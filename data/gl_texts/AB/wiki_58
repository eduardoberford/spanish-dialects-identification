{"id": "164556", "revid": "111586", "url": "https://gl.wikipedia.org/wiki?curid=164556", "title": "Nudez na arte", "text": "A nudez na arte ref\u00edrese \u00e1 nudez en t\u00f3dalas disciplinas art\u00edsticas, inclu\u00eddas composici\u00f3ns vern\u00e1culas e hist\u00f3ricas. A nudez na arte reflectiu polo xeral - a\u00ednda que con algunhas excepci\u00f3ns - os est\u00e1ndares sociais para a est\u00e9tica e a moralidade na \u00e9poca en que se realizou a pintura, escultura ou m\u00e1is recentemente a fotograf\u00eda.\nDesde \u00e9pocas prehist\u00f3ricas, as representaci\u00f3ns do corpo espido foron un tema central da arte.\nMoitas culturas toleran a nudez na arte en maior medida que a nudez na realidade, con diferentes est\u00e1ndares sobre que \u00e9 aceptable. Por exemplo, a\u00ednda nun museo no cal se mostran obras con espidos, en xeral non se acepta a nudez do visitante. Por outra banda, as leis sobre fotograf\u00eda de nenos a mi\u00fado restrinxen escenas en maior medida que os actos mostrados (as fotograf\u00edas de actos legais e a\u00ednda de nudez inocente poden chegar a ser ilegais).\n\u00c1s veces o espido \u00e9 m\u00e1is aceptable se o modelo non se move; v\u00e9xase Windmill Theatre. Noutras culturas, por exemplo no Xap\u00f3n, onde a nudez non pos\u00fae connotaci\u00f3ns negativas, a arte er\u00f3tica shunga tend\u00eda a presentar participantes que se atopan vestidos en forma parcial.\nPresentaci\u00f3ns xerais.\nDado que as actitudes da sociedade sobre o espido na arte cambiaron, isto \u00e1s veces conduciu a conflitos sobre pezas de arte que xa non se axustan \u00f3s est\u00e1ndares vixentes. Por exemplo, alg\u00fans membros da Igrexa Cat\u00f3lica organizaron en certa \u00e9poca a denominada \"campa\u00f1a da folla de parra\" para cubrir a nudez na arte, comezando coas obras de Michelangelo, afamado artista do Renacemento, pero posteriormente a Igrexa sacou estas follas de parra e deixou as obras tal como eran orixinalmente. En cambio era usual na arte grega antiga, desde os tempos do per\u00edodo arcaico, mostrar \u00e1s deidades e humanos divinizados (ou \"heroes\") nunha condici\u00f3n de espido heroico nas pinturas e nas esculturas, e este costume estendeuse durante os per\u00edodos romano e cl\u00e1sico.\nO \"espido\" converteuse nun x\u00e9nero persistente e tema da arte figurativa, especialmente pinturas, escultura e fotograf\u00eda. No mesmo pres\u00e9ntanse persoas sen roupas, polo xeral con convenci\u00f3ns estil\u00edsticas ou poses que remarcan os elementos art\u00edsticos (tales como inocencia, ou elementos teatrais ou art\u00edsticos) do \"espido\" en comparaci\u00f3n co estado provocativo dun \"espido exposto\". Unha figura \"espida\" \u00e9 unha representaci\u00f3n do corpo humano, tal como unha deusa ou un home na antiga Grecia, para a cal a ausencia de roupas \u00e9 a s\u00faa condici\u00f3n natural, polo cal non se insin\u00faa ningunha connotaci\u00f3n sexual. En comparaci\u00f3n unha figura nun \"espido exposto\" \u00e9 aquela, tal como unha prostituta contempor\u00e1nea ou un home de negocios, que normalmente est\u00e1 vestido, de forma tal que a s\u00faa ausencia nunha escena implica actividade sexual ou certo estado de suxesti\u00f3n. Este tipo de representaci\u00f3ns polo xeral eran escasas na arte europea do per\u00edodo medieval at\u00e9 as \u00faltimas d\u00e9cadas do s\u00e9culo XIX; no \u00ednterim, unha obra que presentase unha muller sen vestimentas ser\u00eda polo xeral denominada \"Venus\" ou algunha outra deusa greco-romana, para xustificar a s\u00faa nudez. Pode ser motivo de certo debate se unha figura art\u00edstica \u00e9 un \"espido\" ou un \"espido exposto\", por exemplo nalgunhas obras de Francis Bacon.\nMesmo a\u00ednda que os gustos cambiaron significativamente, os temas de semi-espidos mantiveron a s\u00faa atracci\u00f3n, incluso adic\u00e1ndose a copiar escenas de fai moitos s\u00e9culos.\nA nudez na arte, tam\u00e9n a mostrada publicamente, \u00e9 bastante com\u00fan e m\u00e1is aceptada que a nudez p\u00fablica de persoas reais. Por exemplo, unha estatua ou pintura representando unha persoa espida pode ser mostrada dentro de lugares p\u00fablicos onde a nudez real non se permite. A\u00ednda as\u00ed, hai tam\u00e9n moita arte mostrando a unha persoa espida cunha peza de tea ou outro obxecto segundo parece por casualidade cubrindo os seus xenitais.\nAlgunha xente sente que o foco seleccionado dos \"Estudos de espidos\" d\u00e1lle un aire impersoal, unha representaci\u00f3n obxectificada do corpo humano; outros o din que pode ser tan selectivamente representado como unha paisaxe.\nUn \"sketch\" dunha comedia de 1960, protagonizada polos c\u00f3micos ingleses Peter Cook e Dudley Moore admirando o cadro de C\u00e9zanne \"Les Grandes Baigneuses\" na National Gallery, humoristicamente suxer\u00edan que deb\u00eda de haber centos de cadros que non se mostraban publicamente porque as pezas de roupa non ca\u00edan xusto nos sitios correctos mentres o artista os estaba pintando.\nNos medios de comunicaci\u00f3n modernos, imaxes de nudez parcial e completa son usadas dentro de anuncios para conseguir unha atenci\u00f3n adicional. No caso de modelos atractivos esta atenci\u00f3n d\u00e9bese \u00f3 pracer visual que proporcionan as imaxes; noutros casos d\u00e9bese \u00e1 relativa rareza de imaxes de nudez. O uso da nudez na publicidade tende a ser coidadosamente controlado para evitar a impresi\u00f3n de que a empresa cuxo produto est\u00e1 a ser anunciado \u00e9 indecente ou pouco refinada. Tam\u00e9n hai l\u00edmites (autoimpostos) \u00f3 que deixan publicar os medios de comunicaci\u00f3n publicitarios como revistas. O \u00e9xito da publicidade sexualmente provocativa reivind\u00edcase no dito \"o sexo vende\". A\u00ednda as\u00ed, as respostas \u00e1 nudez nos anuncios Americanos foron m\u00e1is desiguais; a nudez nos anuncios de Calvin Klein, Benetton, e Bercrombie &amp; Fitch, por nomear tres empresas, provocou moitas respostas negativas as\u00ed como respostas positivas.\nDas imaxes de nudez (non necesariamente pornograf\u00eda), a forma m\u00e1is extrema \u00e9 a nudez frontal integral, refer\u00edndose \u00f3 feito no que o actor ou o modelo \u00e9 representado de fronte e cos xenitais expostos. Frecuentemente, as imaxes de persoas espidas non van tan lonxe e as fotos comp\u00f3\u00f1ense intencionadamente, mentres que as pel\u00edculas son editadas de tal forma que non se ve ning\u00fan xenital, coma se a c\u00e1mara fallara para velos por casualidade. Isto \u00e1s veces ch\u00e1mase \"nudez impl\u00edcita\" en oposici\u00f3n \u00e1 \"nudez expl\u00edcita\".\nHistoria.\nPrehistoria.\nA arte prehist\u00f3rica \u00e9 a desenvolvida dende a Idade de Pedra (paleol\u00edtico superior, mesol\u00edtico e neol\u00edtico) at\u00e9 a Idade dos Metais, per\u00edodos onde xurdiron as primeiras manifestaci\u00f3ns que se poden considerar como art\u00edsticas por parte do [[ser humano}}. Na [[arte paleol\u00edtica]] o espido estaba fortemente ligado \u00f3 culto \u00e1 [[fertilidade]], como se pode apreciar na representaci\u00f3n do corpo humano feminino -as chamadas \u00abvenus\u00bb-, xeralmente de formas algo obesas, con peitos xenerosos e avultadas cadeiras. Destacan as venus de [[Venus de Willendorf|Willendorf]], [[Venus de Lespugue|Lespugue]], [[Venus de Menton|Menton]] e [[Venus de Laussel|Laussel]]. A nivel masculino, a representaci\u00f3n do [[falo]] -xeralmente erecto-, en forma illada ou en corpo completo, era igualmente signo de fertilidade, como no chamado \"Xigante de Cerne Abbas\" ([[Dorset]], [[Inglaterra]]). Tam\u00e9n existen casos de representaci\u00f3n da figura humana espida na [[pintura rupestre]], reducida a trazos esquem\u00e1ticos, destacando os \u00f3rganos sexuais.\nArte Antiga.\nPode chamarse as\u00ed \u00e1s creaci\u00f3ns art\u00edsticas da primeira etapa da [[historia]], destacando as grandes civilizaci\u00f3ns do [[Pr\u00f3ximo Oriente]]: [[Antigo Exipto|Exipto]] e [[Mesopotamia]]. No Antigo Exipto a nudez era vista con naturalidade, e abunda en representaci\u00f3ns de escenas cortes\u00e1s, especialmente en [[danza]]s e escenas de festas e celebraci\u00f3ns. Pero tam\u00e9n est\u00e1 presente nos temas relixiosos, e moitos dos seus deuses representados en forma antropom\u00f3rfica aparecen espidos ou semiespidos en estatuas e pinturas murais. Igualmente aparece na representaci\u00f3n do propio ser humano, sexa [[fara\u00f3n]] ou escravo, militar ou funcionario, como o famoso \"Escriba sentado\" do [[Louvre]]. Por contrapartida, na Mesopotamia, pr\u00f3xima xeogr\u00e1fica e cronoloxicamente \u00f3 Antigo Exipto, o espido \u00e9 practicamente desco\u00f1ecido, ag\u00e1s alg\u00fan relevo [[Asiria|asirio]] como \"Asurban\u00edpal cazando le\u00f3ns\" (British Museum), ou algunhas escenas de tortura de prisioneiros, mentres que na vertente feminina ta s\u00f3 achouse os peitos espidos dun [[bronce]] [[Caldea|caldeo]] representando unha moza can\u00e9fora, presente no Louvre. Tampouco atop\u00e1ronse espidos na [[arte fenicia]] ou [[arte xud\u00eda|xud\u00eda]], onde a lei [[Mois\u00e9s|mosaica]] prohib\u00eda a representaci\u00f3n humana.\nArte cl\u00e1sica.\n[[Ficheiro:NAMA Diadum\u00e8ne 2.jpg|miniatura|200px|O \"[[Diadumeno]]\" ([[-430|430\u00a0a.\u00a0C.]]), de [[Policleto]], [[Museo Arqueol\u00f3xico Nacional de Atenas]].]]\nDenom\u00ednase [[Arte e cultura cl\u00e1sica|arte cl\u00e1sica]] \u00e1 desenvolvida nas antigas [[Antiga Grecia|Grecia]] e [[Roma Antiga|Roma]], cuxos adiantos tanto cient\u00edficos como materiais e de orde est\u00e9tica achegaron \u00e1 historia da arte un estilo baseado na [[natureza]] e no [[ser humano]], onde preponderaba a [[harmon\u00eda]] e o [[Equilibriocepci\u00f3n|equilibrio]], a racionalidade das formas e os volumes, e un sentido de imitaci\u00f3n (\u00ab[[m\u00edmese]]\u00bb) da natureza que sentaron as bases da [[arte occidental]], de tal forma que a recorrencia \u00e1s formas cl\u00e1sicas foi constante \u00f3 longo da historia na civilizaci\u00f3n occidental.\nGrecia.\nEn [[Grecia]] desenvolv\u00e9ronse as principais manifestaci\u00f3ns art\u00edsticas que marcaron a evoluci\u00f3n da arte occidental. Tras uns inicios onde destacaron as culturas [[Arte minoica|minoica]] e [[Arte mic\u00e9nico|mic\u00e9nica]], a arte grega desenvolveuse en tres per\u00edodos: arcaico, cl\u00e1sico e [[Arte helen\u00edstica|helen\u00edstico]]. Grecia foi o primeiro lugar onde se representou o corpo humano dunha forma naturalista, lonxe do hieratismo e a esquematizaci\u00f3n das culturas precedentes. Para os gregos, o ideal de beleza era o corpo masculino espido, que simbolizaba a mocidade e a virilidade, como os atletas dos [[Xogos Ol\u00edmpicos Antigos|Xogos Ol\u00edmpicos]], que compet\u00edan espidos. O espido grego era \u00e1 vez naturalista e idealizado: naturalista en canto \u00e1 representaci\u00f3n fidedigna das partes do corpo, pero idealizado en canto \u00e1 procura dunhas proporci\u00f3ns harmoniosas e equilibradas, rexeitando un tipo de representaci\u00f3n m\u00e1is real que amosase as imperfecci\u00f3ns do corpo ou as engurras da idade.\nO primeiro expo\u00f1ente do espido masculino constit\u00faeno un tipo de figuras que representan a atletas, deuses ou heroes mitol\u00f3xicos, chamadas \"[[Kur\u00f3s|kouros]]\" (\"kouroi\" en plural), pertencentes\u00f3per\u00edodo arcaico (s\u00e9culos [[s\u00e9culo -VII|s\u00e9culo VII\u00a0a.\u00a0C.]]-[[s\u00e9culo -V|s\u00e9culo V\u00a0a.\u00a0C.]]) -a s\u00faa variante feminina \u00e9 a \"[[kor\u00e9 (escultura)|kor\u00e9]]\" (\"korai\" en plural), que con todo adoitaban representar vestida-. Posteriormente, o espido tivo un lenta pero constante evoluci\u00f3n dende as formas r\u00edxidas e xeom\u00e9tricas dos \"kouroi\" at\u00e9 as li\u00f1as suaves e naturalistas do per\u00edodo cl\u00e1sico, cun novo concepto \u00e1 hora de dese\u00f1ar a escultura, pasando da idealizaci\u00f3n \u00e1 imitaci\u00f3n. Nesta \u00e9poca xurdiron as principais figuras da escultura cl\u00e1sica grega: [[Mir\u00f3n (escultor)|Mir\u00f3n]], [[Fidias]], [[Policleto]], [[Prax\u00edteles]], [[Escopas]], [[Lisipo]] etc. Durante o per\u00edodo [[Arte helen\u00edstica|helen\u00edstico]] -iniciado co reinado de [[Alexandre Magno]], na que a cultura grega espallouse por todo o Mediterr\u00e1neo oriental-, as figuras adquiriron un maior dinamismo e torsi\u00f3n do movemento, que denotaban sentimentos exacerbados e expresi\u00f3ns tr\u00e1xicas, rachando co sereno equilibrio da \u00e9poca cl\u00e1sica, como na s\u00faa obra cume, o \"[[Laocoonte e os seus fillos]]\" ([[s\u00e9culo -II|s\u00e9culo II\u00a0a.\u00a0C.]]).\nRoma.\nCun claro precedente na [[arte etrusca]], a [[arte romana]] recibiu unha grande influencia da arte grega. Grazas \u00e1 expansi\u00f3n do [[Imperio Romano]], a arte cl\u00e1sica grecorromana chegou a case todos os recunchos de [[Europa]], norte de [[\u00c1frica]] e [[Pr\u00f3ximo Oriente]], sentando a base evolutiva da futura arte desenvolvida nestas zonas. A maior parte de estatuas romanas son copias de obras gregas, ou est\u00e1n inspiradas nelas, como o \"[[Torso do Belvedere]]\" ([[-50|50\u00a0a.\u00a0C.]]), a \"[[Venus de M\u00e9dici]]\" ([[s\u00e9culo -I|s\u00e9culo I\u00a0a.\u00a0C.]]) ou o \"[[Ofrenda de Orestes e P\u00edlades|Grupo de San Ildefonso]]\" ([[-10|10\u00a0a.\u00a0C.]]). M\u00e1is orixinal foi a s\u00faa [[Pintura da Antiga Roma|pintura]], da que nos chegaron numerosas mostras grazas sobre todo \u00e1s escavaci\u00f3ns en [[Pompeia]] e [[Herculano]], onde existen numerosas escenas nas que abunda o espido, con clara tendencia\u00f3erotismo, amosando sen andr\u00f3menas, como unha faceta m\u00e1is da vida.\nArte medieval.\n[[Ficheiro:Folio 25v - The Garden of Eden.jpg|miniatura|200px|\"O Pecado e a Expulsi\u00f3n do Para\u00edso\", de \"[[As moi ricas horas do Duque de Berry]]\" (1416), [[Irm\u00e1ns Limbourg]], [[Museo Cond\u00e9]], [[Chantilly]].]]\nA ca\u00edda do [[Imperio Romano de Occidente]] marcou o inicio en [[Europa]] da [[Idade Media]], etapa de certa decadencia pol\u00edtica e social, pois a fragmentaci\u00f3n do imperio en pequenos estados e a dominaci\u00f3n social da nova [[aristocracia]] militar supuxo a [[Feudalismo|feudalizaci\u00f3n]] de todos os territorios do antigo Imperio. O [[cristianismo]] impregnou a maior parte da produci\u00f3n art\u00edstica medieval, na que se sucederon diversas fases: dende a [[arte paleocristi\u00e1]], pasando polo [[Arte prerrom\u00e1nica|prerrom\u00e1nico]], at\u00e9 o [[arte rom\u00e1nica|rom\u00e1nico]] e o [[arte g\u00f3tica|g\u00f3tico]], inclu\u00edndo o [[Arte bizantina|bizantino]] e o dos pobos xerm\u00e1nicos.\nCoa desaparici\u00f3n das relixi\u00f3ns pag\u00e1s perdeuse a maior parte do contido iconogr\u00e1fico relacionado co espido, que quedou circunscrito \u00e1s escasas pasaxes das [[Biblia|Sacras Escrituras]] que o xustificaban, como [[Ad\u00e1n e Eva]] no Para\u00edso ou o martirio e crucifixi\u00f3n de [[Xesucristo]]. Nos poucos casos de representaci\u00f3n do espido son figuras angulosas e deformadas, afastadas do harmonioso equilibrio do espido cl\u00e1sico, cando non son formas deliberadamente feas e maltreitas, como sinal do desprezo que sent\u00eda polo corpo, que era considerado un simple ap\u00e9ndice da alma. O per\u00edodo g\u00f3tico supuxo un t\u00edmido intento de refacer a figura humana, m\u00e1is elaborada e partindo dunhas premisas m\u00e1is naturalistas, pero baixo un certo convencionalismo que suxeitaba as formas a unha rixidez e unha estrutura xeometrizante que supeditaba o corpo\u00f3aspecto simb\u00f3lico da imaxe, sempre baixo premisas da iconograf\u00eda cristi\u00e1. O espido m\u00e1is ou menos naturalista comezou a aparecer con timidez na [[Italia]] prerrenacentista, especialmente na obra de [[Nicola Pisano]], [[Giovanni Pisano]] e [[Giotto]].\nArte da Idade Moderna.\n[[Ficheiro:La creaci\u00f3n de Ad\u00e1n.JPG|miniatura|300px|\"[[A Creaci\u00f3n de Ad\u00e1n (Capela Sistina)|A Creaci\u00f3n de Ad\u00e1n]]\" (1508-1512), de [[Michelangelo]], [[Capela Sistina]], [[Cidade do Vaticano|Vaticano]].]]\nA [[arte da Idade Moderna]] -non confundir con [[arte moderna]], que se adoita empregar como sin\u00f3nimo de [[arte contempor\u00e1nea]]- desenvolveuse entre os s\u00e9culos [[S\u00e9culo XV|XV]] e [[S\u00e9culo XVIII|XVIII]]. A [[Idade Moderna]] supuxo cambios radicais a nivel pol\u00edtico, econ\u00f3mico, social e cultural: a consolidaci\u00f3n dos estados centralizados supuxo a instauraci\u00f3n do [[absolutismo]]; os novos descubrimentos xeogr\u00e1ficos -especialmente o [[Descubrimento de Am\u00e9rica|continente americano]]- abriron unha \u00e9poca de expansi\u00f3n territorial e comercial, supondo o inicio do [[colonialismo]]; a invenci\u00f3n da [[imprenta]] levou unha maior difusi\u00f3n da [[cultura]], que se abriu a todo tipo de p\u00fablico; a [[relixi\u00f3n]] perdeu a preponderancia que ti\u00f1a na \u00e9poca medieval,\u00f3que contribu\u00edu\u00f3xurdimento do [[protestantismo]]; \u00e1 vez, o [[Humanismo (filosof\u00eda)|humanismo]] xurdiu como nova tendencia cultural, deixando paso a unha concepci\u00f3n m\u00e1is cient\u00edfica do home e do universo.\nRenacemento.\n[[Ficheiro:Donatello - David - Floren\u00e7a.jpg|miniatura|200px|esquerda|\"[[David (escultura de Donatello)|David]]\" (\"[[circa]]\" 1440), de [[Donatello]], [[Museo Nazionale del Bargello]], [[Florencia]].]]\nXurdido en [[Italia]] no [[s\u00e9culo XV]] (\"[[Quattrocento]]\"), espallouse polo resto de [[Europa]] dende finais dese s\u00e9culo e comezos do [[S\u00e9culo XVI|XVI]]. Os artistas inspir\u00e1ronse na [[Arte e cultura cl\u00e1sica|arte cl\u00e1sica grecorromana]], polo que se falou de \u00abrenacemento\u00bb art\u00edstico tras o escurantismo medieval. Estilo inspirado na [[natureza]], xurdiron novos modelos de representaci\u00f3n, como o uso da [[Perspectiva (gr\u00e1fica)|perspectiva]]. Sen renunciar \u00e1 tem\u00e1tica relixiosa, cobrou maior relevancia a representaci\u00f3n do ser humano e a s\u00faa contorna, aparecendo novas tem\u00e1ticas como a [[Mitolox\u00eda|mitol\u00f3xica]] ou a [[Historia|hist\u00f3rica]], ou novos x\u00e9neros como a [[Arte de paisaxes|paisaxe]] ou o [[bodeg\u00f3n]], o que influ\u00edu na revitalizaci\u00f3n do espido.\nO espido renacentista inspirouse en modelos cl\u00e1sicos grecorromanos, a\u00ednda que cunha funci\u00f3n diferente da que ti\u00f1a na antig\u00fcidade: se en Grecia o espido masculino exemplificaba a figura do heroe, na Italia renacentista o espido ten un car\u00e1cter m\u00e1is est\u00e9tico, m\u00e1is ligado a unha nova forma de entender o mundo afastada de preceptos relixiosos, o ser humano novamente como centro do universo. Destacou ent\u00f3n principalmente o espido feminino, debido ao mecenado de nobres e ricos comerciantes que demostraban desa forma a s\u00faa posici\u00f3n privilexiada na sociedade.\nUnha das primeiras obras que romp\u00edan co pasado e supu\u00f1an un retorno \u00f3s canons cl\u00e1sicos foi o \"[[David (escultura de Donatello)|David]]\" de [[Donatello]] (\"[[circa]]\" 1440), obra de grande orixinalidade que se adiantou\u00f3seu tempo, xa que durante o seguintes cincuenta anos non houbo realizaci\u00f3ns coas que se lle puidese comparar. Con posterioridade a Donatello, o espido foi practicado por artistas como [[Antonio Pollaiuolo]], [[Botticelli]] e [[Luca Signorelli]], con obras de gran dinamismo. Un clasicismo m\u00e1is sereno perc\u00edbese na Italia central, como en [[Piero della Francesca]], [[Perugino]] ou [[Rafael Sanzio|Rafael]]. En cambio, [[Leonardo da Vinci]] afastouse dos canons cl\u00e1sicos, con figuras naturalistas dese\u00f1adas segundo os seus amplos estudos de [[anatom\u00eda]]. A culminaci\u00f3n do espido renacentista produciuse na obra de [[Miguel Anxo]], para o que o corpo humano espido ti\u00f1a un car\u00e1cter divino que lle outorgaba unha dignidade inigualable en calquera outro espido contempor\u00e1neo, en obras como o \"[[David (Michelangelo)|David]]\" (1501-1504), o \"[[Escravo moribundo]]\" (1513), \"[[A Creaci\u00f3n de Ad\u00e1n (Capela Sixtina)|A creaci\u00f3n de Ad\u00e1n]]\" (1508-1512) ou o \"[[Xu\u00edzo Final (Michelangelo)|Xu\u00edzo Final]]\" (1536-1541).\nNo [[s\u00e9culo XVI]] o espido tivo unha ampla difusi\u00f3n grazas \u00f3s [[gravado]]s publicados sobre obras cl\u00e1sicas grecorromanas, especialmente os producidos por [[Marcantonio Raimondi]]. Xurdiu ent\u00f3n a [[escola veneciana]], que realizou importantes contribuci\u00f3ns ao espido, non s\u00f3 na continuidade de certas formulaci\u00f3ns clasicistas, sen\u00f3n tam\u00e9n na innovaci\u00f3n e experimentaci\u00f3n de novas v\u00edas t\u00e9cnicas e estil\u00edsticas, con artistas como [[Giovanni Bellini]], [[Giorgione]], [[Tiziano]], [[Tintoretto]] e [[Paolo Veronese]]. No segundo cuarto do s\u00e9culo XVI xurdiu o [[manierismo]], co que en certa forma comeza a arte moderna: as cousas xa non se representan tal como son, sen\u00f3n tal como as ve o artista. O espido manierista \u00e9 de formas alongadas, esaxeradas, esveltas, dunha elegancia case amaneirada. Destacan [[Parmigianino]], [[Bronzino]], [[Baccio Bandinelli]], [[Bartolomeo Ammannati]], [[Benvenuto Cellini]], [[Giambologna]], [[Pontormo]] e [[Rosso Fiorentino]].\nDurante o s\u00e9culo XVI, a aceptaci\u00f3n do espido como tema art\u00edstico, que se trasladou de Italia\u00f3resto de Europa, xerou unha gran demanda destas obras, especialmente en [[Alema\u00f1a]] e os [[Pa\u00edses Baixos]], con artistas como [[Lucas Cranach o Vello]], [[Alberto Durero]], [[Hans Baldung]], [[O Bosco]], [[Jan Brueghel de Velours]] (pai de [[Jan Brueghel o Novo|Brueghel o Novo]]) e [[Jan Gossaert]]. En [[Francia]] desenvolveuse a [[Escola de Fontainebleau]], caracterizada por un gusto cortes\u00e1n e sensualista, decorativo, voluptuoso, dunha elegancia l\u00e1nguida. En [[Espa\u00f1a]] o influxo renacentista chegou tarde, subsistindo at\u00e9 case mediados do s\u00e9culo XVI as formas g\u00f3ticas. [[O Greco]] foi un dos principais innovadores da pintura espa\u00f1ola da \u00e9poca, con figuras longas e desproporcionadas onde non deixa de expor figuras espidas m\u00e1is ou menos xustificadas polo tema.\nBarroco.\n[[Ficheiro:VelazquezVenues.jpg|miniatura|300px|\"[[Venus do espello]]\" (1647-1651), de [[Diego Vel\u00e1zquez]], [[National Gallery]], [[Londres]].]]\nO [[barroco]] desenvolveuse entre o [[s\u00e9culo XVII]] e comezos do [[S\u00e9culo XVIII|XVIII]]. A arte volveuse m\u00e1is refinada e ornamentada, con pervivencia dun certo racionalismo clasicista pero con formas m\u00e1is din\u00e1micas e efectistas, con gusto polo sorprendente e anecd\u00f3tico, polas ilusi\u00f3ns [[\u00f3ptica]]s e os golpes de efecto. Durante o barroco seguiu predominando o espido feminino, como obxecto de pracer do mecenas aristocr\u00e1tico, que se recreaba neste tipo de composici\u00f3ns, onde xeralmente a muller ti\u00f1a un papel subordinado\u00f3home.\nO barroco tivo como principal heraldo do espido a [[Peter Paul Rubens]], cuxas figuras femininas robustas e dunha carnal sensualidade marcaron \u00e9poca no concepto est\u00e9tico de beleza do seu tempo, con obras como \"[[As tres Grazas (Rubens)|As tres Grazas]]\" (1636-1639) ou o \"[[Xu\u00edzo de Paris (Rubens)|Xu\u00edzo de Paris]]\" (1639). Autor de m\u00e1is de dous mil cadros, quizais sexa o artista que m\u00e1is espidos representou na historia. No lado oposto\u00f3idealismo de Rubens sit\u00faase a obra de [[Rembrandt]], herdeiro das formas redondeadas do espido n\u00f3rdico de orixe g\u00f3tica, con figuras tratadas de forma [[Realismo|realista]], igual de exuberantes c\u00e1s de Rubens pero m\u00e1is mundanas, sen disimular os pregues da carne ou as engurras da pel, cun patetismo que acent\u00faa a cr\u00faa materialidade do corpo, no seu aspecto m\u00e1is humillante e lastimoso. En Italia destacou a obra de [[Gian Lorenzo Bernini]], arquitecto e escultor que escenificou o boato da Roma papal dunha forma suntuosa e grandilocuente, e cuxas obras expresan o movemento din\u00e1mico e sinuoso tan propio do barroco, como no seu \"[[David (escultura de Bernini)|David lanzando a s\u00faa fonda]]\" (1623-1624) ou \"[[Apolo e Dafne (escultura de Bernini)|Apolo e Dafne]]\" (1622-1625). Outro gran creador foi [[Caravaggio]], que iniciou un estilo co\u00f1ecido como naturalismo ou [[caravaggismo]], baseado na estrita realidade natural e caracterizado pola utilizaci\u00f3n do [[claroescuro]] ([[tenebrismo]]) en prol de conseguir efectos dram\u00e1ticos e sorprendentes grazas \u00e1 interacci\u00f3n entre luces e sombras.\nEntre Italia e Francia orixinouse outra corrente denominada [[Pintura clasicista|clasicismo]], igualmente realista pero cun concepto da realidade m\u00e1is intelectual e idealizado, e onde a tem\u00e1tica mitol\u00f3xica era evocadora dun mundo de perfecci\u00f3n e harmon\u00eda, parangonable \u00e1 [[Arcadia]] romana. Iniciouse na [[Escola Bolo\u00f1esa]], da man de [[Annibale Carracci]], destacando igualmente [[Guido Reni]], [[Francesco Albani]] e [[Nicolas Poussin]]. Espa\u00f1a seguiu sendo nesta \u00e9poca un pa\u00eds artisticamente casto e recatado, onde o espido v\u00edase con ollos pudorosos, sendo predominantemente de tema relixioso, como se percibe na obra de [[Francisco Ribalta]], [[Jos\u00e9 de Ribera]], [[Francisco Zurbar\u00e1n]], [[Gregorio Fern\u00e1ndez]] e [[Pedro de Mena]]. Algo m\u00e1is de liberdade tivo [[Diego Vel\u00e1zquez]], sen d\u00fabida polo seu posto como pintor real, polo que puido efectuar m\u00e1is espidos ca calquera outro artista espa\u00f1ol do seu tempo, destacando a \"[[Venus do espello]]\" (1647-1651), un dos espidos m\u00e1is magn\u00edficos e afamados da historia.\nRococ\u00f3.\nDesenvolvido no [[s\u00e9culo XVIII]] -en convivencia a principios de s\u00e9culo co [[barroco]], e a finais co [[neoclasicismo]]-, supuxo a pervivencia das principais manifestaci\u00f3ns art\u00edsticas do barroco, cun sentido m\u00e1is salientado da decoraci\u00f3n e o gusto ornamental, que son levados a un paroxismo de riqueza, sofisticaci\u00f3n e elegancia. O espido nesta \u00e9poca foi herdeiro de Rubens -do que colleron sobre todo a [[cor]] e a textura da [[pel]]-, e ti\u00f1a unhas maiores connotaci\u00f3ns er\u00f3ticas, dun erotismo refinado e cortes\u00e1n, sutil e evocador, pero non exento de provocaci\u00f3n e dun certo car\u00e1cter irreverente, abandonando xa calquera indicio de idealizaci\u00f3n clasicista e asumindo o car\u00e1cter mundano do x\u00e9nero.\n[[Jean-Antoine Watteau]] foi un dos iniciadores do estilo, coas s\u00faas escenas de festas galantes e id\u00edlicos paisaxes plenas de personaxes m\u00edticos ou, cando non, persoas an\u00f3nimas que gozan da vida. Un dos seus mellores expo\u00f1entes foi [[Fran\u00e7ois Boucher]], con imaxes que te\u00f1en un aire buc\u00f3lico e pastoral, inspiradas a mi\u00fado na mitolox\u00eda [[Ovidio|ovidiana]], cun sentido galante e cortes\u00e1n. Disc\u00edpulo seu foi [[Jean-Honor\u00e9 Fragonard]], que continuou o estilo cortes\u00e1n onde o amor galante desprega todos os seus encantos, cun fino erotismo de corte gr\u00e1cil e elegante. No campo da escultura tam\u00e9n se realizaron notables espidos, nos que se conxuga o ton p\u00edcaro e galante do [[rococ\u00f3]] cun certo aire clasicista e o interese polo retrato, con figuras como: [[Jean-Baptiste Lemoyne]], [[Edm\u00e9 Bouchardon]], [[Jean-Baptiste Pigalle]], [[\u00c9tienne-Maurice Falconet]], [[Jean-Antoine Houdon]], [[Augustin Pajou]] e [[Claude Michel|Clodion]].\nF\u00f3ra de Francia, en moitos lugares de Europa perviviu at\u00e9 mediados do [[s\u00e9culo XVIII]] o barroco, substitu\u00eddo ou mesturado pola crecente exuberancia do rococ\u00f3. Destacaron artistas como: [[Giambattista Tiepolo]], [[Corrado Giaquinto]] e [[Anton Raphael Mengs]]. En Espa\u00f1a descoll\u00f3 [[Francisco de Goya]], artista de dif\u00edcil clasificaci\u00f3n, que evolucionou dende o rococ\u00f3 at\u00e9 un [[expresionismo]] de esp\u00edrito [[Romanticismo|rom\u00e1ntico]], pero cunha personalidade que confire \u00e1 s\u00faa obra un car\u00e1cter \u00fanico, sen parang\u00f3n na historia da arte. A s\u00faa obra mestra no x\u00e9nero do espido \u00e9 \"[[La maja desnuda]]\" (1797-1800), que pintou en paralelo a \"[[La maja vestida]]\" (1802-1805), e que \u00e9 un dos primeiros espidos onde se aprecia con nitidez a lanuxe p\u00fabico.\nNeoclasicismo.\n[[Ficheiro:Perseus Canova Pio-Clementino Inv969.jpg|miniatura|200px|\"Perseo coa cabeza de Medusa\" (1800), de [[Antonio Canova]], [[Museos Vaticanos]].]]\nO auxe da [[burgues\u00eda]] tras a [[Revoluci\u00f3n Francesa]] favoreceu o rexurdimento das formas cl\u00e1sicas, m\u00e1is puras e austeras, en contraposici\u00f3n \u00f3s excesos ornamentais do barroco e rococ\u00f3, identificados coa [[aristocracia]]. O espido neocl\u00e1sico recuperou as formas da antig\u00fcidade grecorromana, pero desprovistas do seu esp\u00edrito, do seu car\u00e1cter ideal, do seu \"[[ethos]]\" exemplarizante, para recrearse unicamente na forma pura, desprendida de vida, polo que na derradeira instancia resultou unha arte fr\u00eda e desapaixonada.\n[[Jacques-Louis David]] foi o principal fact\u00f3tum deste estilo, que o converteu na corrente est\u00e9tica da Francia revolucionaria e [[Napole\u00f3n Bonaparte|napole\u00f3nica]], cun estilo severo e equilibrado de gran pureza t\u00e9cnica. Os seus disc\u00edpulos seguiron o seu ideal cl\u00e1sico, pero afast\u00e1ndose da s\u00faa rigorosa severidade e derivando cara a un certo manieirismo sensualista, cunha certa graza er\u00f3tica elegante e refinada, destacando: [[Fran\u00e7ois G\u00e9rard]], [[Pierre-Narcisse Gu\u00e9rin]], [[Jean-Baptiste Regnault]], [[Anne-Louis Girodet de Roussy-Trioson]] e [[Pierre-Paul Prud'hon]].\nSe David foi o gran pintor neocl\u00e1sico por excelencia, en escultura o seu equivalente foi [[Antonio Canova]], cuxa obra ten a serenidade e harmon\u00eda do m\u00e1is puro clasicismo, a\u00ednda que non deixa de translucir unha sensibilidade humana e un aire decorativista propios da s\u00faa ascendencia it\u00e1lica. Outro destacado escultor foi o [[Dinamarca|dan\u00e9s]] [[Bertel Thorvaldsen]], que malia o seu clasicismo nobre e sereno, a s\u00faa execuci\u00f3n fr\u00eda e calculada restoulle m\u00e9rito para alg\u00fans cr\u00edticos, que tachan a s\u00faa obra de ins\u00edpida e baleira, a\u00ednda que en vida tivo un enorme \u00e9xito, e deixou unha abondosa produci\u00f3n onde prolifera o espido. Outro notable expo\u00f1ente foi o [[Gran Breta\u00f1a|ingl\u00e9s]] [[John Flaxman]], autor tam\u00e9n de numerosos espidos.\nArte contempor\u00e1nea.\n[[Ficheiro:Jean Auguste Dominique Ingres - The Spring - Google Art Project 2.jpg|miniatura|150px|\"A fonte\" (1856), de [[Jean Auguste Dominique Ingres]], [[Mus\u00e9e d'Orsay]], [[Par\u00eds]].]]\nS\u00e9culo XIX.\nEntre finais do [[s\u00e9culo XVIII]] e comezos do [[S\u00e9culo XIX|XIX]] sent\u00e1ronse as bases da sociedade [[Idade Contempor\u00e1nea|contempor\u00e1nea]], marcada no terreo pol\u00edtico polo fin do [[absolutismo]] e a instauraci\u00f3n de gobernos [[Democracia|democr\u00e1ticos]] -impulso iniciado coa [[Revoluci\u00f3n Francesa]]-; e, no econ\u00f3mico, pola [[Revoluci\u00f3n Industrial]] e o afianzamento do [[capitalismo]]. No terreo da arte, comeza unha din\u00e1mica evolutiva de estilos que se suceden cronoloxicamente cada vez con maior celeridade, que culminar\u00e1 no [[s\u00e9culo XX]] cunha atomizaci\u00f3n de estilos e correntes que conviven e contraponse, influ\u00e9ncianse e enfr\u00f3ntanse. No s\u00e9culo XIX abunda m\u00e1is que nunca o espido feminino -especialmente na segunda metade do s\u00e9culo-, m\u00e1is que en calquera outro per\u00edodo da [[historia da arte]]. Con todo, o rol feminino var\u00eda para converterse nun mero obxecto de desexo sexual, nun proceso de deshumanizaci\u00f3n da figura da muller, sometida\u00f3ditado dunha sociedade preponderantemente [[Machismo|machista]].\nRomanticismo.\nMovemento de profunda renovaci\u00f3n en todos os [[Tema art\u00edstico|x\u00e9neros art\u00edsticos]], os rom\u00e1nticos puxeron especial fincap\u00e9 no terreo da espiritualidade, da imaxinaci\u00f3n, a fantas\u00eda, o sentimento, a evocaci\u00f3n enso\u00f1adora, o amor \u00e1 natureza, xunto a un elemento m\u00e1is escuro de irracionalidade, de atracci\u00f3n polo [[ocultismo]], a tolemia, o so\u00f1o. O espido rom\u00e1ntico \u00e9 m\u00e1is expresivo, out\u00f3rgase m\u00e1is importancia \u00e1 cor que \u00e1 li\u00f1a da figura -ao contrario ca no neoclasicismo-, cun sentido m\u00e1is dram\u00e1tico, en tem\u00e1ticas que var\u00edan desde o ex\u00f3tico e o gusto polo [[orientalismo]] at\u00e9 os temas m\u00e1is puramente rom\u00e1nticos: dramas, traxedias, actos heroicos e apaixonados, sentimentos exacerbados, cantos \u00e1 liberdade, \u00e1 pura expresi\u00f3n do interior do ser humano.\nDacabalo entre o neoclasicismo e o romanticismo sit\u00faase a obra de [[Jean Auguste Dominique Ingres]], cuxas figuras at\u00f3panse a medio cami\u00f1o entre a sensualidade e a preocupaci\u00f3n pola forma pura, cun certo aire g\u00f3tico (peitos pequenos, est\u00f3magos prominentes). A s\u00faa obra m\u00e1is famosa \u00e9 \"[[O ba\u00f1o turco]]\" (1862), que supuxo a culminaci\u00f3n dos estudos que durante toda a s\u00faa vida dedicou\u00f3espido. [[Eug\u00e8ne Delacroix]] foi un prol\u00edfico artista que realizou numerosas obras de espido, de tem\u00e1tica moi diversa, dende a relixiosa, mitol\u00f3xica, hist\u00f3rica e literaria, at\u00e9 as escenas de x\u00e9nero ou o espido en por si; para Delacroix calquera pretexto era bo para mostrar a beleza f\u00edsica, como na alegor\u00eda de \"[[A Liberdade guiando o pobo]]\" (1830). En escultura, [[Fran\u00e7ois Rude]] evolucionou do neoclasicismo\u00f3romanticismo, en obras de gran forza expresiva onde xogaba un papel protagonista o espido, con figuras colosais que traducen na s\u00faa anatom\u00eda o dinamismo da acci\u00f3n, como na s\u00faa principal obra, \"A Marsellesa\" (1833). Igual proceso estil\u00edstico denotou [[Jean-Baptiste Carpeaux]], con figuras de intenso dinamismo, como \"O conde Ugolino e os seus fillos\" (1863).\nAcademicismo.\n[[Ficheiro:Hypatia (Charles William Mitchell).jpg|miniatura|150px|\"Hipatia\" (1885), de [[Charles William Mitchell]], [[Laing Art Gallery]], [[Newcastle upon Tyne]].]]\nA [[arte acad\u00e9mica]] \u00e9 a fomentada dende o [[s\u00e9culo XVI]] polas [[Academia (instituci\u00f3n)|academias]] de [[belas artes]], que regulaban a formaci\u00f3n [[Pedagox\u00eda|pedag\u00f3xica]] dos artistas. A\u00ednda que en principio as academias estaban en sinton\u00eda coa arte producida na s\u00faa \u00e9poca, polo que non se pode falar dun estilo diferenciado, no s\u00e9culo XIX, cando a din\u00e1mica evolutiva dos estilos empezou a afastarse dos canons cl\u00e1sicos, a arte acad\u00e9mica ficou encorsetada nun estilo clasicista baseado en regras estritas, polo que hoxe en d\u00eda ent\u00e9ndese m\u00e1is como un per\u00edodo propio do s\u00e9culo XIX, recibindo paralelamente diversas denominaci\u00f3ns, como a de \"[[art pompier]]\" en [[Francia]]. No academicismo tivo unha especial relevancia o espido, considerado a expresi\u00f3n por excelencia da nobreza da [[natureza]], estandarizado nunhas premisas cl\u00e1sicas suxeitas a estritas regras tanto tem\u00e1ticas como formais, supeditadas\u00f3ambiente xeralmente puritano da sociedade decimon\u00f3nica, onde o espido s\u00f3 se aceptaba como expresi\u00f3n da beleza ideal, baseado estritamente no estudo anat\u00f3mico.\nUn dos principais representantes do academicismo foi [[William-Adolphe Bouguereau]], que realizou unha gran cantidade de obras de espido, xeralmente de tema mitol\u00f3xico, con figuras de gran perfecci\u00f3n anat\u00f3mica, como \"[[O nacemento de Venus (Bouguereau)|O nacemento de Venus]]\" (1879). Outro expo\u00f1ente foi [[Alexandre Cabanel]], autor de espidos mitol\u00f3xicos e aleg\u00f3ricos que son un pretexto para representar mulleres de beleza voluptuosa e sensual, como outro \"[[O nacemento de Venus (Cabanel)|Nacemento de Venus]]\" (1863). [[Jean-L\u00e9on G\u00e9r\u00f4me]] foi un dos principais representantes do orientalismo acad\u00e9mico, con obras ambientadas en har\u00e9ns e ba\u00f1os turcos\u00f3m\u00e1is puro estilo ingresiano, ademais de temas mitol\u00f3xicos e hist\u00f3ricos. En Gran Breta\u00f1a, a sociedade [[\u00c9poca vitoriana|vitoriana]] estimulou o academicismo como arte oficial que expresaba de forma \u00f3ptima a moral puritana preponderante nos c\u00edrculos da burgues\u00eda e a nobreza, con autores como [[Joseph Noel Paton]], [[Charles William Mitchell]], [[Frederic Leighton]], [[John Collier]], [[Edward Poynter]], [[Lawrence Alma-Tadema]], [[John William Godward]], [[Herbert James Draper]] etc. En Espa\u00f1a destacou [[Lu\u00eds Ricardo Falero]].\nRealismo.\n[[Ficheiro:Courbet Sleep.jpg|miniatura|300px|\"[[O so\u00f1o (Courbet)|O so\u00f1o]]\" (1866), de [[Gustave Courbet]], [[Museo do Petit-Palais]], [[Par\u00eds]].]]\nDende mediados de s\u00e9culo xurdiu unha tendencia que puxo \u00e9nfase na realidade, a descrici\u00f3n do mundo circundante, especialmente de [[proletario|obreiros]] e [[campesi\u00f1o]]s no novo marco da era industrial, cun certo compo\u00f1ente de denuncia social, ligado a movementos pol\u00edticos como o [[socialismo ut\u00f3pico]] e filos\u00f3ficos como o [[positivismo]]. O seu principal expo\u00f1ente foi [[Gustave Courbet]], que foi o primeiro en retratar o corpo tal como percib\u00edao, sen idealizar, sen contextualizar, sen enmarcalo nun tema iconogr\u00e1fico, transcribindo as formas que captaba do natural, como en \"[[O so\u00f1o (Courbet)|O so\u00f1o]]\" (1866) ou \"[[A orixe do mundo]]\" (1866). Outro expo\u00f1ente foi [[Camille Corot]], que foi principalmente paisaxista, engadindo ocasionalmente figuras humanas \u00e1s s\u00faas paisaxes, algunhas delas espidos, nun tipo de paisaxes de aire [[Arcadia|arc\u00e1dico]], con atmosferas vaporosas e tons delicados. O equivalente escult\u00f3rico do realismo foi [[Constantin Meunier]], que retratou preferentemente a obreiros e traballadores da nova era industrial, substitu\u00edndo\u00f3heroe cl\u00e1sico polo proletario moderno, en obras onde se outorga especial relevancia\u00f3sentido volum\u00e9trico da figura, como en \"O Pudelador\" (1885). En Espa\u00f1a destacou [[Mari\u00e0 Fortuny]], que realizou varias obras de tem\u00e1tica oriental (\"[[A odalisca]]\", 1861), xunto a escenas de x\u00e9nero ou espidos situados en paisaxes (\"[[Vello espido\u00f3sol]]\", 1871).\nImpresionismo.\n[[Ficheiro:Tanyo Shinkin bank Hall02bs2700.jpg|miniatura|150px|\"[[A idade de bronce (escultura)|A idade de bronce]]\" (1877), de [[Auguste Rodin]], Tanyo Museum, Asago, [[Prefectura de Hy\u014dgo]].]]\nO [[impresionismo]] foi un movemento profundamente innovador, que supuxo unha ruptura coa [[arte acad\u00e9mica]] e unha transformaci\u00f3n da linguaxe art\u00edstica, iniciando o cami\u00f1o cara \u00f3s movementos de [[Vangardismo|vangarda]]. Os impresionistas inspir\u00e1banse na natureza, da que pretend\u00edan captar unha \u00abimpresi\u00f3n\u00bb visual, a plasmaci\u00f3n dun instante no [[lenzo]] -por influxo da fotograf\u00eda-, cunha t\u00e9cnica de pincelada solta e tons claros e luminosos, valorando especialmente a luz. Un dos seus iniciadores foi [[\u00c9douard Manet]], autor de d\u00faas obras que, sendo precisamente espidos, provocaron un grande esc\u00e1ndalo, pero foron obras rupturistas que abriron o cami\u00f1o a unha arte nova: \"[[O almorzo sobre a herba]]\" (1863) e \"[[Olympia]]\" (1863).\nOutros autores continuaron o cami\u00f1o iniciado por Manet, como [[Edgar Degas]], quen despois duns primeiros espidos de influencia ingresiana evolucionou a un estilo persoal baseado no dese\u00f1o de debuxo, preocupado esencialmente pola transcrici\u00f3n do movemento, en escenas cheas de vida e espontaneidade. Degas iniciou un subx\u00e9nero dentro do espido, o da \"toilette\", as mulleres no ba\u00f1o, realizando o seu aseo persoal, que ter\u00eda gran desenvolvemento a finais do s\u00e9culo XIX e principios do XX. [[Pierre-Auguste Renoir]] foi un dos m\u00e1is grandes int\u00e9rpretes do corpo feminino, que transcribiu dunha forma realista pero con certo grao de adoraci\u00f3n que lle confer\u00eda un aire de idealizada perfecci\u00f3n, cunha visi\u00f3n serena e pl\u00e1cida da nudez, nun ideal de comu\u00f1\u00f3n coa natureza.\nPosteriormente, os chamados [[Postimpresionismo|postimpresionistas]] foron unha serie de artistas que, partindo dos novos achados t\u00e9cnicos efectuados polos impresionistas, os reinterpretaron de maneira persoal, abrindo distintas v\u00edas de desenvolvemento de suma importancia para a evoluci\u00f3n da arte no s\u00e9culo XX. [[Paul C\u00e9zanne]] tratou o espido como expresi\u00f3n da relaci\u00f3n entre volumes de cor inmersos na luz, como nos seus \"Ba\u00f1istas\" (1879-1882). [[Paul Gauguin]] recreou un mundo de primitiva placidez onde a nudez era contemplada con naturalidade, como nas s\u00faas obras realizadas en [[Tahit\u00ed]]. [[Henri de Toulouse-Lautrec]], en contraposici\u00f3n \u00f3s estilizados espidos dos sal\u00f3ns acad\u00e9micos, estudou a figura feminina na s\u00faa m\u00e1is cruenta carnalidade, sen agochar as imperfecci\u00f3ns propias do corpo, con preferencia por escenas de [[circo]] e [[music-hall]], ou ben de ambientes bohemios e de prost\u00edbulos.\nNo terreo escult\u00f3rico, [[Auguste Rodin]] foi un grande anovador, tratando o corpo humano de forma intimista, cun forte compo\u00f1ente de introspecci\u00f3n psicol\u00f3xica, e achegando novas tipolox\u00edas\u00f3tema do espido: \"[[O pensador]]\" (1880-1900), \"[[O Bico (Auguste Rodin)|O Bico]]\" (1886-1890), \"[[A idade de bronce (escultura)|A idade de bronce]]\" (1877) etc. En Espa\u00f1a, [[Joaqu\u00edn Sorolla]] interpretou o impresionismo dunha forma persoal, cunha t\u00e9cnica solta e pincelada vigorosa, cun colorido rechamante e sensitivo, onde cobra especial importancia a luz, o ambiente lum\u00ednico que envolve as s\u00faas escenas de tem\u00e1tica mediterr\u00e1nea, en praias e paisaxes mari\u00f1as: \"[[Triste Herdanza]]\" (1899), \"[[Nenos na praia]]\" (1910).\nSimbolismo.\n[[Ficheiro:Gustav Klimt 005.jpg|miniatura|250px|\"Auga axitada\" (1898), de [[Gustav Klimt]], Colecci\u00f3n privada, [[Nova York]].]]\nO [[simbolismo]] foi un estilo de corte fant\u00e1stico e on\u00edrico, que xurdiu como reacci\u00f3n \u00f3 naturalismo da corrente realista e impresionista, pondo especial \u00e9nfase no mundo dos so\u00f1os, as\u00ed como en aspectos [[Satanismo|sat\u00e1nicos]] e [[terror]]\u00edficos, o [[sexo]] e a [[perversi\u00f3n]]. Desenvolveuse especialmente en Francia, sendo un dos seus iniciadores [[Gustave Moreau]], artista de corte fant\u00e1stico e estilo ornamental, cun erotismo suxestivo que reflite os seus medos e obsesi\u00f3ns, cun prototipo de muller ambigua, entre a inocencia e a perversidade. Seguiron os seus pasos artistas como [[Pierre Puvis de Chavannes]], [[Odilon Redon]], [[Aristide Maillol]], ou os [[Nabis (artistas)|Nabis]], grupo de artistas influ\u00eddos por Gauguin e preocupados polo uso expresivo da cor ([[F\u00e9lix Vallotton]], [[Pierre Bonnard]]). En [[B\u00e9lxica]], [[F\u00e9licien Rops]] tam\u00e9n se inspirou no mundo do fant\u00e1stico e o sobrenatural, con inclinaci\u00f3n cara\u00f3sat\u00e1nico e as referencias \u00e1 morte, cun erotismo que reflicte o aspecto escuro e pervertido do amor.\nEn [[Gran Breta\u00f1a]] xurdiu a escola dos [[Prerrafaelismo|prerrafaelitas]], que se inspiraban nos pintores italianos anteriores a [[Rafael Sanzio|Rafael]], as\u00ed como na recentemente xurdida [[fotograf\u00eda]]. Malia ser a s\u00faa tem\u00e1tica de preferencias l\u00edricas e relixiosas, tam\u00e9n abordaron o espido, como [[Dante Gabriel Rossetti]], [[Edward Burne-Jones]], [[John Everett Millais]] e [[John William Waterhouse]]. O alem\u00e1n [[Franz von Stuck]] expresou un erotismo de t\u00f3rrida sensualidade que reflicte un concepto da muller como personificaci\u00f3n da perversidade (\"O pecado\", 1893). En [[Austria]], [[Gustav Klimt]] recreou un mundo de fantas\u00eda de forte compo\u00f1ente er\u00f3tico, cunha composici\u00f3n clasicista de estilo ornamental, onde se entrelazan o sexo e a morte, tratando sen tab\u00fas a sexualidade.\nS\u00e9culo XX.\n[[Ficheiro:'Unique Forms of Continuity in Space', 1913 bronze by Umberto Boccioni.jpg|miniatura|250px|\"[[Formas \u00fanicas de continuidade no espazo]]\" (1913), de [[Umberto Boccioni]], Museo de Arte Contempor\u00e1nea da Universidade de [[S\u00e3o Paulo]].]]\nNo [[s\u00e9culo XX]] xurdiron os movementos de [[Vangardismo|vangarda]], que pretend\u00edan integrar a arte na [[sociedade]], buscando unha maior interrelaci\u00f3n artista-espectador, xa que \u00e9 este \u00faltimo o que interpreta a obra, podendo descubrir significados que o artista nin co\u00f1ec\u00eda. As \u00faltimas tendencias art\u00edsticas perderon mesmo o interese polo [[Obra de arte|obxecto art\u00edstico]], valorando m\u00e1is o [[concepto]], a idea creadora, cunha revalorizaci\u00f3n da [[arte de acci\u00f3n]], da manifestaci\u00f3n espont\u00e1nea, [[Arte ef\u00e9mera|ef\u00e9mera]], da arte non comercial ([[arte conceptual]], \"[[happening]]\", \"[[Arte ambiental|environment]]\"). No s\u00e9culo XX o espido ha ir ga\u00f1ando cada vez m\u00e1is protagonismo, sobre todo grazas \u00f3s [[Mass-media|medios de comunicaci\u00f3n de masas]], que permitiron a s\u00faa maior difusi\u00f3n, especialmente no [[cinema]], a [[fotograf\u00eda]] e o [[c\u00f3mic]], e m\u00e1is recentemente, [[internet]]. O espido xa non ten actualmente a connotaci\u00f3n negativa que ti\u00f1a en \u00e9pocas anteriores, principalmente debido\u00f3aumento da [[laicidade]] entre a sociedade, que percibe o espido como algo m\u00e1is natural e non censurable moralmente.\nVangardismo.\nO [[fauvismo]] prescinde da perspectiva, a modelaxe e o claroescuro, experimentando coa cor, que \u00e9 concibida de xeito subxectivo e persoal, aplic\u00e1ndolle valores emotivos e expresivos, independentes respecto da natureza. O seu principal representante foi [[Henri Matisse]], que abriu as portas \u00e1 independencia da cor respecto\u00f3tema, organizando o espazo en base a planos de cor e buscando novas sensaci\u00f3ns mediante o efecto impactante das violentas zonas de cores rechamantes. Malia o seu af\u00e1n modernizador, Matisse conservou elementos cl\u00e1sicos como o espido: co \"Espido azul\" (1906-1907) iniciou unha simplificaci\u00f3n da forma humana en busca dunha s\u00edntese perfecta da estrutura do corpo, proceso que lle obsesionar\u00eda por moitos anos e que culminar\u00eda co \"Espido rosa\" (1935). Seguiron o ronsel de Matisse artistas como: [[Andr\u00e9 Derain]], que na s\u00faa obra denota influ\u00e9nciaa da arte primitivo (\"A idade de ouro\", 1905); [[Maurice de Vlaminck]], que sent\u00eda predilecci\u00f3n polas cores puras, cun volume de orixe c\u00e9zanniano (\"Espido reclinado\", 1905); [[Albert Marquet]], de estilo m\u00e1is naturalista (\"Espido a contraluz\", 1909-1911); e [[Kees van Dongen]], apaixonado do espido, moi de moda na alta sociedade parisiense (\"A muller das xoias\", 1905).\n[[Ficheiro:Amadeo Modigliani 012.jpg|miniatura|300px|\"Espido deitado\" (1917), de [[Amedeo Modigliani]], Colecci\u00f3n Gianni Mattioli, [[Mil\u00e1n]].]]\nXurdido como reacci\u00f3n \u00f3 [[impresionismo]], os expresionistas defend\u00edan unha arte m\u00e1is persoal e intuitivo, onde predominase a visi\u00f3n interior do artista, reflectindo nas s\u00faas obras unha tem\u00e1tica persoal e intimista con gusto polo fant\u00e1stico, deformando a realidade para acentuar o car\u00e1cter expresivo da obra. Organizado inicialmente en torno\u00f3grupo \"[[Die Br\u00fccke]]\" (fundado en 1905), \u00f3s seus membros interes\u00e1balles un tipo de tem\u00e1tica centrada na vida e a natureza, reflectida de forma espont\u00e1nea e instintiva, por un dos seus principais temas foi o espido. Dos membros de \"Die Br\u00fccke\" destacou [[Ernst Ludwig Kirchner]]: que utilizaba cores primarias, como os fauvistas, pero con li\u00f1as crebadas, violentas, en \u00e1ngulos pechados, agudos, con figuras estilizadas, cun alongamento de influencia g\u00f3tica. Outros membros do grupo foron: [[Erich Heckel]], [[Karl Schmidt-Rottluff]], [[Max Pechstein]] e [[Otto Mueller]].\nEn [[Viena]] destacou [[Egon Schiele]], cuxa obra virou\u00f3redor dunha tem\u00e1tica baseada na sexualidade, a soidade e a incomunicaci\u00f3n, con obras moi expl\u00edcitas polas que mesmo estivo preso, acusado de [[pornograf\u00eda]]. En Francia formouse a denominada [[Escola de Par\u00eds (arte)|Escola de Par\u00eds]], un grupo heterodoxo de artistas que traballaron no [[per\u00edodo de entreguerras]], un de cuxos principais expo\u00f1entes foi [[Amedeo Modigliani]], artista de vida bohemia autor de numerosos espidos. Outros membros da escola foron: [[Marc Chagall]], [[Georges Rouault]] e [[Jules Pascin]].\n[[Ficheiro:Alexander archipenko.JPG|miniatura|200px|\"Muller peite\u00e1ndose\" (1914), de [[Alexander Archipenko]], [[Museo de Israel]], [[Xerusal\u00e9n]].]]\nEste movemento baseouse na deformaci\u00f3n da realidade mediante a destruci\u00f3n da [[Perspectiva (visi\u00f3n)|perspectiva]] espacial de orixe renacentista, organizando o espazo en base a unha trama xeom\u00e9trica, con visi\u00f3n simult\u00e1nea dos obxectos, unha gama de cores fr\u00edas e apagadas, e unha nova concepci\u00f3n da obra de arte, coa introduci\u00f3n do \"[[collage]]\". O seu principal expo\u00f1ente foi [[Pablo Picasso]], que pasou por diversas fases antes de desembocar no cubismo, do que foi punto de partida \"[[As se\u00f1oritas de Avignon]]\" (1907), un espido que supuxo unha ruptura total coa arte tradicional, facendo unha alegaci\u00f3n contra a beleza convencional, a beleza baseada en regras e proporci\u00f3ns. Durante os primeiros [[anos 1920]] realizou espidos de concepci\u00f3n m\u00e1is cl\u00e1sica, pero dunha voluntaria obxectividade que lles privaba de vitalidade, a cal se reafirmar\u00eda cando posteriormente volveu \u00e1 deformaci\u00f3n das s\u00faas figuras, como na s\u00faa \"Muller espida nunha cadeira de brazos vermella\" de 1929. En obras posteriores desmitific\u00f3 non s\u00f3 o espido cl\u00e1sico, sen\u00f3n tam\u00e9n o contempor\u00e1neo, cun sentido [[Iconoclastia|iconoclasta]] e rebelde, sempre en busca de cami\u00f1os novos e en contra de todo convencionalismo, sexa do pasado ou do presente, cun concepto cada vez m\u00e1is abstrayente da figura humana.\nOutros representantes do cubismo foron: [[Georges Braque]], iniciador do estilo con Picasso, cuxo \"Grande espido\" (1908) garda un gran paralelismo con \"As se\u00f1oritas de Avi\u00f1\u00f3n\"; [[Fernand L\u00e9ger]], que recreou nas s\u00faas obras unha estrutura volum\u00e9trica da forma en base a tubos (\"Figuras espidas nun bosque\", 1910); e [[Robert Delaunay]], que realizou en \"A cidade de Par\u00eds\" (1910) unha curiosa mestura entre a figuraci\u00f3n e a abstracci\u00f3n xeom\u00e9trica. En escultura, [[Alexander Archipenko]] introduciu unha nova an\u00e1lise da figura humana, descomposta en formas xeom\u00e9tricas e horadada en certos puntos con buracos que crean un contraste entre o s\u00f3lido e o oco, nunha nova forma de entender a materia: \"Torso no espazo\" (1935).\nMovemento [[italia]]non que exaltou os valores do progreso t\u00e9cnico e industrial do s\u00e9culo XX, destacando aspectos da realidade como o movemento, a velocidade e a simultaneidade da acci\u00f3n, o futurismo aspiraba a transformar o mundo, a cambiar a vida, mostrando un concepto idealista e algo ut\u00f3pico da arte como motor da sociedade. A\u00ednda que os futuristas non se dedicaron especialmente\u00f3espido, conv\u00e9n lembrar a [[Umberto Boccioni]] e o seu \"[[Formas \u00fanicas de continuidade no espazo]]\" (1913), unha versi\u00f3n moderna do \u00ab[[espido heroico]]\u00bb cl\u00e1sico.\nMovemento de reacci\u00f3n \u00f3s desastres da [[Primeira Guerra Mundial|guerra]], o dada\u00edsmo supuxo unha formulaci\u00f3n radical do concepto de arte, que perde calquera compo\u00f1ente baseado na l\u00f3xica e a raz\u00f3n, reivindicando a d\u00fabida, o azar, o absurdo da existencia. O seu principal fact\u00f3tum foi [[Marcel Duchamp]], que realizou en \"Espido baixando unha escaleira\" (1911) unha s\u00edntese entre cubismo e futurismo, onde o corpo foi descomposto en volumes xeom\u00e9tricos e serializado en diversos movementos superpuestos. O espido foi tam\u00e9n un tema propicio para a experimentaci\u00f3n noutras obras s\u00faas como \"[[O gran vidro]]\" (ou \"A noiva espida polos seus solteiros, mesmo\", 1915-1923) e \"D\u00e1ndose: 1. A ca\u00edda de auga, 2. O gas de iluminaci\u00f3n\" (1944-1966).\n[[Ficheiro:Hommage \u00e0 Newton.jpg|miniatura|200px|\"Homenaxe a Newton\" (1985), de [[Salvador Dal\u00ed]], [[Singapur]].]]\nO surrealismo puxo especial \u00e9nfase na imaxinaci\u00f3n, a fantas\u00eda, o mundo dos so\u00f1os, cunha forte influencia do [[psican\u00e1lise]]. Un dos seus principais representantes foi [[Salvador Dal\u00ed]], cunha obra figurativa pero intensamente on\u00edrica, cunha grande obsesi\u00f3n polo sexo, tema recorrente na s\u00faa obra: \"[[O gran masturbador]]\" (1929), \"[[A tentaci\u00f3n de San Antonio (Dal\u00ed)|A tentaci\u00f3n de San Antonio]]\" (1946), \"[[Leda at\u00f3mica]]\" (1949), \"[[Crucifixi\u00f3n (Dal\u00ed)|Crucifixi\u00f3n (Corpus hypercubus)]]\" (1954), \"[[Dal\u00ed espido]]\" (1954) etc. [[Paul Delvaux]] encadrouse nun tipo de pintura figurativa pero estra\u00f1amente inquietante, onde as mulleres espidas conviven con homes que as miran con \u00e1vido voyeurismo, conseguindo recrear un ambiente dun erotismo de pesadelo. [[Ren\u00e9 Magritte]] desenvolveu unha obra onde o corrente e o banal convive co fant\u00e1stico e estra\u00f1o, a mi\u00fado con fortes connotaci\u00f3ns er\u00f3ticas, en atmosferas perturbadoras cunha iconograf\u00eda recorrente, destacando a ambig\u00fcidade dos obxectos que retrata. [[\u00d3scar Dom\u00ednguez]] mostra en \"A m\u00e1quina de coser electrosexual\" (1935) un delirio on\u00edrico onde o compo\u00f1ente sexual comb\u00ednase coa mecanicidad da era industrial.\nEn escultura, [[Constantin Br\u00e2ncu?i]] efectuou un proceso de reduci\u00f3n da figura humana cara \u00e1 m\u00e1is estrita simplicidade, pr\u00f3xima \u00e1 abstracci\u00f3n (\"Musa durmida\", 1911). Seguiu o seu ronsel [[Alberto Giacometti]], con figuras reducidas a simples filamentos, moi alargadas e consumidas, mostrando o illamento do home (\"Espido de p\u00e9\", 1953). [[Henry Moore]] inspirouse no corpo humano en moitas das s\u00faas obras, que supo\u00f1en unha abstracci\u00f3n da forma onde o corpo queda esbozado nunhas li\u00f1as simples e din\u00e1micas, ondulantes, que suxiren m\u00e1is que describen a forma b\u00e1sica do corpo (\"Figura reclinada\", 1951).\nA \"[[Art d\u00e9co]]\" foi un movemento xurdido en [[Francia]] a mediados dos [[anos 1920]] que supuxo unha revoluci\u00f3n para o [[interiorismo]] e as [[artes gr\u00e1ficas]] e [[Artes industriais|industriais]]. En pintura destacou a obra de [[Tamara de Lempicka]], cuxos espidos presentan mulleres que son un produto da s\u00faa \u00e9poca, elegantes e sofisticadas, con luxo e [[glamour]], unha muller moderna que asume sen trabas a s\u00faa sexualidade, e que \u00e9 admirada e respectada polos homes, unha muller de alta sociedade que segue os ditados da moda.\n\u00daltimas tendencias.\n[[Ficheiro:Damadebotero.jpg|miniatura|200px|\"O rapto de Europa\" (1994), de [[Fernando Botero]], [[St. Petersburg]], [[Florida, Estados Unidos de Am\u00e9rica|Florida]].]]\nDesde a [[segunda guerra mundial]] a arte experimentou unha vertixinosa din\u00e1mica evolutiva, con estilos e movementos que se suceden cada vez m\u00e1is r\u00e1pido no tempo. O proxecto moderno orixinado coas vangardas hist\u00f3ricas chegou \u00e1 s\u00faa culminaci\u00f3n con diversos estilos antim\u00e1tericos que destacaban a orixe intelectual da arte por sobre a s\u00faa realizaci\u00f3n material, como a [[arte de acci\u00f3n]] e a [[arte conceptual]], \u00f3s que se enfrontou posteriormente a [[arte posmoderna]], que retorna \u00e1 arte tradicional.\nO informalismo \u00e9 un conxunto de tendencias baseadas na expresividade do artista, renunciando a calquera aspecto racional da arte (estrutura, composici\u00f3n, aplicaci\u00f3n preconcibida da cor). \u00c9 unha arte eminentemente abstracta, a\u00ednda que alg\u00fans artistas conservan a figuraci\u00f3n, onde cobra relevancia o soporte material da obra, que asume o protagonismo por encima de calquera tem\u00e1tica ou composici\u00f3n. Incl\u00fae diversas correntes como o [[tachismo]], o \"[[Arte marxinal|art brut]]\", a [[pintura mat\u00e9rica]] ou o [[expresionismo abstracto]] en [[Estados Unidos de Am\u00e9rica|Estados Unidos]].\nAlg\u00fans dos seus representantes que trataron o tema do espido foron: [[Jean Fautrier]], autor de espidos onde a figura at\u00f3pase deformada, confeccionados a base de diversas texturas de cor, en soportes multimat\u00e9ricos; [[Jean Dubuffet]], que na s\u00faa serie \"Corpos de Dama\" trata o corpo como unha masa que queda esmagada no soporte, como nunha t\u00e1boa de carniceiro; [[Willem de Kooning]] realiza espidos femininos distorsionados\u00f3m\u00e1ximo, como a s\u00faa serie de \"Mulleres\" (1945-1950); [[Antoni T\u00e0pies]] \u00e9 un pintor basicamente abstracto, a\u00ednda que nas s\u00faas obras introduce \u00e1s veces partes do corpo humano, especialmente xenitais, de formas esquem\u00e1ticas, moitas veces con aparencia de deterioraci\u00f3n, o corpo aparece rasgado, agredido, furado.\nComo reacci\u00f3n \u00e1 abstracci\u00f3n informalista xurdiu un movemento que recuperou a figuraci\u00f3n, con certa influencia expresionista e con total liberdade de composici\u00f3n. Un dos seus principais expo\u00f1entes foi [[Francis Bacon (pintor)|Francis Bacon]], que exp\u00f3n nas s\u00faas obras unhas figuras cuxa nudez \u00e9 deforme, vulnerable, escarnecida, enmarcadas en espazos irreais, que semellan caixas que encerran as figuras nun ambiente opresivo, angustioso. Os seus espidos, tanto masculinos como femininos, parecen amasillos de carne amorfa, que se retorce e libra unha loita desesperada pola existencia. Outro notable expo\u00f1ente foi [[Lucian Freud]], para o que o espido foi un dos seus principais temas, que tratou de forma realista, descarnada, pormenorizada, sen omitir ning\u00fan detalle, desde veas e m\u00fasculos at\u00e9 engurras e calquera imperfecci\u00f3n da pel. En escultura destacaron: [[Germaine Richier]], que seguiu o ronsel de Giacometti en figuras estilizadas de membros alargados, que semellaban insectos, cun aspecto lacerado e andrajoso, como en descomposici\u00f3n (\"O pastor das Landas\", 1951); e [[Fernando Botero]], autor de figuras de grandes dimensi\u00f3ns, que parecen bonecas inchadas (\"O rapto de Europa\", 1994).\nXurdiu en [[Gran Breta\u00f1a]] e [[Estados Unidos de Am\u00e9rica|Estados Unidos]] como movemento de rexeitamento \u00f3 [[expresionismo abstracto]], englobando unha serie de autores que retornaron \u00e1 figuraci\u00f3n, cun marcado compo\u00f1ente de inspiraci\u00f3n popular, tomando imaxes do mundo da [[publicidade]], a [[fotograf\u00eda]], o [[Historieta|c\u00f3mic]] e os medios de comunicaci\u00f3n de masas. O \"pop-art\" asumiu o sexo como algo natural, sen andr\u00f3menas, no marco da liberaci\u00f3n sexual dos [[anos 60]] propugnada polo movemento \"[[hippy]]\". Un dos seus principais expo\u00f1entes polo que incumbe \u00f3 espido foi [[Tom Wesselmann]], que realizou na serie \"Grandes espidos americanos\" (anos 1960) un conxunto de obras onde o espido m\u00f3strase como un produto de consumo, cunha est\u00e9tica publicitaria e pr\u00f3xima \u00e1s revistas er\u00f3ticas tipo [[Playboy]].\nMovemento franc\u00e9s inspirado no mundo da realidade circundante, do [[consumismo]] e a sociedade industrial, do que extraen ?ao contrario que no \"pop-art\"? o seu aspecto m\u00e1is desagradable, con especial predilecci\u00f3n polos materiais [[Detrito|detr\u00edticos]]. Un dos seus principais representantes foi [[Yves Klein]], artista revolucionario que foi precursor da arte conceptual e de acci\u00f3n, autor das \u00ab[[antropometr\u00eda]]s\u00bb, onde unha modelo espida, embadurnada de pintura, deit\u00e1base sobre un lenzo deixando a pegada do seu corpo pintada na tea, marcando o punto de orixe do \"[[body-art]]\" e o \"[[happening]]\".\nSon diversas tendencias baseadas no acto da creaci\u00f3n art\u00edstica, onde o importante non \u00e9 a obra en si, sen\u00f3n o proceso creador, no que ademais do artista interv\u00e9n a mi\u00fado o p\u00fablico, cun gran compo\u00f1ente de improvisaci\u00f3n. Engloba diversas manifestaci\u00f3ns art\u00edsticas como o \"[[happening]]\", a \"[[performance]]\", o \"[[Arte ambiental|environment]]\", a [[Instalaci\u00f3n art\u00edstica|instalaci\u00f3n]] etc. En Europa destacou o grupo [[Fluxus]] e artistas como [[Wolf Vostell]], que realizou varios \"happenings\" onde intervi\u00f1a o espido, como \"Desastres (Encofrado con cemento da vagina)\" (1972) e \"Fandango\" (1975).\nComo reacci\u00f3n \u00f3 [[minimalismo]] de moda nos anos 1950 e 1960 xurdiu esta nova corrente figurativa, caracterizada pola s\u00faa visi\u00f3n superlativa e esaxerada da realidade, que \u00e9 plasmada con grande exactitude en todos os seus detalles, cun aspecto case fotogr\u00e1fico. Destacaron artistas como [[John Kacere]], que pinta fragmentos de corpos femininos, especialmente sexos e n\u00e1degas con bragas axustadas; e o escultor [[John de Andrea]], autor de espidos de forte carga sexual (\"O artista e o seu modelo\", 1976). En Espa\u00f1a, [[Antonio L\u00f3pez Garc\u00eda]] \u00e9 autor de obras de factura acad\u00e9mica pero onde a m\u00e1is minuciosa descrici\u00f3n da realidade se a\u00fana cun vago aspecto irreal pr\u00f3ximo \u00f3 [[realismo m\u00e1xico]] (\"Muller na ba\u00f1eira\", 1968).\nTras o despoxamento mat\u00e9rico do minimalismo, a arte conceptual renunciou\u00f3substrato material para centrarse no proceso mental da creaci\u00f3n art\u00edstica, afirmando que a arte est\u00e1 na idea, non no obxecto. Incl\u00fae diversas tendencias, como a arte conceptual [[ling\u00fc\u00edstica]], a \"[[arte povera]]\", ou \"[[body art|body-art]]\", o \"[[land art|land-art]]\", o \"[[Bioarte|bio-art]]\" etc. Tam\u00e9n poder\u00edan enmarcarse nesta corrente diversos x\u00e9neros de reivindicaci\u00f3n social como a [[arte feminista]] e a [[arte homoer\u00f3tica]]. En relaci\u00f3n\u00f3espido ten especial relevancia o \"[[body art|body-art]]\", movemento xurdido a finais dos anos 1960 e desenvolvido nos 1970, que tocou diversos temas relacionados co corpo, en especial en relaci\u00f3n coa violencia, o sexo, o [[exhibicionismo]] ou a resistencia corporal a determinados fen\u00f3menos f\u00edsicos, con artistas como [[Dennis Oppenheim]], [[Stuart Brisley]], o grupo do [[Accionismo vien\u00e9s]] ([[G\u00fcnther Brus]], [[Otto M\u00fchl]], [[Hermann Nitsch]] e [[Rudolf Schwarzkogler]]), [[Youri Messen-Jaschin]] e [[Urs L\u00fcthi]].\nA [[arte feminista]] tratou de reivindicar a imaxe da muller como ser e non como obxecto, incidindo na s\u00faa esencia tanto material como espiritual, e remarcando aspectos da s\u00faa condici\u00f3n sexual como a [[menstruaci\u00f3n]], a [[maternidade]] etc. Algunhas das s\u00faas principais figuras foron: [[Donna Haraway]], [[Cindy Sherman]], [[Judy Chicago]] e [[Jenny Saville]].\nPor oposici\u00f3n \u00e1 denominada [[arte moderna]], \u00e9 a arte propia da [[postmodernidade]]. Os artistas posmodernos asumen o fracaso dos movementos de vangarda como o fracaso do proxecto moderno: as vangardas pretend\u00edan eliminar a distancia entre a arte e a vida, universalizar a arte; o artista posmoderno, en cambio, \u00e9 autorreferencial, a arte fala da arte, non pretenden facer un labor social. Entre os diversos movementos posmodernos destacan a [[transvangardia]] italiana e o [[neoexpresionismo]] alem\u00e1n, as\u00ed como o [[neomanierismo]], a [[figuraci\u00f3n libre]] etc. Entre os seus representantes tocaron o tema do espido artistas como [[Sandro Chia]], [[Markus L\u00fcpertz]], [[Georg Baselitz]], [[Rainer Fetting]], [[David S\u00e1elle]], [[Eric Fischl]] e [[Miquel Barcel\u00f3]].\nCinema e televisi\u00f3n.\nA representaci\u00f3n de espidos dentro de [[filme|pel\u00edculas]] e [[televisi\u00f3n]] foi pol\u00e9mica durante moito tempo. A nudez integral tivo moita m\u00e1is aceptaci\u00f3n no [[cinema europeo]] e a televisi\u00f3n onde, en contraste cos seus hom\u00f3logos dos Estados Unidos, a audiencia, en xeral, percibe o espido e a sexualidade menos censurable que a visualizaci\u00f3n de violencia. Por\u00e9n, o espido nun contexto \"sexual\" non pornogr\u00e1fico, quedou en moitos pa\u00edses europeos no f\u00edo do que \u00e9 socialmente aceptable para espect\u00e1culos p\u00fablicos, a pesar de que esta situaci\u00f3n foi liberalizada a finais do s\u00e9culo XX; na d\u00e9cada dos 70 as [[serial televisivo|series de televisi\u00f3n]] [[australia]]nas \"[[Number 96 (serie de TV)|Number 96]]\" e \"[[The Box (serie de TV)|The Box]]\" inclu\u00edan espidos regularmente, e nos [[Pa\u00edses Baixos]] o espido foi mostrado en programas de debate como \"[[Jensen!]]\" e \"Giel\", presentados por [[Giel Beelen]].\nAs emisoras de televisi\u00f3n e a maior\u00eda das compa\u00f1\u00edas de \"[[Televisi\u00f3n por cable|cable]]\" nos Estados Unidos, foron m\u00e1is reticentes a mostrar espidos na maior\u00eda dos casos, sendo unha excepci\u00f3n a [[PBS]]. Algunhas series na d\u00e9cada dos 90, por exemplo \"[[NYPD Blue]]\", utilizaron ocasionalmente espidos parciais, tanto de home como de muller. Cando se transmiten en televisi\u00f3n, as pel\u00edculas teatrais que conte\u00f1en espidos normalmente em\u00edtense con esas escenas cortadas, ou o espido oc\u00faltase dalgunha forma (por exemplo poden usarse [[Imaxe xerada por ordenador|imaxes dixitais]] para vestir os [[actor]]es espidos). Alg\u00fans servizos de cable \"premium\" como [[HBO]], [[Showtime]], e m\u00e1is recentemente [[FX Networks|FX]], obtiveron popularidade por, entre outras cousas, presentar pel\u00edculas sen retocar. Ademais, produciron series que non se mostran t\u00edmidas coas escenas de espidos, como \"[[Oz (serie de TV)|Oz]]\", \"[[Sex and the City]]\", \"[[The Sopranos]]\", \"[[True Blood]]\", e \"[[Queer as Folk (Estados Unidos)|Queer as Folk]]\" (a serie orixinal brit\u00e1nica foi incluso pioneira no m\u00e1is tolerante Reino Unido). O programa [[Big Brother (programa de televisi\u00f3n)|Big Brother]], que se emite en m\u00faltiples pa\u00edses, \u00e1s veces cont\u00e9n espidos, a\u00ednda as\u00ed, as escenas con espidos non sempre se mostran en televisi\u00f3n.\nEspido etnogr\u00e1fico.\n[[Ficheiro:Etienne Dinet Raoucha.jpg|miniatura|\"Raoucha\" por [[\u00c9tienne Dinet]] 1901, Mus\u00e9e des Beaux Arts d'Alger. Exemplo de nudez etnogr\u00e1fica.]]\nO termo denominado nudez \"etnogr\u00e1fica\" utilizouse tanto en traballos de investigaci\u00f3n de [[etnograf\u00eda]] como de [[antropolox\u00eda]], as\u00ed como en documentais e na revista \"[[National Geographic (revista)|National Geographic]]\" nos Estados Unidos. Nalg\u00fans casos, os medios de comunicaci\u00f3n poden mostrar o espido que ocorre nunha situaci\u00f3n \"natural\" ou espont\u00e1nea en documentais ou programas de noticias, mentres que esvaecen ou censuran os espidos nos traballos teatralizados.\nO foco etnogr\u00e1fico proporcionou un excepcional marco para pintores e fot\u00f3grafos para mostrar pobos cuxa nudez era, ou a\u00ednda \u00e9, aceptable dentro das convenci\u00f3ns, ou dentro de certos encadramentos espec\u00edficos, da s\u00faa cultura tradicional.\nOs detractores do espido etnogr\u00e1fico a mi\u00fado rex\u00e9itano tach\u00e1ndoo de ser unha mera mirada [[colonialismo|colonialista]] preservada como imaxinar\u00eda \"etnogr\u00e1fica\". A\u00ednda as\u00ed, os traballos etnogr\u00e1ficos dalg\u00fans pintores e fot\u00f3grafos, como [[Irving Penn]], [[Casimir Zagourski]], [[Hugo Bernatzik]] e [[Leni Riefenstahl]], foron aclamados en todo o mundo por preservar o que se percibe como un documento dos costumes agonizantes de \"para\u00edsos\" suxeitos \u00f3 ataque da modernidade mediocre.\nOutras representaci\u00f3ns na cultura vern\u00e1cula.\nA nudez pres\u00e9ntase nalgunhas ocasi\u00f3ns noutros medios de comunicaci\u00f3n como (a mi\u00fado con bastante pol\u00e9mica) en cubertas de \u00e1lbums presentando m\u00fasica de int\u00e9rpretes como [[Jimi Hendrix]], [[John Lennon]] e [[Yoko Ono]], [[Nirvana (banda)|Nirvana]], [[Blind Faith]], [[Scorpions]] e [[Jane's Addiction]]. Varios m\u00fasicos de rock actuaron espidos nos escenarios, inclu\u00edndo membros de Jane's Addiction, [[Rage Against the Machine]], [[Green Day]], [[Black Sabbath]], [[Stone Temple Pilots]], [[The Jesus Lizard]], [[Blind Melon]], [[Red Hot Chili Peppers]], [[blink-182]], [[Queens of the Stone Age]], [[Of Montreal]] e [[The Bravery]].\nAs series de televisi\u00f3n de cando en cando mostraron espidos atrevidos, a excepci\u00f3n das series de [[Procter &amp; Gamble]] \"[[As the World Turns]]\" e \"[[Guiding Light]]\" que no 2005 foron tan lonxe como para amosar a un home espido por detr\u00e1s mentres fac\u00eda o amor. Despois do [[esc\u00e1ndalo do espect\u00e1culo do descanso na S\u00faper Bowl XXXVIII]] de [[Janet Jackson]] en febreiro do 2004, o comisario [[Michael J. Copps]] da [[Comisi\u00f3n Federal de Comunicaci\u00f3ns]] dos Estados Unidos declarou que era hora de tomar medidas dr\u00e1sticas para a [[televisi\u00f3n di\u00farna nos Estados Unidos|televisi\u00f3n di\u00farna]] e indicou que estaba a revisar se as series de televisi\u00f3n estaban a violar as prohibici\u00f3ns de indecencia da axencia. Despois desta noticia, \"Guiding Light\" eliminou espidos dun episodio que xa fora gravado. Unha semana m\u00e1is tarde, o produtor executivo de espect\u00e1culos [[John Conboy]] foi despedido e substitu\u00eddo por [[Ellen Wheeler]]. As nove principais cadeas americanas comezaron a impor unha regra non escrita para evitar calquera clase de escenas atrevidas para adultos.\nUn exemplo dun anuncio mostrando a un home cun espido frontal \u00e9 un creado para a [[fragrancia M7]]. Moitas revistas rexeitaron publicar o anuncio, polo que houbo tam\u00e9n unha versi\u00f3n cunha fotograf\u00eda m\u00e1is pequena do mesmo modelo.\nEn Internet, especialmente en sitios web que mostran imaxes de persoas famosas, as palabras \"espido\" e \"nudez\" foron usadas a mi\u00fado (alg\u00fans dir\u00edan que incorrectamente) para etiquetar [[exhibici\u00f3n imp\u00fadica|exhibici\u00f3ns imp\u00fadicas]]; por exemplo, unha foto dunha muller completamente vestida cun bico do peito exposto. \"Ver tam\u00e9n:\" [[Famosos espidos en Internet]].\"\nA comezos dos 90, [[Demi Moore]] converteuse nunha icona da [[cultura pop]] debido en parte a d\u00faas fotos espida que realizou para \"[[Vanity Fair (revista)|Vanity Fair]]\": \"[[More Demi Moore]]\" e \"[[Demi's Birthday Suit]]\".\nOs nenos como tema.\n[[Ficheiro:Tuke, Henry Scott (1858\u20131929), \"The Bathers\".jpg|miniatura|dereita|[[Henry Scott Tuke]], \"The Bathers\" (1885).]]\n[[Ficheiro:Nude pueblo Indian girl holding small child.jpg|miniatura|dereita|Moza de etnia Pueblo sostendo a un neno pequeno, Novo M\u00e9xico.]]\nDurante o [[renacemento italiano]], en moitos cadros represent\u00e1ronse mozos novos espidos, especialmente aqueles cun tema [[cristianismo|cristi\u00e1n]]. [[Rafael]], por exemplo, pintou cadros de [[putti]] espidos, \u00e1s veces incorrectamente identificados como [[querub\u00edn]]s. Outros exemplos famosos son [[Amor Vincit Omnia (Caravaggio)|Amor Vincit Omnia]] por [[Caravaggio]] e varios retratos de [[Xes\u00fas]] como beb\u00e9. S\u00e9culos m\u00e1is tarde, moitos pintores crearon imaxes de nenos espidos sen significado relixioso. Por exemplo, [[Henry Scott Tuke]] pintou mozos adolescentes espidos realizando distintas actividades diarias; as s\u00faas imaxes non eran abertamente er\u00f3ticas, nin mostraban, normalmente, os seus xenitais. [[Otto Lohm\u00fcller]] foi pol\u00e9mico polos seus cadros de mozos novos espidos, que a mi\u00fado mostraban os seus xenitais. [[Balthus]] e [[William-Adolphe Bouguereau]] inclu\u00edan nenas espidas en moitos dos seus cadros.\nAlgunhas esculturas tam\u00e9n mostran figuras de nenos espidos. Unha particularmente famosa \u00e9 o \"[[Manneken Pis]]\", en [[Bruxelas]], obra de [[Hieronymus Duquesnoy o Vello]], que representa a un neno espido que ouri\u00f1a na fonte. \"Jeune nymphe descendant dans l'eau\" (1824) de [[Georges Jacquot]] mostra a unha moza preadolescente espida.\nFot\u00f3grafos profesionais como [[Jock Sturges]], [[Sally Mann]], [[David Hamilton]], [[Jacques Bourboulon]], [[Garo Aida]], e [[Bill Henson]] realizaron fotograf\u00edas de nenos e adolescentes espidos para a s\u00faa publicaci\u00f3n en libros e revistas e para exposici\u00f3ns en [[galer\u00eda de arte|galer\u00edas de arte]].De acordo a unha corrente de pensamento, este tipo de fotograf\u00edas \u00e9 aceptable e ter\u00eda que ser (ou manterse) legal xa que mostran a nenos sen roupa dunha forma art\u00edstica, os nenos non foron sexualmente maltratados, e os fot\u00f3grafos obtiveron permiso escrito dos pais ou titores. Os seus opo\u00f1entes suxiren que tales traballos ter\u00edan que ser (ou manterse) prohibidos e representan unha forma de [[pornograf\u00eda infantil]], implicando a persoas que poden experimentar dano psicol\u00f3xico durante ou despois da s\u00faa creaci\u00f3n.\nA provocativa foto dunha nena preadolescente espida na portada orixinal do \u00e1lbum \"[[Virgin Killer]]\" de [[Scorpions]] tam\u00e9n provocou pol\u00e9mica. Pola contra, a maior\u00eda da xente considera que o beb\u00e9 espido que aparece na portada do \u00e1lbum \"[[Nevermind]]\" de [[Nirvana (banda)|Nirvana]] non ten ningunha connotaci\u00f3n sexual.\nHoubo incidentes nos que imaxes realizadas polos pais dun neno ba\u00f1\u00e1ndose ou andando espido foron destru\u00eddas ou enviadas \u00e1 autoridade competente como pornograf\u00eda infantil.\nV\u00e9xase tam\u00e9n.\nBibliograf\u00eda.\n[[Categor\u00eda:Arte]]"}
{"id": "164557", "revid": "89787", "url": "https://gl.wikipedia.org/wiki?curid=164557", "title": "Estereograma", "text": "O estereograma \u00e9 unha ilusi\u00f3n \u00f3ptica baseada na capacidade que te\u00f1en os ollos de captar imaxes desde distintos puntos de vista. Esas perspectivas diferentes son captadas de tal forma polo cerebro, que parece ser unha imaxe tridimensional. Os estereogramas fix\u00e9ronse durante anos, sobrepondo d\u00faas fotograf\u00edas tomadas desde \u00e1ngulos lixeiramente distintos. Con todo, populariz\u00e1ronse grazas aos RDS (Estereograma de puntos aleatorios) creados con programas de computadora."}
{"id": "164558", "revid": "25871", "url": "https://gl.wikipedia.org/wiki?curid=164558", "title": "Marujita D\u00edaz", "text": "Mar\u00eda del Dulce Nombre D\u00edaz Ruiz, co\u00f1ecida artisticamente como Marujita D\u00edaz, nada en Sevilla o 27 de abril de 1932 e finada en Madrid o 23 de xu\u00f1o do 2015, \u00e9 unha actriz e cantante espa\u00f1ola que alcanzou not\u00e1bel \u00e9xito nos anos cincuenta e sesenta do s\u00e9culo XX en Espa\u00f1a."}
{"id": "164559", "revid": "54334", "url": "https://gl.wikipedia.org/wiki?curid=164559", "title": "Ursula Andress", "text": "Ursula Andress, nada en Berna o 19 de marzo de 1936, \u00e9 unha actriz de cinema de nacionalidade su\u00edza. Foi o sex symbol dos anos sesenta, ao ser a primeira \u00ab\"moza Bond\"\u00bb, da primeira pel\u00edcula da exitosa saga do axente 007, \"007 contra o doutor No\" (1962).\nVida persoal.\nAndress sa\u00edu coa icona cinematogr\u00e1fica James Dean pouco antes da s\u00faa morte en 1955. Ese mesmo ano mantivo unha relaci\u00f3n co actor e director John Derek, casado e pai de dous fillos que deixou a s\u00faa dona, Pati Behrs, e a s\u00faa familia pola actriz de dezanove anos. Casaron en 1957 en Las Vegas, mais separ\u00e1ronse en 1963 (outras fontes din que en setembro de 1965) e divorci\u00e1ronse en 1966.\nTivo relaci\u00f3ns rom\u00e1nticas con Jean-Paul Belmondo, Ryan O'Neal e Fabio Testi. Tam\u00e9n tivo unha relaci\u00f3n co actor estadounidense Harry Hamlin tras co\u00f1ec\u00e9rense na rodaxe de \"Loita de tit\u00e1ns\" en 1979. Tiveron un fillo, Dimitri Hamlin, que naceu o 19 de maio de 1980. Tras dar a luz con 44 anos, mudouse \u00e1 casa da s\u00faa amiga Linda Evans en Coldwater Canyon ata que a s\u00faa estivo preparada. A\u00ednda que se anunciou o compromiso, a parella nunca casou. En 1983, Hamlin rompeu con ela."}
{"id": "164560", "revid": "89787", "url": "https://gl.wikipedia.org/wiki?curid=164560", "title": "Dimitri Yachvili", "text": "Dimitri Yachvili, nado o 19 de setembro de 1980 en Brive-la-Gaillarde, \u00e9 un xogador franc\u00e9s de rugby. A s\u00faa posici\u00f3n no campo \u00e9 \"medio de mel\u00e9\", xogaba en 2010 no Biarritz Olympique da liga francesa, e habitualmente tam\u00e9n \u00e9 titular na selecci\u00f3n de rugby de Francia.\nTraxectoria.\nO seu apelido \u00e9 de orixe xeorxiano, dado que o seu av\u00f3 foi unha v\u00edtima do nazismo que \u00f3 ser liberado loitou en Francia fronte \u00f3s alem\u00e1ns, e despois quedou al\u00ed a vivir. Mais adiante, no seu tempo o pai de Dimitri tam\u00e9n foi xogador de rugby e formou parte do \"XV do Galo\". A pesar diso, Gr\u00e9goire Yachvili, irm\u00e1n mais vello de Dimitri, nado tam\u00e9n en Brive-la-Gaillarde, xoga \u00f3 rugby representando \u00e1 selecci\u00f3n de rugby de Xeorxia.\nO xogador comezou a s\u00faa carreira no club da s\u00faa cidade, o Club Athl\u00e9tique Brive-Corr\u00e8ze. En 1999 marchou a un club universitario de Par\u00eds, e xa no 2001 firmou o seu primeiro contrato profesional co Gloucester Rugby, onde votou un ano antes de firmar definitivamente co Biarritz Olympique no 2002. Dende ent\u00f3n \u00e9 un xogador franqu\u00eda neste club bascofranc\u00e9s. Dimitri Yachvili \u00e9 un bo lanzador a paus, e decote \u00e9 o encargado de patear os \"penalties\" e as \"conversi\u00f3ns\" no seu equipo.\nO seu primeiro partido coa selecci\u00f3n francesa foi no ano 2002. Dende ese ano ten xogado 7 veces o Torneo das Seis Naci\u00f3ns, ga\u00f1\u00e1ndoo 4 veces, nos anos 2004, 2006, 2007 e 2010, ademais do mundial do ano 2003 no que Francia acabou cuarta.\nCo equipo de Biarritz Olympique ga\u00f1ou d\u00faas veces a liga francesa nos anos 2005 e 2006, e chegou outras d\u00faas veces \u00e1 final da copa de Europa nos anos 2006 e 2010, coa mala sorte de perder as d\u00faas, fronte a Munster Rugby e Stade Toulousain."}
{"id": "164572", "revid": "1131", "url": "https://gl.wikipedia.org/wiki?curid=164572", "title": "Grou (hom\u00f3nimos)", "text": "Grou pode referirse a:\nComo top\u00f3nimo galego pode referirse a:"}
{"id": "164573", "revid": "89787", "url": "https://gl.wikipedia.org/wiki?curid=164573", "title": "Ara\u00faxo (hom\u00f3nimos)", "text": "O ara\u00faxo \u00e9 un tipo de uva tinta aut\u00f3ctona da Rioxa.\nComo top\u00f3nimo, Ara\u00faxo pode referirse a:\nAmais, como apelido galego (moitas veces escrito Ara\u00fajo) pode referirse a:"}
{"id": "164574", "revid": "55340", "url": "https://gl.wikipedia.org/wiki?curid=164574", "title": "Cela", "text": "O termo Cela pode referirse a:\nComo top\u00f3nimo Cela pode referirse a:\nComo apelido pode referirse a:\nAmais, como nome feminino: Cela"}
{"id": "164575", "revid": "1822", "url": "https://gl.wikipedia.org/wiki?curid=164575", "title": "Torno", "text": "Ferramentas.\nO top\u00f3nimo Torno pode referirse a:"}
{"id": "164576", "revid": "22570", "url": "https://gl.wikipedia.org/wiki?curid=164576", "title": "Capillatus", "text": "Capillatus \u00e9 unha especie de nubes que s\u00f3 se atopa no x\u00e9nero cumulonimbus. Representa a madurez do desenvolvemento vertical da nube, presentando os t\u00edpicos accesorios no extremo superior, a xeito de pelo, pucho ou engra.\nEst\u00e1n asociadas a treboadas el\u00e9ctricas e fortes chuvascos en forma de chuvia, neve ou saraiba."}
{"id": "164578", "revid": "89787", "url": "https://gl.wikipedia.org/wiki?curid=164578", "title": "Zarauzko Arraun Elkartea", "text": "O Zarauzko Arraun Elkartea (ZAE) \u00e9 un club de remo da localidade guipuscoana de Zarautz (Euskadi).\nA s\u00faa principal trai\u00f1eira \u00e9 a \"Enbata\" (\"galerna\" en \u00e9uscaro) e a s\u00faa cor \u00e9 o azul. Compite tam\u00e9n noutras modalidades do remo coma o batel ou a trainerilla, todas estas en banco fixo.\nHistoria.\nA regata m\u00e1is antiga da que se ten referencias e que se co\u00f1ece en Guip\u00fascoa \u00e9 a que disputaron as tra\u00ed\u00f1as de Zarautz e Getaria o d\u00eda 2 de maio de 1761. A sa\u00edda da regata deuse \u00e1 par da illa de Umallarria ou Mollarri en Zarautz e a chegada foi no porto de Donostia. A tripulaci\u00f3n de cada embarcaci\u00f3n compo\u00f1\u00edana 11 homes e a tripulaci\u00f3n vencedora recibir\u00eda 100 escudos da tra\u00ed\u00f1eira que perdera. Non se co\u00f1ece, por desgraza, a ga\u00f1adora desta regata denominada \"Salea\".\nEn 1983, Zarautz, sendo organizadora dunha das regatas m\u00e1is importantes do Cant\u00e1brico, non ti\u00f1a club de remo. En outubro dese ano fixeron os estatutos e escolleuse a Xunta Directiva do novo club de remo. Xanti S\u00e1nchez ser\u00eda o primeiro presidente de Zarauzko Arraun Elkartea.\nA primeira bandeira do club Zarauzko Arraun Elkartea ga\u00f1ouse en 1985 na categor\u00eda cadete co sonado \"Txiki\" Larra\u00f1aga de patr\u00f3n.\nO primeiro ano da Liga ACT, 2003, a tra\u00ed\u00f1eira zarauztarra Enbata clasificouse sendo as\u00ed unha das s\u00faas fundadoras. Este mesmo ano descendeu, mais volveu ascender para ficar definitivamente na elite do remo de banco fixo.\nNo ano 2010 d\u00faas tra\u00ed\u00f1eiras compiten nas diversas competici\u00f3ns desta modalidade, unha na Liga San Miguel e a segunda na Liga ARC-2."}
{"id": "164581", "revid": "85894", "url": "https://gl.wikipedia.org/wiki?curid=164581", "title": "George Carlin", "text": "George Denis Patrick Carlin, nado o 12 de maio de 1937 en Nova York e finado o 22 de xu\u00f1o de 2008 en Santa Monica (California), foi un humorista, actor e escritor estadounidense que ga\u00f1ou cinco Grammy polos seus \u00e1lbums de comedia.\nTraxectoria.\nCarlin caracterizouse pola s\u00faa actitude irreverente, o seu humor negro e os seus pensamentos contracorrente en pol\u00edtica, lingua inglesa, psicolox\u00eda, relixi\u00f3n, e varios suxeitos considerados tab\u00fa pola sociedade estadounidense da \u00e9poca. Carlin e a s\u00faa comedia \"Seven dirty words\" foi o eixo da decisi\u00f3n do Tribunal Supremo dos Estados Unidos no caso \"F.C.C. v. Pacifica Foundation\" (1978), que outorgou poder ao goberno para regulamentar o contido das emisi\u00f3ns p\u00fablicas de radio para evitar a utilizaci\u00f3n de linguaxe indencente.\nO primeiro dos seus 14 especiais de comedia en vivo para a HBO gravouse en 1977. Na d\u00e9cada de 1990 e 2000 centrou as s\u00faas actuaci\u00f3ns en asuntos de pol\u00edtica contempor\u00e1nea estadounidense e satirizou o exceso de cultura americana. O seu derradeiro especial, \"It's Bad for Ya\", gravouse tan s\u00f3 catro meses antes da s\u00faa morte.\nCarlin sit\u00faase segundo na lista que fixo Comedy Central dos 100 mellores c\u00f3micos en vivo de todos os tempos, superado por Lenny Bruce. Carlin participou frecuentemente en \"The Tonight Show\" durante as tres d\u00e9cadas da era Johnny Carson e foi o anfitri\u00f3n do primeiro episodio de \"Saturday Night Live\" (1975). Gravou 19 \u00e1lbums de comedia e seis recompilatorios, en vida publicou catro libros entre eles \"Brain Droppings\" (1997) que recibiu un Grammy pola s\u00faa versi\u00f3n en audiolibro, participou en varios filmes e tivo o seu propio programa de televisi\u00f3n \"The George Carlin Show\" (1994-1995)."}
{"id": "164582", "revid": "6572953", "url": "https://gl.wikipedia.org/wiki?curid=164582", "title": "Sociedade Deportiva Samertolameu", "text": "A Sociedade Deportiva Samertolameu \u00e9 un club de remo de Meira, concello de Moa\u00f1a (Pontevedra). En 2010 compet\u00eda na Liga Noroeste de Tra\u00ed\u00f1as, competici\u00f3n que ga\u00f1ou na tempada 2006.\nHistoria.\nA SD Samertolameu debutou na competici\u00f3n o 4 de xullo de 1979 coa trai\u00f1eira que xa estaba para desmantelar \"Samertolameu\", que logo pasar\u00eda a chamarse \"A Terqui\u00f1a\". En 1981 comezou a competir tam\u00e9n en batel e en 1983 debutou en trai\u00f1eirillas e en banco m\u00f3bil (modalidade na que ese mesmo ano conseguir\u00eda a medalla de prata na categor\u00eda xuvenil no Campionato de Espa\u00f1a disputado en Mequinenza, Zaragoza). En 1985 conseguiu a s\u00faa primeira Bandeira Pr\u00edncipe de Asturias.\nEn 1991 ga\u00f1a o Campionato de Galiza. Dous anos m\u00e1is tarde Galiza rend\u00edase a \"Meiramar\", tanto en trai\u00f1eiras como en bateis, con 19 bandeiras e varios t\u00edtulos, ga\u00f1ando t\u00f3dalas regatas que disputou en Galiza.\nMais se hai que destacar un ano na historia da SD Samertolameu ese \u00e9 o 94, o mellor ano en canto a resultados, dos 9 t\u00edtulos nacionais posibles en banco fixo, ga\u00f1ou 5 campionatos e 2 subcampionatos. No remo ol\u00edmpico, 3 medallas de ouro, 1 de prata e 1 de bronce. En trai\u00f1eiras arrasou nas regatas m\u00e1is importantes do calendario galego e, acabou a tempada co 3\u00ba posto na Bandeira da Concha. Logo de ga\u00f1ar no Campionato Galego en Chapela, acudiu o Campionato de Espa\u00f1a en Castropol. Nese campo estreou a primeira trai\u00f1eira \"Meiramar\" constru\u00edda en fibra por Pedro Cuesta en Galiza e rematou no 2\u00ba posto.\nNo 2001 os remeiros s\u00e9nior acadan o Campionato de Espa\u00f1a. Dous anos m\u00e1is tarde f\u00fandase a Liga Noroeste de Tra\u00ed\u00f1as, proclam\u00e1ndose campi\u00f3n. No 2007 conseguir\u00eda o segundo posto da LNT e proclamouse campi\u00f3n do Campionato de Galiza. No 2008 na modalidade de trai\u00f1eiras, proclamouse campi\u00f3n da LGT por n\u00famero de regatas ga\u00f1adas, 10 dun total de 16, mais pola s\u00faa participaci\u00f3n nas regatas de ascenso \u00e1 liga ACT foi sancionado e a LGT declarouno subcampi\u00f3n, ademais acadou o 2\u00ba posto no Campionato Galego e o ansiado ascenso \u00e1 Liga ACT. Destacar ese mesmo ano a participaci\u00f3n de parte das s\u00faas remeiras, xunto coas de Cabo da Cruz e Chapela que, como combinado Galicia, lograron ga\u00f1ar a I Bandeira Feminina da Concha. Na s\u00faa primeira participaci\u00f3n na Liga ACT, Samertolameu non puido manter a categor\u00eda ao finalizar no 11\u00ba posto e descendendo \u00e1 LNT. No 2009 conseguiu o 2\u00ba posto na Liga Galega, s\u00f3 superado por Amegrove e na fase de ascenso \u00e1 Liga ACT non puido conseguir novamente o ascenso \u00e1 m\u00e1xima categor\u00eda."}
{"id": "164583", "revid": "56817", "url": "https://gl.wikipedia.org/wiki?curid=164583", "title": "Adivi\u00f1a quen v\u00e9n esta noite", "text": "Adivi\u00f1a quen v\u00e9n esta noite foi un programa de variedades da Televisi\u00f3n de Galicia dirixido por Xes\u00fas Iglesias e pesentado por Xos\u00e9 Ram\u00f3n Gayoso.\nDesenvolvemento.\nNo programa ti\u00f1an cabida entrevistas a persoeiros de sona, actuaci\u00f3ns musicais, espect\u00e1culos de humor e un espazo fixo para John Balan."}
{"id": "164590", "revid": "89787", "url": "https://gl.wikipedia.org/wiki?curid=164590", "title": "Coroa de flores", "text": "Unha coroa de flores \u00e9 o conxunto de flores (artificiais ou non), follas, e mesmo poida que froitas dispostas de maneira ordenada e atadas cun pl\u00e1stico ou cordel, coa forma dun redondo, un anel ou coroa. Empr\u00e9ganse polo xeral como decoraci\u00f3n nas festas de Nadal as\u00ed como tam\u00e9n nos actos funerarios. \u00c9 un elemento propio de moi diversas culturas de todo o planeta."}
{"id": "164591", "revid": "98629", "url": "https://gl.wikipedia.org/wiki?curid=164591", "title": "Canadian Radio Broadcasting Commission", "text": "Canadian Radio Broadcasting Commission (CRBC) foi a primeira cadea p\u00fablica de radiodifusi\u00f3n do Canad\u00e1, a precursora da Canadian Broadcasting Corporation.\nOrixe.\nA CRBC creouna por lei en 1932 o goberno de R.B. Bennett seguindo as recomendaci\u00f3ns dunha Comisi\u00f3n Real do Parlamento do Canad\u00e1 que en 1929 recomendara o establecemento dun sistema p\u00fablico de radio e logo dunha campa\u00f1a de presi\u00f3ns da Canadian Radio League para que se cumprise. A cadea botou a andar o 26 de maio de 1932 e existiu ata o 2 de novembro de 1936 cando se reorganizou como empresa p\u00fablica federal (\"Crown corporation\") baixo o nome de Canadian Broadcasting Corporation. A programaci\u00f3n diaria nacional comezou en maio de 1933, ao primeiro dunha hora ao d\u00eda que se foi incrementando co tempo.\nActividade.\nA comisi\u00f3n estaba formada por tres persoas e ti\u00f1a o mandato para regular e controlar todas as emisi\u00f3ns de radio no pa\u00eds , as\u00ed como tam\u00e9n para crear e transmitir a s\u00faa propia programaci\u00f3n e para mercar ou constu\u00edr emisoras ao longo do pa\u00eds, as\u00ed e todo os fondos para levar \u00e1 pr\u00e1ctica o seu mandato foron insuficentes polos efectos da Gran Depresi\u00f3n e moitos dos seus programas emit\u00edanos emisoras privadas en gran parte do pa\u00eds. O seu primeiro presidente foi Hector Charlesworth, editor da revista \"Saturday Night\".\nDesaparici\u00f3n.\nA CRBC non cumpriu as expectativas da Canadian Radio League considerando escasa e pobre a s\u00faa programaci\u00f3n e o principal partido da oposici\u00f3n, o Partido Liberal do Canad\u00e1 acus\u00e1baa de progobernamental.. Durante a campa\u00f1a das elecci\u00f3ns lexislativas de 1935, a CRBC emitiu unha serie chamada \"Mr. Sage\" criticando ao l\u00edder da oposici\u00f3n William Lyon Mackenzie King e o seu partido, este incidente foi decisivo na decisi\u00f3n de King de substitu\u00edla por unha nova entidade tras ga\u00f1ar as elecci\u00f3ns, nese ent\u00f3n ti\u00f1a 8 estaci\u00f3ns propias e 14 afiliadas privadas."}
{"id": "164593", "revid": "21293", "url": "https://gl.wikipedia.org/wiki?curid=164593", "title": "CRBC", "text": ""}
{"id": "164594", "revid": "56817", "url": "https://gl.wikipedia.org/wiki?curid=164594", "title": "(145480) 2005 TB190", "text": "(145480) 2005 TB190, provisionalmente designado coma 2005 TB190, \u00e9 un obxecto trans-neptuniano (TNO) cunha magnitude absoluta de 4,7. Feito que o coloca coma un posible candidato a planeta anano.\n\u00d3rbita.\n(145480) 2005 TB190 est\u00e1 clasificado coma obxecto distante polo programa Deep Ecliptic Survey (DES) dende que se co\u00f1ece c\u00e1 s\u00faa \u00f3rbita est\u00e1 moito m\u00e1is al\u00f3 da posible influencia gravitacional de Neptuno. A\u00ednda que se Neptuno migrase cara o exterior, este poder\u00eda ter algunha influencia sobre (145480) 2005 TB190 se a \u00f3rbita de Neptuno fose moi exc\u00e9ntrica. O afelio de 2005 TB190 est\u00e1 a m\u00e1is de 106\u00a0UAs.\nSimulaci\u00f3ns feitas por Emel\u2019yanenko e Kiseleva no ano 2007 amosan a (145480) 2005 TB190 con menos do 1% de posibilidades de estar nunha resonancia orbital de 4:1 con Neptuno.\nFoi observado 156 veces en 7 oposici\u00f3ns distintas. Chegar\u00e1 \u00f3 seu perihelio no ano 2016.\nCaracter\u00edsticas f\u00edsicas.\nNo ano 2010, a emisi\u00f3n termal de 2005 TB190 no infravermello profundo foi medida polo Telescopio Espacial Herschel. Coma resultado destas medici\u00f3ns, o rango estimado do seu tama\u00f1o vai dos 335 \u00f3s 410\u00a0km. No espectro visible, 2005 TB190 ten un \"toque\" vermello."}
{"id": "164600", "revid": "27155", "url": "https://gl.wikipedia.org/wiki?curid=164600", "title": "Teresa Forcades", "text": "Teresa Forcades i Vila, nada en Barcelona o 10 de maio de 1966, \u00e9 unha m\u00e9dica, te\u00f3loga e monxa beneditina catal\u00e1. \u00c9 co\u00f1ecida pola s\u00faa posici\u00f3n feminista e as s\u00faas opini\u00f3ns cr\u00edticas coa actuaci\u00f3n das multinacionais farmac\u00e9uticas. Foi inhabilitada en 2023 para a pr\u00e1ctica da medicina polo Colexio de M\u00e9dicos de Barcelona por promover o uso do MMS (clorito de sodio, co que se orixina di\u00f3xido de cloro, unha especie de lixivia) como terapia, substancia prohibida para uso humano pola Axencia Espa\u00f1ola de Medicamentos e Produtos Sanitarios (AEMPS).\n\u00c9 unha das promotoras, xunto con Arcadi Oliveres, do movemento independentista Proc\u00e9s Constituent a Catalunya.\nTraxectoria.\nTeresa Forcades naceu na Vila de Gr\u00e0cia, no seo dunha familia con ra\u00edces en Tarragona e Solsona. \u00c9 licenciada en Medicina pola Universidade de Barcelona en 1990. En 1992 trasladouse \u00f3s Estados Unidos onde completou a residencia en medicina e conseguiu o t\u00edtulo de especialista en Medicina interna en 1995. Tras obter unha bolsa da Universidade Harvard coa axuda de E. Schu\u00dfler Fiorenza, trasladouse a Cambridge. Al\u00ed graduouse como m\u00e1ster Divinitas cunha tese sobre as implicaci\u00f3ns filos\u00f3ficas e os retos do di\u00e1logo multicultural, en relaci\u00f3n \u00e1s teor\u00edas de C. Taylor e H.G. Gadamer (1997).\nDende 1997, ano no que entrou no mosteiro beneditino de Sant Benet (Barcelona), combinou as s\u00faas tarefas mon\u00e1sticas co estudo da medicina e a teolox\u00eda: obtivo o doutoramento en Sa\u00fade P\u00fablica na Universidade de Barcelona coa s\u00faa an\u00e1lise dos retos e das oportunidades asociados \u00e1 introduci\u00f3n das chamadas medicinas alternativas no curr\u00edculo das facultades de medicina (2004). En 2005 tam\u00e9n obtivo a licenciatura en teolox\u00eda fundamental, cunha tese sobre a Trindade e a noci\u00f3n de liberdade persoal en G. Greshake e I. Zizioulas (2005).\nTeolox\u00eda feminista.\nEn 2007 Teresa Forcades publicou o libro \"La teologia feminista en la hist\u00f2ria\", no que sit\u00faa a teolox\u00eda feminista no marco das teolox\u00edas cr\u00edticas ou da teolox\u00eda da liberaci\u00f3n, facendo unha revisi\u00f3n hist\u00f3rica das mulleres que \u00f3 longo da historia viviron a contraposici\u00f3n entre o discurso teol\u00f3xico sobre as mulleres e a experiencia de Deus de cada muller.\nAdemais Teresa Forcades foi vicepresidenta da \"European Society of Women in theological Research\"(ESWTR) entre 2009-2011 e tesoureira de 2011 a 2013.\nAsemade, defende que as parellas homosexuais poidan adoptar e criar nenos. Partindo de que o modelo patriarcal predominante en Occidente fomenta os roles de x\u00e9nero dende o nacemento, Forcades defende que a socializaci\u00f3n en familias monoparentais e homosexuais non vai en detrimento do crecemento, posto que o \u00fanico que afecta \u00e1 persoa \u00e9 a calidade do amor que se lle d\u00e1, cada persoa \u00e9 un ser \u00fanico cun car\u00e1cter individual que lle deu Deus ou a natureza e que \u00e9 independente do seu x\u00e9nero.\nGripe A.\nEn outubro de 2009, Teresa Forcades publicou un v\u00eddeo titulado \"Campanas por la gripe A\" no que denunciaba o que \u00f3 seu xu\u00edzo eran m\u00faltiples deficiencias na xesti\u00f3n da pandemia de Gripe A (H1N1) de 2009, criticando \u00e1 OMS, a fiabilidade e a seguridade da vacina que ser\u00eda distribu\u00edda masivamente, e \u00f3s laboratorios farmac\u00e9uticos encargados do seu desenvolvemento. O v\u00eddeo foi amplamente visualizado en diversos portais de Internet e comentado en varios medios de comunicaci\u00f3n como unha postura que discordaba das posturas predominantes na comunidade cient\u00edfica, en base \u00e1s cales se tomaran importantes medidas gobernamentais. e que avalaban a s\u00faa seguridade.\nNas semanas seguintes o v\u00eddeo foi obxecto de cr\u00edtica por parte das autoridades sanitarias e dalg\u00fans medios de comunicaci\u00f3n. Entre outros Pedro Alonso, investigador da vacina contra a malaria, quen declarou no xornal \"El Pa\u00eds\" que era irresponsable dubidar da utilidade das vacinas trat\u00e1ndose dun dos maiores logros da historia da medicina. Unha cr\u00f3nica posterior de \"El Pa\u00eds\" dixo que o v\u00eddeo era un embuste. Pouco despois, no mesmo diario e como resposta \u00e1s queixas recibidas, a defensora do lector criticou o tratamento que os autores desa cr\u00f3nica deron ao tema en canto a forma e contido, e engadiu que o artigo mostraba unha belixerancia e un apriorismo que casan mal coa obxetividade e non mostraba a versi\u00f3n de Forcades. A isto o autor contestou que \"se non recollemos tam\u00e9n a versi\u00f3n de Forcades foi porque non contestou \u00e1 nosa insistente petici\u00f3n.\" e que \"o obxectivo non \u00e9 a neutralidade, si a honestidade e o rigor. Non seriamos equidistantes nun debate entre o darwinismo e o creacionismo; ou entre a ciencia e a superstici\u00f3n. Se a expresi\u00f3n \"monja-bulo\" parece a moitos pouco respectuosa, pedimos desculpas. Pero mante\u00f1o que, desde o rigor, ti\u00f1amos que desmontar a trola desa mensaxe chamando \u00e1 poboaci\u00f3n a evitar vacinarse\".\nPromoci\u00f3n do clorito de sodio e inhabilitaci\u00f3n.\nTeresa Forcades defendeu reiteradamente o uso como medicamento do clorito de sodio (tam\u00e9n co\u00f1ecida como MMS, do que se obt\u00e9n un tipo de lixivia usada para blanquear t\u00e9xtiles, porque en contacto con \u00e1cidos orixina di\u00f3xido de cloro), ao que atrib\u00fae supostas propiedades terap\u00e9uticas antiv\u00edricas e antiinflamatorias, alegando estudos que non se consideran aceptables segundo o procedemento cient\u00edfico est\u00e1ndar. O produto \u00e9 considerado t\u00f3xico e unha pseudoterapia e o seu uso en humanos est\u00e1 prohibido pola Axencia Espa\u00f1ola de Medicamentos e Produtos Sanitarios (AEMPS). Por esta raz\u00f3n foi inhabilitada en 2023 para o exercicio da Medicina durante 18 meses polo Colexio de M\u00e9dicos de Barcelona. Tanto a AEMPS coma o Servizo de Farmacolox\u00eda do Hospital Vall d'Hebron, non dan valor aos estudos cl\u00ednicos en que se basea Forcades. O Colexio de M\u00e9dicos de Barcelona di no seu expediente que \"esta divulgaci\u00f3n f\u00edxoa na s\u00faa condici\u00f3n de m\u00e9dica, aproveitando a autoridade que esa condici\u00f3n lle atrib\u00fae, conducindo ao equ\u00edvoco e xerando falsas expectativas na sociedade, sobre todo en persoas que poden ser especialmente vulnerables polas enfermidades que sofren\" e engadiu que a s\u00faa actitude era contraria ao C\u00f3digo Deontol\u00f3xico e \"contraria \u00e1 boa fe, mantendo un discurso que, ademais de falto de rigor cient\u00edfico, pode xerar un grave risco para a sa\u00fade dos cidad\u00e1ns que sigan a informaci\u00f3n indocumentada que facilita\". A Asociaci\u00f3n Autismo Espa\u00f1a, a Federaci\u00f3 Autisme Catalunya e a Federaci\u00f3 Catalana d\u2019Autisme expresaron a s\u00faa \"satisfacci\u00f3n\" pola noticia da s\u00faa inhabilitaci\u00f3n e denunciaron \"a ineficacia e ilegalidade do clorito de sodio no tratamento do autismo\", corroborado polo Instituto de Investigaci\u00f3n de Enfermidades Raras, pertencente ao Instituto de Sa\u00fade Carlos III. Tam\u00e9n foi acusada pola fiscal\u00eda de receitar produtos prohibidos, pero sa\u00edu absolta.\nObra.\nLibros.\n(2005). ISBN 84-8415-750-4. "}
{"id": "164601", "revid": "1131", "url": "https://gl.wikipedia.org/wiki?curid=164601", "title": "Pendellos da feira de Agolada", "text": "Os pendellos da feira de Agolada, situados na vila de Agolada, son construci\u00f3ns de pedra do s\u00e9culo XVIII empregadas polos feirantes para resgardarse, gardar as cabaler\u00edas ou gando, comer e facer as vendas e as compras.\nOs pendellos foron declarados conxunto hist\u00f3rico-art\u00edstico en 1985, e en 1990 a Xunta de Galicia e o concello puxeron en marcha un proxecto para limpar e restaurar alg\u00fans deles.\nA vila de Agolada era famosa pola s\u00faa tradicional feira do 12 de cada mes, e hoxe en d\u00eda tam\u00e9n pola feira de artesan\u00eda en xullo e a feira medieval en agosto."}
{"id": "164604", "revid": "85894", "url": "https://gl.wikipedia.org/wiki?curid=164604", "title": "Adoufe, Os \u00c1nxeles, Bri\u00f3n", "text": "Adoufe \u00e9 un lugar da parroquia dos \u00c1nxeles no concello coru\u00f1\u00e9s de Bri\u00f3n na comarca de Santiago. Ti\u00f1a 26 habitantes no ano 2009 segundo datos do Instituto Nacional de Estad\u00edstica, dos cales eran 11 homes e 15 mulleres."}
{"id": "164606", "revid": "85894", "url": "https://gl.wikipedia.org/wiki?curid=164606", "title": "Alqueid\u00f3n, Os \u00c1nxeles, Bri\u00f3n", "text": "Alqueid\u00f3n \u00e9 un lugar da parroquia dos \u00c1nxeles no concello coru\u00f1\u00e9s de Bri\u00f3n na comarca de Santiago. Ti\u00f1a 1519 habitantes no ano 2009 segundo datos do Instituto Nacional de Estad\u00edstica, dos cales eran 749 homes e 770 mulleres."}
{"id": "164607", "revid": "4482", "url": "https://gl.wikipedia.org/wiki?curid=164607", "title": "Altamira, Anceis, Cambre", "text": "Altamira \u00e9 un lugar da parroquia de Anceis no concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2015) ten 358 habitantes (173 homes e 182 mulleres)."}
{"id": "164609", "revid": "22570", "url": "https://gl.wikipedia.org/wiki?curid=164609", "title": "Anceis, Anceis, Cambre", "text": "Anceis \u00e9 un lugar da parroquia de Anceis no concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2016) ten 129 habitantes (67 homes e 62 mulleres)."}
{"id": "164610", "revid": "98629", "url": "https://gl.wikipedia.org/wiki?curid=164610", "title": "G\u00fcy\u00fck", "text": "G\u00fcy\u00fck Khan. Nado en 1206 e finado en 1248, fillo e sucesor de \u00d6g\u00f6dei e neto de Xenxis Kan.\nTraxectoria.\nEn 1233 conquistou o reino de Dongxia lim\u00edtrofe con Corea. Participou na grande invasi\u00f3n do Leste e Centroeuropa dirixida polo xeneral Subotai onde se enemistou con Batu Khan, fillo de Jochi, o primox\u00e9nito de Xenxis Kan. Trala rexencia da s\u00faa nai, T\u00f6rgene Khatun, durante cinco anos e contra os desexos do seu pai, e unha vez neutralizada a manobra militar do irm\u00e1n m\u00e1is novo de Xenxis Kan, Temuge, foi elixido e entronizado por un multitudinario kurultai o 24 de agosto de 1246. Asistiron pr\u00edncipes europeos, armenios, xeorxianos, representantes dos selx\u00facidas, e do propio Califa de Bagdad; pero faltou seu curm\u00e1n Batu, que estaba consolidando un enorme poder territorial con grande autonom\u00eda nas estepas rusas coa s\u00faa Horda de Ouro. Nese kurultai estivo tam\u00e9n o franciscano Xo\u00e1n de Plano Carpini como embaixador do papa Inocencio IV. Este embaixador solicitoulle que detivese os ataques contra Europa e os reinos cristi\u00e1ns.\nAumentou os impostos, executou a altos oficiais do anterior goberno que lle resultaron sospeitosos, expresou aos embaixadores europeos as s\u00faas pretensi\u00f3ns de dominio mundial, autorizou operaci\u00f3ns de saqueo en Corea e pu\u00f1a e quitaba reis en reinos como o de Xeorxia, que acabou dividindo, e no Sultanato de Rum. Rodeouse para os labores de goberno de cristi\u00e1ns nestorianos. Organizou un gran censo nos seus dominios e fixo do reino armenio de Cilicia o seu vasalo.\nResolto a recompo\u00f1er a unidade do imperio do seu pai co fin de dominar Europa e preparar un grande ataque mortal ao Imperio Abasida, chamou ao seu encontro a Batu. Este foi advertido de que pod\u00eda caer nunha trampa, polo que se achegou a Asia central co seu grande ex\u00e9rcito. G\u00fcy\u00fck fixo o propio e marchou ao seu encontro. Cando o gran choque parec\u00eda inevitable, G\u00fcy\u00fck morreu en circunstancias pouco claras, parece ser que dunha chea.\nBatu conseguiu impo\u00f1er ao seu candidato Mongke, fillo de Tolui."}
{"id": "164611", "revid": "23204", "url": "https://gl.wikipedia.org/wiki?curid=164611", "title": "Shane Williams", "text": "Shane Williams, nado o 26 de febreiro de 1977 en Swansea, \u00e9 un xogador gal\u00e9s de rugby. Xoga na posici\u00f3n de \"\u00e1\", a\u00ednda que tam\u00e9n ten xogado de \"medio de mel\u00e9\", xoga no Ospreys da liga celta dende o 2003, e tam\u00e9n \u00e9 titular na selecci\u00f3n de rugby de Gales.\nTraxectoria.\nDurante a s\u00faa infancia xogou varios anos a f\u00fatbol como porteiro, xa que era considerado demasiado pequeno para xogar \u00f3 rugby. A s\u00faa primeira oportunidade no rugby chegoulle tras un amigable \u00f3 cal foi invitado e no que marcou 5 ensaios. Firmou por un club pequeno que fac\u00eda a funci\u00f3n de canteira do Llanelli RFC, para xogar de \"medio de mel\u00e9\" suplente. O Neath RFC contratouno profesionalmente en 1998, e o seu adestrador entendeu que coa s\u00faa velocidade ti\u00f1a que xogar de \"\u00e1\" pola dereita.\nCando o rugby gal\u00e9s se \"provincializou\" para concentrar o seu potencial en s\u00f3 4 equipos profesionais, os dous potentes equipos da rexi\u00f3n, Neath RFC e Swansea RFC, uniron as s\u00faas forzas para que xordese o Ospreys en 2003, ano dende o cal Shane Williams forma parte do club.\nA pesar de medir s\u00f3 1,70 m, fixo m\u00e9ritos abondo para debutar no ano 2000 coa selecci\u00f3n de rugby de Gales, coa cal ten anotado m\u00e1is de 50 ensaios, o que o converte no m\u00e1ximo anotador de Gales e nun dos 3 m\u00e1ximos anotadores de ensaios da historia. Co XV do Drag\u00f3n ten ga\u00f1ado tres veces o Torneo das Seis Naci\u00f3ns, nos anos 2005, 2008 e 2012, con actuaci\u00f3ns brillantes e decisivas, sendo elixido mellor xogador do torneo no 2008. Ese ano, no partido fronte \u00e1 Francia, anotou o seu ensaio n\u00famero 41, co cal superaba a todos os demais anotadores da historia de Gales po\u00f1\u00e9ndose de n\u00famero 1. O seu pai apostara 10 anos antes a que o seu fillo lograr\u00eda tal faza\u00f1a, e ga\u00f1ou 25.000 libras. No mundial de 2007 anotou 6 ensaios en 4 partidos, pero non foi abondo para que Gales chegase a cuartos de final.\nAdemais de vestir a camisola de Gales, tam\u00e9n vestiu a de British &amp; Irish Lions nas xiras de 2005 por Nova Zelandia e 2009 por Sur\u00e1frica, anotando 2 ensaios.\nCo seu equipo participa cada ano na liga celta contra os mellores equipos de Escocia, Gales, Irlanda e Italia, conseguindo sa\u00edr campi\u00f3ns nos anos 2005, 2007, 2010 e 2012. Tam\u00e9n sa\u00edu campi\u00f3n da Copa Anglo-Galesa en 2008. Non obstante, en Europa non pasou nunca dos cuartos de final da Heineken Cup.\nRompe as li\u00f1as defensivas e anota ensaios de xeito doado. O seu xogo r\u00e1pido, el\u00e9ctrico e desequilibrante valeulle para ser nomeado mellor xogador do mundo en 2008 pola IRB.\nShane Williams anunciou a s\u00faa retirada tralo remate da tempada 2011-12."}
{"id": "164612", "revid": "89787", "url": "https://gl.wikipedia.org/wiki?curid=164612", "title": "OK Liga Feminina", "text": "A OK Liga Feminina \u00e9 a m\u00e1xima categor\u00eda do h\u00f3ckey a pat\u00edns feminino en Espa\u00f1a. Esta competici\u00f3n creouse no 2009 substitu\u00edndo ao antigo Campionato de Espa\u00f1a. O primeiro equipo en facerse co t\u00edtulo foi o Gij\u00f3n HC"}
{"id": "164613", "revid": "22570", "url": "https://gl.wikipedia.org/wiki?curid=164613", "title": "Copa da Ra\u00ed\u00f1a de h\u00f3ckey a pat\u00edns", "text": "A Copa da Ra\u00ed\u00f1a de h\u00f3ckey a pat\u00edns \u00e9 a segunda competici\u00f3n de h\u00f3ckey a pat\u00edns do Estado espa\u00f1ol disputada por clubs femininos. Esta competici\u00f3n foi iniciada na tempada 2005-06."}
{"id": "164614", "revid": "5863", "url": "https://gl.wikipedia.org/wiki?curid=164614", "title": "Aita Mari Arraun Elkartea", "text": "O Aita Mari Arraun Elkartea \u00e9 un club de remo da localidade de Zumaia (Guip\u00fascoa). O seu nome \u00e9 unha homenaxe ao mari\u00f1eiro local do s\u00e9culo XIX Jos\u00e9 Mar\u00eda Zub\u00eda, co\u00f1ecido como \"Aita Mari\", famoso por realizar numerosos salvamentos mar\u00edtimos.\nHistoria.\nO club foi fundado o 5 de agosto de 1975, e en 1978 botouse \u00e1 auga por primeira vez cunha embarcaci\u00f3n, e dende aquela repite t\u00f3dolos anos coa \"Telmo Deun\" (\"Santo Telmo\" en \u00e9uscaro).\nOs seus mellores resultados deportivos chegaron na d\u00e9cada de 1980, ga\u00f1ando en 1981 a Primeira Bandeira da Concha, ao mando de Claudio Etxeberria 'Gorria'. Foi un ano espectacular, xa que Zumaia ga\u00f1ou t\u00f3dalas regatas nas que participou: tra\u00ed\u00f1eira, trai\u00f1eiri\u00f1as, bateis... En total, Zumaia f\u00edxose con 30 bandeiras. Son para lembrar as marcas acadadas ese ano por Zumaia. Nunha delas, en 24 horas, a tripulaci\u00f3n venceu en tres regatas e apa\u00f1ou d\u00faas bandeiras. Ga\u00f1aron nas d\u00faas xornadas da Ikurri\u00f1a de Zarautz, e tam\u00e9n venceron en Portugalete. Noutra ocasi\u00f3n, levaron d\u00faas bandeiras na mesma xeira: ao mediod\u00eda, na Coru\u00f1a, a Bandeira Teresa Herrera, e pola tarde, en Castropol, batendo a marca do campo de regata.\nNo 2005 ga\u00f1ou a Liga Vasca (precursora da ARC) e ascendeu \u00e1 Liga ACT. Ga\u00f1aron 10 bandeiras en total, delas d\u00faas na mesmo xeira con d\u00faas embarcaci\u00f3ns en Pasaia. No 2006 participou por primeira vez na Liga San Miguel, rematando no 10\u00ba posto da clasificaci\u00f3n."}
{"id": "164615", "revid": "88215", "url": "https://gl.wikipedia.org/wiki?curid=164615", "title": "Sociedade Deportiva Tir\u00e1n", "text": "A Sociedade Deportiva Tir\u00e1n \u00e9 un club de remo da parroquia de Tir\u00e1n, no concello de Moa\u00f1a (Pontevedra). Foi fundado en 1993 trala fusi\u00f3n dos dous clubs de remo da parroquia. Compite na Liga ACT despois de acadar o ascenso na tempada 2020.\nHistoria.\nA parroquia de Tir\u00e1n desenvolveu unha gran tradici\u00f3n de remo a mediados do s\u00e9culo XX, materializ\u00e1ndose na vitoria en 1961 no Campionato de Espa\u00f1a de Trai\u00f1eiras. A partir dos anos 70 o remo revitalizouse en Galicia e fund\u00e1ronse na parroquia dous equipos: o Club de Remo San Xo\u00e1n de Tir\u00e1n e Nosa Se\u00f1ora Dos Remedios de Tir\u00e1n. Estes dous clubs un\u00edronse en 1993 dando lugar \u00e1 Sociedade Deportiva Tir\u00e1n.\nO novo club ga\u00f1ou en 1996 e 1997 dous novos Campionatos de Espa\u00f1a de Trai\u00f1eiras e quedou segundo na Bandeira da Concha de 1996. Durante eses anos converteuse no principal club galego, rivalizando coa Sociedade Deportiva Samertolameu, da veci\u00f1a parroquia de Meira.\nEn 2003 foi un dos equipos fundadores da Liga ACT, pero na segunda tempada descendeu \u00e1 Liga Noroeste de Trai\u00f1eiras. Despois de varios anos en dita categor\u00eda, ga\u00f1ou a liga galega no 2007 e ascendeu de novo \u00e1 liga ACT. Foi subindo postos na clasificaci\u00f3n ano a ano e na tempada 2011 fixo historia ao conseguir a s\u00faa primeira bandeira na Liga ACT ao impo\u00f1erse na XXI Bandeira de Orio, convert\u00e9ndose no terceiro equipo galego en ga\u00f1ar unha bandeira da m\u00e1xima competici\u00f3n xunto con Mecos (d\u00faas bandeiras) e Club de Remo Cabo da Cruz (unha bandeira). Esa mesma tempada, a trai\u00f1eira de Moa\u00f1a acadou a s\u00faa mellor clasificaci\u00f3n na Liga ACT at\u00e9 ese momento ao finalizar na 5\u00aa posici\u00f3n, marca que superou ao ano seguinte ao rematar no 4\u00ba lugar, ano no que ademais quedaron en terceira posici\u00f3n na Bandeira da Concha. \nO club mant\u00edvose durante os anos seguintes na parte media da t\u00e1boa ata que en 2018 quedou no \u00faltimo lugar da t\u00e1boa, descendendo \u00e1 liga galega por un s\u00f3 punto. En 2019 rematou en segundo lugar por detr\u00e1s do Club de Remo Ares e disputou a promoci\u00f3n de ascenso, pero sen acadar o obxectivo de volver \u00e1 ACT. En 2020 ga\u00f1ou a Liga Galega de Trai\u00f1eiras, cun empate a puntos con Samertolameu. Disputou de novo a promoci\u00f3n de ascenso, logrando esta vez volver \u00e1 m\u00e1xima categor\u00eda despois de acadar a vitoria en Bermeo e o segundo posto en Portugalete."}
{"id": "164616", "revid": "98629", "url": "https://gl.wikipedia.org/wiki?curid=164616", "title": "Truth in Numbers?", "text": "Truth in Numbers? Everything, According to Wikipedia (en galego, \"A verdade est\u00e1 nos n\u00fameros? Todo, conforme a Wikipedia\") \u00e9 un filme estadounidense sobre a Wikipedia.\nSinopse.\nA pel\u00edcula explora, ante todo, a extraordinaria habilidade humana da comunicaci\u00f3n e como foi desenvolv\u00e9ndose. M\u00f3stranos o rexistro da historia e o seu prop\u00f3sito. Por outra banda, examina como os medios de comunicaci\u00f3n capturan os acontecementos contempor\u00e1neos e os comunican \u00f3s seus consumidores. De seguido, a pel\u00edcula fai fincap\u00e9 nos arquivos de informaci\u00f3n organizada que chamamos enciclopedias. Explora o desaf\u00edo \u00e1 antiga forma de escribilas e explica tam\u00e9n como a adopci\u00f3n masiva de Internet como instrumento de comunicaci\u00f3n influ\u00edu en dito desaf\u00edo. A pel\u00edcula pres\u00e9ntanos aqueles grupos de persoas baseados na web que crearon vastas redes de co\u00f1ecemento que continuamente po\u00f1en en xaque \u00f3s medios tradicionais de comunicaci\u00f3n. A Wikipedia \u00e9 ent\u00f3n presentada como o mellor exemplo deste relativamente novo fen\u00f3meno, \u00f3 ser o primeiro sitio que mobiliza verdadeiro potencial de Internet mediante a produci\u00f3n de co\u00f1ecemento por parte de calquera persoa do planeta de forma gratu\u00edta.\nEstrea.\nO filme foi estreado en xu\u00f1o de 2010 durante a conferencia de Wikiman\u00eda en Gdansk, e despois en Nova York o 20 de outubro de 2010."}
{"id": "164617", "revid": "23204", "url": "https://gl.wikipedia.org/wiki?curid=164617", "title": "Midnite Vultures", "text": "Midnite Vultures \u00e9 o s\u00e9timo (e cuarto nun grande selo) \u00e1lbum de estudio do m\u00fasico estadounidense de rock alternativo Beck, editado o 23 de novembro de 1999 polo selo Geffen Records. \"Midnite Vultures\" non acadou o mesmo \u00e9xito que o seu predecesor, \"Odelay\", a pesar de que foi ben recibido pola cr\u00edtica e o p\u00fablico.\n\"Midnite Vultures\" acadou o posto 34 nos Estados Unidos, onde foi ouro, e tam\u00e9n foi n\u00famero 19 no Reino Unido. No mes de xullo do 2008, \"Midnite Vultures\" vendera 743.000 copias nos Estados Unidos. O \u00e1lbum foi nomeado no 2001 ao premio \u00e1lbum do ano na entrega dos 43 Grammy Awards.\nListaxe de canci\u00f3ns.\nTodos os temas foron compostos por Beck, ag\u00e1s onde se indique.\nDisco extra da edici\u00f3n limitada.\nVersi\u00f3ns iniciais vendidadas en tendas Best Buy vi\u00f1an cun disco extra con tres temas."}
{"id": "164618", "revid": "23204", "url": "https://gl.wikipedia.org/wiki?curid=164618", "title": "Only Revolutions", "text": "Only Revolutions \u00e9 o quinto \u00e1lbum de estudio da banda escocesa de rock alternativo Biffy Clyro, editado o 9 de novembro do 2009 polo selo 14th Floor Records. Como o seu predeceseor, \"Puzzle\", o \u00e1lbum foi producido por Garth Richardson. Despois do seu lanzamento, \"Only Revolutions\" foi un \u00e9xito comercial e de cr\u00edtica. O disco acadou o n\u00famero 8 da lista brit\u00e1nica de \u00e1lbums e foi certificado ouro pouco despois. En xu\u00f1o do 2010 conseguiu o platino ao vender 300.000 copias no Reino Unido, convert\u00e9ndose no \u00e1lbum m\u00e1is vendido da banda. No mes de setembro o \u00e1lbum acadar\u00eda o n\u00famero 3. Foi nomeado ao Mercury Prize, que premia ao mellor \u00e1lbum no Reino Unido ou Irlanda, e \"Rock Sound\" declarouno o 3\u00ba mellor na s\u00faa lista dos 75 mellores \u00e1lbum do ano 2009.\nListaxe de canci\u00f3ns.\nTodas as letras foron escritas por Simon Neil e a m\u00fasica foi composta por Biffy Clyro."}
{"id": "164620", "revid": "56817", "url": "https://gl.wikipedia.org/wiki?curid=164620", "title": "Undone - The Sweater Song", "text": "\"Undone \u2013 The Sweater Song\" \u00e9 un sinxelo da banda estadounidense de rock alternativo Weezer, editado o 24 de xu\u00f1o de 1994 como parte do seu \u00e1lbum de estrea \"Weezer\".\nListaxe de canci\u00f3ns.\nPromo Only Radio Single\nUS Retail Cassette/US Promo 7\" Jukebox Single (Black Vinyl)\nAustralian Retail CD\nUK Retail CD/UK Retail Cassette/UK 7\" Single (vinilo azul)\nFrench Retail CD/French Promo 7\" Single (vinilo azul)"}
{"id": "164622", "revid": "2074", "url": "https://gl.wikipedia.org/wiki?curid=164622", "title": "Truth in Numbers? Everything according to Wikipedia", "text": ""}
{"id": "164624", "revid": "56817", "url": "https://gl.wikipedia.org/wiki?curid=164624", "title": "Patrulha do Espa\u00e7o", "text": "Patrulha do Espa\u00e7o \u00e9 unha banda brasileira de rock, nada en 1977 da man de Arnaldo Baptista (ex-Mutantes), conxuntamente co bater\u00eda Rolando Castello J\u00fanior (que xa tocara en Made in Brazil e en Aeroblus, da Arxentina), o baixista Oswaldo \"Cokinho\" Gennari e o guitarrista irland\u00e9s John Flavin (ex-Secos &amp; Molhados).\nO nome do grupo prov\u00e9n dunha m\u00fasica do disco \"L\u00f3ki\" de Arnaldo, e deu o seu primeiro concerto no 1\u00b0 Concerto Latino Americano de Rock, no Gin\u00e1sio Ibirapuera en S\u00e3o Paulo, en setembro de 1977.\nCoa sa\u00edda de Arnaldo Baptista, en 1978, a banda pasou a contar coa participaci\u00f3n de Percy Weiss nas voces e realizou a gravaci\u00f3n do primeiro disco independente de rock do Brasil, co\u00f1ecido como \"Disco Preto\", de onde os hits \"Arrepiado\" e \"Vamos curtir uma juntos\" foron as m\u00e1is exitosas das oito faixas lanzadas nese vinilo."}
{"id": "164625", "revid": "89787", "url": "https://gl.wikipedia.org/wiki?curid=164625", "title": "Tuanaki", "text": "Tuanaki ou Tuanahe \u00e9 o nome dun grupo de illotes desaparecidos que unha vez formaron parte das Illas Cook, estaban localizados ao sur de Rarotonga e Mangaia, a dous d\u00edas de navegaci\u00f3n cara ao sur.\nEn 1916 a Sociedade Polinesia de Honolul\u00fa publicou, advertindo das s\u00faas reservas sobre a s\u00faa veracidade, o \u00fanico testemu\u00f1o que existe destas illas, \u00e9 un relato dun mari\u00f1eiro brit\u00e1nico que pasara en 1842 seis d\u00edas cos seus habitantes, un grupo de misionerios organizaron unha expedici\u00f3n cara a Tuanaki en 1844 pero non atoparon nada, probablemente desaparecidas logo dun terremoto, un grupo de tuanakis conseguiron deixar a illa nunha canoa antes da s\u00faa desaparici\u00f3n, desembarcando en Rarotonga.\nAlgunhas fontes consideran que os illotes de Haymet Rocks poder\u00edan ser un vestixio de Tuanaki, pero non parece probable xa que est\u00e1n moi lonxe de Rarotonga, m\u00e1is pr\u00f3ximas a Niue"}
{"id": "164626", "revid": "21293", "url": "https://gl.wikipedia.org/wiki?curid=164626", "title": "Tuanahe", "text": ""}
{"id": "164628", "revid": "131827", "url": "https://gl.wikipedia.org/wiki?curid=164628", "title": "Unha puta percorre Europa", "text": "Unha puta percorre Europa \u00e9 unha novela de Alberto Lema, publicada por Editorial Galaxia en abril de 2008. Est\u00e1 adicado a Chus Pato, e comeza cunha cita de Donna Haraway.\nTrama.\nAda e Luz son unha parella de mozas que viven en Santiago de Compostela. Son feministas, e deciden actuar contra a prostituci\u00f3n matando a homes que recorren a ela. Fac\u00e9ndose pasar por putas, concertan citas con homes aos que acaban disparando para chamar a atenci\u00f3n respecto a este problema social.\nPrimeiro Luz mata ao construtor Santiago Proup\u00edn no dormitorio dun motel. Despois Ada mata a Fernando L\u00f3pez no seu coche, aparcado nunha pista. As d\u00faas deixan xunto aos mortos unha tarxeta co texto PUTAS ASASINAS.\nO inspector da polic\u00eda Andr\u00e9s Pereira comeza a investigar, pero a parella de mozas decide actuar de novo, ante a pouca repercusi\u00f3n nos medios dos feitos. Ada queda con Pedro, un estudante virxe de 22 anos, pero non o mata. Luz queda con C\u00e9sar Quintela, un estudante de 28 anos, e m\u00e1tao no piso del, logo de discutiren sobre feminismo a ra\u00edz do libro \"O segundo sexo\" de Simone de Beauvoir.\nA web www.killerbitches.com espalla o movemento por todo o mundo. O manifesto que redactaran Luz e Ada conv\u00e9rtese no texto en lingua galega m\u00e1is traducido, e mozas de diversos pa\u00edses comezan a matar xente. Ao tempo, os medios de comunicaci\u00f3n comezan a facerse eco do grupo Putas Asasinas.\nOs pol\u00edticos e as forzas de seguridade coord\u00ednanse para que non se desate alarma social. O conselleiro de Interior da Xunta, un home socialista e cristi\u00e1n, nomea como encargada do asunto \u00e1 Directora Xeral Diana Freire.\nDiana Freire comeza unha relaci\u00f3n co inspector Andr\u00e9s Pereira, e amais \u00e9 amiga de Marta Monteagudo, o que lle serve para coordinar a investigaci\u00f3n policial procurando o perfil psicol\u00f3xico das rapazas: posiblemente de entre 20 e 30 anos, estudantes de Filosof\u00eda, Historia ou Filolox\u00eda. Nun debate televisivo participan Marta Monteagudo (doutora en Filosof\u00eda e especialista en feminismo), Henrique L\u00f3pez (pol\u00edtico), Mar\u00eda Est\u00e9vez (xornalista) e Estevo Pillado (soci\u00f3logo).\nC\u00e9sar, o rapaz asasinado, \u00e9 fillo do narcotraficante Leonardo Quintela, que move os seus f\u00edos para atopar as rapazas. Conta coa axuda dun polic\u00eda corrupto (Pepe Touceda), e mais do seu outro fillo (Xerm\u00e1n) e un amigo deste (Piru). Os dous rapaces secuestran a Mireia Garc\u00eda e violan e asasinan a Ant\u00eda Gonz\u00e1lez.\nAsustado por esta morte, Pereira vai falar co narcotraficante, e descobre quen fora o polic\u00eda corrupto. Xunto a este, t\u00e9ndenlle unha trampa a Piru e Xerm\u00e1n, det\u00e9ndoos. Ao tempo, outros axentes chegan ao piso de Ada e Luz. Luz falece nun tiroteo e Ada \u00e9 detida.\nO \u00faltimo cap\u00edtulo \u00e9 unha analepse. Antes de comezar a trama, Ada e Luz aventuran como sair\u00e1 o asunto.\nNarraci\u00f3n.\nA novela est\u00e1 estruturada en 44 cap\u00edtulos, alternando a acci\u00f3n e os personaxes. Est\u00e1 ambientada en Santiago de Compostela e arredores (pol\u00edgono do Tambre, estrada N-550 a Padr\u00f3n...). Boa parte da acci\u00f3n discorre no piso que comparten Ada e Luz, na zona vella. Outras zonas que aparecen na trama son o barrio de Basqui\u00f1os e o de Fonti\u00f1as.\nEst\u00e1 ambientada pouco antes da s\u00faa publicaci\u00f3n. O feito de que o conselleiro de Interior sexa socialista, e de que se mencione que a acci\u00f3n \u00e9 pouco antes de levar tres anos de goberno, poder\u00eda indicar que se refire ao 2008, tres anos despois da elecci\u00f3n de Touri\u00f1o como presidente da Xunta."}
{"id": "164631", "revid": "1131", "url": "https://gl.wikipedia.org/wiki?curid=164631", "title": "Campo Municipal de Las Llanas", "text": "O Campo Municipal de Las Llanas \u00e9 un estadio de f\u00fatbol espa\u00f1ol da cidade de Sestao (Biscaia), inaugurado en 1923. Con capacidade para 8.900 espectadores, serve de local\u00eda para o Sestao River Club e Sociedad Deportiva San Pedro.\nHistoria.\nO Campo de Las Llanas inaugurouse en 1923, nun partido entre o desaparecido Sestao Sport Club e a Sociedad Deportiva Kaiku (daquela club filial do Sestao e hoxe convertido en club de remo). At\u00e9 1956 o seu propietario era unha familia sestaoarra, pero ese ano debido a problemas entre a familia e o club, o Concello pronunciouse a favor do equipo verdinegro e expropiu o campo, pasando a propiedade municipal.\nNa actualidade at\u00f3pase nun estado algo deficiente, necesitando reforma os vestiarios pola s\u00faa falta de hixiene. Ademais, recentemente o Concello de Sestao decidiu demoler o vello estadio de Las Llanas para constru\u00edr un novo campo no terreo de Las Canteras.\nDescrici\u00f3n.\nTr\u00e1tase dun campo que conta con d\u00faas entradas. Ten unha tribuna principal con asentos de cor vedinegra (as cores da vila e do River) e tres bancadas de chanzos empededrados, ag\u00e1s d\u00faas das bancadas sen cuberta. Conta cun palco, dous bares, sala e cabinas de prensa, catro torretas de luz e est\u00e1 adaptado para discapacitados."}
{"id": "164632", "revid": "25871", "url": "https://gl.wikipedia.org/wiki?curid=164632", "title": "Boi (crust\u00e1ceo)", "text": "O boi de mar ou simplemente boi (\"Cancer pagurus\", Linn\u00e9 1758 ) \u00e9 un crust\u00e1ceo comestible da orde dos dec\u00e1podos, de grande interese comercial en Galicia. En galego recibe tam\u00e9n os nomes de noca, isqueiro ou esqueiro.\n\u00c9 a especie do x\u00e9nero \"Cancer\" que alcanza maiores tama\u00f1os, cun cacho de ata 20\u00a0cm de longo e 30\u00a0cm de ancho, e pesos de ata 4\u20136\u00a0kg, se ben son absolutamente infrecuentes estes tama\u00f1os.\nSinonimia.\nAdemais do nome com\u00fan de \"boi\", ou \"boi de mar\", recibe tam\u00e9n os nomes de:\nOs exemplares m\u00e1is pequenos denom\u00ednanse \"cagh\u00f3n\", \"raeiro\" ou \"reeiro\".\nDescrici\u00f3n.\nComo corresponde \u00e1 denominaci\u00f3n taxon\u00f3mica da Orde, pos\u00fae dez patas, entre as que destaca o primeiro par, dotado dunhas pinzas grandes e moi fortes, coas puntas negras (quel\u00edpodos) e dentes romos nas marxes internas. Atrib\u00faese o nome com\u00fan \u00e1 semellanza destas pinzas cos cornos dun boi.\nAs outras son finas, con pelos (ou sedas) r\u00edxidos, curtos e abundantes, sen espi\u00f1as, e rematadas en u\u00f1as agudas e simples.\nO cacho \u00e9 ovoide, m\u00e1is ancho ca longo, de cor casta\u00f1a avermellada, variando segundo o tempo trascorrido trala \u00faltima muda; os exemplares novos tiran a p\u00farpura. A superficie superior do cacho \u00e9 lisa, cun fino granulado. Mostra no bordo anterior 9-10 fest\u00f3ns a modo de anchos dentes a cada lado, separados por fisuras pechadas. O ventre \u00e9 de cor m\u00e1is clara, case brancuxa.\nO abdome queda recollido baixo o cefalot\u00f3rax, e permite unha f\u00e1cil identificaci\u00f3n do sexo do exemplar: nos machos \u00e9 estreito e ten 5 segmentos; nas femias \u00e9 ancho, redondeado e con 7 segmentos.\nBiolox\u00eda e h\u00e1bitat.\nTr\u00e1tase dunha especie de fondo, que vive a profundidades que oscilan entre os 30 metros, no ver\u00e1n, e os 100, no inverno, sobre fondos areosos ou rochosos. Os exemplares m\u00e1is novos, ata 5\u20136\u00a0cm, viven na zona intermareal. Depreda sobre outros invertebrados que colonizan o fondo mari\u00f1o.\nHabita en toda a costa atl\u00e1ntica europea, desde o norte de Marrocos \u00f3 norte de Noruega (ata uns 70 \u00ba N); existen rexistros, pero escasos e antigos, na costa norte do Mediterr\u00e1neo.\nA c\u00f3pula ten lugar trala muda das femias, que almacenan o seme durante per\u00edodos de ata 12-14 meses. A posta de ovos real\u00edzase a partir de outono, quedando recollidos polo abdome e os seus ap\u00e9ndices baixo o corpo da femia durante 6-8 meses. As larvas eclosionan no ver\u00e1n e te\u00f1en h\u00e1bitos pel\u00e1xicos ata que \u00f3s 2-3 meses, tras varias mudas, establ\u00e9cense xa no fondo, cun tama\u00f1o duns poucos mil\u00edmetros e xa coa forma caracter\u00edstica. \u00c9 de crecemento moi lento: alcanzan a madurez \u00f3 cabo de 5-6 anos de idade, cando chegan a tama\u00f1os de 12\u00a0cm de lonxitude.\nPesca.\nCapt\u00farase mediante nasas, cebadas con peixe, ou con artes de arrastre, se ben tam\u00e9n se poden coller na baixamar baixo as rochas. O talle m\u00ednimo son 10\u00a0cm (no eixo menor) e a veda est\u00e1 aberta entre novembro e xu\u00f1o.\nNos \u00faltimos anos aumentaron considerablemente as importaci\u00f3ns de exemplares procedentes doutros pa\u00edses europeos, como Francia, Reino Unido ou Irlanda. A orixe francesa era a m\u00e1is frecuente nos primeiros anos desta importaci\u00f3n, polo que hoxe, a denominaci\u00f3n no mercado distingue comercialmente os \"bois da r\u00eda\" (de orixe galega) e \"bois de Francia\" (de orixe for\u00e1nea). O galego dist\u00ednguese porque ten m\u00e1is pelo nas patas e m\u00e1is dentes nas pinzas c\u00f3 for\u00e1neo.\nAs capturas desta especie en Galicia oscilaron considerablemente nos \u00faltimos anos: na d\u00e9cada 2000-2009 hai un m\u00ednimo de 2.795\u00a0kg en 2001 a un m\u00e1ximo de 22.210\u00a0kg en 2005. En 2009, captur\u00e1ronse 15.733\u00a0kg, cun valor de 98.946 euros.\nRespecto a cifras totais no mundo, s\u00f3 t\u00e9mo-los datos da FAO referidos a 1999, con pouco m\u00e1is de 40.000 toneladas, destacando o Reuno Unido, con case 20.000, e Francia, con 8.500.\nComercializaci\u00f3n e gastronom\u00eda.\nPode comercializarse de diversas formas: vivo ou cocido (e, neste caso, fresco ou conxelado).\nAdoitan prepararse na coci\u00f1a simplemente cocidos, con sal, ou preparados en salpic\u00f3n. Gastronomicamente val\u00f3ranse m\u00e1is as femias, por teren m\u00e1is carne e ser esta m\u00e1is firme."}
{"id": "164634", "revid": "85894", "url": "https://gl.wikipedia.org/wiki?curid=164634", "title": "Margaride, Quint\u00e1 de Lor, Quiroga", "text": "Margaride \u00e9 un lugar da parroquia de Quint\u00e1 de Lor, no concello lugu\u00e9s de Quiroga. Segundo o IGE en 2009 ti\u00f1a 29 habitantes (16 homes e 13 mulleres), o mesmo n\u00famero de habitantes que en 1999.\nXeograf\u00eda.\nMargaride esta situado no val do r\u00edo Lor, nun importante eixo de comunicaci\u00f3n. P\u00f3dese acceder ao lugar pola estrada N-120 que une Quiroga con Monforte de Lemos, pola LU-933 desde Quiroga.\nHistoria.\nEn Margaride houbo unha explotaci\u00f3n de ouro dos Romanos (s\u00e9culos I e II), do que quedan vestixios nas \"Covas do Medo\"."}
{"id": "164636", "revid": "5132", "url": "https://gl.wikipedia.org/wiki?curid=164636", "title": "AJ Milano", "text": ""}
{"id": "164637", "revid": "5132", "url": "https://gl.wikipedia.org/wiki?curid=164637", "title": "Armani Jeans Milano", "text": ""}
{"id": "164639", "revid": "25871", "url": "https://gl.wikipedia.org/wiki?curid=164639", "title": "Meseta", "text": "Unha meseta, en xeomorfolox\u00eda e xeograf\u00eda, \u00e9 unha planicie extensa situada a unha determinada altura sobre o nivel do mar, provocada por forzas tect\u00f3nicas ou ben por erosi\u00f3n do terreo circundante. No primeiro caso tr\u00e1tase da aplicaci\u00f3n de forzas tect\u00f3nicas sobre estratos horizontais do terreo, que ao atopar fallas propicias producen a elevaci\u00f3n dunha zona que mant\u00e9n a horizontalidade pero a un nivel superior do da contorna. No segundo caso, nun terreo horizontal a erosi\u00f3n pode formar r\u00edos que profundan deixando zonas illadas e elevadas, normalmente ao estar formados por materiais m\u00e1is resistentes \u00e1 erosi\u00f3n."}
{"id": "164640", "revid": "51526", "url": "https://gl.wikipedia.org/wiki?curid=164640", "title": "Garraf", "text": "O Garraf \u00e9 unha comarca da provincia de Barcelona, en Catalu\u00f1a. Est\u00e1 ba\u00f1ada polo Mar Mediterr\u00e1neo e a s\u00faa capital \u00e9 Vilanova i la Geltr\u00fa. En 2009 ti\u00f1a 143.066 habitantes.\nLimita co Alt Pened\u00e8s polo norte, co Baix Llobregat polo leste, co Baix Pened\u00e8s polo leste e co mar Mediterr\u00e1neo polo sur."}
{"id": "164641", "revid": "85894", "url": "https://gl.wikipedia.org/wiki?curid=164641", "title": "O Couto, Cabarcos, Barreiros", "text": "O Couto \u00e9 un lugar da parroquia de Cabarcos no concello lucense de Barreiros na comarca da Mari\u00f1a Oriental. Ti\u00f1a 37 habitantes no ano 2009 segundo datos do Instituto Nacional de Estad\u00edstica, dos cales eran 17 homes e 20 mulleres.\nToponimia.\nA orixe do top\u00f3nimo \u00e9 o lat\u00edn , que \u00e9 un \"(lugar) cercado\", para poder defendelo mellor."}
{"id": "164643", "revid": "1410", "url": "https://gl.wikipedia.org/wiki?curid=164643", "title": "R\u00edo Gallegos, Santa Cruz", "text": "R\u00edo Gallegos, coloquialmente \"Gallegos\", \u00e9 a capital da Provincia de Santa Cruz, situada na Patagonia, na Rep\u00fablica Arxentina.\nLocalizada na desembocadura do r\u00edo Gallegos no departamento G\u00fcer Aike, \u00e9 a cidade m\u00e1is poboada da provincia \u2014con 95\u00a0796 habitantes (2010)\u2014 e o centro distribuidor para as actividades tur\u00edsticas da zona. A oferta tur\u00edstica da cidade est\u00e1 conformada por museos, monumentos hist\u00f3rico-culturais e circu\u00edtos urbanos; as\u00ed como tam\u00e9n un estuario que alberga miles de aves residentes e migratorias. F\u00f3ra do radio urbano pode verse a paisaxe volc\u00e1nica da Laguna Azul, ou a Reserva Faun\u00edstica Cabo V\u00edrgenes, unha das maiores ping\u00fcineiras de Am\u00e9rica do Sur que alberga, de outubro a abril, m\u00e1is de 150\u00a0000\u00a0ping\u00fc\u00edns magall\u00e1nicos.\nHistoria.\nEsta cidade existiu como poboaci\u00f3n, a\u00ednda antes da chegada de Carlos Mar\u00eda Moyano, quen en 1883 foi designado Gobernador do Territorio Nacional de Santa Cruz. A data da s\u00faa fundaci\u00f3n formal senta cando o Goberno Nacional Arxentino destacou ao buque Villarino ao mando do capit\u00e1n Federico Spurr, para que realizase a viaxe regular entre Buenos Aires e os portos da Patagonia. R\u00edo Gallegos naceu ao instalarse a Sub Prefectura Mar\u00edtima, o 19 de decembro de 1885."}
{"id": "164644", "revid": "1987", "url": "https://gl.wikipedia.org/wiki?curid=164644", "title": "R\u00edo Gallegos", "text": "O r\u00edo Gallegos \u00e9 unha canle fluvial da provincia arxentina de Santa Cruz, en cuxo estuario se sit\u00faa a cidade de R\u00edo Gallegos, capital provincial. Ten unha lonxitude duns 300\u00a0km. Nace na confluencia dos r\u00edos Rubens e Penitentes, e recibe como afluentes os r\u00edos Turbio, C\u00f3ndor e Zurdo. Nos seus primeiros tramos, cruza un profundo can\u00f3n, no que destaca a presenza de g\u00e9yseres. Corre cara ao leste, e logo de 180\u00a0km desemboca no mar.\nO nome v\u00e9n de Blasco Gallegos, un dos pilotos da expedici\u00f3n de Fernando de Magallanes de 1520."}
{"id": "164645", "revid": "98629", "url": "https://gl.wikipedia.org/wiki?curid=164645", "title": "Raymond Radiguet", "text": "Raymond Radiguet, nado en Saint-Maur o 18 de xu\u00f1o de 1903 e finado en Par\u00eds o 12 de decembro de 1923, foi un escritor franc\u00e9s.\nTraxectoria.\nRadiguet naceu en Saint-Maur, nas proximidades de Par\u00eds, fillo dun caricaturista. En 1917 mudouse para a cidade. Ben cedo, aos 15 anos de idade, abandonou completamente os estudos no Lyc\u00e9e Charlemagne para se dedicar ao xornalismo e \u00e1 literatura. Asociouse co grupo modernista da \u00e9poca, creando amizade con Picasso, Max Jacob, Juan Gris e especialmente con Jean Cocteau, que se tornou o seu mentor e, de acordo cos rumores desa \u00e9poca en Par\u00eds, era probabelmente o seu amante. Radiguet tam\u00e9n tivo diversas relaci\u00f3ns ben documentadas con mulleres.\nNo comezo de 1923, Radiguet publicou a s\u00faa primeira e m\u00e1is famosa novela: \"O demo no corpo\". Conta a historia dunha moza casada que ten un romance cun rapaz de dezaseis anos de idade mentres seu marido loita na fronte de guerra, o que provocou un esc\u00e1ndalo en Francia, que acabara de sa\u00edr da primeira guerra mundial. A\u00ednda que Radiguet o negase, confirmouse que a historia foi en gran parte autobiogr\u00e1fica. Cr\u00edticos, que inicialmente menosprezaran a intensa campa\u00f1a publicitaria para o lanzamento do libro (algo normalmente non asociado a traballos de m\u00e9rito literarios na \u00e9poca), finalmente apreciaron a escrita sobria e o estilo obxectivo de Radiguet.\nA s\u00faa segunda novela, \"Le bal du Comte d'Orgel\", que tam\u00e9n trataba sobre o adulterio, foi publicado s\u00f3 postumamente, en 1924. Aos 20 anos de idade, Radiguet morreu prematuramente de febre tifoide, que el contraeu tras unha viaxe que fixera con Cocteau. En reacci\u00f3n a s\u00faa morte, \"Francis Poulenc\" escribiu: \"Durante dous d\u00edas fun incapaz de facer calquera cousa do atordoado que estaba\" (Ivry 1996). Ao lado desas d\u00faas novelas, os traballos de Radiguet incl\u00faen alg\u00fans poucos volumes de poes\u00eda e unha peza teatral.\nEn 1947, Claude Autant-Lara lanzou o seu filme \"Le diable au corps\", baseado na novela de Radiguet e con G\u00e9rard Philipe como actor principal. Por se estrear xustamente tras a segunda guerra mundial, o filme causou de novo controversia. Entre outras versi\u00f3ns cinem\u00e1ticas das historias de Radiguet, dest\u00e1case unha adaptada por Marco Bellocchio, \"Il diavolo in corpo\" (1986), que se tornou not\u00e1bel por ser un dos primeiros filmes da actualidade en mostrar relaci\u00f3ns sexuais non simuladas."}
{"id": "164646", "revid": "22570", "url": "https://gl.wikipedia.org/wiki?curid=164646", "title": "A Aldea, San Xusto de Cabarcos, Barreiros", "text": "A Aldea \u00e9 un lugar da parroquia de San Xusto de Cabarcos no concello lucense de Barreiros na comarca da Mari\u00f1a Oriental. Ti\u00f1a 8 habitantes no ano 2009 segundo datos do Instituto Nacional de Estad\u00edstica, dos cales eran 5 homes e 3 mulleres."}
{"id": "164647", "revid": "5863", "url": "https://gl.wikipedia.org/wiki?curid=164647", "title": "Galicia (L-51)", "text": "O Galicia (L-51) \u00e9 un buque de asalto anfibio tipo \"LPD\" (Landing Plataform Docks), cabeza da s\u00faa clase pertencente \u00e1 Armada Espa\u00f1ola, na que substitu\u00edu ao transporte de ataque Castilla (L-21), e \u00e9 o s\u00e9timo buque da armada en portar o devandito nome."}
{"id": "164648", "revid": "89787", "url": "https://gl.wikipedia.org/wiki?curid=164648", "title": "(470308) 2007 JH43", "text": "2007 JH43, tam\u00e9n escrito coma 2007 JH43, \u00e9 un obxecto trans-neptuniano cunha magnitude absoluta de 4,7. Este feito \u00e9 o que o leva a ser considerado coma un posible pequeno candidato a planeta anano. Chegou \u00f3 seu perihelio \u00f3 redor do ano 1888.\nAsumindo o albedo xen\u00e9rico para os TNOs que \u00e9 de 0.09, o di\u00e1metro estimado para este obxecto ser\u00eda duns 500\u00a0kms de di\u00e1metro. Foi observado 32 veces en 7 oposici\u00f3ns distintas, inclu\u00edndo imaxes \"recuperadas\" que nos fan retroceder ata o ano 1984.\nPlutino ou obxecto do disco disperso?\nEn data do 2009, o Centro de Planetas Menores (MPC) catalogaba a 2007 JH43 coma un plutino (un obxecto trans-neptuniano nunha resonancia orbital de 2:3 con Neptuno). Pero o programa Deep Ecliptic Survey (DES) catal\u00f3gao coma un obxecto do disco disperso base\u00e1ndose na integraci\u00f3n da \u00f3rbita nun rango de 10 mill\u00f3ns de anos."}
{"id": "164649", "revid": "89787", "url": "https://gl.wikipedia.org/wiki?curid=164649", "title": "Galicia Unida", "text": "Galicia Unida (GU) \u00e9 un partido pol\u00edtico de \u00e1mbito nacional galego de ideolox\u00eda de dereitas. Xurdiu en Sada baixo o liderado de Ant\u00f3n Vilari\u00f1o e formou parte do Partido Galeguista en 2005, abandon\u00e1ndoo despois. O seu secretario xeral \u00e9 Xan Carreira G\u00f3mez.\nParticipou nas Elecci\u00f3ns Auton\u00f3micas de Galicia 2009, con resultados testemu\u00f1ais: 369 votos (0,02%)."}
{"id": "164650", "revid": "89787", "url": "https://gl.wikipedia.org/wiki?curid=164650", "title": "Antonio San Jos\u00e9", "text": "Antonio San Jos\u00e9, nado en Valladolid en 1956, \u00e9 un xornalista espa\u00f1ol.\nTraxectoria.\n\u00c9 licenciado en Ciencias da Informaci\u00f3n pola Universidade Complutense de Madrid, iniciouse no mundo do Xornalismo no diario \"El Norte de Castilla\". M\u00e1is tarde pasar\u00eda ao mundo da radio, primeiro en Radio Juventud e posteriormente na COPE, onde permaneceu un ano.\nA s\u00faa primeira experiencia na televisi\u00f3n foi como xefe de informaci\u00f3n nacional (1986-1987) e xefe de redacci\u00f3n (1987-1988) do telexornal de TVE; posteriormente, entre 1988 e 1989 colaborou no informativo 48 Horas."}
{"id": "164651", "revid": "6939", "url": "https://gl.wikipedia.org/wiki?curid=164651", "title": "Albert Hammond", "text": "Albert Hammond, nado en Londres o 18 de maio de 1944, \u00e9 un cantante e compositor brit\u00e1nico."}
{"id": "164652", "revid": "56817", "url": "https://gl.wikipedia.org/wiki?curid=164652", "title": "Nave xeracional", "text": "Unha nave xeracional \u00e9 unha nave espacial hipot\u00e9tica que atravesaria grandes distancias entre as estrelas, a velocidades inferiores \u00e1 velocidade da luz. Dado que tal veh\u00edculo pode levar de s\u00e9culos a decenas de miles de anos para alcanzar mesmo as estrelas m\u00e1is pr\u00f3ximas, os seus ocupantes orixinais, dependendo da duraci\u00f3n da vida dos tripulantes e de efectos relativ\u00edsticos, poder\u00edan morrer durante a viaxe, deixando que sexan os seus descendentes quen concl\u00faan a misi\u00f3n. Hoxe, soamente se entende o concepto \"nave xeracional\" dentro do contexto da Ciencia ficci\u00f3n."}
{"id": "164653", "revid": "6939", "url": "https://gl.wikipedia.org/wiki?curid=164653", "title": "Nave espacial", "text": "Unha nave espacial \u00e9 un veh\u00edculo dese\u00f1ado para funcionar al\u00e9n da superficie e da atmosfera terrestres, no espazo exterior. As naves espaciais poden ser rob\u00f3ticas (sondas non tripuladas) ou tripuladas (poden transportar persoas).\nAs naves tripuladas pos\u00faen equipos e sistemas de soporte vital, que permiten aos astronautas comer, exercitarse, e facer as s\u00faas necesidades diarias.\nA nave espacial \u00e9 un dos elementos primarios da ciencia ficci\u00f3n. Hai moitos contos e novelas que tratan temas relacionados coas naves espaciais. No cinema, destacan os filmes \"Le voyage dans la Lune \"(1902) e \"2001: A space odyssey\" (1968)."}
{"id": "164654", "revid": "1822", "url": "https://gl.wikipedia.org/wiki?curid=164654", "title": "Cancer pagurus", "text": ""}
{"id": "164656", "revid": "1131", "url": "https://gl.wikipedia.org/wiki?curid=164656", "title": "Castelo de Halton", "text": "O castelo de Halton \u00e9 un castelo situado na antiga localidade de Halton e que agora forma parte da localidade de Runcorn (Cheshire), no Reino Unido. O castelo at\u00f3pase no alto do outeiro chamado Halton Hill, unha prominencia de arenisca dende onde se albisca a localidade. Est\u00e1 clasificado como edificio antigo protexido (monumento planificado). Foi a residencia dos bar\u00f3ns de Halton desde o s\u00e9culo XI at\u00e9 o XIV, cando pasou ao Ducado de Lancaster. Foi asediado en d\u00faas ocasi\u00f3ns durante a Guerra Civil Inglesa, polo que a s\u00faa estrutura se deteriorou. No s\u00e9culo XVIII constru\u00eduse un novo palacio de xustiza no sitio onde se atopaba a anterior casa do garda. O castelo at\u00f3pase en ru\u00ednas a excepci\u00f3n feita do xulgado, que foi convertido nun pub."}
{"id": "164657", "revid": "89787", "url": "https://gl.wikipedia.org/wiki?curid=164657", "title": "A Girl's Guide to 21st Century Sex", "text": "A Girl's Guide to 21st Century Sex foi unha serie de televisi\u00f3n divulgativa sobre sexo, idealada e producida como un documental pola emisora de televisi\u00f3n brit\u00e1nica Channel 5. Cunha duraci\u00f3n de corenta e cinco minutos por episodio (inclu\u00edndo anuncios) foi transmitida nas noites de luns no Reino Unido e presentada por Catherine Hood. A serie foi presentada ao p\u00fablico o 30 de outubro de 2006 e o programa terminou o 18 de decembro de 2006.\nNo ano 2011 emitiuse na cadea de televisi\u00f3n Cuatro dobrada ao castel\u00e1n e co nome de \"Gu\u00eda sexual do s\u00e9culo XXI\"."}
{"id": "164658", "revid": "736", "url": "https://gl.wikipedia.org/wiki?curid=164658", "title": "Cedrus libani", "text": ""}
{"id": "164661", "revid": "85894", "url": "https://gl.wikipedia.org/wiki?curid=164661", "title": "Ber\u00e1n, Ber\u00e1n, Leiro", "text": "Ber\u00e1n \u00e9 un lugar da parroquia de Ber\u00e1n no concello ourensano de Leiro na comarca do Ribeiro. Ti\u00f1a 255 habitantes no ano 2011 segundo datos do INE e do IGE, dos cales 126 eran homes e 129 mulleres.\nSegundo datos do Instituto Nacional de Estad\u00edstica ti\u00f1a 239 habitantes no ano 2009, dos cales eran 122 homes e 117 mulleres."}
{"id": "164663", "revid": "85894", "url": "https://gl.wikipedia.org/wiki?curid=164663", "title": "Caldelas, Ber\u00e1n, Leiro", "text": "Caldelas \u00e9 un lugar da parroquia de Ber\u00e1n no concello ourens\u00e1n de Leiro na comarca do Ribeiro. Ti\u00f1a 15 habitantes no ano 2011 segundo datos do Instituto Nacional de Estad\u00edstica, dos cales eran 8 homes e 4 mulleres."}
{"id": "164664", "revid": "55340", "url": "https://gl.wikipedia.org/wiki?curid=164664", "title": "Megatr\u00f3n", "text": "Megatr\u00f3n \u00e9 o nome dun efecto t\u00edpico de discotecas e outros espect\u00e1culos que consiste nun chorro de gran potencia de gas branco que se produce con anh\u00eddrido carb\u00f3nico l\u00edquido. Este gas ao se expandir, sae por uns buratos localizados no teito cunha temperatura orixinal de -78.5\u00a0\u00b0C (temperatura do xeo seco) e namentres sae, amais, prod\u00facese un grande estrondo. Outra caracter\u00edstica \u00e9 que ademais rebaixa a temperatura interior uns graos, co cal o ambiente fica climatizado, e refresca as persoas que se atopan abaixo del, e tam\u00e9n deixa un ambiente de n\u00e9boa durante uns intres. Os disparos real\u00edzanse cando a m\u00fasica sobe de nivel. Nalgunhas discotecas hai unha sa\u00edda de megatr\u00f3n, a\u00ednda que as meirandes adoitan ter varias."}
{"id": "164666", "revid": "29365", "url": "https://gl.wikipedia.org/wiki?curid=164666", "title": "Escudo de Quito", "text": "O escudo de armas de San Francisco de Quito \u00e9 o s\u00edmbolo her\u00e1ldico que representa a cidade de Quito e que foi outorgado e expedido por Carlos I de Espa\u00f1a o 14 de marzo de 1541 en Talavera. Na real C\u00e9dula ind\u00edcase o blasonado:"}
{"id": "164668", "revid": "1131", "url": "https://gl.wikipedia.org/wiki?curid=164668", "title": "Aeroporto internacional de Cabul", "text": "O Aeroporto Internacional de Cabul (IATA: \"KBL\"; OACI: \"OAKB\"), ou aeroporto Hamid Karzai, \u00e9 un aeroporto localizado a 16 quil\u00f3metros do centro de Cabul. \u00c9 o aeroporto m\u00e1is importante de Afganist\u00e1n.\nHistoria e caracter\u00edsticas.\nFoi constru\u00eddo a comezos da d\u00e9cada dos 60. Debido \u00e1s sanci\u00f3ns internacionais impostas ao r\u00e9xime talib\u00e1n, o aeroporto foi pechado a finais dos anos 90, acabando cos poucos voos internacionais que ti\u00f1a. Tras os atentados do 11 de setembro de 2001 e a Guerra de Afganist\u00e1n, o aeroporto foi reaberto baixo supervisi\u00f3n estadounidense. Ao comezo s\u00f3 foi utilizado polas Forzas Armadas dos Estados Unidos, a ISAF e a forza de pacificaci\u00f3n da OTAN. Tras a suspensi\u00f3n das sanci\u00f3ns impostas pola ONU, o aeroporto retomou operaci\u00f3ns con voos civ\u00eds. O ex\u00e9rcito dos Estados Unidos e forzas da ISAF dirixen o aeroporto e proporcionan seguridade xunto ao ex\u00e9rcito afg\u00e1n."}
{"id": "164669", "revid": "22570", "url": "https://gl.wikipedia.org/wiki?curid=164669", "title": "Teatro radiof\u00f3nico", "text": "O teatro radiof\u00f3nico \u00e9 un drama de ficci\u00f3n que se transmite a trav\u00e9s da radio. Ao carecer de compo\u00f1entes visuais, o teatro radiof\u00f3nico dependen do di\u00e1logo, a m\u00fasica e os efectos de son para axudar ao ouvinte a imaxinar a historia. \nOrixe.\nTivo un desenvolvemento inicial en 1920 e ga\u00f1ou moita popularidade durante as seguintes d\u00e9cadas. En 1940 foi unha forma de entretemento popular a nivel mundial. Coa chegada da televisi\u00f3n, a mediados do s\u00e9culo XX decaeu en gran medida, e actualmente ten unha pequena presenza no entretemento, mant\u00e9ndose nalg\u00fans pa\u00edses m\u00e1is como actividade cultural, non obstante no Reino Unido goza dunha relativa popularidade, producindo a BBC 200 pezas s\u00f3 en 2009.\nEn Galicia.\nA Radio Galega conta cunha importante tradici\u00f3n de teatro radiof\u00f3nico. En 1988 a Secci\u00f3n de Cultura da Radio Galega, dirixida por Ant\u00f3n de Santiago pon en marcha as primeiras iniciativas, e emite, entre outras, \"A porta pechada\" de Jean-Paul Sartre e mais a obra c\u00f3mica \"Os Cabaleiros\", con gui\u00f3n de Carlos Reboreda, e o elenco de actores e actrices estaba formado por profesionais da emisora: Ant\u00f3n de Santiago, Xos\u00e9 Lu\u00eds Freire, Santiago Davila ou Isabel Freire. \nDesde o ano 2006 o programa da Radio Galega \"Diario Cultural\" convoca o Premio Diario Cultural de teatro radiof\u00f3nico, que consiste na selecci\u00f3n e adaptaci\u00f3n radiof\u00f3nica dos textos finalistas e a publicaci\u00f3n en audiolibro dos textos premiados polo xurado e o p\u00fablico. Este premio foi reco\u00f1ecido particularmente pola profesi\u00f3n teatral. Co obxectivo de protenciar a creatividade radiof\u00f3nica entre a audiencia do programa, convoca o concurso de creaci\u00f3n semanal \"Sonigrama\". \nTam\u00e9n a Escola Superior de Arte Dram\u00e1tica de Galicia en colaboraci\u00f3n co IES Audiovisual de Vigo e Radio Redondela convoca o Premio Pegada desde o ano 2014. Ademais existen diversos concursos de teatro lido dirixidos ao alumnado que emiten emisoras locais como o Concurso escolar de teatro lido Xos\u00e9 Manuel Eir\u00eds ou o Concurso radiof\u00f3nico de teatro lido de Ames Desata a lingua ."}
{"id": "164670", "revid": "4482", "url": "https://gl.wikipedia.org/wiki?curid=164670", "title": "Alaska Airlines", "text": "Alaska Airlines \u00e9 unha aeroli\u00f1a con sede en SeaTac, Estado de Washington. Creceu desde unha pequena aeroli\u00f1a rexional at\u00e9 se converter nunha empresa que transporta m\u00e1is de 12 mill\u00f3ns de pasaxeiros ao ano. As s\u00faas bases de operaci\u00f3ns at\u00f3panse no Aeroporto Internacional de Seattle-Tacoma e no Aeroporto Internacional Ted Stevens Anchorage de Anchorage, en Alasca. Tam\u00e9n realiza operaci\u00f3ns importantes no Aeroporto Internacional de Los Angeles e no Aeroporto Internacional de Portland. Ten d\u00faas unidades de negocios: Horizon Airlines e a propia Alaska Airlines.\nFrota.\nFrota de Alaska Airlines en maio do 2014."}
{"id": "164672", "revid": "12452", "url": "https://gl.wikipedia.org/wiki?curid=164672", "title": "STK Trefl Sopot", "text": ""}
{"id": "164673", "revid": "1131", "url": "https://gl.wikipedia.org/wiki?curid=164673", "title": "Gdynia Arena", "text": "O Hala Sportowo-Widowiskowa Gdynia, \u00e9 un pavill\u00f3n deportivo situado na cidade de Gdynia, Polonia, inaugurado o 22 de decembro de 2008. Con capacidade para 5.500 espectadores, alberga os encontros como local do Asseco Prokom Gdynia, equipo que compite na Polska Liga Koszyk\u00f3wki, m\u00e1xima competici\u00f3n do baloncesto polaco. Tam\u00e9n \u00e9 usado en partidos da Euroliga."}
{"id": "164674", "revid": "5132", "url": "https://gl.wikipedia.org/wiki?curid=164674", "title": "Gdynia Sports Arena", "text": ""}
{"id": "164678", "revid": "12452", "url": "https://gl.wikipedia.org/wiki?curid=164678", "title": "Trefl Sopot", "text": ""}
{"id": "164679", "revid": "12452", "url": "https://gl.wikipedia.org/wiki?curid=164679", "title": "Asseco Prokom", "text": ""}
{"id": "164680", "revid": "98629", "url": "https://gl.wikipedia.org/wiki?curid=164680", "title": "Mongke", "text": "Mongke Khan, ( / M\u00f6ngke qa\u03b3an /\u041c\u04e9\u043d\u0445 \u0445\u0430\u0430\u043d) nado o 10 de xaneiro de 1209 e finado o 11 de agosto de 1259, sucedeu a G\u00fcy\u00fck como Gran Khan. Expandiu o Imperio Mongol cara ao sur, aliviando a presi\u00f3n sobre Europa.\nTraxectoria.\nComezos.\nComezou a s\u00faa experiencia militar seguindo ao seu t\u00edo \u00d6g\u00f6dei nas s\u00faas campa\u00f1as contra a dinast\u00eda Chin. Logo foi enviado co ex\u00e9rcito que asolou Rusia, o C\u00e1ucaso e Crimea onde se distinguiu en varios episodios b\u00e9licos, como a captura de Bachman o m\u00e1is formidable xefe de Kipchac, o sitio de K\u00ediv e a batalla de Mohi.\nTras o breve reinado de G\u00fcy\u00fck, Batu, o dominador de Rusia e fillo do primox\u00e9nito de Xenxis Kan, convocou un kurultai en Ala Qamaq, onde proclamou a Mongke Gran Khan. Este kurultai non foi reco\u00f1ecido pola li\u00f1a de \u00d6g\u00f6dei, que alegou terse celebrado fora das terras sagradas de Mongolia. Daquela Batu enviou a Mongke, protexido polo seu irm\u00e1n Berke e o seu fillo Sartaq, a Kodoe Aral en Mongolia onde foi definitivamente entronizado o 1 de xullo de 1251.\nSeguidamente, para atallar determinados complots contra a s\u00faa soberan\u00eda, organizou unha purga de parentes e arist\u00f3cratas ao longo de todos os seus dominios. A propia vi\u00fava de G\u00fcy\u00fck, Oghul, foi espida, torturada e executada guind\u00e1ndoa nun saco ao r\u00edo. As\u00ed mesmo, para acadar lexitimidade proclamou retroactivamente ao seu pai Tolui Gran Khan.\nGoberno.\nMongke impuxo medidas de austeridade \u00e1 aristocracia, e realizou unha reforma fiscal gravando con taxas aos mercadores, outorgou un salario regular aos pr\u00edncipes para evitar os dispendios, e prohibiu as extorsi\u00f3ns dos ex\u00e9rcitos contra a poboaci\u00f3n civil, chegando a amoestar por iso ao seu propio fillo. Estableceu un Departamento de asuntos monetarios para controlar a inflaci\u00f3n e o valor da moeda en circulaci\u00f3n. Organizou, ademais, a elaboraci\u00f3n dun colosal censo dende Rusia ata China, inclu\u00edndo Persia, Afganist\u00e1n, Xeorxia e Armenia.\nA presi\u00f3n fiscal sobre os seus vasalos provocou diversas rebeli\u00f3ns. Alexandre Nevski forzou a Novgorod ao pagamento de impostos, importantes ex\u00e9rcitos mongois esmagaron os levantamentos do rei Davide Narin en Xeorxia, do sult\u00e1n selx\u00facida Kaikaus II, e dos s\u00fabditos de Caxemira.\nPracticou a tolerancia relixiosa. Trala conquista do T\u00edbet, os monxes budistas foron eximidos de pagar impostos equipar\u00e1ndoos a todos os cl\u00e9rigos do imperio. Mediou entre tao\u00edstas e budistas, inclin\u00e1ndose por estes \u00faltimos. Recibiu ao embaixador de Luis IX de Francia William Rubruk quen lle animou a converterse ao cristianismo. Igualmente o fixo na s\u00faa visita de pleites\u00eda o rei da pequena Armenia (Cilicia) Hethum I, pero el contestou que non quer\u00eda obrigar aos seus s\u00fabditos a cambiar de relixi\u00f3n. Prometeulle entregar Xerusal\u00e9n aos cristi\u00e1ns, o que propiciou que Bohemundo VI, pr\u00edncipe de Antioqu\u00eda e Conde de Tr\u00edpoli, lle rendera vasalaxe. Estes estados cristi\u00e1ns axudar\u00edan aos mongois na conquista de Siria.\nOperaci\u00f3ns militares.\nTras derrotar a Corea, as s\u00faas operaci\u00f3ns militares concentr\u00e1ronse no sur onde realizou importantes avances no sur da China, na interminable guerra contra a dinast\u00eda Song. Ordenou ao seu irm\u00e1n Khublai Khan conquistar o reino de Dali, ao Leste e tentou abrir unha rota a trav\u00e9s de Vietnam co fin de atacar a China tam\u00e9n polo flanco sur. A negativa do emperador vietnamita supuxo a devastaci\u00f3n do seu pa\u00eds ata a s\u00faa rendici\u00f3n. Vietnam ficou como un Estado tributario e vasalo. F\u00edxose tam\u00e9n co T\u00edbet que foi repartido entre os pr\u00edncipes mongois. Enviou tam\u00e9n ex\u00e9rcitos \u00e1 India onde terzou entre familias reais rivais do Sultanato de Deli, impo\u00f1endo pola forza a Jalal al-Din como un monarca cliente.\nPola s\u00faa parte, o seu irm\u00e1n Hulagu Khan mov\u00edase por Persia con grande autonom\u00eda. Mongke, autorizoulle a destruci\u00f3n da seita guerreira dos asasinos, e ordenoulle que se o Califa do Imperio Ab\u00e1sida non \u00eda en persoa a lle render homenaxe, atacase Bagdad. A negativa provocou unha das acci\u00f3ns de guerra m\u00e1is espectaculares dos ex\u00e9rcitos mongois. Mongke ordenou que un de cada dez soldados do imperio acudisen a engrosar as tropas de Hulagu, quen destru\u00edu Bagdad e todo o Califato Abasida, tomou Damasco e Alepo e acadou as costas do Mediterr\u00e1neo.\nEntrementres, no sur da China a guerra cos Song continuaba. Mongke deixou ao seu irm\u00e1n Ariq B\u00f6ke a administraci\u00f3n do Karakorum e, imitando a Xenxis Kan, p\u00faxose persoalmente \u00e1 fronte do seu ex\u00e9rcito tomando multitude de cidades e fortificaci\u00f3ns. No sitio de Chongqing encontrar\u00eda a morte. Unhas cr\u00f3nicas din que morreu de c\u00f3lera, outras que de disenter\u00eda e finalmente algunhas afirman que foi alcanzado por unha frecha."}
{"id": "164681", "revid": "23204", "url": "https://gl.wikipedia.org/wiki?curid=164681", "title": "Alvar\u00edn, Atios, O Porri\u00f1o", "text": "Alvar\u00edn \u00e9 un lugar da parroquia de Atios no concello pontevedr\u00e9s do Porri\u00f1o, na comarca de Vigo. Segundo o IGE, en 2022 ti\u00f1a 247 habitantes (120 homes e 127 mulleres)."}
{"id": "164683", "revid": "23204", "url": "https://gl.wikipedia.org/wiki?curid=164683", "title": "O Carb\u00f3n, Atios, O Porri\u00f1o", "text": "O Carb\u00f3n \u00e9 un lugar da parroquia de Atios no concello pontevedr\u00e9s do Porri\u00f1o na comarca de Vigo. Segundo o IGE, en 2022 ti\u00f1a 95 habitantes (41 homes e 54 mulleres)."}
{"id": "164686", "revid": "98629", "url": "https://gl.wikipedia.org/wiki?curid=164686", "title": "Photo-Secession", "text": "A Photo-Secession foi un movemento fundado por Alfred Stieglitz xunto a Edward Steichen e Alvin Langdon Coburn en 1902. A denominaci\u00f3n \u00e9 unha homenaxe ao simbolismo e \u00e1 trasgresi\u00f3n vienesa de finais do s\u00e9culo XVIII. A fotograf\u00eda, lonxe de poder competir coa pintura, era considerada daquela, pola s\u00faa suposta realizaci\u00f3n mec\u00e1nica, a forma simple de reflectir a realidade m\u00e1is prosaica. Stieglitz, dedicado sempre \u00e1 loita na defensa da fotograf\u00eda como arte, concibe a \"Photo-secession\" como a ruptura coas normas acad\u00e9micas, como unha visi\u00f3n persoal do mundo, baseada na expresi\u00f3n propia, independente de toda tradici\u00f3n visual.\nContexto e historia.\nO grupo formouse no ano 1902 despois de que de que o National Arts Club lle pedise a Stieglitz organizar conxuntamente unha exposici\u00f3n co mellor da fotograf\u00eda contempor\u00e1nea estadounidense. Mentres estaba preparando a mostra, Stieglitz tivo un desacordo con alg\u00fans dos membros m\u00e1is conservadores do Club sobre que fot\u00f3grafos deb\u00edan estar inclu\u00eddos. Para reforzar a s\u00faa posici\u00f3n Stieglitz formou rapidamente un grupo s\u00f3 por invitaci\u00f3n, ao que chamou Photo-Secession, para dar a impresi\u00f3n de que os seus puntos de vista estaban respaldados por moitos outros prominentes fot\u00f3grafos. A\u00ednda que posteriormente afirmou que \"solicitara a axuda da ent\u00f3n recentemente organizada e limitada \u2018Photo-Secession\u2019\", de feito non houo tal grupo ata que se fundou o 17 de febreiro de 1902, xusto d\u00faas semanas antes de que abrise a mostra do National Arts Club.\nPara bautizar o grupo, crese que Stieglitz estivo influenciado pola Exposici\u00f3n Secesi\u00f3n de M\u00fanic de 1898 (\"Verglag des Vereines Bildender Kunstler Muchnes \"Sezession\"\"). Stieglitz carte\u00e1base frecuentemente con Fritz Matthies-Masuren, que escribira un ensaio no cat\u00e1logo da exposici\u00f3n de M\u00fanic, e fora cativado pola idea de que os fot\u00f3grafos definisen a s\u00faa propia forma de arte. En 1899 escribiu:\nPosteriormente na s\u00faa vida, Stieglitz falou deste xeito sore as orixes da Photo-Secession:\nO historiador cultural Jay Bochner sinala que \u00e9 importante ter en conta \u00e1 Photo-Secession por m\u00e1is factores que a s\u00faa est\u00e9tica visual:\nOs defensores do Pictorialismo, que era o valor subxacente da Photo-Secession, argumentaban que a fotograf\u00eda necesitaba emular a pintura e o gravado da \u00e9poca. Os pictorialistas cr\u00edan que, ao igual que unha pintura dist\u00ednguese pola manip\u00falaci\u00f3n dos materiais que fai o artista para conseguir un efecto, tam\u00e9n os fot\u00f3grafos deb\u00edan alterar ou manipular a imaxe fotogr\u00e1fica. Entre os m\u00e9todo usados estaba o enfoque suave; filtros especiais e lentes recubertas; queimaduras, manipulaci\u00f3ns ou recortes no cuarto escuro para editar o contido da imaxe; e procesos de impresi\u00f3n alternativos como o ton sepia, a impresi\u00f3n ao car\u00f3n, a platinotipia ou o proceso de goma bicromatada.\nOs contidos das imaxes acot\u00edo fac\u00edan referencia a traballos anteriores feitos por outros artistas, especialmente \u00e1 arte grega e romana. As imaxes adoitaban a conter consistencia estil\u00edstica como iluinaci\u00f3n dram\u00e1tica, perspectiva, xeometr\u00eda, uso de monocromo/branco e negro, e contraste alto.\nNa fundaci\u00f3n da Photo-Secession, Stieglitz asfirou que era unha \u201crebeli\u00f3n contra a actitude hip\u00f3crita dos non crentes, dos filisteos, e en gran parte das autoridades das exhibici\u00f3ns.\u201d A\u00ednda que isto en gran medida era verdade, as s\u00faas accions demostraron que a creaci\u00f3n da Photo-Secession era tam\u00e9n co obxectivo de que a s\u00faa propia posici\u00f3n no mundo da fotograf\u00eda e da arte avanzase.\nO papel de Stieglitz como o \u00fanico fundador e controlador da Photo-Secession f\u00edxose evidente en d\u00faas conversas que tiveron lugar na inauguraci\u00f3n da mostra do National Arts Club. Na primeira, Stieglitz deu a entender que a pertenza ao grupo era relativamente aberta:\nPor\u00e9n, cando Charles Berg preguntoulle a Stieglitz se el tam\u00e9n era un Photo-Secesionista, Stieglitz bruscamente d\u00edxolle que non. Stieglitz deulle esa resposta a pesar de que era o \u00fanico responsable da presenza de tres fotograf\u00edas de Berg na mostra.\nA \u201cpertenza\u201d \u00e1 Photo-Secession variou segundo os intereses e temperamento de Stieglitz, pero centrouse ao redor do grupo principal formado por Stieglitz, Edward Steichen, Clarence H. White, K\u00e4sebier, Frank Eugene, F. Holland Day, e posteriormente Alvin Langdon Coburn.\nEn 1905 Stieglitz creou con Steichen as Little Galleries da Photo-Secession, unha pequena pero moi influente galer\u00eda onde continuou expo\u00f1endo traballos dalg\u00fans dos membros do movemento m\u00e1is co\u00f1ecidos. O grupo continuou expo\u00f1endo baixo o nome de Photo-Secession ata ao redor do ano 1910, cando varios fot\u00f3grafos finalmente se cansaron dos modos autocr\u00e1ticos de Stieglitz e abandonaron o grupo.\nEn 1916 K\u00e4sebier, White, Coburn e outros formaron unha organizaci\u00f3n chamada Pictorial Photographers of America (PPA) para continuar promocionando o estilo pict\u00f3rico. Un ano despois Stieglitz disolveu formalmente Photo-Secession, a\u00ednda que naquel momento exist\u00eda s\u00f3 como un nome."}
{"id": "164687", "revid": "56817", "url": "https://gl.wikipedia.org/wiki?curid=164687", "title": "Fred Holland Day", "text": "Fred Holland Day, nado o 8 de xullo de 1864 e finado o 12 de novembro de 1933, foi un fot\u00f3grafo e editor estadounidense.\nTraxectoria.\nNaceu en Norwood que naquela \u00e9poca pertenc\u00eda a Dedham e situada a pouca distancia de Boston. A s\u00faa familia pertenc\u00eda a unha clase social acomodada e foi educado no colexio privado Chauncey School de Boston. Nos seus anos de estudante estivo interesado en literatura e especialmente na poes\u00eda, especialmente en Keats, non empezando a practicar a fotograf\u00eda at\u00e9 1887."}
{"id": "164689", "revid": "56817", "url": "https://gl.wikipedia.org/wiki?curid=164689", "title": "Fanny Gautier", "text": "Fanny Sol\u00f3rzano Gautier, nada en Madrid o 21 de novembro de 1970, \u00e9 unha actriz espa\u00f1ola."}
{"id": "164692", "revid": "1131", "url": "https://gl.wikipedia.org/wiki?curid=164692", "title": "Costenla", "text": "O top\u00f3nimo galego Costenla pode referirse a:"}
{"id": "164694", "revid": "85894", "url": "https://gl.wikipedia.org/wiki?curid=164694", "title": "A Costa, Albarellos, Bobor\u00e1s", "text": "A Costa \u00e9 un lugar da parroquia de Albarellos no concello ourens\u00e1n de Bobor\u00e1s na comarca do Carballi\u00f1o. Segundo o INE e o IGE en 2011 ti\u00f1a 29 habitantes (quince homes e catorce mulleres), un m\u00e1is ca en 2010 (quince homes e trece mulleres) e ca en 2009 (dezaseis homes e doce mulleres)."}
{"id": "164697", "revid": "85894", "url": "https://gl.wikipedia.org/wiki?curid=164697", "title": "O Igrexario, Albarellos, Bobor\u00e1s", "text": "O Igrexario \u00e9 un lugar da parroquia de Albarellos no concello ourens\u00e1n de Bobor\u00e1s na comarca do Carballi\u00f1o. Segundo o INE e o IGE en 2011 ti\u00f1a 44 habitantes (21 homes e 23 mulleres), un menos ca en 2010 (21 homes e 24 mulleres) e dous m\u00e1is ca en 2009 (20 homes e 22 mulleres)."}
{"id": "164699", "revid": "1131", "url": "https://gl.wikipedia.org/wiki?curid=164699", "title": "Emilio Guti\u00e9rrez Caba", "text": "Emilio Guti\u00e9rrez Caba, nado en Valladolid o 26 de setembro de 1942, \u00e9 un actor espa\u00f1ol."}
{"id": "164700", "revid": "98629", "url": "https://gl.wikipedia.org/wiki?curid=164700", "title": "Carlos Seixas", "text": "Jos\u00e9 Ant\u00f3nio Carlos de Seixas, nado en Co\u00edmbra o 11 de xu\u00f1o de 1704 e finado en Lisboa o 25 de agosto de 1742, foi un compositor e organista portugu\u00e9s.\nTraxectoria.\nFillo de Francisco Vaz e de Marcelina Nunes, Carlos Seixas estudou co pai e cedo o substitu\u00edu como organista da S\u00e9 de Co\u00edmbra, cargo de grande responsabilidade que exerceu durante dous anos. Aos 16 anos partiu para Lisboa, momento en que a corte portuguesa era das m\u00e1is derrochadoras de Europa. Foi moi solicitado como profesor de m\u00fasica de familias nobres da corte, nomeado organista da S\u00e9 Patriarcal e da Capela Real (sendo o Mestre desta Domenico Scarlatti estableceran relaci\u00f3ns proveitosas). Carlos Seixas gozaba de fama de ser m\u00fasico e profesor excelente. Na capital imp\u00faxose como organista, cravista e compositor. Co seu traballo sustentou \u00e1 muller, que desposara aos 28 anos, e \u00f3s cinco fillos, dous fillos e tres fillas, e adquiriu algunhas casas preto da S\u00e9. Carlos Seixas morreu o 25 de agosto de 1742, de febre reum\u00e1tica, xa sendo Mestre da Capela Real.\nObra.\nNo que se refire \u00e1 composici\u00f3n, Carlos Seixas foi un dos maiores compositores portugueses de m\u00fasica de tecla. Fixo escola en Portugal creando un estilo seu (a pesar da influencia italiana e francesa que se constatan nalgunhas das s\u00faas obras) que foi imitado durante alg\u00fan tempo despois da s\u00faa morte.\nNo s\u00e9culo XVIII se esix\u00eda aos compositores que a s\u00faa m\u00fasica fose fiel aos pensamentos e ideais est\u00e9ticos do medio. A composici\u00f3n era de certa forma limitada a un n\u00famero de caracter\u00edsticas previamente definidas, feito que debemos ter en conta cando analizamos a obra dos compositores.\nA obra de Seixas \u00e9 en gran parte resultado dos ambientes en que compuxo. Como organista da Capela da S\u00e9 Patriarcal ti\u00f1a a posibilidade de tocar antes e despois da misa unha peza a solo que poder\u00eda ser unha tocata ou unha sonata (ritual com\u00fan en todas as catedrais Cat\u00f3licas). Para estes casos, hab\u00eda unha preferencia polas pezas de car\u00e1cter vistoso e brillante. Noutras partes da cerimonia, o organista pod\u00eda a\u00ednda tocar en momentos que admitisen un solo instrumental. Desta forma, os compositores aproveitaban para dar a co\u00f1ecer as s\u00faas composici\u00f3ns ou improvisaci\u00f3ns. \u00c9 seguro que as sonatas de Seixas foron tocadas na Igrexa, polo menos as de car\u00e1cter relixioso.\nCarlos Seixas acompa\u00f1aba ao cravo as festas nos pazos reais ou no soar dalgunhas casas nobres. Nestes eventos ti\u00f1a tam\u00e9n a oportunidade de tocar como solista, aproveitando probabelmente para tocar as s\u00faas sonatas compostas co obxectivo de ser reco\u00f1ecido como concertista e compositor.\nPara m\u00e1is al\u00e1 da Capela Real e da Corte, apenas se dedicaba ao ensino de m\u00fasica. Esta faceta obrigaba-o a ter material did\u00e1ctico diversificado variando de alumno para alumno segundo o grao e as capacidades de cada un, dos cravos ou clavicordios que posu\u00edan. A pesar de estar fortemente suxeita a un vasto n\u00famero de condicionantes, a obra de Seixas non deixa aparte a calidade e a orixinalidade do seu estilo persoal.\nNunca se deixou levar polos estilos importados en Portugal, nin deixou que a s\u00faa obra se confund\u00edse coa dos seus contempor\u00e1neos estranxeiros. A presenza do temperamento lusitano \u00e9 unha constante das s\u00faas composici\u00f3ns. A evoluci\u00f3n da estrutura bipartida da sonata para tecla, para a estrutura tripartida est\u00e1 presente nas sonatas de Carlos Seixas, sendo unha anticipaci\u00f3n da forma da sonata cl\u00e1sica.\nAta agora non se co\u00f1ecen versos de Seixas. O m\u00e1is prob\u00e1bel \u00e9 que se perderan e porque \u00e9 pouco cre\u00edble que Seixas usara sempre versos alleos nas s\u00faas composici\u00f3ns.\nObras instrumentais.\nAs creaci\u00f3ns de Carlos Seixas pos\u00faen elegancia, lixeireza, suavidade e inspiraci\u00f3n mel\u00f3dica. O seu fraseado \u00e9 de car\u00e1cter irregular e asim\u00e9trico e a s\u00faa linguaxe harm\u00f3nica e simple.\nAs s\u00faas obras enc\u00f3ntranse na Biblioteca Geral da Universidade de Coimbra, na Biblioteca Nacional de Lisboa e na Biblioteca da Ajuda."}
{"id": "164701", "revid": "23204", "url": "https://gl.wikipedia.org/wiki?curid=164701", "title": "Jo\u00e3o Rodrigues Esteves", "text": "Jo\u00e3o Rodrigues Esteves, nado en 1700 e finado en 1751, foi un compositor portugu\u00e9s de m\u00fasica relixiosa do per\u00edodo barroco.\nObra.\nCompuxo numerosas obras, entre as que destacan: "}
{"id": "164702", "revid": "22570", "url": "https://gl.wikipedia.org/wiki?curid=164702", "title": "Divisi\u00f3n de Honra de Rugby Feminino", "text": "A Divisi\u00f3n de Honra Feminina \u00e9 a m\u00e1xima competici\u00f3n de rugby en categor\u00eda feminina disputada no estado espa\u00f1ol por clubs de rugby. Esta competici\u00f3n foi creada na tempada 2010-11 como herdeira da Copa da Ra\u00ed\u00f1a baixo o formato de liga entre os sete mellores equipos do rugby feminino espa\u00f1ol, a\u00ednda que se espera que cando a competici\u00f3n estea asentada se pretende crear un sistema con d\u00faas divisi\u00f3ns diferenciadas (cada divisi\u00f3n territorial e a Divisi\u00f3n de Honra) cun sistema de ascensos e descensos."}
{"id": "164703", "revid": "5863", "url": "https://gl.wikipedia.org/wiki?curid=164703", "title": "Andr\u00e9 da Silva Gomes", "text": "Andr\u00e9 da Silva Gomes, nado en Lisboa o 15 de decembro de 1752 e finado en S\u00e3o Paulo o 16 de xu\u00f1o de 1844, foi un compositor cl\u00e1sico luso-brasileiro, con caracter\u00edsticas da escola do per\u00edodo barroco.\nTraxectoria.\nPouco se sabe sobre a s\u00faa formaci\u00f3n musical e cultural. Acred\u00edtase que pode ter recibido clases ou, como m\u00ednimo, influencia de David P\u00e9rez (1711-1778), compositor napolitano de ascendencia espa\u00f1ola, Mestre da Real Capela Palatina de Palermo, que foi vivir alg\u00fans anos a Portugal, como Mestre da Capela Imperial de Lisboa. P\u00e9rez desenvolveu actividades pedag\u00f3xicas importantes en Portugal. Influente compositor de \"Opere S\u00e9rie\", David P\u00e9rez dirixiu toda a vida musical da corte de Jos\u00e9 I ata o fin da s\u00faa vida, influ\u00edndo en todos os compositores portugueses do seu tempo.\nNon se sabe se Andr\u00e9 da Silva Gomes xa se ti\u00f1a mudado para o Brasil ou se veu especialmente para asumir en 1774 o cargo de Mestre de capela da catedral da cidade de S\u00e3o Paulo. Era bispo de S\u00e3o Paulo, na \u00e9poca, Frei Manuel da Ressurrei\u00e7\u00e3o (bispo de 1771 a 1789). Silva Gomes foi o cuarto mestre a ocupar o cargo na S\u00e9 paulistana. Outra versi\u00f3n di que chegou a S\u00e3o Paulo xuntamente con Manuel da Ressurrei\u00e7\u00e3o, franciscano que foi o terceiro dos bispos da futura Arquidiocese de S\u00e3o Paulo.\nO m\u00fasico era tido como home din\u00e1mico e f\u00e9rtil creador, tendo reorganizado o Coro, tan pronto asumiu como comezou a compor pezas para os actos relixiosos da \u00e9poca.\nS\u00e3o Paulo, mesmo elevada a cidade en 1711, era a\u00ednda moi pobre na segunda metade do s\u00e9culo XVIII. Mesmo as\u00ed fundou unha escola gratu\u00edta de m\u00fasica e organizou unha orquestra que contaba coa participaci\u00f3n do organista In\u00e1cio Xavier de Carvalho. Consta que en todas as solemnidades, Silva Gomes marcaba a s\u00faa presenza.\nNon tivo fillos do seu casamento en 1775 con Maria Garcia de Jesus, mas criou unha enteada, al\u00e9n de adoptar dezaseis nenos, deulles sobrenome de familia, ensinoulles non s\u00f3 as primeiras letras mas m\u00fasica. Entre eses fillos adoptivos destac\u00e1ranse Joaquim Jos\u00e9 da Silva e Ant\u00f4nio Garcia da Silva Gomes, que tam\u00e9n foron seus disc\u00edpulos musicais. Ant\u00f4nio, al\u00e9n de m\u00fasico, tomou as ordes relixiosas, vindo a ser o futuro capel\u00e1n da S\u00e9.\nEn 1789, Andr\u00e9 da Silva Gomes, tendo ingresado na carreira militar, dirixiu a corporaci\u00f3n musical e alcanzou o cargo de tenente coronel. En 1797 foi contratado para o maxisterio, ensinando Gram\u00e1tica Latina. Coa chegada de Pedro I do Brasil a S\u00e3o Paulo en 1822, dirixiu na catedral o \"Te Deum\" da s\u00faa autor\u00eda en homenaxe ao futuro emperador. No d\u00eda 7 de setembro proclam\u00e1base a independencia do Brasil. Na Casa da \u00d3pera, foi Andr\u00e9 da Silva Gomes o encargado das solemnidades.\nMorreu aos 92 anos, na cidade de S\u00e3o Paulo.\nObra.\nDa obra de Andr\u00e9 da Silva Gomes chegaron ata n\u00f3s cerca de 130 partituras, de acordo con informaci\u00f3n do music\u00f3logo R\u00e9gis Duprat. \u00c9 Duprat quen afirma: \"Os m\u00fasicos da \u00e9poca colonial exerc\u00edan a profesi\u00f3n de forma m\u00e1is avanzada do que poder\u00edamos imaxinar. O \"Tratado de Contraponto\", de Andr\u00e9 da Silva Gomes, revela regras da composici\u00f3n que un bo m\u00fasico europeo poder\u00eda seguir. Os documentos m\u00e1is antigos das s\u00faas composici\u00f3ns datan de 1774. Estas constan de ant\u00edfonas, c\u00e1nticos relixiosos, himnos, lada\u00ed\u00f1as, misas, nocturnos, ofertorios, oficios f\u00fanebres, oficios da Semana Santa, salmos etc.\nA \"Missa a Cinco Vozes\" datada no \u00faltimo cuarto do s\u00e9culo XVIII, pertence ao per\u00edodo de plena madurez do autor, cando a s\u00faa dedicaci\u00f3n \u00e1s actividades de mestre da capela na S\u00e9 de S\u00e3o Paulo era completa. Dividida en once segmentos, entre eles d\u00faas fugas, a peza sit\u00faase nun estilo intermedio entre o Barroco e o Clasicismo. O manuscrito que chegou ata os nosos d\u00edas \u00e9 de autor\u00eda de Manuel Jos\u00e9 Gomes, pai do autor de \"O Guarani\", formando parte do Arquivo Carlos Gomes, en Campinas, S\u00e3o Paulo.\nSegundo especialistas, a obra prima deste compositor luso-brasileiro \u00e9 a \"Missa em C\" (Misa en Do), que tivo unha recente gravaci\u00f3n en CD. O \u00e1lbum presenta 16 temas con algunhas das s\u00faas principais composici\u00f3ns, al\u00e9n da propia misa, transcrita por Maria Alice Volpe. As m\u00fasicas son interpretadas polo Brasilessentia Grupo Vocal, so a direcci\u00f3n do mestre V\u00edtor Gabriel. A s\u00faa Misa en 5 Voces est\u00e1 formada por dez segmentos, tres para o \"Kyrie\" e sete para o \"Gloria\". O m\u00e1is destacado \u00e9 o \"Cum Sancto Spiritu\", que pecha a composici\u00f3n. Os \"Nocturnos de Natal\", que as\u00ed eran chamados por seren executados na madrugada de Natal, te\u00f1en oito responsorios, todos divididos en \"allegro, fugato\" e \"andante\"."}
{"id": "164704", "revid": "83328", "url": "https://gl.wikipedia.org/wiki?curid=164704", "title": "Fobia social", "text": "O trastorno ansioso social, tam\u00e9n co\u00f1ecido como ansiedade social ou fobia social, \u00e9 un trastorno psicol\u00f3xico do espectro dos trastornos de ansiedade. \u00c9 unha s\u00edndrome caracterizada por manifestaci\u00f3ns de alarma, tensi\u00f3n nerviosa e desconforto desencadeadas pola exposici\u00f3n \u00e1 avaliaci\u00f3n social, o que ocorre cando o afectado precisa relacionarse con outras persoas, realizar traballos baixo observaci\u00f3n ou participar de actividades sociais. Isto ocorre at\u00e9 o punto de interferir na maneira de vivir de quen o sofre, facendo que se sinta inseguro, axexado, inc\u00f3modo, con sensaci\u00f3ns intensas e desagradables sobre o que pensan del outras persoas.\nAs persoas afectadas por esta patolox\u00eda comprenden que os seus medos son irracionais, no entanto, experimentan unha enorme aprensi\u00f3n a confrontar as situaci\u00f3ns socialmente temidas e normalmente fan de todo para evitalas. Durante as situaci\u00f3ns temidas, \u00e9 frecuentemente presente nestas persoas a sensaci\u00f3n de que os outros as est\u00e1n xulgando e, tales suxeitos, normalmente temen ser vistos como ansiosos, fracos ou est\u00fapidos. Por conta disto, tenden frecuentemente a illarse.\nAs situaci\u00f3ns temidas poden ser ou numerosas, neste caso tratar\u00edase do subtipo xeneralizado (concorrer a festas ou reuni\u00f3ns, co\u00f1ecer nova xente, participar de pequenos grupos de traballo, realizar conquistas amorosas) ou \u00fanicas e espec\u00edficas, subtipo discreto (dar un discurso, actuar fronte ao p\u00fablico, ir ao ba\u00f1o cando hai outras persoas ao lado).\nNormalmente aparece na xuventude, despois da adolescencia, e pode continuar durante toda a vida, o que ten graves consecuencias negativas na vida social, laboral e afectiva. Este disturbio non debe ser considerado unha forma esaxerada de timidez. A s\u00faa aparici\u00f3n \u00e9 moito m\u00e1is com\u00fan do que se pensa popularmente, e non hai que considerar esta fobia como estra\u00f1a. Aceptalo abertamente en p\u00fablico \u00e9 a mellor forma de comezar a superalo, para poder intentar sentirse mellor comprendido e deste xeito, minorar a angustia."}
{"id": "164705", "revid": "25871", "url": "https://gl.wikipedia.org/wiki?curid=164705", "title": "Ant\u00f3nio Teixeira", "text": "Ant\u00f3nio Teixeira, nado en Lisboa o 14 de maio de 1707 e finado en 1774, foi un compositor portugu\u00e9s.\nTraxectoria.\nNaceu e morreu en Lisboa. Estudou en Roma de 1714 a 1728, e no d\u00eda 11 de xu\u00f1o do mesmo ano foi elixido Capel\u00e1n-cantor da S\u00e9 de Lisboa. Escribiu algunhas cantatas festivas para membros da aristocracia e compuxo m\u00fasica para polo menos tres \u00d3peras de Ant\u00f3nio Jos\u00e9 da Silva, Guerras de Alecrim e Menjerona, As Variedades de Proteu e O Labirinto de Creta. Jos\u00e9 Mazza afirmou ter composto sete \u00d3peras, que foron realizados por grandes marionetas, no \"Teatro do Bairro Alto\" en Lisboa entre 1733 e 1739. No d\u00eda 28 de novembro de 1765 t\u00f3rnase membro da \"Irmandade de Santa Cec\u00edlia\". A s\u00faa obra m\u00e1is importante \u00e9 o sacro Te Deum a 20 voces para a igrexa de San Roque, un traballo en grande escala que sofre a influencia do modo policoral do barroco romano. As s\u00faas obras sacras est\u00e1n nos arquivos da S\u00e9 de Lisboa."}
{"id": "164707", "revid": "1741027", "url": "https://gl.wikipedia.org/wiki?curid=164707", "title": "Festus Gontebanye Mogae", "text": ""}
{"id": "164708", "revid": "98629", "url": "https://gl.wikipedia.org/wiki?curid=164708", "title": "Duarte Lobo", "text": "Duarte Lobo, nome latinizado como Eduardus Lupus, nado contra o ano 1565 e finado o 24 de setembro de 1646, foi un compositor portugu\u00e9s da \u00e9poca do Renacemento tard\u00edo e Barroco inicial. Foi o m\u00e1is famoso compositor portugu\u00e9s da s\u00faa \u00e9poca. En conxunto con Filipe de Magalh\u00e3es, Manuel Cardoso, e o Rei D. Jo\u00e3o IV \u00e9 considerado un dos m\u00fasicos da \"\u00e9poca dourada\" da polifon\u00eda portuguesa.\nTraxectoria.\nS\u00e1bese pouco da s\u00faa vida. Naceu en Alc\u00e1\u00e7ovas ou en Lisboa, e s\u00e1bese que foi alumno de Manuel Mendes en \u00c9vora. O seu primeiro traballo foi o de mestre de capela da catedral de \u00c9vora; en 1594 era mestre de capela en Lisboa. Ensinou m\u00fasica no Col\u00e9gio do Claustro da S\u00e9 en Lisboa, onde permaneceu polo menos ata 1639. M\u00e1is tarde dirixiu na capital a capela do Seminario de S\u00e3o Bartolomeu. Asinaba as s\u00faas obras como \"Eduardus Lupus\".\nA\u00ednda que cronoloxicamente a s\u00faa vida se sobrepo\u00f1a \u00e1 \u00e9poca do Barroco, escribiu, tal como Manuel Cardoso, m\u00fasica esencialmente ao estilo e t\u00e9cnica contrapont\u00edstica da Renacemento, como a da polifon\u00eda de Palestrina, tal como se poder\u00eda esperar por ter vivido nunha zona illada das innovaci\u00f3ns musicais de Italia e Alema\u00f1a. Publicou seis libros de m\u00fasica sacra, inclu\u00edndo misas, responsorios, ant\u00edfonas, magnificats e motetes.\nA s\u00faa m\u00fasica \u00e9 altamente atractiva, con forza expresiva, tirando partido das caracter\u00edsticas r\u00edtmicas e harm\u00f3nicas do texto latino, en conformidade coas disposici\u00f3ns do Concilio de Trento.\nEnc\u00f3ntranse dispersos por diversas cidades (Co\u00edmbra, \u00c9vora, Vila Vi\u00e7osa, Valladolid, Sevilla, Munic, Londres e Viena) os exemplares de practicamente todo o que da s\u00faa obra se editou en Antuerpen (\"Plantin, 1602-1639\") e en Lisboa (\"Craesbeck, 1607\")."}
{"id": "164709", "revid": "23204", "url": "https://gl.wikipedia.org/wiki?curid=164709", "title": "Quett Masire", "text": "Quett Ketumile Joni Masire, nado en Kanye o 23 de xullo de 1925 e finado en Gaborone o 22 de xu\u00f1o de 2017 foi un pol\u00edtico botswaniano, segundo presidente de Botswana entre 1980 e 1998, ano no que renunciou e foi substitu\u00eddo polo daquela vicepresidente Festus Mogae.\nTraxectoria.\nNaceu na pequena cidade de Kanye. Foi profesor e director da escola secundaria de Seepapitso. En 1965 foi un dos fundadores do Partido Democr\u00e1tico de Botswana (BDP). Cando Botswana obtivo a s\u00faa independencia, Masire tornouse vicepresidente do pa\u00eds.\nCoa morte do presidente Seretse Khama o 13 de xullo 1980, Masire foi escolleito presidente do pa\u00eds. Gobernou at\u00e9 1998, ano no que renunciou.\nLogo da s\u00faa sa\u00edda da presidencia, converteuse nun activo diplom\u00e1tico, actuando como mediador na guerra civil da Rep\u00fablica Democr\u00e1tica do Congo. En 2007 foi nomeado pola Comunidade para o Desenvolvemento de \u00c1frica Austral como mediador da disputa pol\u00edtica en Lesoto.\nFaleceu o 22 de xu\u00f1o de 2017 en Gaborone, aos 91 anos de idade."}
{"id": "164710", "revid": "1741041", "url": "https://gl.wikipedia.org/wiki?curid=164710", "title": "Quett Joni Masire", "text": ""}
{"id": "164711", "revid": "92340", "url": "https://gl.wikipedia.org/wiki?curid=164711", "title": "Filipe de Magalh\u00e3es", "text": "Filipe de Magalh\u00e3es, nado en Azeit\u00e3o contra o 1571 e finado en Lisboa en 1652, foi un compositor portugu\u00e9s de polifon\u00eda sacra.\nTraxectoria.\nFilipe de Magalh\u00e3es naceu en Azeit\u00e3o, Portugal, en 1571. Estudou m\u00fasica na S\u00e9 Catedral de \u00c9vora con Manuel Mendes e era colega dos polifonistas Duarte Lobo e Manuel Cardoso. En 1589 substitu\u00edu a Manuel Mendes como mestre dos Claustros da S\u00e9. Foi para Lisboa, onde foi membro do coro da Capela Real e, mestre de Capela da Miseric\u00f3rdia. No d\u00eda 27 de marzo de 1623, foi nomeado mestre da Capela Real, onde permanece ata 1641.\nEn \u00c9vora, foi profesor de Est\u00eav\u00e3o de Brito, Esteban L\u00f3pez Morago e Manuel Correia, que mantivo a escola de m\u00fasica da Catedral de \u00c9vora.\nObra.\nMagalh\u00e3es dedicouse \u00e1 composici\u00f3n de obras sacras polif\u00f3nicas para a liturxia. A maior\u00eda delas foron publicadas en colecci\u00f3ns como a Missarum Liber, que foi dedicado a Filipe II de Portugal e os \"Cantica Beatissima Virgines\", publicado en Lisboa en 1639. Tam\u00e9n escribiu un libro Cantus Ecclesiasticus, que foi publicado en cinco edici\u00f3ns diferentes (os primeiros en Lisboa en 1614 e en Antuerpia, en 1642, e a \u00faltima en 1724).\nO cat\u00e1logo da Biblioteca de M\u00fasica do rei Jo\u00e3o IV de Portugal tam\u00e9n menciona unha misa en 8 voces, lamentaci\u00f3ns en 6 voces para a Xoves Santo, unha panxoli\u00f1a de Nadal a sete voces e motetes en 5 e 6 voces. Todas esas obras foron perdidas durante o Terremoto de 1755."}
{"id": "164712", "revid": "85894", "url": "https://gl.wikipedia.org/wiki?curid=164712", "title": "As Mir\u00e1ns, O Ara\u00f1o, Rianxo", "text": "As Mir\u00e1ns \u00e9 unha das 25 entidades de poboaci\u00f3n da parroquia do Ara\u00f1o, no concello coru\u00f1\u00e9s de Rianxo. A distribuci\u00f3n da s\u00faa poboaci\u00f3n \u00e9 irregular, dada a extensi\u00f3n do lugar cara distintas direcci\u00f3ns, xa che cruza dun lado a outro o r\u00edo T\u00e9. P\u00f3dese acceder \u00f3 centro das Mir\u00e1ns dende varias pistas que dan \u00e1 C-550 (Comarcal que une Padr\u00f3n e Ribeira) arredor do quil\u00f3metro 10 e 11.\nEconom\u00eda.\nA\u00ednda que a maior\u00eda da poboaci\u00f3n vive da agricultura ou traballa na industria, atopamos nas Mir\u00e1ns establecementos de turismo rural e hostaler\u00eda.\nPatrimonio.\nNas Mir\u00e1ns hai varios cruceiros, h\u00f3rreos, un pombal reconvertido para o seu uso en turismo rural, nunha aldea rural na que tam\u00e9n se atopan (tra\u00eddas dende outras aldeas) un antigo mu\u00ed\u00f1o restaurado sobre o r\u00edo T\u00e9, e varias p\u00edas. Nas Mir\u00e1ns tam\u00e9n se atopou en 1907 unha estela funeraria romana , unha l\u00e1pida exhibida na Exposici\u00f3n Rexional Galega de 1909, e actualmente exposta no Museo Provincial de Pontevedra. A car\u00f3n do r\u00edo T\u00e9 est\u00e1 o roteiro dos mu\u00ed\u00f1os. \u00c1 beira do r\u00edo est\u00e1 o Campo da Ponte, unha \u00e1rea recreativa con merendoiro, sitios onde preparar comidas campestres, bancos e mesas de pedra, un cruceiro, e unha ponte sobre o r\u00edo."}
{"id": "164715", "revid": "88215", "url": "https://gl.wikipedia.org/wiki?curid=164715", "title": "Suso \u00cdnsua", "text": "Jes\u00fas \u00cdnsua Lago, m\u00e1is co\u00f1ecido como Suso \u00cdnsua, nado en Cee en 1960 e finado na mesma vila o 18 de novembro de 2010, foi un futbolista galego, que xogaba como extremo dereito.\nTraxectoria.\nComezou xogando ao f\u00fatbol no equipo da s\u00faa vila natal, o Cee, e sendo xuvenil chegou a realizar unha proba co Real Madrid. No ver\u00e1n de 1978 fichou polo Compostela, da Terceira divisi\u00f3n, logrando o ascenso a Segunda B na s\u00faa segunda campa\u00f1a. Disputou 144 partidos oficiais co club compostel\u00e1n, no que militou ata marzo de 1983, momento no que fichou polo Cartagena por algo m\u00e1is de 3 mill\u00f3ns de pesetas. Disputou s\u00f3 catro partidos co club murciano ata final de tempada.\nPara a 1983/84 asinou como novo xogador do Logro\u00f1\u00e9s, que estaba adestrado polo galego Delf\u00edn \u00c1lvarez e no que coincidiu cos tam\u00e9n galegos Noly, Rodolfo e Salvador. Disputou 28 encontros na s\u00faa \u00fanica campa\u00f1a no equipo rioxano, logrando o ascenso \u00e1 Segunda Divisi\u00f3n. Posteriormente militou no Avil\u00e9s Industrial, no Arousa, no Arenteiro, no Noia (no que xogou xunto ao seu irm\u00e1n Juan\u00edn), no Carnota e na UC Cee. Est\u00e1 considerado como o mellor futbolista da historia do Cee.\nVida persoal.\nLogo de retirarse do deporte, traballou como electricista. Casado con Margarita Sampedro, tivo unha filla, e foi soterrado en Cee."}
{"id": "164718", "revid": "98629", "url": "https://gl.wikipedia.org/wiki?curid=164718", "title": "Johnny Carson", "text": "John William \u201cJohnny\u201d Carson, nado o 23 de outubro de 1925 en Corning e finado o 23 de xaneiro de 2005, foi un humorista e presentador de televisi\u00f3n estadounidense.\nTraxectoria.\nCo\u00f1ecido por ser o presentador de \"The Tonight Show Starring Johnny Carson\" na NBC durante 30 anos (1962\u20131992), Carson recibiu seis Emmys e un Peabody, recibiu tam\u00e9n a Medalla Presidencial da Liberdade en 1992 e o Premio Kennedy en 1993. Carson converteuse a partir da d\u00e9cada de 1970 nunha icona estadounidense, d\u00e1ndolle consistencia aos programas nocturnos de talk show estadounidense modificando o formato que ti\u00f1an da \u00e9poca de Ed Sullivan, onde o presentador era tan s\u00f3 literalmente o que presentaba os diferentes espect\u00e1culos do programa cara a un formato no que o presentador se converte nun aut\u00e9ntico anfitri\u00f3n, interactuando activamente cos convidados. Xente como David Letterman, Jay Leno, Conan O'Brien, Craig Ferguson e Jimmy Fallon reco\u00f1eceron a influencia de Carson nos seus programas."}
{"id": "164719", "revid": "56817", "url": "https://gl.wikipedia.org/wiki?curid=164719", "title": "Arroz con ch\u00edcharos", "text": "Arroz con ch\u00edcharos foi un programa da Televisi\u00f3n de Galicia que se emitiu na tempada 1990-1991 dedicado \u00e1 realizaci\u00f3n de receitas de coci\u00f1a e ofrecer informaci\u00f3n sobre a gastronom\u00eda e o mundo do cosumo, dirix\u00edao Xos\u00e9 Cerme\u00f1o e present\u00e1bao Susana Dans.\nContido.\nEn cada programa hab\u00eda un coci\u00f1eiro convidado que tras unha primeira presentaci\u00f3n realizaba d\u00faas receitas, a colaboradora Carmen Parada falaba dalg\u00fan dos produtos que precisaba esas receitas e o doutor Juan Jes\u00fas Gestal comentaba as cualidades nutriciais ou medicinais de diversos alimentos."}
{"id": "164728", "revid": "85894", "url": "https://gl.wikipedia.org/wiki?curid=164728", "title": "Riande, Bru\u00e9s, Bobor\u00e1s", "text": "Riande \u00e9 un lugar da parroquia do Bru\u00e9s no concello ourens\u00e1n de Bobor\u00e1s na comarca do Carballi\u00f1o. Segundo o INE e o IGE en 2011 ti\u00f1a dous habitantes (un home e unha muller), o mesmo n\u00famero ca en 2010 e 2009."}
{"id": "164732", "revid": "1131", "url": "https://gl.wikipedia.org/wiki?curid=164732", "title": "West Orange", "text": "O top\u00f3nimo West Orange pode referirse a d\u00faas poboaci\u00f3ns dos Estados Unidos de Am\u00e9rica:"}
{"id": "164733", "revid": "56817", "url": "https://gl.wikipedia.org/wiki?curid=164733", "title": "Kiss Me, Kiss Me, Kiss Me", "text": "Kiss Me, Kiss Me, Kiss Me \u00e9 o s\u00e9timo \u00e1lbum de estudio da banda inglesa The Cure, editado o 25 de maio de 1987 polo selo Fiction Records. Este traballo axudou \u00e1 banda a chegar ao grande p\u00fablico estadounidense, convert\u00e9ndose no seu primeiro disco en acadar o top 40 da \"Billboard 200\", situ\u00e1ndose concretamente no posto 35 en xullo de 1987.\nListaxe de canci\u00f3ns.\nTodos os temas compostos por The Cure."}
{"id": "164735", "revid": "5863", "url": "https://gl.wikipedia.org/wiki?curid=164735", "title": "Wish (\u00e1lbum)", "text": "Wish \u00e9 o noveno \u00e1lbum de estudio da banda inglesa The Cure, editado o 21 de abril de 1992. \u00c9 o \u00faltimo traballo de estudio do grupo con Boris Williams e o primeiro con Perry Bamonte, ademais de ser o \u00faltimo que conta con Porl Thompson despois de 16 anos.\nA pesar de non ser tan ben recibido pola cr\u00edtica como \"Disintegration\", \"Wish\" \u00e9 o \u00e1lbum de The Cure que m\u00e1is alto chegou nas listas, d\u00e1ndolle o seu primeiro n\u00famero 1 no Reino Unido e 2 nos Estados Unidos, onde vendeu m\u00e1is de 1,2 mill\u00f3ns de copias.\nO seu segundo sinxelo, \"Friday I'm in Love\", converteuse nunha das canci\u00f3ns m\u00e1is co\u00f1ecidas da banda, acadando o n\u00famero 6 no Reino Unido, o 17 nos Estados Unidos e o 1 en Sur\u00e1frica.\nA popularidade do \u00e1lbum fixo que The Cure estivese nomeado ao Grammy ao mellor \u00e1lbum de m\u00fasica alternativa de 1993.\nListaxe de canci\u00f3ns.\nTodos os temas compostos por The Cure (Perry Bamonte, Simon Gallup, Robert Smith, Porl Thompson, Boris Williams).\nEP \"Lost Wishes\"\nCatro temas instrumentais tomados das sesi\u00f3ns para o \"Wish\". Editado en 1994 como edici\u00f3n limitada en casete e s\u00f3 a trav\u00e9s de pedidos por correo."}
{"id": "164736", "revid": "6750", "url": "https://gl.wikipedia.org/wiki?curid=164736", "title": "West Orange, Nova Jersey", "text": "West Orange \u00e9 unha poboaci\u00f3n do Essex County, no estado de Nova Jersey, Estados Unidos de Am\u00e9rica. Segundo o censo estadounidense do ano 2000, ti\u00f1a unha poboaci\u00f3n de 44\u00a0943 habitantes."}
{"id": "164737", "revid": "15490", "url": "https://gl.wikipedia.org/wiki?curid=164737", "title": "Faustino Rey", "text": "Faustino Rey Romero, nado na Lagarteira-Sestelo, en Isorna (Rianxo), o 27 de outubro de 1921 e finado en Bos Aires o 20 de decembro de 1971, foi un sacerdote e escritor galego.\nTraxectoria.\nEstudou Lat\u00edn e Humanidades no convento de Herb\u00f3n e seguiu a carreira eclesi\u00e1stica no seminario San Fernando, en Ourense. O bispado de Ourense ordenou que abandonase o seminario debido ao seu car\u00e1cter \u201crevolucionario\u201d e finalizou os seus estudos no seminario diocesano de Tui. Ordenouse sacerdote en 1948 e licenciouse en Teolox\u00eda pola Universidade de Salamanca.\nEn 1949 foi destinado a Cela e Tameiga, en Mos; e Barcela, en Arbo e tivo problemas coa Falanxe por negarse a dicir unha misa por Primo de Rivera. Foi p\u00e1rroco en d\u00faas fregues\u00edas do Baixo Mi\u00f1o, Amor\u00edn e Curr\u00e1s, no concello de Tomi\u00f1o. Problemas co bispado pola s\u00faa conduta antifranquista e cr\u00edtica co celibato sacerdotal e a hipocris\u00eda do clero lev\u00e1rono a trasladarse de volta \u00e1 s\u00faa parroquia natal. En 1956 embarcouse como capel\u00e1n de migraci\u00f3n cara a Venezuela e Cuba, durante un tempo.\nFundou en Catoira en 1961 o \"Ateneo Ull\u00e1n,\" que ser\u00eda cerne da \"Romar\u00eda Viquinga de Catoira\". Tam\u00e9n participou na creaci\u00f3n do Premio Pedr\u00f3n de Ouro. Rey Romero non era c\u00f3modo para a xerarqu\u00eda eclesi\u00e1stica: ti\u00f1a fillos que o trataban de pai e non de padre nin t\u00edo, sen esc\u00e1ndalos dos fregueses, pero si da xerarqu\u00eda. Crego progresista da li\u00f1a do Concilio Vaticano II e defensor do idioma galego na liturxia e na escrita, o seu estilo de vida e crenzas derivar\u00edan en problemas co bispado. Logo de ser forzado a un desterro voluntario,\u00a0trasladouse a Buenos Aires en 1966, onde exerceu na parroqu\u00eda de Balbanera e onde morreu en 1971 aos 50 anos de idade, nun confuso suceso: accidente, asasinato ou suicidio. Desde 1987 descansa no cemiterio de Isorna.\nFoi membro correspondente da Real Academia Galega e da Sociedade Mariol\u00f3xica Mater Ecclesiae de Braga.\nColaborou na revista \"Alba\", no \"Faro de Vigo\" e en \"La Naci\u00f3n\" de Bos Aires, ademais de facelo en \"El Pueblo Gallego\" de Vigo e \"Lar\" de Bos Aires.\nUsou o pseud\u00f3nimo Fausto de Isorna.\nEn 2015 Xos\u00e9 Ricardo Losada publicou \"Faustino Rey Romero. Un evanxeo bufo\" (Vigo: Xerais), biograf\u00eda completa.\nObra.\nPoes\u00eda.\nA poes\u00eda de Rey Romero ten unha especial tenrura franciscana. Do seu libro \"Poema das materias sagras\" di M\u00e9ndez Ferr\u00edn:\nHomenaxes.\nO concello de Rianxo convoca dende 1998 o Premio Faustino Rey Romero na s\u00faa honra. Nos arredores da Casa da Rep\u00fablica (Isorna, Rianxo) erixiuse un mon\u00f3lito no seu reco\u00f1ecemento.\nManuel Rivas homenaxea a s\u00faa figura en O lapis do carpinteiro."}
{"id": "164738", "revid": "17467", "url": "https://gl.wikipedia.org/wiki?curid=164738", "title": "Disintegration", "text": "Disintegration \u00e9 o oitavo \u00e1lbum da banda inglesa The Cure, editado o 1 de maio de 1989 polo selo Fiction Records. O disco marca un regreso ao estilo m\u00e1is introspectivo e g\u00f3tico que a banda creara a principios dos 80. The Cure gravou \"Disintegration\" nos Hook End Manor Studios en Reading, Berkshire, co co-produtor David M. Allen entre finais de 1988 e principios de 1989. Durante a produci\u00f3n, o membro fundador da banda Lol Tolhurst foi despedido.\nA pesar de que a discogr\u00e1fica ti\u00f1a medo de que o \u00e1lbum fose un \"suicidio comercial\", \"Disintegration\" converteuse nun \u00e9xito de vendas. Foi n\u00famero 3 no Reino Unido e n\u00famero 13 nos Estados Unidos, tendo varios exitosos sinxelos como \"Lovesong\", que acadou o n\u00famero 2 na lista \"Billboard Hot 100\". \"Disintegration\" segue sendo o \u00e1lbum de The Cure con m\u00e1is vendas ata a data, cuns 3 mill\u00f3ns en todo o mundo.\nListaxe de canci\u00f3ns.\nTodos os temas compostos por Smith, Gallup, O'Donnell, Thompson, Tolhurst e Williams."}
{"id": "164739", "revid": "25871", "url": "https://gl.wikipedia.org/wiki?curid=164739", "title": "The White Stripes (\u00e1lbum)", "text": "The White Stripes \u00e9 o \u00e1lbum de estrea da banda estadounidense de garage rock The White Stripes, editado o 15 de xu\u00f1o de 1999 polo selo Sympathy for the Record Industry. O disco foi producido por Jack White e Jim Diamond e gravado en xaneiro de 1999 nos estudios Ghetto Recorders e Third Man Studios en Detroit. White dedicou o \u00e1lbum ao falecido m\u00fasico de blues Son House.\nListaxe de canci\u00f3ns.\nTodos os temas compostos por The White Stripes ag\u00e1s onde se indique."}
{"id": "164741", "revid": "865", "url": "https://gl.wikipedia.org/wiki?curid=164741", "title": "Modern Guilt", "text": "Modern Guilt \u00e9 o d\u00e9cimo primeiro \u00e1lbum de estudio do m\u00fasico estadounidense de rock alternativo Beck, editado o 8 de xullo do 2008. \"Modern Guilt\" conta coa contribuci\u00f3n de Cat Power e foi producido por Beck e Danger Mouse.\nListaxe de canci\u00f3ns.\nTodos os temas foron compostos por Beck ag\u00e1s \"Walls\", escrito por Beck, Danger Mouse, Paul Guiot e Paul Piot."}
{"id": "164742", "revid": "56817", "url": "https://gl.wikipedia.org/wiki?curid=164742", "title": "Sea Change", "text": "Sea Change \u00e9 o oitavo \u00e1lbum de estudio do m\u00fasico estadounidense de rock alternativo Beck, editado o 24 de setembro do 2002 polo selo Geffen. Recibiu moi boas cr\u00edticas e acadou o n\u00famero 8 na lista \"Billboard 200\". No Reino Unido chegou ata o posto 20. En xullo do 2008 o \u00e1lbum levaba vendidas 680.000 copias nos Estados Unidos.\nListaxe de canci\u00f3ns.\nTodos os temas compostos por Beck Hansen."}
{"id": "164745", "revid": "5863", "url": "https://gl.wikipedia.org/wiki?curid=164745", "title": "Goenkale", "text": "Goenkale (en \u00e9uscaro \"R\u00faa de Arriba\"), \u00e9 unha serie de televisi\u00f3n en lingua \u00e9uscara producida por \"Pausoka Entertainment\" e EITB, que se emite os luns e martes na ETB1. A acci\u00f3n transcorre na ficticia cidade costeira de Arralde, e o t\u00edtulo da serie corresp\u00f3ndese co nome da r\u00faa principal da localidade. Estreouse en 1994, e leva m\u00e1is de 3000 episodios, convert\u00e9ndose no programa m\u00e1is lonxevo da cadea.\nCaracter\u00edsticas.\nNo momento da s\u00faa creaci\u00f3n os responsables de EITB Otermin e Amati\u00f1o viaxaron a Gales e tomouse como modelo a teleserie \"Pobol y Cwm\" (\"A Xente do Val\") realizada integramente en lingua galesa e emitida entre os anos 1974 e 1982 na canle BBC Wales e desde o ano 1982 na canal S4C. A d\u00eda de hoxe segue emit\u00edndose. Tam\u00e9n se baseou na serie brit\u00e1nica \"East Enders\".\nNos seus inicios, cada episodio duraba media hora, e emit\u00edase de luns a venres; co tempo suprimiuse o episodio do venres e desde 2004, unicamente se emiten dous episodios dunha hora cada un cada luns e martes.\nArralde.\nEn Goenkale n\u00e1rranse as historias que suceden en Arralde, pequeno pobo costeiro e pesqueiro ficticio do Pa\u00eds Vasco. As secuencias dos interiores est\u00e1n gravadas nos estudos que EITB ten no barrio de Miramon de Donostia, mentres que as secuencias de exteriores est\u00e1n filmadas en varias localidades. Maiormente en Orio e Tolosa. \u00c1 beira de Arralde at\u00f3pase a localidade ficticia de Amaru, localidade nomeada en numerosas ocasi\u00f3ns polos protagonistas da serie.\nGoenkale \u00e9 a r\u00faa principal de Arralde, nela local\u00edzanse numerosos escenarios da teleserie. Ao longo de 16 tempadas apareceron numerosos escenarios: o hostal-restaurante Boga Boga, o Concello, a comisar\u00eda da Ertzaintza, o Bar Sobia, o Hotel Mu\u00f1agorri, os domicilios e lugares de traballo dos protagonistas.\nGoenkale comezou a emitirse no outono do ano 1994. Nun inicio, n\u00e1rranse os acontecementos sucedidos na contorna da familia Lasa, formada polos irm\u00e1ns de mediana idade chamados Jose Mari e Martin Lasa. O primeiro \u00e9 dono do hostal e restaurante Boga-boga, mentres que o segundo \u00e9 dono do \u00fanico videoclub da localidade. Os conflitos que xorden entre ambos os irm\u00e1ns divid\u00edan a toda a familia. Tras a morte da nai a animadversi\u00f3n entre os dous irm\u00e1ns foi aumentando, e logo coa lectura do testamento, ambos os irm\u00e1ns foron afast\u00e1ndose o un do outro ata que Mart\u00edn Lasa falece.\nCameos e sucedidos.\nGoenkale ten unha gran repercusi\u00f3n na sociedade vasca. Hai uns anos a Sociedade de Carnicer\u00edas pediu que non se emitise unha trama sobre adulteraci\u00f3n de carne. A disputa incluso chegou ao Parlamento Vasco.\nNoutra ocasi\u00f3n, en Goenkale narrouse o secuestro dun neno, e en ETB recib\u00edronse unha gran cantidade de chamadas de xente que aseguraba velo en Gernika (o neno era realmente de Gernika). Ditas chamadas tam\u00e9n se queixaban da incompetencia da Ertzaintza, xa que segu\u00eda \"as pistas falsas\" dadas na teleserie.\nKontxu Odriozola, a actriz que d\u00e1 vida a Maria Luisa Galardi, foi reprendida na r\u00faa polas maldades realizadas pola s\u00faa personaxe ficticia. Unha vez, un home de idade avanzada mandou unha carta a ETB mencionando que varios personaxes da teleserie lle estaban a mentir a Maria Luisa Galardi. Aquel home escribira no sobre o seguinte: Maria Luisa Galardi. Bogo-Boga taberna. Arralde. Gipuzkoa. Un agudo traballador de correos seguidor da teleserie decatouse e engadiulle ao sobre a direcci\u00f3n da EITB. Deste xeito a misiva chegou \u00e1s mans de Maria Luisa Galardi."}
{"id": "164746", "revid": "23204", "url": "https://gl.wikipedia.org/wiki?curid=164746", "title": "Guero", "text": "Guero \u00e9 o noveno \u00e1lbum de estudio do m\u00fasico estadounidense de rock alternativo Beck, editado o 29 de marzo do 2005 polo selo Interscope Records. Estreouse na lista \"Billboard 200\" no posto 2, e no n\u00famero 15no Reino Unido.\nListaxe de canci\u00f3ns.\nTodos os temas gravados por Beck Hansen; compositores adicionais entre parentese."}
{"id": "164748", "revid": "25871", "url": "https://gl.wikipedia.org/wiki?curid=164748", "title": "The Information", "text": "The Information \u00e9 o d\u00e9cimo \u00e1lbum de estudio do m\u00fasico estadounidense de rock alternativo Beck, editado o 3 de outubro do 2006 polo selo Interscope Records. Foi producido e mesturado polo vello colaborador de Beck Nigel Godrich. A gravaci\u00f3n comezou no 2003 coincidindo con \"Guero\", pero non se completou ata o 2006.\nO \u00e1lbum acadou o n\u00famero 7 da Billboard 200, foi n\u00famero 6 no Canad\u00e1 e 31 en Australia. No mes de xullo do 2008 o disco levaba vendidas 434.000 copias nos Estados Unidos.\nListaxe de canci\u00f3ns.\nTodos os temas compostos por Beck, ag\u00e1s o 5, 12, 14 e 15 escritos por Beck e Nigel Godrich."}
{"id": "164749", "revid": "98629", "url": "https://gl.wikipedia.org/wiki?curid=164749", "title": "Juan Varela", "text": "Juan Varela, nado en Betanzos o 10 de outubro de 1964, \u00e9 un xornalista galego. Ao longo da s\u00faa carreira alternou o seu labor como xornalista coa docencia e a asesor\u00eda en diferentes grupos de comunicaci\u00f3n. Actualmente (2010) \u00e9 director de Mediathink Consultores e colaborador habitual de Soitu, do diario P\u00fablico e da Axencia Colpisa (Vocento).\nTraxectoria.\nCompletou os seus estudos de Ciencias da Informaci\u00f3n na Universidade de Navarra en 1987 e cursou estudos de doutoramento en Empresa Xornal\u00edstica na Universidade Complutense de Madrid.\nComezou a s\u00faa carreira profesional como redactor en \"EL Ideal GalLego\" da Coru\u00f1a, \"eL Correo de Andaluc\u00eda\" de Sevilla, e nos diarios de \u00e1mbito nacional do Grupo Prisa \"El Pa\u00eds\" e \"Cinco D\u00edas\". Tam\u00e9n foi subdirector de \"Diario 16\" e de \"El Peri\u00f3dico de Catalunya\" e redactor xefe de edici\u00f3n do diario \"El Sol\", recibindo varios premios da \"Society for News Design\" polo seu traballo no dese\u00f1o destes xornais.\nFoi o creador e primeiro director de \"ADN.ES\", a aposta informativa en internet do \"Grupo Planeta\".\nExerceu a docencia na Facultade de Comunicaci\u00f3n da Universidade de Navarra e en varias organizaci\u00f3ns xornal\u00edsticas internacionais como a IFRA, a World Association of Newspapers (WAN) ou a Adepa (Arxentina).\nComo consultor destaca polo seu labor como director en Mediathink Consultores, S.L. ademais de ser un dos fundadores e membros do consello editorial de \"Cuadernos para periodistas\", a revista da Asociaci\u00f3n da Prensa de Madrid (APM).\nAs\u00ed mesmo traballou como asesor xornal\u00edstico do grupo Vocento, destacando como director dos proxectos de lanzamento de varios xornais do grupo. Como consultor xornal\u00edstico dirixiu e realizou renovaci\u00f3ns nun centenar de medios de Europa e Latinoam\u00e9rica.\nTam\u00e9n \u00e9 o autor do blog sobre xornalismo e medios \"Periodistas 21\", que recibiu o premio BOBs - Deutsche Welle ao Mellor Blog Xornal\u00edstico en Espa\u00f1ol 2004."}
{"id": "164750", "revid": "23204", "url": "https://gl.wikipedia.org/wiki?curid=164750", "title": "Movemento Moderno", "text": ""}
{"id": "164751", "revid": "89787", "url": "https://gl.wikipedia.org/wiki?curid=164751", "title": "John Walson", "text": "John Walson, nado o 25 de marzo de 1915 en Forest City e finado o 28 de marzo de 1993 en Nova York, foi un pioneiro estadounidense da televisi\u00f3n por cable, reco\u00f1ecido polo Congreso dos Estados Unidos e a National Cable Television Association como o seu inventor en 1948., a\u00ednda que alg\u00fans historiadores da televisi\u00f3n po\u00f1en en d\u00fabida que fose o primeiro en desenvolvela.\nTraxectoria.\nNacido como John Walsonavich era fillo de inmigrantes rusos, estudou electr\u00f3nica nunha escola de formaci\u00f3n profesional en Chicago e de volta a Mahanoy City traballou nunha compa\u00f1\u00eda el\u00e9ctrica ata 1945 cando obtivo unha franqu\u00eda para vender e reparar produtos de General Electric abrindo un local no nome de Service Electric Company, a partir de 1947 comezou a vender televisores pero a recepci\u00f3n do sinal das canles de televisi\u00f3n, que emit\u00edan desde Filadelfia era mala, debido a que as monta\u00f1as que arrodeaban a vila bloqueaban o sinal. Para resolver o problema en xu\u00f1o de 1948 Walson montou unha torre con antena no cumio dunha das monta\u00f1as, conect\u00e1ndoa por medio de cable con televisores expostos no escaparate da s\u00faa tenda, o que lle permit\u00eda demostrar \u00e1 clientela o ben que funcionaban sen ter que desprazarse ao alto da monta\u00f1a. Posteriormente conectou aos seus clientes que viv\u00edan na zona que percorr\u00eda o cable, esta foi a primeira rede de televisi\u00f3n por cable nos Estados Unidos e foi a primeira en utilizar microondas para sintonizar canles de televisi\u00f3n distantes , e o primeiro en usar cable coaxial para mellorar a calidade da imaxe."}
{"id": "164752", "revid": "89787", "url": "https://gl.wikipedia.org/wiki?curid=164752", "title": "Louro (pelo)", "text": "Louro ou loiro (do lat\u00edn \"Laurus\") \u00e9 unha cor do cabelo humano que oscila entre o amarelo e o casta\u00f1o claro, caracterizada por baixos niveis de pigmentos escuros (eumelanina) e altos niveis de feomelanina .\nDo acasta\u00f1ado-claro ao louro clar\u00edsimo, os distintos graos de louro se atopan naturalmente en menos de 2% da poboaci\u00f3n adulta de todo o mundo.\nOutros termos para persoas louras son laur\u00edcomos e lauric\u00e1pilos (do lat\u00edn, \"laurus\", 'o loureiro', e o grego \u03ba\u03cc\u03bc\u03b7 \"c\u00f3m\u00ea\", 'cabeleira', e \"capilum\", 'pelo'), flav\u00edcomos (de \"flavus\", 'amarelo'), fulv\u00edcomos (de \"fulvius\", cor de lume) e blond\u00edcomos (\"blundus\").\nOrixes.\nOs cabelos louros te\u00f1en lugar, por suposto, en humanos de todas as etnias, pero nun grao tan pequeno que \u00e9 dif\u00edcil de ser notado na maior parte das poboaci\u00f3ns. En Escandinavia e nos pa\u00edses do mar B\u00e1ltico, a aparici\u00f3n de cabelos loiros \u00e9 m\u00e1is frecuente. \u00c9 unha das caracter\u00edsticas dalg\u00fans fenotipos nos individuos brancos cauc\u00e1sicos.\nBaseado en recentes estudos xen\u00e9ticos, \u00e9 probable que humanos con cabelos louros torn\u00e1ronse m\u00e1is numerosos en Europa aproximadamente hai once mil anos, durante a \u00faltima Idade do xeo.\nDistribuci\u00f3n polo mundo.\nOs cabelos louros son unha caracter\u00edstica das poboaci\u00f3ns do norte de Europa, de Europa Central e Oriental, nas poboaci\u00f3ns b\u00e9rberes do norte de \u00c1frica, en Asia principalmente entre os pachtuns e os Nuristani. Ademais de Europa, os descendentes de europeos que se espallaron polo mundo tam\u00e9n poden presentar cabelos claros, principalmente nos Estados Unidos, Canad\u00e1, Australia, Nova Zelandia e outros pa\u00edses de colonizaci\u00f3n anglosaxoa."}
{"id": "164753", "revid": "1131", "url": "https://gl.wikipedia.org/wiki?curid=164753", "title": "Ryohei Chiba", "text": "Ryohei Chiba (\u5343\u8449 \u6dbc\u5e73, Ry\u014dhei Chiba), nado en Sapporo o 18 de novembro 1984, \u00e9 un cantante xapon\u00e9s. Alcanzou a fama como membro (bailar\u00edn e cantante) dun grupo de pop xapon\u00e9s chamado w-inds.\nTraxectoria.\nPrimeiros anos.\nChiba comezou a tomar clases nunha escola de danza en Sapporo, onde se reuniu con Ryuichi Ogata. Asistiu \u00e1 escola primaria de Kitashiroishi, con todo, logo de completar o seu primeiro ano de secundaria de Kitashiroishi, foi transferido a unha escola en Toquio co fin de continuar coas s\u00faas actividades con w-inds. Nun evento do club de fans en marzo do 2003, mencionou que non asistiu \u00e1 cerimonia de gradaci\u00f3n.\nCarreira musical.\nChiba fixo a s\u00faa primeira aparici\u00f3n en televisi\u00f3n en 1998 coa s\u00faa nai, onde todas as mulleres do xurado vot\u00e1ronlle como o mozo m\u00e1is lindo. En 2000, el, xunto con Ogata, pasaron as audici\u00f3ns que levaron a cabo na s\u00faa escola de danza para unirse a Keita Tachibana e forman a banda w-inds. A\u00ednda que nun principio foi elixido para ser un bailar\u00edn de apoio, nos singles do grupo, Chiba canta e rapea. Durante o Prime of Life Tour en 2004, Chiba cantou unha canci\u00f3n en solitario, \"Stand Your Ground\", escrita por el mesmo, a\u00ednda que esta canci\u00f3n nunca foi gravada en ning\u00fan \u00e1lbum."}
{"id": "164754", "revid": "56817", "url": "https://gl.wikipedia.org/wiki?curid=164754", "title": "N\u00e3o Religi\u00e3o", "text": "N\u00e3o Religi\u00e3o foi unha banda de rock brasileira xa rodada cando sacaron o seu primeiro disco en 1987, iniciada uns dous anos antes por Norberto (bater\u00eda) e Jo\u00e3o Carlos \u201cTatola\u201d (voz), na Vila Piau\u00ed, nos arrabaldes de S\u00e3o Paulo. Logo achegar\u00edase Kley (guitarra) e m\u00e1is tarde Walter (baixo) a trav\u00e9s dun anuncio de xornal que puxeran os tres.\nCaracter\u00edzanse polo seu estilo r\u00e1pido, tipo hardcore, sen distorsi\u00f3ns, ademais do peculiar timbre do baixo."}
{"id": "164755", "revid": "1131", "url": "https://gl.wikipedia.org/wiki?curid=164755", "title": "Premio Faustino Rey Romero", "text": "O Premio Faustino Rey Romero \u00e9 un concurso de poes\u00eda convocado pola Asociaci\u00f3n Sociocultural Faustino Rey Romero de Isorna e o concello de Rianxo desde 1998. O premio pretende lembrar a memoria do poeta rianxeiro Faustino Rey Romero. Este premio \u00e9 entregado na Casa da Rep\u00fablica de Isorna."}
{"id": "164756", "revid": "56817", "url": "https://gl.wikipedia.org/wiki?curid=164756", "title": "Un, dos, tres... ensa\u00efmades i res m\u00e9s", "text": "Un, dos, tres... ensa\u00efmades i res m\u00e9s, que se poder\u00eda traducir a galego como \"Un, dous, tres... ensaimadas e nada m\u00e1is\", \u00e9 unha pel\u00edcula de comedia de 1985 dirixida por Joan Solivellas e protagonizada por Luis Escobar Kirkpatrick, Xesc Forteza, Margaluz, Joan Monle\u00f3n, Ovidi Montllor ou Mary Santpere, entre outros.\nA pel\u00edcula foi producida por diversas produtoras, como S'oliba Films, P.C. Teide, Profilmar e J. Olivers P.C. O xefe de produci\u00f3n foi Josep Maria Forn. O filme presentouse ao p\u00fablico balear en 1985, e debido ao \u00e9xito que tivo no arquip\u00e9lago proxectouse tam\u00e9n en diversas salas do resto de Espa\u00f1a, mais sen o mesmo \u00e9xito.\nSinopse.\nDon Miquel \u00e9 propietario dun hotel en Palma. Est\u00e1 ameazado de desafiuzamento e espera pagar todas as s\u00faas d\u00e9bedas cunha egua, sempre e cando esta venza na pr\u00f3xima carreira no hip\u00f3dromo. Pero, pouco antes da carreira, a egua desaparece."}
{"id": "164762", "revid": "22570", "url": "https://gl.wikipedia.org/wiki?curid=164762", "title": "Selecci\u00f3n de f\u00fatbol das Illas Cook", "text": "A Selecci\u00f3n de f\u00fatbol das Illas Cook (en ) \u00e9 o equipo que representa \u00e1s Illas Cook nas competici\u00f3ns internacionais oficiais de f\u00fatbol. Depende da Asociaci\u00f3n de F\u00fatbol das Illas Cook (\"Cook Islands Football Association\"), afiliada \u00e1 Confederaci\u00f3n de F\u00fatbol de Ocean\u00eda (OFC) e \u00e1 Federaci\u00f3n Internacional de F\u00fatbol Asociaci\u00f3n (FIFA). A selecci\u00f3n ten participado en varias fases de clasificaci\u00f3n para a Copa do Mundo, a\u00ednda que sen \u00e9xito. Por outra banda, conseguiron clasificarse en d\u00faas ocasi\u00f3ns \u00e1 Copa das Naci\u00f3ns da OFC (1998 e 2000), a\u00ednda que sen conseguir ningunha vitoria no torneo."}
{"id": "164763", "revid": "89787", "url": "https://gl.wikipedia.org/wiki?curid=164763", "title": "(528381) 2008 ST291", "text": "2008 ST291, tam\u00e9n escrito coma 2008 ST291, \u00e9 un obxecto trans-neptuniano cunha magnitude absoluta de 4,4. Este feito \u00e9 o que o leva a ser considerado coma un candidato a planeta anano.\nDistancia.\nChegou \u00f3 seu perihelio \u00f3 redor do ano 1955, e actualmente est\u00e1 a uns 57,2 UAs respecto do Sol. Foi s\u00f3 observado 21 veces en 2 oposici\u00f3ns distintas e o co\u00f1ecemento sobre a s\u00faa \u00f3rbita \u00e9 de nivel 5 (pobre).\nAsumindo o albedo xen\u00e9rico para os TNOs que \u00e9 de 0.09, o di\u00e1metro estimado para este obxecto ser\u00eda duns 580 kms de di\u00e1metro. Pero dende que o seu albedo \u00e9 desco\u00f1ecido e a s\u00faa magnitude absoluta \u00e9 de 4.4, este corpo poder\u00eda perfectamente ter un di\u00e1metro de entre 350 a 783 kms."}
{"id": "164764", "revid": "23204", "url": "https://gl.wikipedia.org/wiki?curid=164764", "title": "Ted Cassidy", "text": "Theodore Crawford Cassidy, m\u00e1is co\u00f1ecido por Ted Cassidy, nado en Pittsburgh (Pensilvania) o 31 de xullo de 1932 e finado nos \u00c1nxeles o 16 de xaneiro de 1979, foi un actor estadounidense.\nTraxectoria.\nPersoa moi alta, de 2 metros e 6 cent\u00edmetros, normalmente interpretaba personaxes pouco correntes en series de ficci\u00f3n cient\u00edfica ou fant\u00e1sticas como \"Star Trek\" e \"I Dream of Jeannie\", sobre todo \u00e9 co\u00f1ecido pola interpretaci\u00f3n de Lurch, o mordomo, na serie de televisi\u00f3n da d\u00e9cada de 1960 \"The Addams Family\" e por realizar a narraci\u00f3n de apertura da serie da d\u00e9cada de 1970 \"The Incredible Hulk (serie de televisi\u00f3n)\". Tam\u00e9n prestou a s\u00faa voz para series de animaci\u00f3n como \"The New Adventures of Huckleberry Finn\" e Fantastic Four. No cinema participou en \"Butch Cassidy and the Sundance Kid\" ou \"O ouro de Mackenna\"."}
{"id": "164765", "revid": "89787", "url": "https://gl.wikipedia.org/wiki?curid=164765", "title": "Francisco Ant\u00f3nio de Almeida", "text": "Francisco Ant\u00f3nio de Almeida nado en 1702 e finado en ca. 1755 foi un compositor e organista portugu\u00e9s.\nTraxectoria.\nDebido \u00e1s s\u00faas orixes nobres, recibiu de D. Jo\u00e3o V unha bolsa para estudar en Italia.\nEntre 1722 e 1726 estudou en Roma, onde publicou d\u00faas oratorias, \"Il pentimento di David\" e \"La Giuditta\". No d\u00eda 9 de xullo de 1724 participou nunha academia organizada por Pier Leone Ghezzi, que na ocasi\u00f3n lle dese\u00f1ou unha caricatura, describ\u00edndoo na lenda como un \u00abmozo mais excelente compositor de concertos e de m\u00fasica sacra, que canta con extremo gusto\u00bb. Regresou a Portugal en 1726, onde se tornou organista da Capela Real e Patriarcal de Lisboa.\nFoi profesor de piano da Infanta Maria B\u00e1rbara de Portugal. En 1728, realizou a primeira das s\u00faas serenatas, \"Il Trionfo della virt\u00f9\" en Lisboa no palacio do Cardeal Jo\u00e3o da Mota e Silva. A s\u00faa \u00f3pera c\u00f3mica \"La pazienza di Socrate\" realizouna no palacio real en 1733. Foi a primeira \u00f3pera italiana en Portugal. Para as celebraci\u00f3ns carnavalescas fixo estrear \"La Finta Pazza\" no palacio real de Ribeira en 1735.\nMorreu probabelmente en Lisboa durante o terremoto de 1755."}
{"id": "164766", "revid": "25871", "url": "https://gl.wikipedia.org/wiki?curid=164766", "title": "Manuel Machado (compositor)", "text": "Manuel Machado nado en Lisboa contra 1590 e finado en Madrid en 1646, foi un compositor e arpista portugu\u00e9s.\nTraxectoria.\nManuel Machado estudou na Academia de Lisboa, Claustra Catedral, co compositor Duarte Lobo. Nesa \u00e9poca Portugal estaba baixo dominio do Imperio Espa\u00f1ol, e en 1610 marchou \u00e1 corte real en Madrid, convert\u00e9ndose en m\u00fasico da Capela Real, onde o seu pai Lopes Machado era harpista. En 1639 tornouse m\u00fasico no palacio de Filipe IV de Espa\u00f1a e en 1642 foi recompensado \"polos seus longos anos de servizo\".\nObra.\nManuel Machado compuxo principalmente cantigas e romances polif\u00f3nicos nun estilo barroco, poucas das s\u00faas obras sobreviviran (a maior parte delas foron destru\u00eddas durante o terremoto de 1755). Todas as letras son en castel\u00e1n, a lingua de influencia da \u00e9poca, e est\u00e1n caracterizadas por unha grande habilidade na utilizaci\u00f3n flex\u00edbel do metro e da harmon\u00eda para reflectir o contido dos poemas. As s\u00faas composici\u00f3ns m\u00e1is co\u00f1ecidas encontranse en c\u00e1nticos do seu tempo, tales como o \"Cancionero de la Sablonara\", o que indica que probabelmente gozaba de gran popularidade.\nGravaci\u00f3ns.\nAs seguintes gravaci\u00f3ns incl\u00faen obras de Manuel Machado:"}
{"id": "164767", "revid": "23204", "url": "https://gl.wikipedia.org/wiki?curid=164767", "title": "Manuel Cardoso", "text": "Manuel Cardoso nado en Fronteira do Alentejo en decembro de 1566 e finado en Lisboa o 24 de novembro de 1650, foi un organista e compositor portugu\u00e9s. Xunto con Duarte Lobo e o rei Jo\u00e3o IV de Portugal, foi dos maiores representantes da \"era dourada\" do polifon\u00eda portuguesa.\nTraxectoria.\nFoi bautizado o 11 de decembro de 1566. Frecuentou o Colexio dos Mo\u00e7os do Coro, unha escola coral asociada \u00e1 S\u00e9 catedral de \u00c9vora, estudando con Manuel Mendes e Cosme Delgado. En 1588 entrou na orde dos Carmelitas, facendo votos no Convento do Carmo en Lisboa en 1589. No comezo da d\u00e9cada de 1620 residiu no Pa\u00e7o Ducal de Vila Vi\u00e7osa, onde se tornou amigo do Duque de Barcelos (m\u00e1is tarde rei D. Jo\u00e3o IV). Terminou a s\u00faa carreira como organista e compositor residente no Convento do Carmo en Lisboa.\nAs obras de Cardoso son exemplos de polifon\u00eda palestrina e foron escritos nun estilo refinado e preciso, perfectamente ignorante dos desenvolvementos do barroco noutros lugares da Europa. O seu estilo ten moito en com\u00fan co de Tom\u00e1s Luis de Victoria, na s\u00faa abordaxe coidadosa da disonancia, na escritura policoral ocasional e nas relaci\u00f3ns cruzadas que eran sorprendentemente com\u00fans entre compositores iberos (sobre todo portugueses) e ingleses na \u00e9poca. Tres libros do propio rei D. Jo\u00e3o IV as\u00ed como outros foron baseados en motetes de Palestina. As obras de Cardoso foron frecuentemente publicadas, moitas veces a custas do rei D. Jo\u00e3o IV. Moitas das s\u00faas composici\u00f3ns \u2013especialmente as composici\u00f3ns policorais elaboradas\u2013 perd\u00e9ronse no terremoto de Lisboa de 1755 e subsecuente incendio xeral."}
{"id": "164768", "revid": "89787", "url": "https://gl.wikipedia.org/wiki?curid=164768", "title": "Manuel Rodrigues Coelho", "text": "Manuel Rodrigues Coelho nado en Elvas en 1555 e finado en Lisboa en 1635, foi un compositor e organista portugu\u00e9s. Foi un dos m\u00e1is importantes teclistas desde Cabez\u00f3n.\nTraxectoria.\nManuel Coelho naceu en Elvas c. 1555 e foi probabelmente educado na Catedral da cidade. Outra posibilidade \u00e9 que ele te\u00f1a estudado na Catedral de Badaxoz, onde traballou como organista de 1573 a 1577. Algures na d\u00e9cada de 1580 volveu a Elvas e traballou na catedral. Deixou ese posto despois de se tornar organista da corte en Lisboa. Ocupou en Lisboa, de 1603 a 1633, o cargo de Primeiro Organista da Capela Real de Lisboa. Morreu en 1635, probabelmente na cidade de Lisboa.\nObra.\nAs obras do compositor enc\u00f3ntranse preservadas no gravado de 1620 \"Flores de musica pera o instrumento de tecla &amp; harpa\", publicado en Lisboa. A colecci\u00f3n dedicada ao rei Filipe II de Portugal, \u00e9 a partitura impresa portuguesa m\u00e1is antiga. Cont\u00e9n 24 tentos, 101 versetos lit\u00farxicos para \u00f3rgano, catro variaci\u00f3ns dunha versi\u00f3n hispano-moz\u00e1rabe de \"Pange lingua\" e catro intabulaci\u00f3ns de \"Susanne ung jour\" de Lassus'. Esta gran colecci\u00f3n \u00e9 probabelmente unha compilaci\u00f3n de material anteriormente composto polo autor.\nAs s\u00faas composici\u00f3ns de maior relevo son os seus longu\u00edsimos tentos (200-300 barras en media). En contrapunto coas tendencias barrocas de compositores italianos como Ascanio Mayone, Giovanni Maria Trabaci e Girolamo Frescobaldi, a linguaxe harm\u00f3nica en Manuel Coelho \u00e9 simples e concisa, sendo reminiscentes da t\u00e9cnica de Sweelinck. As pezas lit\u00farxicas de Coelho son menos ornamentadas e xeralmente empregan un ton m\u00e1is rigoroso. Incl\u00faen un grupo de 23 versetes \"para se cantarem ao \u00f3rg\u00e3o\", que consisten dunha li\u00f1a vocal con acompa\u00f1amento a \u00f3rgano."}
{"id": "164769", "revid": "98629", "url": "https://gl.wikipedia.org/wiki?curid=164769", "title": "Tempada 2010-2011 da Divisi\u00f3n de Honra de Rugby Feminino", "text": "A tempada 2010-2011 da Divisi\u00f3n de Honra de Rugby Feminino \u00e9 a primeira disputada desta competici\u00f3n, herdeira da Copa da Ra\u00ed\u00f1a. \u00c9 disputada por sete equipos en sete xornadas."}
{"id": "164770", "revid": "101551", "url": "https://gl.wikipedia.org/wiki?curid=164770", "title": "Carlos VIII de Francia", "text": "Carlos VIII de Francia, co\u00f1ecido coma \"o afable\", nado o 30 de xu\u00f1o de 1470 en Amboise e finado o 7 de abril de 1498 na mesma cidade, foi rei de Francia desde 1483 ata a s\u00faa morte. Fillo de Lu\u00eds XI de Francia e de Carlota de Savoia.\nTraxectoria.\nEducado na corte polo mestre humanista Guillaume Tardif herdou o trono con 13 anos, trala morte de seu pai, por\u00e9n estivo baixo a rexencia de s\u00faa irma Ana de Beaujeu e seu cu\u00f1ado Pedro II de Borb\u00f3n ata a maior\u00eda de idade.\nTrala invasi\u00f3n do Ducado da Breta\u00f1a por parte da coroa francesa a herdeira do ducado, Ana da Breta\u00f1a, foi forzada a casar con Carlos VIII, asinando un acordo segundo o cal no caso de non ter herdeiros casar\u00eda de novo co seguinte na lista de sucesi\u00f3n do trono franc\u00e9s.\nEste acordo levouse a cabo a pesar de estar xa prometido Carlos VIII con Margarida de Austria, por\u00e9n os por aquel ent\u00f3n rexentes estableceron como prioridade anexionar o ducado. A pesar de todo Austria interpuxo protestas xa que legalmente Ana da Breta\u00f1a xa estaba casada, con Maximiliano I de Austria, a\u00ednda que non chegara a consumarse, polo que as protestas non prosperaron. A voda levouse a cabo en Langeais o 6 de decembro de 1491.\nExiliados italianos na corte francesa animaron ao rei Carlos VIII a intervir nas loitas intestinas que viv\u00eda o pa\u00eds, dividido en diferentes principados. As\u00ed reivindicou os seus dereitos de herdanza sobre o Reino de N\u00e1poles adquiridos a trav\u00e9s da s\u00faa avoa Mar\u00eda de Anjou, e entrando en disputa as\u00ed con Fernando II de Arag\u00f3n.\nTras acordos territoriais e econ\u00f3micos co Imperio austr\u00edaco e Inglaterra para contar coa s\u00faa non intervenci\u00f3n, entrou en Italia con 30.000 homes en agosto de 1494. En 1495 conquistou N\u00e1poles pero foi derrotado polas tropas de Gonzalo Fern\u00e1ndez de C\u00f3rdoba, baixo cuxo mando directo se atopaba o nobre galego Fernando de Andrade e P\u00e9rez das Mari\u00f1as, Conde de Andrade.\nMorreu en 1498 con tan s\u00f3 27 anos de idade a causa dunha aplopex\u00eda. Pese a que tivo tres fillos e unha filla con Ana da Breta\u00f1a, todos eles morreron a moi temper\u00e1 idade, quedando sen descendencia directa \u00e1 s\u00faa morte. As\u00ed o trono pasou ao seu primo Lu\u00eds de Orleans, que subir\u00eda ao trono coma Lu\u00eds XII de Francia."}
{"id": "164776", "revid": "1131", "url": "https://gl.wikipedia.org/wiki?curid=164776", "title": "Fest-noz", "text": "Unha fest-noz (palabra bretoa que significa \u00abfesta de noite\u00bb, por oposici\u00f3n a \"fest-deiz\" ou \u00abfesta de d\u00eda\u00bb) \u00e9 unha festa tradicional (esencialmente un baile) da Breta\u00f1a. O plural en bret\u00f3n \u00e9 \"festo\u00f9-noz\".\nHistoria e caracter\u00edsticas.\nAntigamente, estes bailes ti\u00f1an como finalidade apisoar o terreo para constru\u00edr unha casa ou mesmo para mallar os cereais. A estas danzas estaban invitados todos os veci\u00f1os e amigos, a fin de acelerar o traballo. A Igrexa prohib\u00eda os bailes \u00ab \"kof-a-kof\" \u00bb (ventre contra ventre ou bailes de parella), pero toleraba agarrarse polo dedo maimi\u00f1o. Nalgunhas parroquias este contacto mesmo deb\u00eda facerse cun pano de man entre ambos os dedos. Estas festas eran unha ocasi\u00f3n para que os mozos se co\u00f1ecesen e se avaliasen socialmente segundo a s\u00faa roupa e a s\u00faa resistencia \u00e1 fatiga. Un mesmo baile pod\u00eda durar moito tempo con pasos complexos e r\u00e1pidos que requir\u00edan esforzo e t\u00e9cnica.\nHoxe en d\u00eda, os bailar\u00edns buscan o pracer de bailar en grupo para compartir un agradable momento todos xuntos. En certo xeito, participar nunha fest-noz de gran tama\u00f1o (como as que se organizan nas proximidades das grandes cidades bretoas) pode asemellarse a sa\u00edr nunha discoteca.\nOs bailes.\nExisten centos de danzas tradicionais, das cales as m\u00e1is co\u00f1ecidas son: as gavottes, a an dro, a hanter dro, a plinn e a scottish. Nunha fest-noz pract\u00edcanse os bailes en cadea (todo o mundo collido polas mans), os bailes de parella e os bailes \u00ab coreogr\u00e1ficos \u00bb, \u00e9 dicir, bailes con elementos art\u00edsticos ben definidos (encadeamentos, figuras etc.).\nA m\u00fasica.\nA m\u00fasica destas festas \u00e9 de tres tipos: cantada a cappella (kan ha diskan, ...), con m\u00fasica ou puramente instrumental. Antes da chegada dos micr\u00f3fonos e dos altofalantes, os instrumentos m\u00e1is empregados eran a bombarda e a gaita bretoa (biniou kozh), por mor da s\u00faa potencia sonora. Tam\u00e9n se utilizaban o acorde\u00f3n diat\u00f3nico, o clarinete, o viol\u00edn e, m\u00e1is raramente, a zanfona. Despois da segunda guerra mundial, a gaita escocesa xeneralizouse na Breta\u00f1a, mentres que o clarinete simplificado (treujenn-gaol) case desapareceu, a\u00ednda que o seu uso estase recuperando nos \u00faltimos anos.\nM\u00e1is al\u00e1 dos instrumentos tradicionais, hoxe existen grupos de tendencias moi variadas, dende o rock e o jazz (Diwall, Skeduz, Roll ma Yar...), ata o punk, pasando por mesturas de todos os pa\u00edses. Os instrumentos de corda (viol\u00edn, contrabaixo, guitarra ac\u00fastica, guitarra el\u00e9ctrica, baixo) e de percusi\u00f3n norteafricanos foron adaptados dende hai un tempo. A diversos niveis, certos grupos empregan tam\u00e9n teclados electr\u00f3nicos e sintetizadores (Strobinell, Sonerien Du, Les Baragouineurs, Plantec...). Os instrumentos de vento-metal te\u00f1en cada vez unha maior presenza, achegando unha sonoridade similar \u00e1 m\u00fasica de Europa do Leste.\nDesenvolvemento.\nNon hai un desenvolvemento est\u00e1ndar destas festas, pero p\u00f3dese apreciar a existencia regular da \u00abescena aberta\u00bb: antes da chegada do grupo principal, o escenario est\u00e1 dispo\u00f1ible para calquera m\u00fasico, cantante ou grupo voluntario. Entre cada grupo fanse pequenas pausas que permiten aos bailar\u00edns recuperar enerx\u00edas comendo cr\u00eapes, galettes-saucisses, far breton, kouign-amann, e bebendo sidra, zume de maz\u00e1, cervexa ou hidromel."}
{"id": "164779", "revid": "89787", "url": "https://gl.wikipedia.org/wiki?curid=164779", "title": "Calculadora The Millionaire", "text": "A calculadora The Millionaire foi a primeira calculadora mec\u00e1nica que obtivo \u00e9xito comercial, baseada nun sistema de m\u00faltiples aplicaci\u00f3ns. Produc\u00edronse entre os anos 1893 e 1935 un total aproximado de 5000 calculadoras manufacturadas. O seu dese\u00f1o correu a cargo de Otto Steiger, un enxe\u00f1eiro su\u00edzo que a patentou en Alema\u00f1a en 1892."}
{"id": "164781", "revid": "5863", "url": "https://gl.wikipedia.org/wiki?curid=164781", "title": "Ernest Lluch", "text": "Ernest Lluch i Mart\u00edn, nado en Vilassar de Mar (provincia de Barcelona) o 21 de xaneiro de 1937 e asasinado en Barcelona o 21 de novembro de 2000, foi un pol\u00edtico catal\u00e1n militante do PSOE. Foi Ministro de Sanidade e Consumo entre 1982 e 1986, e foi asasinado pola banda terrorista ETA \u00e1 idade de 63 anos, cando estaba retirado da vida pol\u00edtica."}
{"id": "164782", "revid": "839", "url": "https://gl.wikipedia.org/wiki?curid=164782", "title": "Liberdade de culto", "text": "A liberdade de culto ou liberdade relixiosa \u00e9 un dereito fundamental que se refire \u00e1 opci\u00f3n de cada ser humano de elixir libremente a s\u00faa relixi\u00f3n, de non elixir ningunha ou de non crer ou validar a existencia dun certo Deus e poder exercer dita crenza publicamente, sen ser v\u00edtima de opresi\u00f3n nin discriminaci\u00f3n.\nHistoria e caracter\u00edsticas.\nEste concepto vai al\u00e9n da simple tolerancia relixiosa que permite, como unha concesi\u00f3n, o exercicio de relixi\u00f3ns distintas \u00e1 oficial, en situaci\u00f3ns de confesionalidade do Estado propias do Antigo R\u00e9xime. Nas democracias modernas, xeralmente o Estado garante a liberdade relixiosa a todos os seus cidad\u00e1ns, pero na pr\u00e1ctica a elecci\u00f3n do credo v\u00e9n dada por costumes familiares e sociais, asoci\u00e1ndose frecuentemente certas sociedades a certas relixi\u00f3ns. Ademais, as situaci\u00f3ns de discriminaci\u00f3n relixiosa ou intolerancia relixiosa seguen a ser moi frecuentes en distintas partes do mundo, rexistr\u00e1ndose casos de intolerancia, preferencia dunha relixi\u00f3n sobre doutras e persecuci\u00f3n a certos credos.\nA Declaraci\u00f3n Universal dos Dereitos Humanos, no citado artigo 18, indica:"}
{"id": "164783", "revid": "6939", "url": "https://gl.wikipedia.org/wiki?curid=164783", "title": "Liberdade relixiosa", "text": ""}
{"id": "164784", "revid": "83328", "url": "https://gl.wikipedia.org/wiki?curid=164784", "title": "Jean Bodin", "text": "Jean Bodin, nado en Angers entre 1529 e 1530 e finado en Laon en 1596, foi un destacado intelectual franc\u00e9s que desenvolveu as s\u00faas ideas nos campos da filosof\u00eda, o dereito, a ciencia pol\u00edtica e a econom\u00eda. As s\u00faas achegas \u00e1 teor\u00eda do Estado, en particular mediante o concepto de soberan\u00eda, foron de grande importancia para a modernidade e conservan en gran medida o seu valor."}
{"id": "164785", "revid": "839", "url": "https://gl.wikipedia.org/wiki?curid=164785", "title": "Escola catedralicia", "text": "Unha escola catedralicia \u00e9 unha instituci\u00f3n de orixe medieval que se desenvolve ao redor das bibliotecas das catedrais europeas coa funci\u00f3n espec\u00edfica da formaci\u00f3n do clero. A s\u00faa orixe est\u00e1 nas escolas municipais romanas, as cales, tras a ca\u00edda do Imperio de Occidente e a subseguinte desaparici\u00f3n das instituci\u00f3ns romanas, terminan por adherirse \u00e1 Igrexa, \u00fanica organizaci\u00f3n que sobrevive \u00e1 disoluci\u00f3n imperial."}
{"id": "164786", "revid": "98629", "url": "https://gl.wikipedia.org/wiki?curid=164786", "title": "Copa de Europa de rugby 2006-2007", "text": "A tempada 2006-2007 da Heineken Cup foi a 12\u00aa edici\u00f3n da m\u00e1xima competici\u00f3n continental do rugby europeo. Nesta edici\u00f3n houbo de novo a presenza de 24 equipos, divididos en 6 grupos de 4, para afrontar a primeira fase da competici\u00f3n, a fase de grupos. Tralas 6 xornadas correspondentes a esta primeira fase, os primeiros de cada grupo e os 2 mellores segundos se clasificaron para disputar os cuartos de final, a partido \u00fanico, as semifinais e a final.\nNesta 12\u00aa edici\u00f3n do torneo participaron 7 equipos franceses, 6 ingleses, 3 galeses, 3 irlandeses, 3 italianos e 2 escoceses.\nResultados.\nFase de grupos.\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;\nPlayoffs.\nOs 6 equipos que remataron primeiros de grupo clasific\u00e1ronse para os cuartos de final, ademais dos 2 equipos que remataron en segunda posici\u00f3n con m\u00e1is puntos. Os equipos que xogaron como locais foron os que m\u00e1is puntos conseguiron, ou en caso de empate aplicouse o criterio de m\u00e1is ensaios a prol ou maior diferenza entre puntos anotados e encaixados. Nas semifinais aplicouse o mesmo criterio para decidir que equipo xogaba como local. A final disputouse o 20 de maio do ano 2007 no Twickenham Stadium de Londres diante de 80.076 persoas. London Wasps coro\u00f3use por segunda vez como Campi\u00f3n de Europa."}
{"id": "164788", "revid": "23204", "url": "https://gl.wikipedia.org/wiki?curid=164788", "title": "Clasificaci\u00f3n de selecci\u00f3ns de h\u00f3ckey a pat\u00edns", "text": "A Clasificaci\u00f3n Mundial de T\u00edtulos de Selecci\u00f3ns de H\u00f3ckey a Pat\u00edns \u00e9 unha listaxe que ten en conta os t\u00edtulos continentais e mundiais das selecci\u00f3ns de h\u00f3ckey a pat\u00edns nas competi\u00f3ns oficiais. Ata o momento unicamente as selecci\u00f3ns europeas e suramericanas conseguiron alg\u00fan t\u00edtulo mundial (Portugal, Espa\u00f1a, Italia, Inglaterra e Arxentina) e por\u00e9n se consideran as competici\u00f3ns correspondentes aos respectivos continentes."}
{"id": "164791", "revid": "98629", "url": "https://gl.wikipedia.org/wiki?curid=164791", "title": "Copa de Europa de rugby 2007-2008", "text": "A tempada 2007-2008 da Heineken Cup foi a 13\u00aa edici\u00f3n da m\u00e1xima competici\u00f3n continental do rugby europeo. Nesta edici\u00f3n houbo 24 equipos participantes, divididos en 6 grupos de 4, para afrontar a primeira fase da competici\u00f3n, a fase de grupos. Tralas 6 xornadas correspondentes a esta primeira fase, os primeiros de cada grupo e os 2 mellores segundos clasific\u00e1ronse para disputar os cuartos de final, a partido \u00fanico, as semifinais e a final.\nNesta 13\u00aa edici\u00f3n do torneo participaron 6 equipos franceses, 7 ingleses, 4 galeses, 3 irlandeses, 2 italianos e 2 escoceses.\nResultados.\nFase de grupos.\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;\nPlayoffs.\nOs 6 equipos que remataron primeiros de grupo clasific\u00e1ronse para os cuartos de final, ademais dos 2 equipos que remataron en segunda posici\u00f3n con m\u00e1is puntos. Os equipos que xogaron como locais foron os que m\u00e1is puntos conseguiron, ou en caso de empate aplicouse o criterio de m\u00e1is ensaios a prol ou maior diferenza entre puntos anotados e encaixados. Nas semifinais aplicouse o mesmo criterio para decidir que equipo xogaba como local. A final xogouse o 24 de maio do ano 2008 no Millennium Stadium de Cardiff diante de 74.417 persoas. Munster Rugby coro\u00f3use por segunda vez como Campi\u00f3n de Europa."}
{"id": "164793", "revid": "109216", "url": "https://gl.wikipedia.org/wiki?curid=164793", "title": "Copa de Europa de rugby 2008-2009", "text": "A tempada 2008-2009 da Heineken Cup foi a 14\u00aa edici\u00f3n da m\u00e1xima competici\u00f3n continental do rugby europeo. Nesta edici\u00f3n houbo de novo a presenza de 24 equipos, divididos en 6 grupos de 4, para afrontar a primeira fase da competici\u00f3n, a fase de grupos. Tralas 6 xornadas correspondentes a esta primeira fase, os primeiros de cada grupo e os 2 mellores segundos se clasificaron para disputar os cuartos de final, a partido \u00fanico, as semifinais e a final.\nNesta 14\u00aa edici\u00f3n do torneo participaron 7 equipos franceses, 6 ingleses, 4 galeses, 3 irlandeses, 2 italianos e 2 escoceses.\nResultados.\nFase de grupos.\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;\nPlayoffs.\nOs 6 equipos que remataron primeiros de grupo clasific\u00e1ronse para os cuartos de final, ademais dos 2 equipos que remataron en segunda posici\u00f3n con m\u00e1is puntos. Os equipos que xogaron como locais foron os que m\u00e1is puntos conseguiron, ou en caso de empate aplicouse o criterio de m\u00e1is ensaios a prol ou maior diferenza entre puntos anotados e encaixados. Nas semifinais aplicouse o mesmo criterio para decidir que equipo xogaba como local. A final disputouse o 23 de maio do ano 2009 no Murrayfield Stadium de Edimburgo diante de 66.523 persoas. Leinster Rugby coro\u00f3use por primeira vez como Campi\u00f3n de Europa."}
{"id": "164794", "revid": "89787", "url": "https://gl.wikipedia.org/wiki?curid=164794", "title": "Campionato de Asia de h\u00f3ckey a pat\u00edns feminino", "text": "O Campionato de Asia de h\u00f3ckey a pat\u00edns feminino \u00e9 unha competici\u00f3n de selecci\u00f3ns de h\u00f3ckey a pat\u00edns do continente asi\u00e1tico. Est\u00e1 organizada pola CARS (Confederation of Asia Roller Sports). O \u00faltimo campionato tivo lugar no 2010 na cidade de Dalian (Rep\u00fablica Popular da China) e o campi\u00f3n foi a selecci\u00f3n da India."}
{"id": "164796", "revid": "98629", "url": "https://gl.wikipedia.org/wiki?curid=164796", "title": "Congreso Internacional de Arquitectura Moderna", "text": "O Congr\u00e8s International d'Architecture Moderne, fundado en 1928 e disolto en 1959, tam\u00e9n co\u00f1ecido como CIAM ou Congreso Internacional de Arquitectura Moderna, foi o laboratorio de ideas do Movemento Moderno (ou Estilo Internacional) en arquitectura. Os CIAM constaban dunha organizaci\u00f3n e unha serie de conferencias e reuni\u00f3ns.\nFormaci\u00f3n e membros.\nOs CIAM fund\u00e1ronse en xu\u00f1o de 1928 no castelo de La Sarraz en Su\u00edza por un grupo de 28 arquitectos europeos comandados por Le Corbusier, H\u00e9l\u00e8ne de Mandrot (propietaria do castelo), e Sigfried Giedion (o primeiro secretario).\nOutros membros fundadores foron Karl Moser (primeiro presidente), Victor Bourgeois, Pierre Chareau, Josef Frank, Gabriel Guevrekian, Max Ernst Haefeli, Hugo H\u00e4ring, Arnold H\u00f6chel, Huib Hoste, Pierre Jeanneret (curm\u00e1n de Le Corbusier), Andr\u00e9 Lur\u00e7at, Ernst May, Fernando Garc\u00eda Mercadal, Hannes Meyer, Werner Max Moser, Carlo Enrico Rava, Gerrit Rietveld, Alberto Sartoris, Hans Schmidt, Mart Stam, Rudolf Steiger, Henri-Robert Von der M\u00fchll, e Juan de Zavala.\nEl Lissitzky, Nikolai Kolli e Moisei Ginzburg foron os delegados sovi\u00e9ticos, xa que para a conferencia de La Sarraz non puideron conseguilos visados.\nOutros membros e participantes notables foron Alvar Aalto, Paul Lester Wiener e Hendrik Petrus Berlage. En 1931, Harwell Hamilton Harris foi elixido secretario americano dos CIAM.\nCIRPAC.\nA executiva electa do CIAM era o CIRPAC, o Comit\u00e9 Internacional para a Resoluci\u00f3n dos Problemas da Arquitectura Contempor\u00e1nea (\"Comit\u00e9 International pour la R\u00e9solution des Probl\u00e8mes de l\u2019Architecture Contemporaine\").\nDisoluci\u00f3n.\nA organizaci\u00f3n do CIAM dis\u00f3lvese en 1959 debido as diferenzas nos puntos de vista dos membros. Le Corbusier xa deixara a organizaci\u00f3n en 1955."}
{"id": "164797", "revid": "17877", "url": "https://gl.wikipedia.org/wiki?curid=164797", "title": "CIAM", "text": ""}
{"id": "164800", "revid": "89787", "url": "https://gl.wikipedia.org/wiki?curid=164800", "title": "Say It Ain't So", "text": "\"Say It Ain't So\" \u00e9 un sinxelo da banda de rock alternativo estadounidense Weezer. Foi editado como terceiro sinxelo do seu \u00e1lbum de estrea, \"Weezer\", o 13 de xullo de 1995 polo selo DGC.\nNo 2008 \"Rolling Stone\" colocou a \"Say It Ain't So\" no posto 72 das \"100 mellores canci\u00f3ns de guitarra de todos os tempos\". Pitchfork Media inclu\u00edu ao tema no n\u00famero 10 das s\u00faas 200 mellores canci\u00f3ns dos 90.\n\"Say It Ain't So\" aparece como tema xogable no videoxogo \"Rock Band\".\nV\u00eddeo musical.\nO videoclip de \"Say It Ain't So\", dirixido por Sophie Muller, tivo menos \u00e9xito que os dous anteriores dirixidos por Spike Jonze, pero a\u00ednda as\u00ed o tema entrou no \"top 10\" da lista \"Modern Rock Tracks\". Como se sinalou no DVD \"Video Capture Device\" e no libreto da re-edici\u00f3n especial do seu \u00e1lbum de estrea, filmaron o v\u00eddeo na casa onde a banda adoitaba ensaiar e gravar."}
{"id": "164803", "revid": "98629", "url": "https://gl.wikipedia.org/wiki?curid=164803", "title": "El Scorcho", "text": "\"El Scorcho\" \u00e9 unha canci\u00f3n da banda de rock alternativo estadounidense Weezer, editada como primeiro sinxelo do seu segundo \u00e1lbum, \"Pinkerton\", no ano 1996 polo selo DGC Records. No seu vido musical a banda aparece tocando nun vello sal\u00f3n de baile dos \u00c1nxeles, rodeado de todo tipo de luces de todo tipo que se encenden ao ritmo da m\u00fasica. O nome da canci\u00f3n supostamente procede dunha salsa picante da cadea de restaurantes Del Taco, que se chama \"Del Scorcho\".\nO tema foi un fracaso comercial, e moitas emisoras neg\u00e1ronse a po\u00f1ela. Esta \u00e9 considerada unha das causas do fracaso inicial do \u00e1lbum. Por\u00e9n, en Australia f\u00edxose moi popular e foi n\u00famero 9 na lista \"Triple J Hottest 100\". Debido a isto foi editada no recompilatorio de 1996 \"Triple J Hottest 100\".\nA canci\u00f3n pode ser descargada para xogar nos videoxogos \"Rock Band\" e \"Rock Band 2\"."}
{"id": "164804", "revid": "56817", "url": "https://gl.wikipedia.org/wiki?curid=164804", "title": "Pink Triangle", "text": "\"Pink Triangle\" \u00e9 unha canci\u00f3n da banda de rock alternativo estadounidense Weezer, editada en 1996 como terceiro sinxelo do seu \u00e1lbum \"Pinkerton\". O tema foi remesturado por Tom Lord-Alge, engad\u00edndolle un solo de guitarra distinto, unha pista de sintetizador e m\u00e1is voces.\nListaxe de canci\u00f3ns.\nRadio Station Promo CD"}
{"id": "164805", "revid": "1576", "url": "https://gl.wikipedia.org/wiki?curid=164805", "title": "Kiwix", "text": "Kiwix \u00e9 un software libre utilizado para visualizar a Wikipedia sen necesidade dunha conexi\u00f3n \u00e1 Internet. Isto l\u00e9vase a cabo mediante a lectura do contido do proxecto almacenado nun ficheiro de formato ZIM, que non \u00e9 m\u00e1is que o contido da Wikipedia comprimido. Actualmente \u00e9 posible ler calquera proxecto da Wikimedia, e non soamente a Wikipedia, para a cal foi nun principio dese\u00f1ado."}
{"id": "164806", "revid": "7258", "url": "https://gl.wikipedia.org/wiki?curid=164806", "title": "Angela Beesley Starling", "text": "Angela Beesley Starling, nada o 3 de agosto de 1977 en Norwich, \u00e9 unha empresaria brit\u00e1nica, fundadora, xunto a Jimmy Wales, de Wikia.\nTraxectoria.\nTraballa na Fundaci\u00f3n Wikimedia desde 2003. En 2010 era a vicepresidenta da empresa Wikia. Desde o 21 de febreiro de 2006, forma parte do Comit\u00e9 de Comunicaci\u00f3ns da Fundaci\u00f3n Wikimedia, e preside a Xunta Consultiva da fundaci\u00f3n. Contribu\u00edu con ferramentas e informaci\u00f3n para a Fundaci\u00f3n Wikimedia e Wikia. Ten conta de usuario en diferentes proxectos Wikimedia.\nO 23 de novembro de 2008 casou co desenvolvedor de MediaWiki Tim Starling, con quen vive en Nova Gales do Sur, Australia."}
{"id": "164807", "revid": "5863", "url": "https://gl.wikipedia.org/wiki?curid=164807", "title": "Sidecar (novela)", "text": "Sidecar \u00e9 unha novela de Alberto Lema, publicada por Editorial Galaxia en abril de 2009. A\u00ednda que publicada nun s\u00f3 volume, abrangue d\u00faas historias independentes: \"A fame fatal\" e \"A s\u00edndrome de Rubens\".\nTrama.\n\"A fame fatal\".\nMario \u00e9 un rapaz de aldea que vive en Santiago de Compostela e traballa como vendedor de chourizos. Comparte piso con C\u00e9sar, fillo de narcotraficante, que estuda na USC. Adoitan sa\u00edr de noite coa intenci\u00f3n de pasalo ben e ligar, e gostan de debater sobre arte e cultura.\nUnha noite co\u00f1ecen a Ada, coa que Mario comeza a quedar. Logo dunha exaculaci\u00f3n precoz na primeira relaci\u00f3n sexual xuntos, Mario chama a Charo, unha antiga moza, para botar un foguete. Despois diso, o sexo con Ada vai ben. Chegan a un acordo t\u00e1cito, polo cal poden ter relaci\u00f3ns sexuais con outras persoas, pero deben informar ao outro.\nUn d\u00eda, Ada dille que mantivo unha relaci\u00f3n sexual con Luz, unha amiga s\u00faa. Isto enfada moito a Mario, que non o entende. Toma a decisi\u00f3n de deixar a cidade e o seu traballo, e regresa \u00e1 aldea \u00e1 casa natal.\n\"A s\u00edndrome de Rubens\".\nHenrique L\u00f3pez \u00e9 un rapaz da Coru\u00f1a, que fala das s\u00faas preferencias sexuais. \u00c9 heterosexual, e define o seu gusto como \"a s\u00edndrome de Rubens\", pois g\u00fastanlle as mulleres gordi\u00f1as. Esta parte incl\u00fae unha introduci\u00f3n (\"Miseria de psicolox\u00eda\"), catro relatos (\"Lourdes\", \"Laura\", \"A dona dos n\u00fameros\" e \"Sara\") e un ep\u00edlogo.\nEn \"Lourdes\" conta a s\u00faa primeira experiencia libidinosa cunha muller, cando, con sete anos, acari\u00f1ou os grandes peitos da nai dun amigo. En \"Laura\" conta a perda da virxindade xunto \u00e1 s\u00faa moza do instituto, ao tempo que namora por primeira vez. En \"A dona dos n\u00fameros\" fala dunha relaci\u00f3n sexual coa s\u00faa profesora de matem\u00e1ticas en ver\u00e1n, mentres Laura est\u00e1 nun campamento. En \"Sara\", ambientado xa en Santiago de Compostela, narra o proceso de ligar cunha compa\u00f1eira de facultade. Logo de coincidiren nunha sala da residencia de estudantes na que viven, Henrique (chamado as\u00ed polo seu av\u00f3 por Enrique L\u00edster) comeza a mandarlle poemas a Sara, e ela descobre quen \u00e9.\nNarraci\u00f3n.\nOs personaxes d' \"A fame fatal\" aparecen tam\u00e9n na novela anterior de Alberto Lema, \"Unha puta percorre Europa\", se ben esta est\u00e1 ambientada dous anos despois de estaren xuntos Ada e Mario.\nAs d\u00faas partes est\u00e1n narradas en primeira persoa: a primeira por Mario e a segunda por Henrique."}
{"id": "164809", "revid": "56817", "url": "https://gl.wikipedia.org/wiki?curid=164809", "title": "Dolly Parton", "text": "Dolly Rebecca Parton, nada en Sevierville (Tennessee) o 19 de xaneiro de 1946, \u00e9 unha cantante, compositora, actriz, e empresaria estadounidense.\nTraxectoria.\nComezou a cantar cando nena, pero acadou sona xa en 1967, ao se unir \u00e1 banda musical de m\u00fasica country liderada por Porter Wagoner. En colaboraci\u00f3n con el, actuou en televisi\u00f3n, realizou xiras, e compuxo e publicou varios \u00e1lbums de estudio."}
{"id": "164811", "revid": "56817", "url": "https://gl.wikipedia.org/wiki?curid=164811", "title": "Cousas da lingua", "text": "Cousas da lingua foi un programa divulgativo da Televisi\u00f3n de Galicia dedicado \u00e1 lingua galega que se emitiu durante os anos 1990 e 1992.\nContido.\nO programa estaba dirixido polo presidente do Instituto da Lingua Galega Constantino Garc\u00eda que actuaba tam\u00e9n como copresentador xunto a Rosa Castro, ademais contaba coa colaboraci\u00f3n habitual do profesor de lingua galega da Universidade de Santiago de Compostela Xos\u00e9 Lu\u00eds Regueira; en cada programa divulg\u00e1base informaci\u00f3n sobre l\u00e9xico, gram\u00e1tica ou da situaci\u00f3n socioling\u00fc\u00edstica do galego"}
{"id": "164812", "revid": "23204", "url": "https://gl.wikipedia.org/wiki?curid=164812", "title": "Robert Falcon Scott", "text": "Robert Falcon Scott, nado en Devonport, preto de Plymouth o 6 de xu\u00f1o de 1868 e finado na Ant\u00e1rtida o 29 de marzo de 1912, foi un capit\u00e1n brit\u00e1nico da Royal Navy e explorador que dirixiu d\u00faas expedici\u00f3ns \u00e1 Ant\u00e1rtida, a primeira comprendida entre 1900 e 1904, realizada a bordo do nav\u00edo Discovery, traves\u00eda que lle permitiu descubrir no Mar de Ross a rexi\u00f3n que bautizou co nome de Terra do rei Eduardo VII. A segunda expedici\u00f3n, entre 1910 e 1912, a bordo do barco Terra-Nova \u00e9 na que alcanzou o Polo sur o 17 de xaneiro de 1912, un mes despois que o explorador noruegu\u00e9s Roald Amundsen. Scott e os seus catro compa\u00f1eiros da \u00faltima etapa expedicionaria pereceron durante unha tormenta cando realizaban o cami\u00f1o de volta. Os seus cad\u00e1veres e o diario da expedici\u00f3n foron atopados o 12 de novembro de 1912.\nTraxectoria.\nScott foi o terceiro do cinco fillos de John e Hannah Scott. Seu pai era propietario dunha cervexar\u00eda, pero a vocaci\u00f3n mari\u00f1eira da familia vi\u00f1a de vello, de modo que en 1881, tras terminar os seus estudos e aconsellado polo pai pai, Robert Falcon Scott enrolouse na Royal Navy.\nComezou a s\u00faa carreira como cadete no buque escola \"HMS Britannia\", para posteriormente permanecer 4 anos no \"Boadicea\". En 1887 foi trasladado ao \"HMS Rover\" e a seguir foi ascendido a subtenente e en consecuencia trasladado ao \"HMS Spider\". En 1891 Scott superou os exames no Royal Naval College, o que lle permitiu ascender a tenente, sendo destinado ao \"HMS Amphion\", como especialista en torpedos. En 1892 alcanza o grao de Primeiro Tenente a bordo do \"HMS Majestic\", que daquela era o buque insignia da frota da Canle da Mancha.\nRivalidades.\nRelaci\u00f3n con Shackleton.\nScott co\u00f1eceu a Ernest Shackleton na Expedici\u00f3n Discovery. Este serviu na expedici\u00f3n como terceiro tenente de Scott. Shackleton foi enviado de volta a casa antes de finalizar a Expedici\u00f3n Discovery (no primeiro barco de substituci\u00f3n) porque se atopaba enfermo, tal e como afirmou Scott, e non por mor dunha mala relaci\u00f3n entre ambos. Scott e Shackleton organizaron e lideraron por separado outras expedici\u00f3ns e si que competiron ent\u00f3n entre eles a fin de conseguir o financiamento e o persoal experimentado que necesitaban.\nRelaci\u00f3n con Amundsen.\nDaquela consider\u00e1base que o primeiro explorador que alcanzase un territorio salvaxe obti\u00f1a dereitos territoriais sobre calquera outra exploraci\u00f3n posterior nese territorio. As\u00ed, Shackleton prometera a Scott que non utilizar\u00eda a base establecida pola Expedici\u00f3n Discovery en McMurdo Sound, pero en 1907 as circunstancias obrigaron a que rompense a s\u00faa promesa, feito que Scott lembrar\u00eda con resentimento. O mesmo sentimento de propiedade ser\u00eda a ra\u00edz do enfrontamento entre Scott e Roald Amundsen en 1911 e que deu en chamarse \"Dash to the Pole\" (\"A Carreira polo Polo\"). O brit\u00e1nico consideraba que a s\u00faa anterior expedici\u00f3n d\u00e9ralle o dereito de ser o primeiro en alcanzar o Polo sur e por tanto, Amundsen pretend\u00eda alcanzar unha meta que non lle correspond\u00eda. Scott tam\u00e9n se mostraba resentido polo feito de Amundsen non declarase o seu verdadeiro obxectivo ao comezo da s\u00faa viaxe, o que foi considerado como unha xogada sucia. C\u00f3mpre salientar que Scott non quixo utilizar cans na s\u00faa segunda expedici\u00f3n, sen\u00f3n ponys, por unha triste experiencia anterior, cando tivo que sacrificar os seus cans porque estes inxeriran peixe envelenado. Amundsen si utilizou cans, levou m\u00e1is cans que comida para eles, co plan de que -chegado o momento- alimentar\u00eda a parte dos cans con outros cans; este sacrificio premeditado non estaba no esp\u00edrito de Scott.\nReco\u00f1ecementos.\nScott foi condecorado postumamente coa Orde do Imperio Brit\u00e1nico. Unha estatua del feita pola s\u00faa muller, Kathleen, escultora, foi erixida en Londres. Actualmente, a Estaci\u00f3n Amundsen-Scott \u00e9 unha homenaxe conxunta a el e a seu rival."}
{"id": "164813", "revid": "1131", "url": "https://gl.wikipedia.org/wiki?curid=164813", "title": "The Worst Journey in the World", "text": "The Worst Journey in the World, que poder\u00eda ser traducido a galego como \"A peor viaxe do mundo\", son unhas memorias sobre a expedici\u00f3n Terra Nova (1910-1913) dirixida polo brit\u00e1nico Robert Falcon Scott. Foi escrita e publicada en 1922 por un sobrevivente da expedici\u00f3n, Apsley Cherry-Garrard, e recibiu moitos eloxios pola s\u00faa franqueza sobre as dificultades da expedici\u00f3n, as causas do seu tr\u00e1xico final e a exposici\u00f3n feita verbo do sufrimento humano en condici\u00f3ns extremas."}
{"id": "164814", "revid": "89787", "url": "https://gl.wikipedia.org/wiki?curid=164814", "title": "(386723) 2009 YE7", "text": "(386723) 2009 YE7 \u00e9 un obxecto trans-neptuniano cunha magnitude absoluta (H) de 4,5. Este feito fai que sexa un feble candidato a planeta anano, e moito m\u00e1is se se ten en conta que poder\u00eda ser un membro da familia de Haumea, familia cun gran albedo, debido a refractividade dos seus xeos. Foi descuberta por David Rabinowitz o 17 de decembro do 2009, dende o Observatorio La Silla de Chile. Cando (386723) 2009 YE7 foi descuberto criase que ti\u00f1a unha magnitude absoluta (H) de 2.8, o cal far\u00eda del o primeiro KBO brillante descuberto dende o hemisferio sur.\n\u00d3rbita.\nA s\u00faa \u00f3rbita preliminar suxer\u00eda que o obxecto chegou \u00f3 seu perihelio \u00f3 redor de 1864. Actualmente est\u00e1 a 50 UAs respecto do Sol e acadar\u00e1 \u00f3 seu afelio no 2012.\nPolo momento a \u00f3rbita \u00e9 s\u00f3 \"preliminar\" xa que s\u00f3 foi observado durante 98 d\u00edas dende o 13 de decembro do 2009.\nCaracter\u00edsticas f\u00edsicas.\nMagnitude absoluta.\nO tama\u00f1o dun obxecto pode ser establecido unha vez se co\u00f1ece a s\u00faa magnitude absoluta (H) e o seu albedo (a proporci\u00f3n de luz que reflicte). (386723) 2009 YE7 ten unha magnitude absoluta de 4,5. Dado o feito de que (386723) 2009 YE7 ten unha magnitude absoluta m\u00e1is feble que H=1, este obxecto non \u00e9 supervisado por dous comit\u00e9s para asignarlle nome nin \"automaticamente\" \u00e9 catalogado coma planeta anano pola Uni\u00f3n Astron\u00f3mica Internacional (UAI).\nAsumindo que (386723) 2009 YE7 ten un albedo de 0.25, albedo moi com\u00fan entre os KBOs (obxectos cl\u00e1sicos do cinto de Kuiper) que te\u00f1en uns tama\u00f1os duns ~1000\u00a0km, ese albedo outorgar\u00edalle uns 340\u00a0km de di\u00e1metro. Pero coma na actualidade non se co\u00f1ece realmente o seu verdadeiro albedo, o seu tama\u00f1o poder\u00eda ir duns 200 kms ata os 560 kms de di\u00e1metro.\nMike Brown cre que (386723) 2009 YE7 poder\u00eda ser un fragmento da familia de colisi\u00f3n de Haumea xa que ten unha inclinaci\u00f3n orbital moi semellante \u00e1 dos membros da familia de Haumea. Nese caso (386723) 2009 YE7 poder\u00eda ter un albedo que chegase ata o 0.7, dando unha estimaci\u00f3n para o seu tama\u00f1o moito menor, duns 200 kms. O espectro infravermello amosa que (386723) 2009 YE7 ten unhas marcadas li\u00f1as de absorci\u00f3n de xeo de auga, o cal fai que se relacione a (386723) 2009 YE7 coa familia de Haumea.\nUn corpo de xeo cun di\u00e1metro superior \u00f3s 400\u00a0kms ser\u00eda quasi-esf\u00e9rico. Moitas das l\u00faas de xeo do Sistema Solar son esf\u00e9ricas."}
{"id": "164815", "revid": "85894", "url": "https://gl.wikipedia.org/wiki?curid=164815", "title": "Top10", "text": "A Liga Italiana de Rugby, chamada dende o 2010 Campionato Nazionale di Eccellenza, e anteriormente \"Super 10\", \u00e9 a competici\u00f3n de maior categor\u00eda a nivel de clubs do rugby italiano.\nCaracter\u00edsticas.\nO primeiro campionato italiano foi no ano 1929 e nel participaron 6 dos 16 equipos existentes daquela en Italia. En 2002, o campionato italiano foi reestruturado de xeito que os 10 equipos m\u00e1is fortes tomasen parte na nova competici\u00f3n chamada Super 10 e as antigas \"Series A\" se converteran na segunda divisi\u00f3n do rugby italiano. A competici\u00f3n comeza en setembro e remata en maio. Tras unha competici\u00f3n a dobre volta (con partidos na casa e fora), os catro mellores pasan a uns play-offs que deciden cal \u00e9 o campi\u00f3n, ademais aquel equipo que remata como pechacancelas trala tempada regular, baixa \u00e1 Serie A. Do mesmo xeito, \u00f3 cabo da tempada regular, eses 4 equipos que lideran a t\u00e1boa competir\u00e1n o seguinte ano fronte a equipos doutros pa\u00edses europeos, tomando parte na European Challenge Cup.\nInformaci\u00f3n Xeral.\nAs cidades de Parma (na que xogan o Crociati Rugby e o GranDucato Parma Rugby) e Roma (na que xogan o SS Lazio Rugby e o Rugby Roma Olimpic) son as \u00fanicas cidades que te\u00f1en dous equipos na actualidade. Os clubs Treviso, Viadana e Calvisano te\u00f1en dominado o campionato italiano durante os derradeiros anos, a\u00ednda que ning\u00fan deses 3 clubs compiten xa no torneo.\nO rugby italiano evolucionou \u00f3 longo do tempo; os clubs est\u00e1n mellor equipados, mellor organizados e adestran mellor \u00f3s seus xogadores. Hai m\u00e1is cartos dos patrocinadores e xogadores estranxeiros (alg\u00fans dos cales xogan representando a Italia coa s\u00faa selecci\u00f3n grazas \u00e1s normas da IRB \u00f3 respecto) que te\u00f1en mellorado o nivel competitivo da liga. En 2005 a Federaci\u00f3n Italiana de Rugby (FIR) decidiu introducir unha norma pola que se obrigaba \u00f3s equipos a convocar polo menos a 12 xogadores italianos dos 22 que cada equipo leva a cada partido. Isto foi un esforzo para evitar que os mellores xogadores italianos emigraran para xogar en Francia, cuxo campionato \u00e9 moito m\u00e1is forte e profesional que o italiano, e deixar as\u00ed de depender dos clubs franceses para facer as ali\u00f1aci\u00f3ns da selecci\u00f3n italiana.\nNo canto de acadar que m\u00e1is cantidade de medios de comunicaci\u00f3n se preocuparan do rugby, os equipos italianos que compet\u00edan na Heineken Cup e na European Challenge Cup seguiron a perder fronte a equipos ingleses e franceses, as\u00ed como fronte \u00f3s equipos das provincias e rexi\u00f3ns de Irlanda e Gales que xogan na Liga celta. Debido a isto, suxeriuse hai uns anos que os equipos italianos entrasen na Liga Celta.\nO 2008 foi unha sorpresa positiva nas competici\u00f3ns europeas, dado que os equipos italianos, agora cuns maiores orzamentos, chegaron a ga\u00f1ar a alg\u00fans equipos franceses da parte baixa da t\u00e1boa, co que semellaba que o nivel do Super 10 evolucionaba para ben.\nNa tempada 2010-2011 produc\u00edronse os trocos mais salientables na competici\u00f3n. Co obxectivo de que a selecci\u00f3n italiana de rugby (que toma parte no Torneo das Seis Naci\u00f3ns) acade unha maior competitividade e que os xogadores italianos non te\u00f1an que emigrar \u00f3 estranxeiro para competir \u00f3 m\u00e1ximo nivel, a Federaci\u00f3n Italiana de Rugby e a Magners League chegaron a un acordo para que 2 equipos italianos participen por primeira vez na prestixiosa competici\u00f3n brit\u00e1nica, unha das 3 ligas mais poderosas de Europa, que ata ent\u00f3n s\u00f3 estado composta por equipos de Irlanda, Escocia e Gales. \u00d3 primeiro prop\u00faxose que unha franqu\u00eda coa sede en Roma e que xogase como local no Stadio Flaminio fose elixida para participar na Magners League, pero non se chegou a un acordo. A proposta dunha franqu\u00eda con sede en Viadana si acadou o acordo das instituci\u00f3ns e dos clubs implicados, de tal xeito que, co nome de Aironi Rugby, esta franqu\u00eda debutou na tempada 2010-2011 da Magners League, o que supuxo o abandono do Rugby Viadana da Liga Italiana de Rugby. Sendo incapaces de organizar a creaci\u00f3n dunha franqu\u00eda en Roma, prop\u00faxose que fose o Benetton Treviso o que accedese \u00e1 outra praza restante para competir na Magners League, aceptando o club de V\u00e9neto, o que supuxo a s\u00faa sa\u00edda da Liga Italiana.\nDebido a estes trocos, as prazas reservadas \u00f3 campionato italiano para clasificar \u00f3s seus equipos para xogar na Heineken Cup desapareceron, xa que ser\u00e1n Aironi Rugby e Benetton Treviso os representantes italianos na m\u00e1xima competici\u00f3n continental do rugby. As\u00ed pois, os 4 equipos mellor clasificados \u00f3 cabo da tempada, competir\u00e1n a seguinte tempada na European Challenge Cup, segunda competici\u00f3n continental.\nComo resultado da entrada de Aironi Rugby e Benetton Treviso na Magners League 2010-2011, o campionato italiano baixa un grao na s\u00faa importancia e se converte practicamente nunha liga semi-profesional ou de formaci\u00f3n de xogadores, como son a liga galesa, a irlandesa ou a escocesa, que xa pasaron hai uns anos por este transo de depreciaci\u00f3n.\nFormato.\nO presente formato das ligas italianas e a s\u00faa estrutura \u00e9 a seguinte:\nCampi\u00f3ns.\nFinais dende o 2002:\n1 = no tempo engadido"}
{"id": "164816", "revid": "1131", "url": "https://gl.wikipedia.org/wiki?curid=164816", "title": "Fontecova", "text": "O top\u00f3nimo galego Fontecova pode referirse a:"}
{"id": "164817", "revid": "89787", "url": "https://gl.wikipedia.org/wiki?curid=164817", "title": "S. P. L. S\u00f8rensen", "text": "S\u00f8ren Peter Lauritz S\u00f8rensen, nado en Havrebjerg o 9 de xaneiro de 1868 e finado o 12 de febreiro de 1939, foi un qu\u00edmico dinamarqu\u00e9s. A s\u00faa grande achega foi a de introducir o concepto de pH.\nDesde 1901 at\u00e9 1938, foi o xefe do prestixioso Laboratorio Carlsberg, de Copenhaguen. Traballando no Laboratorio Carlsberg estudou o efecto de concentraci\u00f3n de i\u00f3n sobre prote\u00ednas, e por que a concentraci\u00f3n de i\u00f3ns de hidr\u00f3xeno era en particular importante."}
{"id": "164822", "revid": "98629", "url": "https://gl.wikipedia.org/wiki?curid=164822", "title": "Paca Gabald\u00f3n", "text": "Mar\u00eda Francisca Gabald\u00f3n Serer, co\u00f1ecida como Paca Gabald\u00f3n, nada en Barcelona o 10 de maio de 1949, \u00e9 unha actriz catal\u00e1.\nTraxectoria.\nOs seus primeiros anos de vida transcorreron en diferentes pa\u00edses: Turqu\u00eda, Italia, a Arxentina, Chile e o Per\u00fa. Ao longo deste periplo, foi iniciando a s\u00faa formaci\u00f3n como artista, con clases de Arte Dram\u00e1tica, dicci\u00f3n e canto. Precisamente foi no Per\u00fa, onde debutou diante dunha c\u00e1mara, na pel\u00edcula \"Ganar\u00e1s el pan\". Regresa ao Estado Espa\u00f1ol en 1967 e, da man de Enrique Mart\u00ed Maqueda -de quen foi parella durante sete anos-, comezou a traballar en Televisi\u00f3n Espa\u00f1ola como presentadora, baixo o nome art\u00edstico de \"Mary Francis\"."}
{"id": "164825", "revid": "5863", "url": "https://gl.wikipedia.org/wiki?curid=164825", "title": "Disco de Nipkow", "text": "O disco de Nipkow \u00e9 un aparello mec\u00e1nico que divide unha imaxe nun \u00fanico sinal continuo, foi patentado por Paul Gottlieb Nipkow en 1884.\nFuncionamento.\nO aparello \u00e9 un disco vertical rotante con perforaci\u00f3ns dispostas en forma espiral desde o centro cara a f\u00f3ra, ao rotar o disco cada perforaci\u00f3n describe unha circunferencia de radio diferente e ao proxectar a luz dunha imaxe utilizando unha lente esa imaxe escan\u00e9ase cun n\u00famero de li\u00f1as igual ao de perforaci\u00f3ns, esa luz que cada orificio deixa pasar rec\u00f3llese nunha c\u00e9lula de selenio, que segundo a intensidade emite maior ou menor cantidade de corrente que se remite a un segundo disco de Nipkow que serve de receptor.\nUsos.\nO propio Nipkow non chegou a constru\u00edlo xa que a tecnolox\u00eda da \u00e9poca non o permit\u00eda pero serviu de fundamento a John Logie Baird para desenvolver o seu primeiro sistema de televisi\u00f3n, e tam\u00e9n est\u00e1 na base dos microscopios confocais."}
{"id": "164826", "revid": "22570", "url": "https://gl.wikipedia.org/wiki?curid=164826", "title": "La 25", "text": "La 25 (ou tam\u00e9n La Veinticinco) \u00e9 un grupo de Rock Stone da Arxentina."}
{"id": "164827", "revid": "23204", "url": "https://gl.wikipedia.org/wiki?curid=164827", "title": "Kauraka Kauraka", "text": "Kauraka Kauraka, nado en 1951 e finado en 1997, foi un escritor e antrop\u00f3logo das Illas Cook.\nTraxectoria.\nKauraka naceu en Rarotonga, a maior das Cook, estudou en Nova Zelandia, Fidxi Pap\u00faa Nova Guinea e Hawai, durante a s\u00faa vida publicou seis recolleitas de poes\u00eda en ingl\u00e9s e no maor\u00ed das Illas Cook."}
{"id": "164830", "revid": "1131", "url": "https://gl.wikipedia.org/wiki?curid=164830", "title": "Khimki Basketball Center", "text": "O Khimki Basketball Center, tam\u00e9n co\u00f1ecido como \"Novator Stadium\" ou \"Novator Indoor Arena\" (en ruso: \"\u0414\u0432\u043e\u0440\u0435\u0446 \u0441\u043f\u043e\u0440\u0442\u0430 \u00ab\u041d\u043e\u0432\u0430\u0442\u043e\u0440\u00bb\") \u00e9 un pavill\u00f3n deportivo situado na cidade de Khimki, Rusia, inaugurado en 1970. Remodelado en 2010, conta cunha capacidade de 4.000 espectadores. Alberga os encontros como local do BC Khimki, equipo que compite na PBL / \u041f\u0411\u041b (antigamente Superliga rusa), na VTB United League e na Euroliga."}
{"id": "164833", "revid": "12452", "url": "https://gl.wikipedia.org/wiki?curid=164833", "title": "Basketball Center Of Moscow Region", "text": ""}
{"id": "164834", "revid": "12452", "url": "https://gl.wikipedia.org/wiki?curid=164834", "title": "Basketball Center of Moscow Region", "text": ""}
{"id": "164835", "revid": "12452", "url": "https://gl.wikipedia.org/wiki?curid=164835", "title": "Novator Indoor Arena", "text": ""}
{"id": "164836", "revid": "23204", "url": "https://gl.wikipedia.org/wiki?curid=164836", "title": "Emma Caulfield", "text": "Emma Caulfield, nada o 8 de abril de 1973 en San Diego (California) \u00e9 unha actriz estadounidense.\nTraxectoria.\nCaulfield \u00e9 co\u00f1ecida pola s\u00faa interpretaci\u00f3n da ex-demo Anya Jenkins na serie de televisi\u00f3n \"Buffy the Vampire Slayer\", as\u00ed como tam\u00e9n o de Susan Keats, namorada de Brandon Walsh's na serie de televisi\u00f3n \"Beverly Hills, 90210\", apareceu tam\u00e9n nalg\u00fans episodios de \"General Hospital\" en 1996 e 1997. Protagonizou o filme \"Darkness Falls\" (2003). En 2010 interpretou a Emma Bradshaw na serie \"Life Unexpected\"."}
{"id": "164840", "revid": "98629", "url": "https://gl.wikipedia.org/wiki?curid=164840", "title": "Olivier Cl\u00e9ment", "text": "Olivier-Maurice Cl\u00e9ment, nado o 17 de novembro de 1921 e finado o 15 de xaneiro de 2009, foi un escritor, poeta e te\u00f3logo franc\u00e9s pertencente \u00e1 Igrexa Ortodoxa.\nTraxectoria.\nPertencente a unha familia agn\u00f3stica, tras unha crise persoal e unha busca por diversas formas de espiritualidade oriental, \u00e1 idade de 30 anos decide bautizarse na parroquia franc\u00f3fona do Patriarcado de Moscova. Influ\u00eddo por Pavl Evdokimov, Vladimir Lossky e Nicol\u00e1s Berdaev, desenvolve un pensamento que tenta dar resposta ao home contempor\u00e1neo, entendido dende o marxismo, a psican\u00e1lise e o existencialismo de Kierkegaard e Sartre. Resposta que tenta realizar a trav\u00e9s dun cristianismo que bebe directamente na sabedor\u00eda dos Pais da Igrexa de tradici\u00f3n oriental e os pensadores cristi\u00e1ns bizantinos como Gregorio Palamas ou Nicol\u00e1s Cabasilas.\nProfesor de historia no Liceo de Par\u00eds, e posteriormente no Instituto de San Serxio, foi fundador da Fraternidade ortodoxa occidental. Tivo un contacto intenso co Patriarcado ecum\u00e9nico de Constantinopla. Foi consultor do Comit\u00e9 interepiscopal ortodoxo de Francia, observador laico como invitado no Concilio Vaticano II e responsable da revista \"Contacts\". \u00c9 doutor \"honoris causa\" do Instituto teol\u00f3xico de Bucarest e da Universidade cat\u00f3lica de Lovaina.\nA\u00ednda que mantivo unhas cordiais relaci\u00f3ns co papado, sempre criticou a moral cat\u00f3lica en materia de sexualidade e matrimonio, as\u00ed como o poder xurisdicional do bispo de Roma. Foi tam\u00e9n contrario ao anquilosamento de moitas igrexas nacionais ortodoxas e \u00e1 inflexibilidade do Patriarcado de Moscova.\nPensamento.\nPara Olivier Cl\u00e9ment, a humanidade individual e colectivamente est\u00e1 rota, disociada e trastocada:\nInfluenciado pola visi\u00f3n de Sartre no \"Ser e o Nada\", entende que o outro representa para cada un o seu fracaso: a imposibilidade de realizarse en comu\u00f1\u00f3n, que \u00e9 a \u00fanica forma de realizarse. Fronte a isto, asistimos \u00e1 dexeneraci\u00f3n hist\u00f3rica do cristianismo en moral, e na dexeneraci\u00f3n desa mesma moral en esmagamento infantil do super-eu, en noci\u00f3n castradora do puro e do impuro, ou nunha sublimaci\u00f3n dunha especie de anxelismo que desemboca na disociaci\u00f3n esquizofr\u00e9nica entre unha rede de deberes e a densidade da vida.\nAnte isto, \u00e9 soamente arrisc\u00e1ndose naquela densidade da vida, tal como quer\u00eda Kierkegaard, onde se debe atopar resposta. Despuirse de toda seguridade ata abrirse ao Amor ofrecido en Cristo mediante un proceso de \"metanoia\" (conversi\u00f3n) que leve ao home a contemplar o car\u00e1cter irrisorio dos personaxes no gran teatro do mundo, a caer dramaticamente na conta da futilidade dos \u00eddolos que non sacian a sede fundamental nin rachan coa ra\u00edz de todos os temores: a morte mesma. Morte entendida como amputaci\u00f3n dunha arela de vida e, xa que logo, como asasinato (\"a morte \u00e9 sempre un asasinato porque interrompe unha existencia feita de eternidade\"). Ou Morte como tempo que desgasta, mecaniza e destr\u00fae e como espazo que divide, afasta e apreixa. As\u00ed ata descubrir que son fundamentalmente amado: \"Que son porque son amado\"."}
{"id": "164842", "revid": "5863", "url": "https://gl.wikipedia.org/wiki?curid=164842", "title": "Orio Arraunketa Elkartea", "text": "O Orio Arraunketa Elkartea \u00e9 un club de remo vasco da localidade guipuscoana de Orio. A pesar de proceder dunha localidade de aproximadamente 5000 habitantes, tr\u00e1tase dun dos clubs de trai\u00f1eiras m\u00e1is laureados do Cant\u00e1brico. Tanto a trai\u00f1eira como os remeiros compiten vestidos de cor amarela e a s\u00faa trai\u00f1eira ch\u00e1mase \"Mirotza\". A s\u00faa trai\u00f1eira compite na Liga San Miguel.\nHistoria.\nA primeira referencia oficial escrita da participaci\u00f3n dunha trae\u00f1eira de Orio rem\u00f3ntase ao ano 1879, na primeira edici\u00f3n das Regatas da Concha de San Sebasti\u00e1n, daquela a organizaci\u00f3n do equipo reca\u00eda na Confrar\u00eda de Pescadores ou nas comisi\u00f3ns do concello. Foi no ano 1901, cando conseguiu o seu primeiro triunfo. No per\u00edodo que vai dende 1879 ata 1932 os remeiros oriotarras competiron co nome da localidade, ORIO. Dende 1933 ata 1964 co de Emen Gatoxtik ORIO. \u00c9 en xu\u00f1o de 1965, cando se crea o Club de Remo, denominado Club de Remo Ol\u00edmpico de Orio, para desenvolver as actividades de remo ol\u00edmpico e banco fixo. En 1986 inscribiuse no Rexistro de Asociaci\u00f3ns Deportivas de Euskadi co nome en \u00e9uscaro Arraunketa Elkartea (abreviado C.R.O. ou Orio A.E.)\nSen desmerecer o gran palmar\u00e9s nas modalidades inferiores, traineiri\u00f1a e batel, centr\u00e1monos na trai\u00f1eira, modalidade ra\u00ed\u00f1a e m\u00e1is importante do banco fixo.\nAo longo da s\u00faa historia, o Ario Arraunketa Elkartea ga\u00f1ou en 31 ocasi\u00f3ns a Bandeira da Concha, sendo o club m\u00e1is laureado da regata."}
{"id": "164843", "revid": "89787", "url": "https://gl.wikipedia.org/wiki?curid=164843", "title": "Bento da Cruz", "text": "Bento Gon\u00e7alves da Cruz, nado en Peirezes (Montalegre) o 22 de febreiro de 1925 e finado en Porto o 25 de agosto de 2015, foi un escritor e m\u00e9dico portugu\u00e9s.\nTraxectoria.\nIngresou no seminario con 15 anos, onde permaneceu ata os 21. En 1948 comezou a estudar Medicina na Universidade de Co\u00edmbra, rematando en 1955. Despois de exercer como m\u00e9dico na rexi\u00f3n de Barroso, estableceuse en Porto en 1971. Tras xubilarse viviu na s\u00faa aldea natal, na casa restaurada que pertencera ao seu av\u00f3."}
{"id": "164844", "revid": "56817", "url": "https://gl.wikipedia.org/wiki?curid=164844", "title": "Buddy Holly (sinxelo)", "text": "\"Buddy Holly\" \u00e9 unha canci\u00f3n da banda de rock alternativo estadounidense Weezer, editado o 7 de setembro de 1994 como segundo sinxelo de \"Weezer\", o seu \u00e1lbum de estrea. O sinxelo lanzouse o d\u00eda no que Buddy Holly ter\u00eda cumprido 58 anos. Acadou o n\u00famero 2 na lista \"Modern Rock Tracks\" e o 4 na \"Mainstream Rock Tracks\". Tam\u00e9n foi n\u00fameiro 12 no Reino Unido. \"Rolling Stone\" situou a \"Buddy Holly\" no posto 499 na s\u00faa lista de 2010 das 500 mellores canci\u00f3ns de todos os tempos."}
{"id": "164845", "revid": "25871", "url": "https://gl.wikipedia.org/wiki?curid=164845", "title": "The Good Life (sinxelo)", "text": "\"The Good Life\" \u00e9 unha canci\u00f3n da banda de rock alternativo estadounidense Weezer, editado en 1996 como segundo sinxelo do seu \u00e1lbum \"Pinkerton\". Foi lanzado \u00e1s presas pola discogr\u00e1fica DGC para intentar salvar o fracaso comercial do \u00e1lbum, pero non tivo \u00e9xito.\nAs s\u00faas caras-b destacan por proceder do \u00e1lbum nunca editado de Weezer \"Songs from the Black Hole\"."}
{"id": "164846", "revid": "25871", "url": "https://gl.wikipedia.org/wiki?curid=164846", "title": "Hash Pipe", "text": "\"Hash Pipe\" \u00e9 unha canci\u00f3n da banda de rock alternativo estadounidense Weezer, editado o 24 de xu\u00f1o do 2001 como primeiro sinxelo do seu \u00e1lbum \"Weezer\". Segundo unha entrevista ao l\u00edder da banda Rivers Cuomo, \"Hash Pipe\" foi composta a mesma noite que \"Dope Nose\" do \u00e1lbum \"Maladroit\". A canci\u00f3n inspirouse nun home travestido que se adicaba \u00e1 prostituci\u00f3n co\u00f1ecido por pasear por Santa Monica (California).\nO bater\u00eda da banda Pat Wilson aparece na portada do sinxelo cun paquete de tabaco da marca Natural American Spirit cigarettes que foi esvaecido debido a problemas cos dereitos de autor. Dende finais do 2001 Weezer ven tocando a canci\u00f3n ao vivo co solo de guitarra reelaborado que xa non segue a melod\u00eda do verso."}
{"id": "164847", "revid": "89787", "url": "https://gl.wikipedia.org/wiki?curid=164847", "title": "Hondarribia Arraun Elkartea", "text": "O Hondarribia Arraun Elkartea \u00e9 un club de remo vasco da localidade guipuscoana de Hondarribia. As s\u00faas cores son o branco e o verde e a s\u00faa trai\u00f1eira ch\u00e1mase \"Ama Guadalupekoa\".\nHistoria.\nA primeira nova dunha participaci\u00f3n de Hondarribia \u00e9 de 1862. En 1868 unha trai\u00f1eira da localidade vence nun desaf\u00edo a outras d\u00faas embarcaci\u00f3ns, unha de Donostia, e a outra de Motrico. En 1891 participou con d\u00faas trai\u00f1eiras nas regatas de Saint-Jean-de-Luz, Quedando primeira e segunda. En 1892 participou na regata de Saint-Jean-de-Luz ga\u00f1andoa cunha trai\u00f1eira chamada \"La Coru\u00f1a\". En 1893 e 1895 ga\u00f1a a Bandeira de Biarritz.\nNon foi ata 1920 cando Hondarribia participou na Bandeira da Concha. A Trai\u00f1eira xa se chamaba \"Ama Guadalupekoa\". Tivo varios nomes a trai\u00f1eira hondarrabitarra ata despois da guerra civil: \"Ondarrabittarra\", \"Virgen del Mar\", \"San Antonio\", \"Ama Guadalupekoa\", \"Elkano III\".\nEntre 1934 e 1935 participou na Concha con d\u00faas trai\u00f1eiras, a da vila, e a da mari\u00f1a, a\u00ednda que ao final so quedou a da mari\u00f1a, e se empregou a cor actual, o verde. Entre 1940 e 1950 participou en todas as regatas da Concha, ag\u00e1s en 1946. Conseguiu catro bandeiras (1941, 1943, 1947 e 1948). Entre 1950 e 1960 non foron bos anos para a trai\u00f1eira local, participando so tres veces na Concha e nun par de ocasi\u00f3ns no estatal de traineiri\u00f1as.\nO ano 1960 foi fundamental para a historia do remo en Hondarribia, xa que se funda o actual club Hondarribia Arraun Elkartea. Chegaron os \u00e9xitos, ga\u00f1ando catro bandeiras da Concha consecutivas (1965-68) da man de Jos\u00e9 \u00c1ngel Lujambio, ga\u00f1\u00e1ronse tam\u00e9n d\u00faas copas do xeneral\u00edsimo (1966 e 1968) e dous grandes premios do nervi\u00f3n (1967 e 1968).\nFoi un dos equipos fundadores da Liga San Miguel, finalizando a s\u00faa primeira edici\u00f3n na 7\u00aa posici\u00f3n con 97 puntosNa tempada 2006, con Mikel Orba\u00f1anos como adestrador, chega a s\u00faa primeira e \u00fanica Liga San Miguel e consegue a r\u00e9plica da Coroa Caja Madrid."}
{"id": "164848", "revid": "85894", "url": "https://gl.wikipedia.org/wiki?curid=164848", "title": "Meg Ryan", "text": "Margaret Mary Emily Hyra, co\u00f1ecida como Meg Ryan, nada o 19 de novembro de 1961 en Fairfield, Connecticut, \u00e9 unha actriz de cinema e televisi\u00f3n estadounidense. Durante a s\u00faa traxectoria profesional Ryan recibiu varios premios e nomeamentos entre as que cabe destacar tres candidaturas ao Globo de Ouro \u00e1 mellor actriz de comedia ou musical e unha ao Premio do Sindicato de Actores \u00e1 mellor actriz protagonista."}
{"id": "164849", "revid": "98629", "url": "https://gl.wikipedia.org/wiki?curid=164849", "title": "Copa Am\u00e9rica de h\u00f3ckey a pat\u00edns", "text": "A Copa Am\u00e9rica de h\u00f3ckey a pat\u00edns masculina \u00e9 unha competici\u00f3n internacional de h\u00f3ckey a pat\u00edns organizada pola Confederaci\u00f3n Suramericana de Pat\u00edn (CSP) disputada dende o ano 2006 e que conta co reco\u00f1ecemento del Comit\u00e9 Internacional de H\u00f3ckey a pat\u00edns (CIRH). Este reco\u00f1ecemento como competici\u00f3n internacional por parte do CIRH implica que a regulamentaci\u00f3n segue os c\u00e1nones internacionais oficiais. Nesta competici\u00f3n poden participar t\u00f3dalas selecci\u00f3ns que sexan membros da CSP, independentemente de se son orixinarias do Continente americano, as\u00ed como calquera selecci\u00f3n convidada pola Confederaci\u00f3n. A selecci\u00f3n de Catalu\u00f1a \u00e9 a \u00fanica que disputou o t\u00edtulo sen ser convidada grazas \u00e1 s\u00faa adhesi\u00f3n definitiva \u00e1 CSP o 11 de febreiro do 2007.\nO s\u00e1bado 3 de novembro, coa ocasi\u00f3n da Copa Am\u00e9rica masculina 2007, os delegados da CSP decidiron en Recife, sede do torneo, nunha reuni\u00f3n extraordinaria anunciar as vindeiras sedes da Copa Am\u00e9rica. En categor\u00eda masculina f\u00edxose p\u00fablica a elecci\u00f3n da Arxentina 2008, Catalu\u00f1a 2010, Colombia 2012 e Chile 2014."}
{"id": "164850", "revid": "98629", "url": "https://gl.wikipedia.org/wiki?curid=164850", "title": "Selecci\u00f3n de h\u00f3ckey a pat\u00edns masculina de Mozambique", "text": "A selecci\u00f3n de h\u00f3ckey a pat\u00edns masculina de Mozambique \u00e9 o equipo masculino que representa a Mozambique nas competici\u00f3ns internacionais de h\u00f3ckey a pat\u00edns. Tr\u00e1tase, xunto con Angola dunha das mellores selecci\u00f3ns deste deporte no Continente africano. \u00c9 a \u00fanica selecci\u00f3n africana que conta cun t\u00edtulo a nivel mundial, ao proclamarse campi\u00f3n do Campionato do Mundo \"B\" na s\u00faa edici\u00f3n do 2006 disputada en Montevideo (Uruguai).\nEquipo.\nEstes foron os xogadores convocados para o Mundial de Vigo e Pontevedra (Galiza) de 2009"}
{"id": "164856", "revid": "98629", "url": "https://gl.wikipedia.org/wiki?curid=164856", "title": "Carta de Atenas", "text": "A Carta de Atenas \u00e9 un manifesto urban\u00edstico redactado no IV Congreso Internacional de Arquitectura Moderna (CIAM) celebrado a bordo do \"Patris II\" en 1933 na ruta Marsella-Atenas-Marsella (o congreso non puido celebrarse en Moscova por problemas cos organizadores sovi\u00e9ticos), publicado en 1942 por Le Corbusier.\nA Carta de Atenas apusta por unha separaci\u00f3n funcional dos lugares de residencia, lecer e traballo en oposici\u00f3n \u00f3 car\u00e1cter e a densidade da cidade tradicional. Neste tratado proponse a colocaci\u00f3n dos edificios en amplas zonas verdes pouco densas. Estas ideas tiveron unha grande influencia no planeamento das cidades europeas trala segunda guerra mundial e no dese\u00f1o de Brasilia.\nCidade.\nO problema da cidade ab\u00f3rdase dende a zonificaci\u00f3n en funci\u00f3n dos usos e as necesidades da sociedade moderna: habitar, circular, traballar e o lecer.\nVivenda.\nAs ideas en torno \u00e1 vivenda foron:"}
{"id": "164857", "revid": "56817", "url": "https://gl.wikipedia.org/wiki?curid=164857", "title": "Island in the Sun", "text": "\"Island in the Sun\" \u00e9 unha canci\u00f3n da banda de rock alternativo estadounidense Weezer, editado o 26 de agosto do 2001 como segundo sinxelo do seu \u00e1lbum \"Weezer\". Orixinalmente \"Island in the Sun\" non \u00eda entrar no \u00e1lbum, pero o produtor Ric Ocasek traballou nela loitou para fose inclu\u00edda no disco. Tivo moito \u00e9xito nas radio e \u00e9 unha das s\u00faas canci\u00f3ns m\u00e1is famosas f\u00f3ra dos Estados Unidos, acadando o n\u00famero 31 no Reino Unido, o 17 en Francia e o 7 en Australia. Pitchfork Media elixiuna a 495 mellor canci\u00f3n da d\u00e9cada dos 2000.\nA finais de 2001, a banda reelaborou o solo de guitarra para os directos. No 2005 Rivers Cuomo acostumaba comezar os bises da banda tocando \"Island in the Sun\" s\u00f3 cunha guitarra ac\u00fastica no fondo do local onde actuaban. Nalgunhas noites fac\u00eda \"crowd surf\" para volver ao escenario."}
{"id": "164858", "revid": "98629", "url": "https://gl.wikipedia.org/wiki?curid=164858", "title": "Photograph", "text": "\"Photograph\" \u00e9 unha canci\u00f3n da banda de rock alternativo estadounidense Weezer, editada no 2001 como terceiro sinxelo do seu \u00e1lbum \"Weezer\". No Xap\u00f3n \"Photograph\" foi lanzado como primeiro sinxela en vez de \"Hash Pipe\". A canci\u00f3n tivo un \u00e9xito modesto nas radios, acadando o porto 17 na lista da Billboard \"Modern Rock Tracks\"."}
{"id": "164860", "revid": "98629", "url": "https://gl.wikipedia.org/wiki?curid=164860", "title": "Doug Howlett", "text": "Doug Howlett, nado en Auckland o 21 de setembro de 1978, \u00e9 un xogador internacional neozeland\u00e9s de rugby. Como xogador ocupa a posici\u00f3n de \u00e1 no seu equipo actual, o Munster Rugby. El \u00e9 un dos dous \u00fanicos xogadores de rugby na historia que ten ga\u00f1ado as m\u00e1ximas competici\u00f3ns tanto do hemisferio Norte (Heineken Cup) como do hemisferio Sur (Super 14).\nTraxectoria.\nA s\u00faa familia \u00e9 de orixe tongana, pero el naceu en Auckland, Nova Zelandia, e como a maior\u00eda dos nenos dese pa\u00eds, comezou a xogar \u00f3 rugby dende moi cativo xa na escola, destacando pola s\u00faa punta de velocidade.\nO seu debut na alta competici\u00f3n foi con Auckland RFU, o equipo provincial representativo da rexi\u00f3n de Auckland, na liga neozelandesa. Ata o ano 2007 xogou con ese equipo nesta competici\u00f3n nacional.\nCon respecto ao \"Super12/Super 14\", debutou na tempada 1997 cos Otago Highlanders. \u00d3 ano seguinte formou parte dos Wellington Hurricanes, e xa a partir da tempada 1999 e at\u00e9 a tempada 2007 xogou como integrante dos Auckland Blues.\nDoug Howlett xogou 62 partidos coa camisola dos \"All Blacks\", dende o seu primeiro partido no 2000 ata o 2007. Nese ano 2007 o xogador decidiu abandonar o seu pa\u00eds para irse a Europa a xogar, fichou polo Munster Rugby, e as\u00ed puxo punto final \u00e1 s\u00faa carreira coa selecci\u00f3n de rugby de Nova Zelandia, pois as normas din que nela s\u00f3 poden haber xogadores que militen en equipos dese pa\u00eds, xa que os contratos cos equipos fainos a propia federaci\u00f3n neozelandesa de rugby.\nDende o ano 2007 Doug Howlett xoga no Munster Rugby irland\u00e9s, co cal compite na Magners League (ou Liga Celta) e na Heineken Cup (ou Copa de Europa), e ten contrato cando menos ata o ano 2011.\nO m\u00e1is salientable da traxectoria de Doug Howlett como xogador de rugby son os seus enormes rexistros anotadores de ensaios con calquera equipo no que te\u00f1a xogado, e tanto \u00e9 as\u00ed que est\u00e1 na 5\u00aa posici\u00f3n da lista de anotadores de ensaios da historia. O seu valor como xogador defensivo tam\u00e9n \u00e9 notable.\nEquipos e t\u00edtulos.\n1 - r\u00e9cord da competici\u00f3n e do equipo.\n\u00b2 - r\u00e9cord da selecci\u00f3n."}
{"id": "164861", "revid": "89787", "url": "https://gl.wikipedia.org/wiki?curid=164861", "title": "Fisting", "text": "Fisting \u00e9 un termo ingl\u00e9s co que se designa a pr\u00e1ctica sexual consistente na introduci\u00f3n parcial ou total da man no ano ou na vaxina. \u00c9 unha pr\u00e1ctica considerada como extrema, e ad\u00f3itase recomendar que non se leve a cabo sen os necesarios coidados previos (desinfecci\u00f3n, limpeza, luvas de l\u00e1tex, lubricante etc.) e posteriores (dilataci\u00f3n paulatina dos m\u00fasculos ou esf\u00ednteres). Unha variante ser\u00eda a braquioprosis, que \u00e9 unha forma profunda de fisting onde todo o brazo penetra o ano, considerada unha patolox\u00eda no m\u00e9todo no cal se administra o est\u00edmulo sexual."}
{"id": "164862", "revid": "5749", "url": "https://gl.wikipedia.org/wiki?curid=164862", "title": "Fist fucking", "text": ""}
{"id": "164863", "revid": "22570", "url": "https://gl.wikipedia.org/wiki?curid=164863", "title": "Consolador", "text": "O consolador, referido \u00e1s veces na s\u00faa forma en lingua inglesa como \"dildo\", \u00e9 un complemento sexual con forma habitualmente f\u00e1lica utilizado dende hai miles de anos para a masturbaci\u00f3n, tanto dos homes como de mulleres, existindo indicios de que era utilizado hai ao redor de 30000 anos. Nalgunhas relaci\u00f3ns sexuais tam\u00e9n adoita engadirse como parte do xogo sexual de parella."}
{"id": "164864", "revid": "23562", "url": "https://gl.wikipedia.org/wiki?curid=164864", "title": "Xogador do Ano de World Rugby", "text": "O Xogador do Ano de World Rugby \u00e9 un premio anual concedido por World Rugby \u00f3 xogador de rugby que ten a mellor actuaci\u00f3n internacional coa s\u00faa selecci\u00f3n ese ano. O premio foi creado en 2001 e est\u00e1 considerado o maior reco\u00f1ecemento individual que pode recibir un xogador de rugby en activo. Existen diferentes premios para as disciplinas de XV e VII, tanto en categor\u00eda masculina como en feminina. Richie McCaw (2006, 2009, 2010) e Daniel Carter (2005, 2012, 2015) son os xogadores que acadaron o premio nun maior n\u00famero de ocasi\u00f3ns, tres veces cada un. Portia Woodman \u00e9 a \u00fanica persoa que acadou o premio nas d\u00faas disciplinas de XV (2017) e VII (2015)."}
{"id": "164865", "revid": "5749", "url": "https://gl.wikipedia.org/wiki?curid=164865", "title": "Sex appeal", "text": ""}
{"id": "164868", "revid": "56817", "url": "https://gl.wikipedia.org/wiki?curid=164868", "title": "Crocante", "text": "Crocante foi un programa da Televisi\u00f3n de Galicia dirixido por Alberto Avenda\u00f1o e presentado por el mesmo e por Pilar Garc\u00eda Rego que se emitiu en 1990, consist\u00eda en actuaci\u00f3ns musicais, entrevistas, reportaxes, concursos e enquisas a p\u00e9 de r\u00faa, as\u00ed como a serie de humor estadounidense \"Maude\"."}
{"id": "164870", "revid": "1131", "url": "https://gl.wikipedia.org/wiki?curid=164870", "title": "Richie McCaw", "text": "Richie McCaw, nado en Oamaru o 31 de decembro de 1980, \u00e9 un xogador neozeland\u00e9s de rugby. \u00c9 o capit\u00e1n da selecci\u00f3n de rugby de Nova Zelandia, e xoga na posici\u00f3n de 3\u00aa li\u00f1a. Foi premiado como mellor xogador internacional do mundo 3 veces (m\u00e1is que ning\u00fan outro) pola IRB, nos anos 2006, 2009 e 2010.\nTraxectoria.\nMcCaw debutou co Canterbury RFU na liga neozelandesa de rugby, a NPC, no ano 2000. Un ano despois, no ano 2001 tam\u00e9n debutou cos Canterbury Crusaders no Super 12, e foi chamado por primeira vez para xogar cos \"All Blacks\". No ano 2006 foi a s\u00faa estrea como capit\u00e1n da selecci\u00f3n do seu pa\u00eds."}
{"id": "164871", "revid": "98629", "url": "https://gl.wikipedia.org/wiki?curid=164871", "title": "Mitre 10 Cup", "text": "A Mitre 10 Cup (anteriormente \"ITM Cup\" e \"Air NZ Cup\" por raz\u00f3ns de patrocinio) \u00e9 o campionato profesional de rugby en Nova Zelandia. Antes de 2006 o seu nome era National Provincial Championship (NPC) e o seu formato non era profesional. O torneo conta con 14 equipos divididos en d\u00faas divisi\u00f3ns. Os equipos participantes son representativos das diversas rexi\u00f3ns do pa\u00eds, polo tanto non \u00e9 unha liga de clubs. A primeira edici\u00f3n da NPC tivo lugar no ano 1976.\nNo hemisferio Sur o calendario rugb\u00edstico est\u00e1 disposto de tal xeito que os campionatos nacionais de Sur\u00e1frica e Nova Zelandia non coincidan no tempo co potent\u00edsimo torneo do Super Rugby, composto por franqu\u00edas de Australia, Sur\u00e1frica, Nova Zelandia, a Arxentina e o Xap\u00f3n, de xeito que a Mitre 10 Cup poida ser un trampol\u00edn para que os xogadores m\u00e1is salientables poidan ascender \u00f3 m\u00e1ximo nivel internacional nalgunha das cinco franqu\u00edas neozelandesas."}
{"id": "164872", "revid": "5749", "url": "https://gl.wikipedia.org/wiki?curid=164872", "title": "Dildo", "text": ""}
{"id": "164874", "revid": "1576", "url": "https://gl.wikipedia.org/wiki?curid=164874", "title": "NPC", "text": "As siglas NPC poden facer referencia \u00e1:"}
{"id": "164875", "revid": "56817", "url": "https://gl.wikipedia.org/wiki?curid=164875", "title": "Sociedad Deportiva San Pedro", "text": "A Sociedad deportiva San Pedro (en \u00e9uscaro: \"San Pedro Kirol Elkartea\") \u00e9 un club de f\u00fatbol espa\u00f1ol da cidade de Sestao (Biscaia). Fundouse en 1923 e actualmente milita na Divisi\u00f3n de Honra de Biscaia, quinta categor\u00eda do f\u00fatbol vasco. Ten moita rivalidade co outro equipo da cidade, o Sestao River Club."}
{"id": "164876", "revid": "89787", "url": "https://gl.wikipedia.org/wiki?curid=164876", "title": "13 Songs", "text": "13 Songs \u00e9 un recompilatorio da banda estadounidense de post-hardcore Fugazi, editado o mes de outubro de 1989 polo selo Dischord Records. O \u00e1lbum est\u00e1 composto por todos os temas dos seus dous primeiros EPs, \"Fugazi\" e \"Margin Walker\".\nUnha versi\u00f3n remasterizada foi editada en febreiro do ano 2003. No 2005 \"13 Songs\" foi o n\u00famero 29 da lista da revista \"Spin\" dos \"100 mellores \u00e1lbums, 1985-2005\". En abril do ano 2016 a revista \"Rolling Stone\" colocouno no posto 35 da s\u00faa lista dos 40 mellores \u00e1lbums de punk de todos os tempos."}
{"id": "164877", "revid": "895", "url": "https://gl.wikipedia.org/wiki?curid=164877", "title": "SD San Pedro", "text": ""}
{"id": "164878", "revid": "22570", "url": "https://gl.wikipedia.org/wiki?curid=164878", "title": "Instrument Soundtrack", "text": "Instrument Soundtrack \u00e9 un \u00e1lbum da banda estadounidense de post-hardcore Fugazi, editado o 23 de marzo de 1999 polo selo Dischord Records. \u00c9 unha banda sonora instrumental para o documental \"Instrument\", que trata sobre a banda e foi realizado polo director Jem Cohen. Principalmente est\u00e1 formada por canci\u00f3ns non editadas anteriormente e temas descartados das sesi\u00f3ns de estudio, as\u00ed como varias versi\u00f3ns demo de canci\u00f3ns dos seus \u00e1lbums (principalmente de \"End Hits\"). Destaca particularmente \"I'm So Tired\", unha balada a piano interpretada e cantada por Ian MacKaye, que se separa bastante do tradicional son post-hardcore da banda."}
{"id": "164879", "revid": "5132", "url": "https://gl.wikipedia.org/wiki?curid=164879", "title": "BC Khimki Moscow Oblast", "text": ""}
{"id": "164880", "revid": "5132", "url": "https://gl.wikipedia.org/wiki?curid=164880", "title": "BC Khimki \u00d3blast de Moscova", "text": ""}
{"id": "164881", "revid": "5132", "url": "https://gl.wikipedia.org/wiki?curid=164881", "title": "BC Khimki Moscow Region", "text": ""}
{"id": "164882", "revid": "5132", "url": "https://gl.wikipedia.org/wiki?curid=164882", "title": "BC Khimki Rexi\u00f3n de Moscova", "text": ""}
{"id": "164883", "revid": "5132", "url": "https://gl.wikipedia.org/wiki?curid=164883", "title": "BC Khimki Moscova", "text": ""}
{"id": "164884", "revid": "5132", "url": "https://gl.wikipedia.org/wiki?curid=164884", "title": "BC Khimki Moscow", "text": ""}
{"id": "164885", "revid": "98629", "url": "https://gl.wikipedia.org/wiki?curid=164885", "title": "Khimki", "text": "Khimki (en ) \u00e9 unha cidade do \u00f3blast de Moscova en Rusia. At\u00f3pase situada ao noroeste de Moscova, \u00e1 beira da Canle de Moscova. A s\u00faa poboaci\u00f3n ascend\u00eda a 183.551 habitantes no ano 2008.\nHistoria.\nA cidade de Khimki estableceuse oficialmente en 1939. Desenvolveuse ao redor da estaci\u00f3n de tren co mesmo nome que existe desde 1850 e que forma parte da ruta Moscova-San Petersburgo. Toda a cidade de Jimki ten as fronteiras coa cidade de Moscova. Khimki ten unha sucursal da Biblioteca Estatal de Rusia, que foi protexida na Uni\u00f3n Sovi\u00e9tica e m\u00e1is tarde na Federaci\u00f3n Rusa, as\u00ed como polos xornais en Rusia e a Uni\u00f3n Sovi\u00e9tica.\nNos \u00faltimos anos, Khimki, foi un suburbio de Moscova que continuou o seu desenvolvemento e no que se constru\u00edron moitos edificios de vivendas. A cidade est\u00e1 atravesada pola estrada que une Moscova co Aeroporto Internacional de Sheremetyevo. Hai un Mega Mall, un dos dous m\u00e1is grandes en Rusia, tam\u00e9n hai un hipermercado Auchan e unha gran tenda de mobles de Ikea.\nPoboaci\u00f3n.\nKhimki na contaba cunha poboaci\u00f3n de 183.551 en 2008.\nEconom\u00eda.\nDespois da segunda guerra mundial, Khimki recibiu varios centros de investigaci\u00f3n, entre eles a produci\u00f3n do complexo militar-industrial da Uni\u00f3n Sovi\u00e9tica.\nEstas actividades empregan \u00e1 maior\u00eda da poboaci\u00f3n da cidade, que foi, por raz\u00f3ns de seguridade, prohibida aos viaxeiros."}
{"id": "164886", "revid": "12452", "url": "https://gl.wikipedia.org/wiki?curid=164886", "title": "Luangiua", "text": ""}
{"id": "164887", "revid": "5749", "url": "https://gl.wikipedia.org/wiki?curid=164887", "title": "Atol Lord Howe", "text": ""}
{"id": "164889", "revid": "12452", "url": "https://gl.wikipedia.org/wiki?curid=164889", "title": "Rongdrik", "text": ""}
{"id": "164890", "revid": "12452", "url": "https://gl.wikipedia.org/wiki?curid=164890", "title": "Ro\u00f1dik", "text": ""}
{"id": "164891", "revid": "12452", "url": "https://gl.wikipedia.org/wiki?curid=164891", "title": "Moruroa", "text": ""}
{"id": "164895", "revid": "5863", "url": "https://gl.wikipedia.org/wiki?curid=164895", "title": "Lu\u00eds Iglesias Iglesias", "text": "Lu\u00eds Iglesias Iglesias, nado en Teis (Vigo) o 2 de xullo de 1895 e finado en Santiago de Compostela o 29 de decembro de 1977, foi un cient\u00edfico galego.\nTraxectoria.\nEstudou bacharelato en Vigo e en Madrid Ciencias Naturais e Medicina. Doutorouse en Ciencias Naturais coa tese \"Curculi\u00f3nidos da Pen\u00ednsula Ib\u00e9rica e Islas Baleares\" en 1918. Ao ano seguinte licenciouse en Medicina na Universidade de Santiago de Compostela. Dedicouse \u00e1 docencia e a s\u00faa obra investigadora centrouse, sobre todo, na Entomolox\u00eda. Desempe\u00f1ou os cargos de decano da Facultade de Ciencias, presidente do Seminario de Estudos Galegos, do que formaba parte desde 1926, e reitor da Universidade. En 1947 ingresou na Real Academia Galega co discurso \"Las especies del g\u00e9nero Carabus en Galicia\". Tam\u00e9n colaborou na \"Historia de Galiza\" de Ram\u00f3n Otero Pedrayo, escribindo a parte de Zoolox\u00eda.\nGalard\u00f3ns e homenaxes.\nO Museo de Historia natural da USC leva o seu nome e, no ano 2014, a Real Academia Galega de Ciencias adicoulle o D\u00eda do Cient\u00edfico Galego."}
{"id": "164896", "revid": "1888", "url": "https://gl.wikipedia.org/wiki?curid=164896", "title": "Luis Iglesias Iglesias", "text": ""}
{"id": "164897", "revid": "895", "url": "https://gl.wikipedia.org/wiki?curid=164897", "title": "Lu\u00eds Iglesias", "text": "Lu\u00eds Iglesias pode referirse a:"}
{"id": "164899", "revid": "98629", "url": "https://gl.wikipedia.org/wiki?curid=164899", "title": "Jonny Wilkinson", "text": "Jonny Wilkinson, nado en Frimley o 25 de maio de 1979, \u00e9 un xogador ingl\u00e9s de rugby. A s\u00faa figura traspasou as fronteiras do seu deporte, provocando xunto con Jonah Lomu un dos maiores impactos publicitarios do rugby dende o comezo do profesionalismo en 1995.\nTraxectoria.\nComezou a pr\u00e1ctica do rugby con 4 anos de idade, a\u00ednda que tam\u00e9n xogaba a tenis e cr\u00edcket. Non obstante, o pai, o curm\u00e1n e mais o irm\u00e1n de Jonny eran xogadores de rugby, e o levaron a centrarse nun s\u00f3 deporte. Cando foi seleccionado para as selecci\u00f3ns inglesas sub-16 e sub-18 deixou abraiado \u00f3s adestradores, e foi chamado a probar profesionalmente.\nO seu primeiro club foi Newcastle Falcons, equipo co cal comezou a xogar no ano 1997 na posici\u00f3n de centro, e co cal foi campi\u00f3n da Premiership inglesa xa na tempada 1997/98. Na posterior tempada suBstitu\u00cdu a Rob Andrew como apertura e pateador titular do equipo, xa que Andrew era o novo adestrador.\nWilkinson f\u00edxose internacional no ano 1998, debutando nun partido fronte a Irlanda, convert\u00e9ndose no xogador mais novo en representar \u00e1 selecci\u00f3n de rugby de Inglaterra, e na referencia do equipo de a\u00ed en diante. O partido estelar na carreira deste apertura foi a final da Copa do Mundo de Rugby 2003, na que obtivo a vitoria para o seu pa\u00eds no derradeiro minuto. Ese ano Jonny Wilkinson foi nomeado mellor xogador do mundo pola IRB.\nNa s\u00faa carreira distingu\u00eduse como un gran anotador co pe, e un enorme xogador defensivo. Pasou por unha morea de lesi\u00f3ns que case non o deixaron xogar nos anos posteriores \u00f3 mundial do 2003. De feito, trala final do mundial do 2003, pasaron 1169 d\u00edas ata que volveu a xogar coa selecci\u00f3n. En 2008 superou a cifra de 1000 puntos anotados con Inglaterra, e no mesmo ano vateu a cifra de Neil Jenkins de 1049 puntos, batendo o r\u00e9cord de puntos anotados por un xogador con calquera selecci\u00f3n nacional en toda a historia. Wilko (como \u00e9 co\u00f1ecido popularmente) \u00e9 o m\u00e1ximo anotador de puntos da historia dos mundiais, foi o m\u00e1ximo anotador da historia do Torneo das Seis Naci\u00f3ns (logo superado por Ronan O'Gara), e tam\u00e9n \u00e9 o maior anotador de \"drops\" da historia con 29.\nCase ningu\u00e9n agardaba que estivera preparado para xogar no mundial do 2007, cunha selecci\u00f3n inglesa que estaba nun dos seus peores intres, pero p\u00faxose ben para competir, e logrou que Inglaterra chegase de novo \u00e1 final, na que perdeu esta vez fronte a Sur\u00e1frica.\nNo ano 2009 cambiou de club, fichando polo club franc\u00e9s RC Toulon, un equipo ascendido \u00f3 Top 14 en 2008. Na s\u00faa primeira tempada levou \u00f3 seu novo club \u00e1 final da European Challenge Cup, a\u00ednda que perdeu contra Cardiff Blues, e \u00e1 segunda posici\u00f3n na liga durante a tempada regular, caendo logo nas semifinais."}
{"id": "164903", "revid": "88215", "url": "https://gl.wikipedia.org/wiki?curid=164903", "title": "Jes\u00fas Gende Par\u00eds", "text": "Jes\u00fas Gende Par\u00eds, nado en Abegondo (A Coru\u00f1a) en 1981, \u00e9 un ex xogador e actual adestrador de h\u00f3ckey a pat\u00edns galego. Xogaba na demarcaci\u00f3n de defensa.\nMilitou durante 16 anos no H.C. Liceo, ao que chegou sendo un neno, procedente do Club Pat\u00edn Ordes. Na parte final da s\u00faa carreira xogou no CP Cerceda.\nTraxectoria.\nJes\u00fas Gende comezou a s\u00faa carreira como xogador de h\u00f3ckey en Ordes, nas categor\u00edas inferiores do Club Pat\u00edn Ordes. Cando a\u00ednda pertenc\u00eda \u00e1s categor\u00edas inferiores fichou polo H.C. Liceo e subiu ao primeiro equipo xunto con Josep Lamas e Josama Al\u00e9n. Co club lice\u00edsta ga\u00f1ou a Copa de Europa, a Intercontinental, a Supercopa de Europa, a Copa CERS e a Copa do Rei. \nTras 16 anos no Liceo fichou en 2010 polo CP Cerceda, club creado a tempada anterior e que acababa de descender \u00e1 Primeira Divisi\u00f3n (2\u00aa categor\u00eda do h\u00f3ckey espa\u00f1ol). Xogou tres anos no club cercedense, e cando estaba a piques de lograr o ascenso \u00e1 m\u00e1xima categor\u00eda tivo que retirarse do h\u00f3ckey por problemas nas costas.\nDende 2014 adestra ao RHC Dorbinrn, da Liga Austr\u00edaca."}
{"id": "164905", "revid": "56817", "url": "https://gl.wikipedia.org/wiki?curid=164905", "title": "Dope Nose", "text": "\"Dope Nose\" \u00e9 unha canci\u00f3n da banda de rock alternativo estadounidense Weezer, editada no 2002 como primeiro sinxelo do seu \u00e1lbum \"Maladroit\".\n\"Dope Nose\" \u00e9 unha das canci\u00f3ns xogables no videoxogo da PlayStation 2 \"Amplitude\". Nunha entrevista cos creadores de \"Guitar Hero\" (desenvolvido pola mesma compa\u00f1\u00eda que \"Amplitude\") mencionan que as s\u00faas primeiroas compilaci\u00f3sn base\u00e1ronse en \"Dope Nose\". A canci\u00f3n aparece tam\u00e9n nun cap\u00edtulo de \"Monk\" e \u00e9 xogable no videoxogo \"Guitar Hero: Van Halen\". En varios concertos en 2005 o baixista de Weezer Scott Shriner interpretou as voces principais do tema."}
{"id": "164906", "revid": "22570", "url": "https://gl.wikipedia.org/wiki?curid=164906", "title": "Keep Fishin'", "text": "\"Keep Fishin'\" \u00e9 unha canci\u00f3n da banda de rock alternativo estadounidense Weezer, editada o 20 de setembro do 2002 como segundo sinxelo do seu \u00e1lbum \"Maladroit\". Acadou o n\u00famero 15 nas listas alternativas estadounidenses."}
{"id": "164908", "revid": "22570", "url": "https://gl.wikipedia.org/wiki?curid=164908", "title": "Beverly Hills (sinxelo)", "text": "\"Beverly Hills\" \u00e9 unha canci\u00f3n da banda de rock alternativo estadounidense Weezer, editado o 29 de marzo do 2005 como primeiro sinxelo do \u00e1lbum \"Make Believe\". O seu v\u00eddeo musical, dirixido por Marcos Siega, foi rodado en The Playboy Mansion (que realmente non est\u00e1 localizada en Beverly Hills, sen\u00f3n na comunidade veci\u00f1a de Holmby Hills), con Hugh Hefner facendo un cameo ao principio. A canci\u00f3n conta con Stephanie Eitel da banda Agent Sparks, facendo os coros no estribillo."}
{"id": "164909", "revid": "25871", "url": "https://gl.wikipedia.org/wiki?curid=164909", "title": "We Are All on Drugs", "text": "\"We Are All on Drugs\" \u00e9 unha canci\u00f3n da banda de rock alternativo estadounidense Weezer, editado en xullo do 2005 como segundo sinxelo do seu \u00e1lbum \"Make Believe\". Ao contrario da crenza popular, a canci\u00f3n non fala especificamente de drogas. M\u00e1is ben, Rivers Cuomo afirma que fala m\u00e1is ben da sociedade sobre-estimulada adicta a internet, aos xogos de azar, \u00e1s drogas e \u00e1s relaci\u00f3ns."}
{"id": "164911", "revid": "7523", "url": "https://gl.wikipedia.org/wiki?curid=164911", "title": "Gernika Club", "text": "O Sociedad Deportiva Gernika Club (en \u00e9uscaro: \"Gernika Kluba\") \u00e9 un club de f\u00fatbol espa\u00f1ol da cidade de Guernica (Biscaia). Fundouse en 1922 e compite na Terceira Divisi\u00f3n de Espa\u00f1a."}
{"id": "164912", "revid": "89787", "url": "https://gl.wikipedia.org/wiki?curid=164912", "title": "Club Deportivo Basconia", "text": "O Club Deportivo Baskonia (en \u00e9uscaro: \"Baskonia Kirol Kluba\") \u00e9 un club de f\u00fatbol espa\u00f1ol\u00a0da cidade de Basauri (Biscaia). Fundouse en 1913 e compite na Terceira Divisi\u00f3n de Espa\u00f1a. En 1997 converteuse no segundo filial do Athletic Club."}
{"id": "164914", "revid": "109216", "url": "https://gl.wikipedia.org/wiki?curid=164914", "title": "Dan Carter", "text": "Dan Carter, nado en Leeston, preto de Christchurch, o 5 de marzo de 1982, \u00e9 un xogador neozeland\u00e9s de rugby. \u00c9 m\u00e1ximo anotador da historia da selecci\u00f3n de rugby de Nova Zelandia, dos Crusaders e do Super Rugby. Foi premiado como mellor xogador internacional do mundo no ano 2005 pola IRB, e ven de superar a Jonny Wilkinson como m\u00e1ximo anotador de puntos da historia.\nTraxectoria.\nCarter debutou co Canterbury RFU na liga neozelandesa de rugby, a NPC, no ano 1999. Dous anos despois, no ano 2001 tam\u00e9n debutou cos Canterbury Crusaders no Super 12, e foi chamado por primeira vez para xogar cos \"All Blacks\" no 2003 na posici\u00f3n de centro. Considerado unha das meirandes superestrelas deste deporte dende o comezo do profesionalismo, \u00e9 xunto a Jonny Wilkinson un dos dous grandes aperturas do s\u00e9culo XXI. No 2009 asinou un contrato de 6 meses co USA Perpignan franc\u00e9s, a\u00ednda que s\u00f3 xogou 5 partidos antes de lesionarse. El volveu a Nova Zelandia para xogar na NPC unha vez recuperado, mentres que Perpignan ga\u00f1aba o Top 14."}
{"id": "164915", "revid": "98629", "url": "https://gl.wikipedia.org/wiki?curid=164915", "title": "Tom Neale", "text": "Tom Neale, nado o 6 de novembro de 1902 en Wellington e finado o 27 de novembro de 1977 en Rarotonga, foi un neozeland\u00e9s que pasou parte da s\u00faa vida nas Illas Cook, inclu\u00edndo 16 anos, durante tres estad\u00edas, vivindo s\u00f3 na illa de Anchorange no atol de Suwarrow e que foi a base dunha popular autobiograf\u00eda.\nTraxectoria.\nNeale ingresou na Royal New Zealand Navy aos dezaoito anos como aprendiz de maquinista navegando polas illas do Pac\u00edfico e despois de deixar o ex\u00e9rcito seguiu de illa en illa, realizando traballos temporais ou en barcos comerciais. Entre 1928 e 1943 asentou en Moorea, Tahit\u00ed, a partir de 1943 traballou como comerciante nas Illas Cook, co\u00f1eceu ao escritor Robert Dean Frisbie en Rarotonga, e soubo polos seus relatos do atol de Suwarrow, onde Frisbie vivira durante un curto per\u00edodo de tempo en 1942, en 1945 Neale visitou o atol e decidiu que ese era o lugar onde quer\u00eda vivir. En outubro de 1952 desembarcou en Suwarrow, que permanec\u00eda deshabitada desde o remate da segunda guerra mundial. Estableceuse na illa de Anchorage, acondicionou unha cabana na que habitaran vix\u00edas militares durante a guerra, permaneceu al\u00ed ata xullo de 1954 cando regresou a Rarotonga por problemas no lombo. En 1956 casou con Sarah Haua coa que tivo dous fillos. En marzo de 1960 volveu a Suwarrow, permanecendo al\u00ed durante tres anos e medio ata xaneiro de 1964, entre as visitas que recibiu nese tempo estivo a do escritor brit\u00e1nico Noel Barber, que soubera da vida de Neale na illa por un informe da United States Navy, e m\u00e1is tarde cando Neale volveu a Rarotonga axudoulle a escribir a s\u00faa autobiograf\u00eda \"An Island to Oneself\", que se publicou en 1966 e que se vendeu ben e que lle permitiu a Neale mercar abondosas provisi\u00f3ns para a s\u00faa seguinte estad\u00eda., que se produciu en xu\u00f1o de 1967 permanecendo al\u00ed ata 1977, cando tivo que ser levado a Rarotonga para tratarlle un cancro de est\u00f3mago, morrendo meses despois."}
{"id": "164917", "revid": "89787", "url": "https://gl.wikipedia.org/wiki?curid=164917", "title": "Chelo Su\u00e1rez", "text": "Chelo Su\u00e1rez Mu\u00ed\u00f1os, nada na Coru\u00f1a o 1 de marzo de 1945, \u00e9 unha escritora en lingua galega.\nTraxectoria.\nAsinou en diversas ocasi\u00f3n cos pseud\u00f3nimos \"Amara Orzania\" e \"Puliana Marful\". Foi colaboradora habitual de Radio Oleiros. En 2008 obtivo o Premio de literatura er\u00f3tica Narrativas Quentes pola obra \"Os milagres de Cristamar\". En 2010 ga\u00f1ou a XVII edici\u00f3n do Premio de novela curta Manuel Lueiro Rey coa obra \"As horas rotas\"."}
{"id": "164918", "revid": "895", "url": "https://gl.wikipedia.org/wiki?curid=164918", "title": "CF Lorca Deportiva", "text": ""}
{"id": "164919", "revid": "56817", "url": "https://gl.wikipedia.org/wiki?curid=164919", "title": "Club de F\u00fatbol Lorca Deportiva", "text": "O Club de F\u00fatbol Lorca Deportiva foi un club de f\u00fatbol espa\u00f1ol da cidade de Lorca (Murcia). Fundouse en 1969 e desapareceu en 1994 tras a fusi\u00f3n co Lorca Promesas\u00a0e UD Lorca no Lorca CF."}
{"id": "164920", "revid": "895", "url": "https://gl.wikipedia.org/wiki?curid=164920", "title": "Lorca CF", "text": ""}
{"id": "164921", "revid": "56817", "url": "https://gl.wikipedia.org/wiki?curid=164921", "title": "Lorca Club de F\u00fatbol", "text": "O Lorca Club de F\u00fatbol foi un club de f\u00fatbol espa\u00f1ol\u00a0da cidade de Lorca (Murcia). Fundouse en 1994 e desapareceu en 2002."}
{"id": "164922", "revid": "895", "url": "https://gl.wikipedia.org/wiki?curid=164922", "title": "Lorca Deportiva CF", "text": ""}
{"id": "164923", "revid": "56817", "url": "https://gl.wikipedia.org/wiki?curid=164923", "title": "Lorca Deportiva Club de F\u00fatbol", "text": "O Lorca Deportiva Club de F\u00fatbol foi un club de f\u00fatbol espa\u00f1ol da cidade de Lorca (Murcia). Fundouse en 2002 e desapareceu en 2010."}
{"id": "164924", "revid": "56817", "url": "https://gl.wikipedia.org/wiki?curid=164924", "title": "Precipitate EP", "text": "Precipitate \u00e9 un EP da banda estadounidense de post-punk revival Interpol, editado en xaneiro do 2001. Nel hai dous temas que non est\u00e1n en ning\u00fan \u00e1lbum da banda, \"Precipitate\" e \"Song Seven\" (a\u00ednda que \"Precipitate\" est\u00e1 noutro EP, \"Fukd ID#3\"). A versi\u00f3n de \"A Time To Be So Small\" \u00e9 distinta \u00e1 regravada e inclu\u00edda tres anos despois en \"Antics\" e \"PDA\" tam\u00e9n \u00e9 diferente \u00e1 editada en \"Turn on the Bright Lights\" e \"Fukd ID#3\".\nO EP limitouse a 500 copias e foi vendido un ano antes da edici\u00f3n do seu \u00e1lbum de estrea, \"Turn on the Bright Lights\"."}
{"id": "164925", "revid": "23204", "url": "https://gl.wikipedia.org/wiki?curid=164925", "title": "Logos", "text": "Logos (en grego \"\u03bb\u00f3\u03b3\u03bf\u03c2\" -l\u00f4gos- ) significa: a palabra en canto meditada, reflexionada ou razoada, \u00e9 dicir: \"razoamento\", \"argumentaci\u00f3n\", \"fala\" ou \"discurso\". Tam\u00e9n pode ser entendido como: \"intelixencia\", \"pensamento\", \"senso\", a palabra grega \"\u03bb\u00f3\u03b3\u03bf\u03c2\" -l\u00f4gos- foi e adoita ser traducida en linguas romances como Verbo (do lat\u00edn : \"Verbum\").\n\u00c9 un dos tres modos de persuasi\u00f3n na ret\u00f3rica (xunto co ethos e o pathos), segundo a filosof\u00eda de Arist\u00f3teles.\nDefinici\u00f3ns.\nSignificado filos\u00f3fico.\nHer\u00e1clito utiliza esta palabra na s\u00faa \"teor\u00eda do ser\", dicindo: \"Non a min, sen\u00f3n escoitando ao logos, \u00e9 sabio dicir xunto a el que todo \u00e9 un.\" Tomando logos como a grande unidade da realidade, seica O real, Her\u00e1clito pide que a escoitemos, \u00e9 dicir, que esperemos que ela se manifeste soa en lugar de oprimir.\nO ser de Her\u00e1clito, entendido como logos, \u00e9 \"a Intelixencia que dirixe, ordena e d\u00e1 harmon\u00eda ao devir dos cambios que se producen na guerra que \u00e9 a existencia mesma.\" Tr\u00e1tase dunha intelixencia substancial, presente en todas as cousas. Cando un ente perde o sentido da s\u00faa existencia ap\u00e1rtase do Logos.\nSignificado psicol\u00f3xico.\nEn logoterapia, a terceira escola vienesa de psicolox\u00eda -despois do psican\u00e1lise de Sigmund Freud e da Psicolox\u00eda Individual de Adler- desenvolvida por Frankl, a procura do \"logos\" (neste caso: \"sentido da existencia\") \u00e9 o centro do traballo existencial e terap\u00e9utico para atopar o senso e o significado que orientan a praxe do ser humano.\nSignificado teol\u00f3xico.\nNo pr\u00f3logo do Evanxeo de Xo\u00e1n, menci\u00f3nase ao \u039b\u00f3\u03b3\u03bf\u03c2, identific\u00e1ndoo como \u00e1 persoa espiritual con Deus no principio da creaci\u00f3n. Xo\u00e1n 1:1 di:\nMoitas interpretaci\u00f3ns xurdiron en torno ao significado do Logos neste vers\u00edculo. Alg\u00fans relacion\u00e1rono co Logos da filosof\u00eda grega e a xudeohelen\u00edstica de Fil\u00f3n de Alexandr\u00eda quen precisamente utiliza -antes do s\u00e9culo I- a palabra grega \u039b\u00f3gos para significar a sabedor\u00eda e, especialmente, a raz\u00f3n inherente a Deus, logo do s\u00e9culo I e a partir do Evanxeo segundo Xo\u00e1n \"\u039b\u00f3\u03b3\u03bf\u03c2\" (traducido ao lat\u00edn como Verbum) obt\u00e9n unha significaci\u00f3n cristi\u00e1. Os gn\u00f3sticos inclin\u00e1ronse m\u00e1is polo primeiro compo\u00f1ente. Os cristi\u00e1ns apoloxistas do s\u00e9culo II, v\u00edan nel ao Fillo de Deus, pero alg\u00fans como Tertuliano, diferenciaban entre o Logos como atributo interno en Deus, e outro o Logos que procreou Deus, que se tornar\u00eda nunha persoa. Outros te\u00f3logos entend\u00edano ontoloxicamente como \"a raz\u00f3n de Deus\" e inseparable del. Os que se opu\u00f1an a esta visi\u00f3n alegaban que ao Logos pred\u00edcaselle sen artigo definido en grego, e isto indicar\u00eda para algunhas opini\u00f3ns que este Logos era un \"segundo Deus\"(\u03b4\u03b5\u03c5\u03c4\u03b5\u03c1\u03bf\u03c2 \u03b8\u03b5\u03bf\u03c2) (v\u00e9xase Or\u00edxenes de Alexandr\u00eda), pero non o Deus Todopoderoso, O Deus (ou \u03b8\u03b5\u03bf\u03c2), que leva artigo definido.\nO Logos \u00e9 interpretado como aquilo que exist\u00eda desde o principio (\u03b1\u03c1\u03c7\u03b7/arkh\u00e9) con Deus (con mai\u00fascula, porque \u00e9 o nome propio). A palabra admite m\u00e1is de trinta acepci\u00f3ns, no entanto e segundo santo Agosti\u00f1o antes da existencia da creaci\u00f3n non exist\u00eda o tempo, o que converte \u00e1 Raz\u00f3n na enerx\u00eda do Universo."}
{"id": "164926", "revid": "89787", "url": "https://gl.wikipedia.org/wiki?curid=164926", "title": "Hogwarts", "text": "A Escola Hogwarts de Maxia e Feiticer\u00eda ou simplemente Hogwarts \u00e9 un internado ficticio de maxia para meigos e meigas de entre once e dezasete anos no Reino Unido e Irlanda. Tr\u00e1tase do escenario principal dos primeiros seis libros da serie \"Harry Potter\" escrita por J. K. Rowling; as novelas duran o equivalente a un ano escolar. En \"Harry Potter e as reliquias da morte\", por\u00e9n, a meirande parte do libro sit\u00faase f\u00f3ra de Hogwarts, xa que os protagonistas, Harry Potter, Ron Weasley e Hermione Granger, non asisten ao seu \u00faltimo ano na escola. No cl\u00edmax deste \u00faltimo libro, a batalla final prod\u00facese en Hogwarts.\nRowling indicou que tomou o nome do colexio da planta \"Croton capitatus\" (chamada \"hogwort\", en ingl\u00e9s), que vira no Xard\u00edn Bot\u00e1nico Real de Kew alg\u00fan tempo antes de escribir a serie \"Harry Potter\", a\u00ednda que os nomes \"The Hogwarts\" e \"Hoggwart\" xa aparecen no libro \"How To Be Topp\" escrito por Geoffrey Willans.\nCasas.\nO colexio Hogwarts est\u00e1 dividido en catro casas, cada unha chamada polo apelido do seu fundador: Godric Gryffindor, Salazar Slytherin, Rowena Ravenclaw e Helga Hufflepuff. As casas compiten ao longo de todo o ano escolar, ga\u00f1ando e perdendo puntos grazas aos logros ou infracci\u00f3ns, para obter a Copa da Escola. Cada casa ten tam\u00e9n o seu propio equipo de quidditch que compite pola Copa de Quidditch. Ambas competici\u00f3ns crean rivalidades entre casas. As casas de Hogwarts son as comunidades de convivencia e estudo dos estudantes que pertencen a elas. Cada casa at\u00f3pase baixo a autoridade dun dos membros do persoal de Hogwarts. Os xefes das casas son os encargados de dar informaci\u00f3n importante, impor os castigos e responder \u00e1s emerxencias nas s\u00faas casas. Cada ano, os alumnos do mesmo ano de cada casa comparten o mesmo dormitorio. O dormitorio e mais a sala com\u00fan de cada casa son, salvo rara excepci\u00f3n, inaccesibles para os estudantes doutras casas.\nDespois da creaci\u00f3n de Hogwarts, os catro fundadores elix\u00edan aos estudantes de primeiro ano que ir\u00edan na s\u00faa casa. Cando os fundadores se comezaron a preocupar sobre o xeito en que os estudantes ser\u00edan elixidos \u00e1s s\u00faas mortes, Godric Gryffindor quitou o sombreiro e cada un conferiulle o seu co\u00f1ecemento, creando o Sombreiro Escolledor, que decidir\u00eda a casa axeitada para cada estudante xulgando as s\u00faas calidades. Non obstante, a elecci\u00f3n do estudante pode afectar \u00e1 decisi\u00f3n: un claro exemplo \u00e9 Harry, que segundo o Sombreiro debera ir en Slytherin, pero finalmente acaba en Gryffindor despois de que Harry lle pedira que non o seleccionase para Slytherin.\nGryffindor.\nGryffindor valora a coraxe, a valent\u00eda, a lealdade e a cortes\u00eda. A s\u00faa mascota \u00e9 o le\u00f3n e as s\u00faas cores son a escarlata e a ouro. A xefa da casa \u00e9 a profesora de Transfiguraci\u00f3n, Minerva McGonagall, e a pantasma \u00e9 Sir Nicholas de Mimsy-Porpington, m\u00e1is co\u00f1ecido como Nick Case Decapitado. O fundador da casa \u00e9 Godric Gryffindor. A sala com\u00fan de Gryffindor at\u00f3pase nunha das torres m\u00e1is altas do castelo, no s\u00e9timo andar da ala leste; a entrada est\u00e1 gardada polo cadro da Se\u00f1ora Gorda. Tan s\u00f3 permite o acceso \u00e1 torre dando o contrasinal correcto.\nHufflepuff.\nHufflepuff valora o traballo duro, a tolerancia, a lealdade e o xogo limpo. A s\u00faa mascota \u00e9 o teixugo e as s\u00faas cores son a amarela canaria e a negra medianoite. A xefa da casa \u00e9 a profesora de Herbolox\u00eda, Pomona Sprout. Segundo Rowling, Hufflepuff corresponder\u00edase co elemento terra. A fundadora da casa \u00e9 Helga Hufflepuff. Os dormitorios de Hufflepuff e a sala com\u00fan est\u00e1n situados nalgunha parte dos sotos. A entrada at\u00f3pase preto das coci\u00f1as e s\u00f3 se pode pasar mediante contrasinal. A sala com\u00fan est\u00e1 inzada de tapices amarelos e grandes cadeiras de brazos.\nRavenclaw.\nRavenclaw valora a intelixencia, a creatividade, a aprendizaxe e o enxe\u00f1o. A s\u00faa mascota \u00e9 a aguia e as s\u00faas cores son a azul e a bronce (azul e gris nas pel\u00edculas). O xefe da casa \u00e9 o profesor de Esconxuros, Filius Flitwick, e a pantasma \u00e9 a Dama Gris. Segundo Rowling, Ravenclaw corresponder\u00edase co elemento aire. A fundadora da casa \u00e9 Rowena Ravenclaw. Os dormitorios est\u00e1n localizados na parte oeste da escola. A sala com\u00fan \u00e9 redonda e est\u00e1 chea de tapices azuis e grandes cadeiras de brazos, un teito abovedado cunha pintura de Rowena co seu diadema. Ao contrario que o resto, para entrar c\u00f3mpre resolver un enigma de l\u00f3xica.\nSlytherin.\nSlytherin valora a ambici\u00f3n, a astucia, os dotes de mando, a iniciativa e, por riba de todo, a pureza de sangue. A s\u00faa mascota \u00e9 a serpe e as s\u00faas cores son a verde e a prata. O xefe da casa \u00e9 o profesor de Ap\u00f3cemas, Severus Snape, nos primeiros cinco libros e na maior parte do sexto; ao final do sexto e no s\u00e9timo, o antigo profesor de Ap\u00f3cemas e anterior xefe da casa, Horace Slughorn, volve do retiro e reasume a autoridade da casa. A pantasma \u00e9 o Bar\u00f3n Sangui\u00f1ento. O fundador da casa \u00e9 Salazar Slytherin. Aos dormitorios e \u00e1 sala com\u00fan ch\u00e9gase a trav\u00e9s dunha parede de pedra espida situada nos alxubes. A sala com\u00fan de Slytherin \u00e9 longa e sobria, e est\u00e1 baixo o lago de Hogwarts.\nSegredos de Hogwarts.\nHogwarts pos\u00fae unha manchea de lugares e pasaxes secretos.\nC\u00e1mara dos Segredos.\nA C\u00e1mara dos Segredos, agochada baixo a escola, era a morada dun antigo basilisco, destinado a limpar o castelo dos estudantes nacidos de muggles. Salazar Slytherin, un dos fundadores de Hogwarts, constru\u00edu a C\u00e1mara antes de deixar o colexio.\nA entrada \u00e1 C\u00e1mara dos Segredos at\u00f3pase no cuarto de ba\u00f1o de Myrtle a Choricas no segundo andar. C\u00f3mpre falarlle lingua p\u00e1rsel \u00e1 billa que ten unha serpe gravada. O lavabo \u00e1brese e aparece un conduto o suficientemente grande para que unha persoa escorregue por el. Ao final do t\u00fanel hai moitos esqueletos de pequenos animais ciscados polo chan e mudas de pel do basilisco. O t\u00fanel vai dar a unha parede s\u00f3lida, con d\u00faas serpes entrelazadas con esmeraldas nos ollos. Ao dicir algo en p\u00e1rsel \u00e1brense para dar paso a un corredor longo e escuro ocupado por d\u00faas li\u00f1as de enormes estatuas de serpes aos lados; e no centro, unha estatua colosal de Salazar Slytherin. O basilisco aloxado no interior desta estatua s\u00f3 emerxe, a trav\u00e9s da s\u00faa boca, coa chamada do herdeiro de Slytherin, ao que obedecer\u00e1.\nSala do Necesitado.\nA Sala do Necesitado at\u00f3pase no s\u00e9timo andar e s\u00f3 aparece a aquel que a necesite. Para facela aparecer, c\u00f3mpre pasar cami\u00f1ando tres veces por diante da entrada agochada \u00e1 vez que un se concentra naquilo que necesita. Ent\u00f3n o cuarto ha aparecer con aquilo requirido no seu interior. Deste modo, o cuarto cambia de aparencia segundo o uso que se lle vaia dar. Un dos usos habituais \u00e9 para agochar cousas, e semella que a Sala do Necesitado mostra sempre o mesmo cuarto de cousas agochadas cando algu\u00e9n o pide, dado que est\u00e1 inzado de moitos s\u00e9culos de obxectos abandonados e esquecidos.\nDumbledore foi o primeiro en mencionala, comentando que a descubrira cando andaba \u00e1 procura dun ba\u00f1o; ao entrar na sala hab\u00eda moreas de retretes. Harry co\u00f1eceu das capacidades da Sala do Necesitado cando buscaba o lugar perfecto para as reuni\u00f3ns do Ex\u00e9rcito de Dumbledore, de modo que apareceron andeis con volumes de Defensa contra a Maxia Negra, as\u00ed como outros obxectos para practicar os esconxuros de defensa.\nFraga Prohibida.\nA Fraga Prohibida \u00e9 unha enorme e escura fraga situada na contorna dos xard\u00edns de Hogwarts. Est\u00e1 estritamente prohibida a todos os estudantes, ag\u00e1s durante as clases de Coidado de Criaturas M\u00e1xicas. Malia que a vexetaci\u00f3n da Fraga Prohibida \u00e9 mesta e salvaxe, existen uns poucos cami\u00f1os e claros adoito creados por Hagrid, que a mi\u00fado entra no bosque por diversos motivos. A Fraga Prohibida \u00e9 tam\u00e9n o lugar onde habitan moitas clases de criaturas, desde centauros ata unicornios.\nExpreso de Hogwarts.\nO Expreso de Hogwarts \u00e9 un tren m\u00e1xico que leva os estudantes de Londres a Hogsmeade. O tren sae da plataforma nove e tres cuartos da estaci\u00f3n de ferrocarr\u00eds de King's Cross e vai sen deterse ata a estaci\u00f3n de ferrocarr\u00eds de Hogsmeade. Os compartimentos do tren est\u00e1n clasificados por letras. N\u2019\"a pedra filosofal\", Harry co\u00f1ece aos seus dous mellores amigos, Ron e Hermione, na s\u00faa primeira viaxe no Expreso de Hogwarts. A locomotora empregada nas adaptaci\u00f3ns cinematogr\u00e1ficas \u00e9 o modelo GWR 4900 Class 5972 \"Olton Hall\"."}
{"id": "164927", "revid": "15490", "url": "https://gl.wikipedia.org/wiki?curid=164927", "title": "Francisco Gonz\u00e1lez", "text": "Francisco Gonz\u00e1lez Rodr\u00edguez, nado en Chantada o 19 de outubro de 1944, \u00e9 un banqueiro galego. Desde o mes de xaneiro de 2000 \u00e9 o presidente do BBVA.\nTraxectoria.\nLicenciouse en Ciencias Econ\u00f3micas e Empresariais pola Universidade Complutense de Madrid. Iniciou a s\u00faa carreira profesional en 1964 e anos despois fundou a sociedade de valores FG Investimentos Bolsistas, que se converteu na primeira firma bolsista independente de Espa\u00f1a e que foi adquirida posteriormente por Merrill Lynch.\nFrancisco Gonz\u00e1lez \u00e9 tam\u00e9n corredor de comercio (n\u00famero un da promoci\u00f3n de 1980) e axente de cambio e bolsa da Bolsa de Madrid. Foi membro da Comisi\u00f3n Executiva da Bolsa de Madrid e da Comisi\u00f3n Executiva de Bancoval.\nFoi presidente da maior sociedade bancaria p\u00fablica espa\u00f1ola, Argentaria de 1996 a 1999. Nesa \u00e9poca liderou a integraci\u00f3n, transformaci\u00f3n e privatizaci\u00f3n dun grupo moi diverso de bancos p\u00fablicos. Durante este per\u00edodo foi tam\u00e9n membro do consello de administraci\u00f3n de Endesa, do Banco Hipotecario de Espa\u00f1a, do Banco Exterior de Espa\u00f1a, da Caixa Postal e do Banco de Cr\u00e9dito Local. A partir de 2000, e grazas \u00e1 fusi\u00f3n co Banco Bilbao Vizcaya, converteuse no presidente da sociedade resultante.\nOutros cargos.\nFrancisco Gonz\u00e1lez \u00e9 presidente da European Financial Services Roundtable (EFR) e membro do consello do Institute for International Finance (IIF), do Institut Europ\u00e9en d'\u00c9tudes Bancaires (IIEB), do consello do Capital Markets Consultative Group do FMI, do consello da International Monetary Conference, do Global Advisory Council de The Conference Board, e do comit\u00e9 asesor internacional da Reserva Federal de Nova York.\nTam\u00e9n \u00e9 presidente da Fundaci\u00f3n BBVA e patr\u00f3n da Cruz Vermella, a Fundaci\u00f3n de Axuda contra a Drogadicci\u00f3n, a Fundaci\u00f3n V\u00edctimas del Terrorismo, o Museo Guggenheim de Bilbao, o Museo de Belas Artes de Bilbao, a Fundaci\u00f3n Pr\u00edncipe de Asturias, o Real Instituto Elcano, a Fundaci\u00f3n Carolina, o ESADE, a FEDEA, a Fundaci\u00f3n de Estudos Financeiros, o Instituto de Estudos Econ\u00f3micos e o Institut Europeu da Mediterr\u00e1nia.\nEn setembro de 2018, Francisco Gonz\u00e1lez anunciou que dimitir\u00eda en decembro e que ser\u00eda relevado no cargo polo seu n\u00famero dous, Carlos Torres Vila."}
{"id": "164928", "revid": "88215", "url": "https://gl.wikipedia.org/wiki?curid=164928", "title": "Francisco Gonz\u00e1lez (hom\u00f3nimos)", "text": "O nome de Francisco Gonz\u00e1lez pode referirse a:"}
{"id": "164931", "revid": "1093", "url": "https://gl.wikipedia.org/wiki?curid=164931", "title": "Luis Carrera P\u00e1saro", "text": ""}
{"id": "164932", "revid": "2074", "url": "https://gl.wikipedia.org/wiki?curid=164932", "title": "Gryffindor", "text": ""}
{"id": "164933", "revid": "2074", "url": "https://gl.wikipedia.org/wiki?curid=164933", "title": "Slytherin", "text": ""}
{"id": "164934", "revid": "2074", "url": "https://gl.wikipedia.org/wiki?curid=164934", "title": "Ravenclaw", "text": ""}
{"id": "164935", "revid": "2074", "url": "https://gl.wikipedia.org/wiki?curid=164935", "title": "Hufflepuff", "text": ""}
{"id": "164936", "revid": "2074", "url": "https://gl.wikipedia.org/wiki?curid=164936", "title": "Escola Hogwarts de Maxia e Feiticer\u00eda", "text": ""}
{"id": "164937", "revid": "2074", "url": "https://gl.wikipedia.org/wiki?curid=164937", "title": "Expreso de Hogwarts", "text": ""}
{"id": "164938", "revid": "89787", "url": "https://gl.wikipedia.org/wiki?curid=164938", "title": "Vertebratus", "text": "Vertebratus \u00e9 unha variedade de nubes caracterizada por ter unha aparencia de columna vertebral ou sucesi\u00f3n de v\u00e9rtebras.\nS\u00f3 est\u00e1 presente no x\u00e9nero cirrus."}
{"id": "164942", "revid": "23204", "url": "https://gl.wikipedia.org/wiki?curid=164942", "title": "Buffy the Vampire Slayer", "text": "Buffy the Vampire Slayer \u00e9 unha serie de televisi\u00f3n estadounidense que se emitiu orixinalmente entre o 10 de marzo de 1997 e o 20 de maio de 2003.\nDesenvolvemento.\nA serie creouna Joss Whedon coa s\u00faa propia produtora, Mutant Enemy Productions, a idea desenvolveuse primeiro nunha longametraxe en 1992 de t\u00edtulo hom\u00f3nimo. A serie segue a Buffy Summers (interpretada por Sarah Michelle Gellar), a \u00faltima nunha li\u00f1a de mozas co\u00f1ecidas como as \"Vampire Slayers\" ou simplemente \"Slayers\", que en galego vir\u00eda a ser exterminadora ou cazadora de vampiros, que son \"chamadas\" (elixidas polo fate) para loitar contra vampiros, demos, e outras forzas do mal. Como as anteriores Slayers, Buffy conta coa axuda dun Watcher, un observador encargado de guiala e adestrala, pero a diferenza das s\u00faas predecesoras, Buffy rod\u00e9ase dun c\u00edrculo de amigos leais que a axudan a combater o mal, os \"Scooby Gang\".\nRepercusi\u00f3n.\nA serie normalmente ti\u00f1a entre catro e seis mill\u00f3ns de telespectadores na s\u00faa emisi\u00f3n orixinal. A\u00ednda que os \u00edndices de audiencia foron m\u00e1is baixos que as series de \u00e9xito dos denominadas catro grandes cadeas (ABC, CBS, NBC e Fox), constitu\u00edron un \u00e9xito para a relativamente nova e pequena cadea que o emit\u00eda WB Television Network.. As cr\u00edticas foron positivas, e foi inclu\u00edda en moitas listas, como o n\u00ba 41 na lista dos 50 mellores programas de televisi\u00f3n de todos os tempos da \"TV Guide\" , n\u00ba 2 da revista \"Empire\" ou entre os 100 programas de televisi\u00f3n de sempre en \"Time\". Ga\u00f1ou tres Emmy, a serie converteuse nun fen\u00f3meno social, con fans en todo o mundo e dela f\u00edxose unha serie derivada, \"Angel\", as\u00ed como videoxogos, novelas ou banda dese\u00f1ada."}
{"id": "164944", "revid": "110411", "url": "https://gl.wikipedia.org/wiki?curid=164944", "title": "\u00c1ngel Ron", "text": "\u00c1ngel Ron, nado en Santiago de Compostela o 24 de xullo de 1962, \u00e9 un banqueiro galego. Foi presidente do Banco Popular Espa\u00f1ol, o terceiro grupo bancario de Espa\u00f1a por capitalizaci\u00f3n.\nTraxectoria.\n\u00c1ngel Ron licenciouse en Dereito pola Universidade de Santiago de Compostela e en 1984, con 22 anos, entrou a formar parte da direcci\u00f3n rexional de Galicia do Banco Popular Espa\u00f1ol. En 1989 nom\u00e9ano director xeral da Caja Cooperativa de Promoci\u00f3n y Cr\u00e9dito, un banco de aforro especializado en microcr\u00e9ditos. En 1991 pasa a desempe\u00f1ar a mesma responsabilidade no Banco de Dep\u00f3sitos ata 1995.\nA finais dese ano nom\u00e9ano director rexional de Asturias-Cantabria, do Banco Popular Espa\u00f1ol, onde administrou un negocio de 2.000 mill\u00f3ns de euros, 52 sucursais e ao redor duns 300 empregados.\nNo ano 1998 accede \u00e1 sede central de Madrid, cando o nomean director xeral da Rede Comercial do Grupo Popular, que inclu\u00eda os 5 bancos rexionais (entre eles o Banco de Galicia), as\u00ed como todas as sociedades financeiras dependentes do grupo. En marzo de 2002, nom\u00e9ano conselleiro delegado e dous anos despois, presidente executivo do Grupo Banco Popular. En 2006 accede \u00e1 presidencia do consello de administraci\u00f3n.\nNeste tempo, o Banco Popular adquiriu o Banco Nacional de Cr\u00e9dito (BNC) e desembarcou no mercado estadounidense coa compra en 2007 de Totalbank.\nO 30 de novembro de 2016 foi destitu\u00eddo polos accionistas do Banco Popular pola s\u00faa mala xesti\u00f3n, sendo relevado por Emilio Saracho.\nOutros cargos.\n\u00c1ngel Ron \u00e9 membro, ademais, do Internacional Advisory Board de Allianz, do Institut International d'\u00c9tudes Bancaires, da Internacional Monetary Conference e \u00e9 membro do padroado da Fundaci\u00f3n Pr\u00edncipe de Asturias, da Fundaci\u00f3n Universitaria Comillas, da Fundaci\u00f3n de Ayuda contra la Drogadicci\u00f3n e de FEDEA."}
{"id": "164946", "revid": "22570", "url": "https://gl.wikipedia.org/wiki?curid=164946", "title": "Pablo Isla", "text": "Pablo Isla \u00c1lvarez de Tejera, nado en Madrid o 22 de xaneiro de 1964, \u00e9 un empresario espa\u00f1ol que dirixiu importantes empresas espa\u00f1olas como Altadis ou Inditex, na que se converteu en 2005 en conselleiro delegado.\nTraxectoria.\nPrimeiros anos e formaci\u00f3n.\n\u00c9 o terceiro dos catro fillos de Jos\u00e9 Mar\u00eda Isla (Monz\u00f3n - Huesca, 1936) e Carmen \u00c1lvarez de Tejera -Menchu- (Ceuta, 1940). O seu pai foi directivo en diversas empresas como Lactaria Espa\u00f1ola, Luis Mej\u00eda, Renfe ou Grupo de Empresas \u00c1lvarez. Estudou no Colexio Nuestra Se\u00f1ora del Recuerdo, dos xesu\u00edtas. \nLicendiouse en Dereito pola Universidade Complutense de Madrid en 1987 e, ao ano seguinte, se converteu en avogado do Estado co n\u00famero un da s\u00faa promoci\u00f3n.\nCarreira profesional.\nDe 1989 at\u00e9 1991, tivo como destino os servizos xur\u00eddicos do Ministerio de Transportes, Turismo e Comunicaci\u00f3ns e representando ao ministerio chegou a ser letrado asesor do Consello de Administraci\u00f3n de Retevisi\u00f3n. En 1991, incorporouse \u00e1 Direcci\u00f3n Xeral do Servizo Xur\u00eddico do Estado e foi o delegado que representou a Espa\u00f1a perante a comisi\u00f3n das Naci\u00f3ns Unidas para a unificaci\u00f3n do Dereito Mercantil Internacional.\nTras pedir unha excedencia, no 1992 entra a asesor\u00eda xur\u00eddica do Banco Popular e, dende o ano seguinte at\u00e9 1996 foi xefe dos seus servizos xur\u00eddicos. En 1996, no primeiro goberno de Jos\u00e9 Mar\u00eda Aznar ocupou o cargo de director xeral de Patrimonio do Estado no Ministerio de Econom\u00eda, onde permaneceu dous anos. En 1998 retornou ao Banco Popular como Conselleiro Xeral, at\u00e9 que en 2000 asume o cargo de copresidente no grupo tabacaleiro Altadis e tam\u00e9n da s\u00faa filial Logista. En 2002, entrou como conselleiro independente en Telef\u00f3nica, na que xa fora, anteriormente, conselleiro en representaci\u00f3n do estado.\nEn Inditex.\nEn xu\u00f1o de 2005, foi fichado por un \"cazatalentos\" como conselleiro delegado de Inditex, e trasladouse a Galicia. Posteriormente, en Inditex, foi nomeado vicepresidente primeiro e membro do consello de administraci\u00f3n. En xaneiro de 2011, Amancio Ortega anunciou que deixar\u00e1 a presidencia do grupo e que ser\u00e1 substitu\u00eddo por Isla. O 30 de novembro de 2021, a compa\u00f1\u00eda anunciou por sorpresa cambios na alta xerencia da empresa na que Marta Ortega, a segunda filla do propietaro, substituir\u00eda a Pablo Isla na presidencia a partir de abril de 2022 e, ao mesmo tempo, e de xeito inmediato, \u00d3scar Garc\u00eda Maceiras, substituir\u00eda a Carlos Crespo como conselleiro delegado.\nBaixo o liderado de Isla, Inditex pasou de 2.692 tendas en 2005 a 7.013 tendas a finais de 2015. Neste mesmo per\u00edodo, tam\u00e9n se lle atrib\u00fae o liderado da expansi\u00f3n online da compa\u00f1\u00eda e a implementaci\u00f3n dado control das prendas mediante tecnolox\u00eda RFID (radiofrecuencia) e a omnicanalidade.\nTam\u00e9n se comprometeu a facer que as s\u00faas tendas fosen ecosostibles e a que t\u00f3dalas s\u00faas pr\u00e1cticas fosen autosotibles e introducir, nos seus produtos, o algod\u00f3n org\u00e1nico e tecidos ecol\u00f3xicos e eliminar gradualmente o uso produtos qu\u00edmicos perigosos para finais de 2020. Isla tam\u00e9n se comprometeu a adoptar un modelo de tenda ecoeficiente que permita reducir as emisi\u00f3ns nun 30 % e o consumo de auga nun 50 % para 2020. En 2021, o grupo ti\u00f1a 6.600 tendas, e a revalorizaci\u00f3n bolsista da compa\u00f1\u00eda foi dun 900%, con marca hist\u00f3rica de beneficios (m\u00e1is de 1.200 mill\u00f3ns de euros no primeiro semestre fiscal) e se converteu na maior compa\u00f1\u00eda espa\u00f1ola por capitalizaci\u00f3n bolsista.\nVida persoal.\nEst\u00e1 casado e ten tres fillos."}
{"id": "164948", "revid": "5863", "url": "https://gl.wikipedia.org/wiki?curid=164948", "title": "Xos\u00e9 Mar\u00eda Castellano", "text": "Xos\u00e9 Mar\u00eda Castellano R\u00edos, nado na Coru\u00f1a en 1947, \u00e9 un empresario galego.\nTraxectoria.\nEstudou e licenciouse en Econ\u00f3micas e Empresariais na Universidade de Santiago de Compostela. Posteriormente doutorouse pola Universidade Complutense de Madrid. Comezou a traballar no departamento tecnol\u00f3xico da aseguradora Aegon, dende onde pasou \u00e1 filial espa\u00f1ola da alimentaria Conagra como director financeiro e logo como director xeral. En 1984 incorporouse a Inditex, a empresa onde forxar\u00eda a maior parte da s\u00faa carreira empresarial, e na que permaneceu 21 anos.\nCatedr\u00e1tico de Econom\u00eda Financeira e Contabilidade na Universidade da Coru\u00f1a, no grupo t\u00e9xtil galego chegou a ocupar (1997) os postos de vicepresidente e conselleiro delegado do grupo t\u00e9xtil Inditex. Como conselleiro delegado deixoulle o paso en 2003 a Pablo Isla, e en 2005 dimitiu de todos os seus cargos en desacordo coa intenci\u00f3n, logo fracasada, do fundador de Inditex Amancio Ortega de mercar Uni\u00f3n Fenosa.\nCon posterioridade a Inditex foi nomeado membro do consello de administraci\u00f3n de diversas empresas, entre elas Fadesa, Ono, Puig, Adolfo Dom\u00ednguez, Rothschild (banco de investimento do que \u00e9 vicepresidente para Espa\u00f1a), Kiluva (Naturhouse), Indukern. Einsa, La Voz de Galicia ou Tous. En novembro de 2008 nome\u00e1rono presidente de Ono, en substituci\u00f3n de Eugenio Gald\u00f3n.\nPero en 2011 a s\u00faa carreira vira de novo ao prometer achegar capital para a reestruturaci\u00f3n econ\u00f3mica de Nova Caixa Galicia en banco, a cambio de facerse coa direcci\u00f3n executiva da entidade resultante o NCG Banco. Nese momento cesa como vicepresidente de La Voz de Galicia, pero non a presidencia de Ono. En xu\u00f1o an\u00fanciase que a partir de agosto ser\u00e1 o presidente executivo da nova entidade.\nGalard\u00f3ns.\nRecibiu a Medalla de Prata de Galicia en 2004."}
{"id": "164950", "revid": "22570", "url": "https://gl.wikipedia.org/wiki?curid=164950", "title": "Coroa de marqu\u00e9s", "text": "A corona de marqu\u00e9s \u00e9 o timbre representativo deste t\u00edtulo nobiliario.\nEst\u00e1 composta por un cerco de metal precioso e pedrer\u00eda decorado con catro flor\u00f3ns e catro ramos, compostos por tres perlas cada un. Flor\u00f3ns e ramos est\u00e1n situados sobre puntas elaboradas co mesmo metal que a base.\nEn Espa\u00f1a os marqueses que ostentan a dignidade de Grandes de Espa\u00f1a timbran os seus escudos coa coroa de duque forrada de veludo vermello, propia da grandeza."}
{"id": "164951", "revid": "98629", "url": "https://gl.wikipedia.org/wiki?curid=164951", "title": "Rafael Le\u00f3nidas Trujillo", "text": "Rafael Le\u00f3nidas Trujillo Molina, nado en San Crist\u00f3bal o 24 de outubro de 1891 e asasinado en Ciudad Trujillo o 30 de maio de 1961, foi un militar dominicano e ditador do seu pa\u00eds, o cal gobernou dende 1930 at\u00e9 o seu asasinato en 1961. Exerceu a presidencia da Rep\u00fablica Dominicana entre os per\u00edodos 1930-1938 e novamente entre 1942-1952, gobernando de forma indirecta durante os per\u00edodos 1938-1942 e 1952-1961, val\u00e9ndose de presidentes aos que manexaba.\nAdemais de como El Jefe, era co\u00f1ecido polos seus seguidores como \"El Benefactor\" ou \"Padre de la Patria Nueva\"; tam\u00e9n era co\u00f1ecido despectivamente como \"El Chivo\" ou \"Chapitas\" (pola gran cantidade de medallas e condecoraci\u00f3ns que exhib\u00eda no seu uniforme militar).\nA s\u00faa tiran\u00eda historicamente co\u00f1ecida como a Era de Trujillo, \u00e9 considerada unha das m\u00e1is sanguentas do s\u00e9culo XX. Estivo caracterizada polo anticomunismo, a represi\u00f3n de toda oposici\u00f3n e polo culto \u00e1 personalidade. Os seus defensores destacan como aspectos positivos do r\u00e9xime a restauraci\u00f3n da orde p\u00fablica e o progreso econ\u00f3mico do pa\u00eds.\nO goberno de Trujillo foi responsable da morte de m\u00e1is de 50.000 persoas, inclu\u00edndo entre 20.000 e 30.000 no Masacre del Perejil.\nTrujillo prestou especial atenci\u00f3n a mellorar as Forzas Armadas. O persoal militar recibiu xenerosa paga e beneficios baixo o seu goberno e ampliou o n\u00famero de efectivos, as\u00ed como os inventarios de equipo. Trujillo mantivo o control sobre o corpo de oficiais a trav\u00e9s do medo, o clientelismo e a frecuente rotaci\u00f3n de tarefas, que inhibiu o desenvolvemento dos seus seguidores persoais.\nO establecemento do monopolio do Estado sobre todas as empresas importantes no pa\u00eds recadou fondos para o estado a trav\u00e9s da manipulaci\u00f3n dos prezos e a malversaci\u00f3n de fondos de Trujillo.\nDurante 31 anos, todos os estamentos do Estado funcionaban sen ningunha \"violaci\u00f3n\" da lei. Toda tortura ou condena era borrada, negada. Unha morte era encuberta nun accidente ou os seus supostos autores eran encarcerados.\nTraxectoria.\nOrixes.\nTrujillo naceu en San Crist\u00f3bal, fillo de Jos\u00e9 Trujillo Valdez, pequeno comerciante descendente do sarxento canario Jos\u00e9 Trujillo Monagas, que chegara a Santo Domingo como integrante das tropas espa\u00f1olas de reforzo durante a Anexi\u00f3n, e de Altagracia Julia Molina Chevalier, m\u00e1is tarde co\u00f1ecida como Mam\u00e1 Julia, filla de Pedro Molina, campesi\u00f1o dominicano, e de Luisa Ercina Chevalier, filla \u00e1 s\u00faa vez dun oficial haitiano dos tempos da ocupaci\u00f3n de 1822. A s\u00faa bisavoa Diyeta Chevalier tam\u00e9n era de orixe afro-haitiano. Tempo m\u00e1is tarde, Trujillo renegou da ascendencia haitiana da s\u00faa nai debido \u00e1 s\u00faa matanza de haitianos en 1937.\nEra o terceiro de once fillos, xunto a Rosa Mar\u00eda Julieta, Virgilio, Jos\u00e9 \"Pet\u00e1n\" Arismendy, Amable \"Pipi\" Romero, Julio An\u00edbal, Luisa Nieves, Pedro Vetilio, Ofelia Japonesa e H\u00e9ctor \"Negro\" Bienvenido Trujillo Molina. Trujillo tivo tam\u00e9n outros irm\u00e1ns por parte de pai. De orixe humilde, ag\u00e1s Amable Romeo os seus irm\u00e1ns foron xenerais e coroneis do Ex\u00e9rcito Dominicano, e baixo a s\u00faa ditadura H\u00e9ctor Bienvenido foi nomeado Xeneral\u00edsimo en 1959.\nA s\u00faa educaci\u00f3n b\u00e1sica foi irregular e bastante limitada. En 1897 foi inscrito na escola de Juan Hilario Meri\u00f1o, e un ano despois trasladouse \u00e1 escola de Broughton, onde foi disc\u00edpulo de Eugenio Mar\u00eda de Hostos, permanecendo al\u00ed tres ou catro anos.\nEn 1907, con 16 anos, Trujillo obtivo un traballo como telegrafista, actividade que exerceu durante 3 anos. Conclu\u00eddo este tempo dedicouse xunto ao seu irm\u00e1n Jos\u00e9 Arismendi (\"Pet\u00e1n\") ao cuatrerismo, a falsificaci\u00f3n de cheques e o roubo postal, sendo declarado culpable e encarcerado alg\u00fans meses por estes delitos.\nEn 1916 retoma as actividades criminais, liderando a banda de asaltantes \"La 42\", temida pola s\u00faa violencia, mentres adicaba o resto do tempo a actividades diversas.. M\u00e1is tarde traballou durante dous anos na industria do azucre como garda campestre.\nEntrada na milicia.\nEn 1916 tivo lugar a Intervenci\u00f3n Militar Estadounidense na Rep\u00fablica Dominicana por mor das ameazas de non pagar a d\u00e9beda externa. O Ex\u00e9rcito de Ocupaci\u00f3n creou axi\u00f1a unha Garda Nacional para restablecer a orde. En 1918 Trujillo integrouse na Garda Nacional, impresionando os seus recrutadores, sendo promovido a Segundo Tenente o 18 de decembro dese mesmo ano. Foi ascendido novamente e prestou xuramento o 11 de xaneiro de 1919, convert\u00e9ndose no tenente n\u00famero 15 dos dezaseis que exist\u00edan ent\u00f3n na Guardia Nacional. En 1921 ingresou nunha Academia Militar fundada polo ex\u00e9rcito de ocupaci\u00f3n en Haina, e o 22 de decembro dese mesmo ano foi designado para ocupar a xefatura da gornici\u00f3n de San Pedro de Macor\u00eds. En 1922 foi trasladado ao Cibao e, mentres se encontraba en San Francisco de Macor\u00eds, foi ascendido a Capit\u00e1n sen pasar polo grao de Primeiro Tenente, algo irregular na escala militar, pero explicable debido aos \"servizos\" prestados por Trujillo ao ocupante estadounidense. Este ascenso foi acompa\u00f1ado pola reorganizaci\u00f3n da Guardia Nacional, que m\u00e1is tarde se converteu na Polic\u00eda Nacional Dominicana, na que pouco tempo despois ocupou o mando da 10\u00aa compa\u00f1\u00eda.\nEn 1923, antes do seu nomeamento como inspector do primeiro distrito militar, participou como estudante na escola de oficiais o Departamento del Norte. Nesa \u00e9poca, a pesar da s\u00faa formaci\u00f3n militar, comezaron a manifestarse as s\u00faas inclinaci\u00f3ns pol\u00edticas. Emprendeu unha vertixinosa carreira como oficial, chegando ao grao de Maior. Cando as tropas dos Estados Unidos abandonaron o pa\u00eds en 1924, deixaron a Trujillo a cargo. En 1927 Trujillo integrouse na Brigada Nacional logo de que fose creada para substitu\u00edr a Garda Nacional, e ascendeu ao grao de xeneral.\nGolpe de estado a V\u00e1squez e ascenso ao poder.\nAo triunfar Horacio V\u00e1squez nas elecci\u00f3ns que seguiron \u00e1 desocupaci\u00f3n das tropas estadounidenses en 1924, Trujillo recibiu a petici\u00f3n de permanecer \u00e1 fronte da Polic\u00eda Nacional. O 6 de decembro dese mesmo ano o Presidente V\u00e1squez ascendeuno a Tenente Coronel e nomeouno xefe do Estado Maior.\nEn 1930 estoupou en Santiago unha insurrecci\u00f3n contra o presidente Horacio V\u00e1squez, e os rebeldes marcharon cara a Santo Domingo. Trujillo recibiu a orde de someter a rebeli\u00f3n, mais cando os amotinados chegaron \u00e1 capital o 26 de febreiro, non encontraron resistencia algunha. Ao saber o presidente V\u00e1squez de que un dos ide\u00f3logos da insurrecci\u00f3n era o xeneral Trujillo, e logo de suxerir a s\u00faa destituci\u00f3n como xefe do Ex\u00e9rcito, decidiu buscar unha sa\u00edda negociada \u00e1 crise para evitar o derramamento de sangue. Xa derrocado, V\u00e1squez foi enviado ao exilio e o l\u00edder rebelde Rafael Estrella foi proclamado presidente interino cando V\u00e1squez renunciou. Trujillo converteuse en candidato nas elecci\u00f3ns presidenciais de 1930, levando a Ure\u00f1a como vicepresidente, en tanto que a outra candidatura presentaba a Federico Vel\u00e1squez y Hern\u00e1ndez e a \u00c1ngel Morales \u00e1 presidencia e vicepresidencia, se ben renunciaron \u00e1 s\u00faa candidatura, quedando Trujillo como \u00fanica opci\u00f3n. A campa\u00f1a electoral tivo lugar baixo un clima de terror producido por Trujillo e a s\u00faa banda paramilitar La 42, dirixida polo maior do ex\u00e9rcito Miguel \u00c1ngel Paulin, dedicada a perseguir, intimidar e matar. Mesmo os membros da xunta Central Electoral foron forzados a renunciar o 7 de maio, sendo substitu\u00eddos por persoas que respond\u00edan \u00e1 vontade de Trujillo. Ga\u00f1ou o 16 de maio, rexistrando oficialmente o 45 % dos votos; m\u00e1is tarde descubriuse que s\u00f3 o 25 % dos votantes acudiran \u00e1s urnas, o que fixo pensar que foron unhas elecci\u00f3ns fraudulentas. As\u00ed, o 24 de maio de 1930 foron proclamados oficialmente Trujillo e Ure\u00f1a presidente e vicepresidente do pa\u00eds, asumindo o poder o 16 de agosto.\nPrimeiro mandato 1930-1934.\nXa en xu\u00f1o dese mesmo ano a oposici\u00f3n organizouse para derrocar a Trujillo, pero o intento foi en van, terminando os opositores no exilio, entre eles Mart\u00edn de Moya, Horacio V\u00e1squez, \u00c1ngel Morales, Federico Vel\u00e1squez, Alfredo Ricart, Cucho \u00c1lvarez Pina, \u00c1ngel Mar\u00eda Soler, Jos\u00e9 Dolores Alfonseca, Luis F. Mej\u00eda, Leovigildo Cuello e Ram\u00f3n de Lara.\nO 3 de setembro de 1930, tres semanas despois de que Trujillo asumise o poder, o destrutivo furac\u00e1n San Zen\u00f3n golpeou Santo Domingo e deixou m\u00e1is de 3.000 persoas mortas. Cos cartos de socorro da Cruz Vermella Americana, reconstru\u00eduse Ciudad de Trujillo.\nEn marzo de 1931 o xeneral Desiderio Arias dimitiu do gabinete de Trujillo. Este \u00faltimo quedara sen oposici\u00f3n algunha, o que contribu\u00edu a fortalecer a ditadura. En outubro Trujillo promulgou a Lei de emerxencias, mediante a cal o Estado dominicano suspend\u00eda o pago por concepto de amortizaci\u00f3n da d\u00e9beda externa cos EUA, reduciu o gasto p\u00fablico con despedimentos masivos e reduci\u00f3n de salarios, e diminu\u00edu as importaci\u00f3ns e equilibrou a balanza comercial. Ante posibles invasi\u00f3ns por parte dos exiliados pol\u00edticos, o 31 de decembro de 1931 Trujillo realizou un percorrido xunto ao seu Estado Maior polas provincias do pa\u00eds acompa\u00f1ado de militares do ex\u00e9rcito nacional.\nO 26 de maio de 1933 foi nomeado \u00abXeneral\u00edsimo dos Ex\u00e9rcitos Nacionais\u00bb polo Congreso Nacional.\nPartido Dominicano.\nO Partido Dominicano achegou a maquinaria ideol\u00f3xica de soporte do r\u00e9xime. Constitu\u00eddo oficialmente o 2 de agosto de 1931, foi, o \u00fanico partido permitido durante o r\u00e9xime, ag\u00e1s en contadas excepci\u00f3ns coxunturais. Mario Ferm\u00edn Cabral foi o principal l\u00edder do Partido, que ti\u00f1a por s\u00edmbolo unha palma. O carn\u00e9 de membro do partido converteuse nun documento obrigado para todos os dominicanos maiores de idade e era necesario para a maior\u00eda das actividades coti\u00e1s como buscar emprego, e para sa\u00edr do pa\u00eds.\nSegundo mandato 1934-1938, reelecci\u00f3n presidencial.\nEn febreiro de 1934 celebrouse unha convenci\u00f3n para elixir a Trujillo novamente como presidente a trav\u00e9s do Partido Dominicano. O 16 de maio tiveron lugar as elecci\u00f3ns nacionais con Trujillo como \u00fanico candidato e sen ningunha oposici\u00f3n pol\u00edtica. O 16 de agosto asumiu o poder por segunda vez, desta volta con Jacinto Bienvenido Peynado como vicepresidente.\nXenocidio de 1937: \u00abMasacre del Perejil\u00bb.\nTrujillo mostrou sempre preocupaci\u00f3n pola inmigraci\u00f3n haitiana \u00e1 Rep\u00fablica Dominicana, levando a cabo unha pol\u00edtica de discriminaci\u00f3n no pa\u00eds, non tanto por motivos racias como por factores pol\u00edticos e econ\u00f3micos.\nEn outubro de 1933 viaxou a Hait\u00ed para reunirse co seu presidente, St\u00e9nio Vincent. Trujillo prop\u00faxolle revisar o acordo anterior de 1929 con relaci\u00f3n aos l\u00edmites da fronteira dominico-haitiana. Vincent aceptou, e en marzo de 1936 ambos os dous presidentes asinaron o acordo, establecendo novos l\u00edmites administrativos. A pesar das negociaci\u00f3ns, os haitianos segu\u00edan entrando con pouco ou ning\u00fan control no territorio dominicano, cheg\u00e1ndose ao punto de que o gourde, a moeda nacional haitiana, estaba a utilizarse m\u00e1is c\u00e1 propia moeda dominicana, o peso, para o pago de bens e servizos en zonas territoriais que chegaban at\u00e9 a poboaci\u00f3n de Azua, no sur da naci\u00f3n.\nEntre o 28 de setembro e o 8 de outubro de 1937 tivo lugar un masacre contra a cidadan\u00eda haitiana que vivise nas zonas do Sur e fronteiriza con Hait\u00ed, nun xenocidio co\u00f1ecido como o \"Masacre del Perejil\" ou \"El Corte\". Tropas do ex\u00e9rcito dominicano mataron miles de haitianos (entre 15 e 20.000). O feito intentou ser xustificado co pretexto de temer infiltraci\u00f3ns, mais na realidade foi tam\u00e9n unha represalia, tanto polo conflito das divisas nacionais como por que Trujillo fora informado polo Servizo de Intelixencia Militar (o temible SIM) de que o goberno haitiano cooperaba cun plan de exiliados dominicanos que buscaban derrocalo.\nTerceiro mandato 1942-1947.\nEn febreiro de 1942 Trujillo foi novamente postulado \u00e1s elecci\u00f3ns polo Partido Dominicano e mais polo creado pouco antes Partido Trujillista. Tiveron lugar o 16 de maio, votando case 600.000 cidad\u00e1ns.\nEste mandato coincidiu coa celebraci\u00f3n dos 100 anos da creaci\u00f3n da naci\u00f3n dominicana, festex\u00e1ndose coas \u00abFestas do centenario\u00bb.\nO 4 de agosto de 1946 tivo lugar un forte terremoto na rexi\u00f3n nordeste do pa\u00eds.\nCrise do azucre de 1946.\nNo final de 1945 a crise nos enxe\u00f1os do azucre agudizouse por mor da inflaci\u00f3n, ademais do pouco salario dos operarios de baixa cualificaci\u00f3n. Trujillo usaba a opresi\u00f3n para contrarrestar as folgas, indo o ex\u00e9rcito buscar os traballadores que non foran traballar mediante redadas e acus\u00e1ndoos do delito de vagancia. Os capturados eran encarcerados e obrigados a traballar, o mesmo que quen non posu\u00eda os documentos regulamentarios do r\u00e9xime co\u00f1ecido como \u00abos 3 golpes\u00bb.\nEn xaneiro de 1946 un grupo de manifestantes obreiros chamado \u00abFederaci\u00f3n Local del Trabajo\u00bb, fundado polo l\u00edder sindical Mauricio B\u00e1ez, fixo unha folga durante m\u00e1is dunha semana. A ditadura terminou cedendo \u00e1s petici\u00f3ns dos demandantes, pero m\u00e1is tarde alg\u00fans foron perseguidos e asasinados, mentres que outros se exiliaron. Tempo despois Trujillo desintegrou todos os sindicatos do pa\u00eds, obrig\u00e1ndoos a pertencer a unha federaci\u00f3n af\u00edn a el. En 1950 Mauricio B\u00e1ez foi secuestrado en Cuba, onde estaba exiliado, sen que se volvese saber do seu paradoiro.\nCuarto mandato 1947-1952, segunda reelecci\u00f3n presidencial.\nEn maio de 1947 tiveron lugar novas elecci\u00f3ns, pero desta volta con fortes cr\u00edticas internacionais sobre o goberno ditatorial, o que levou a Trujillo a montar unha democracia ficticia. Nas elecci\u00f3ns participaron tres partidos pol\u00edticos: o Partido Nacional Laborista, o Partido Nacional democr\u00e1tico e o Partido Dominicano, que levaban de candidatos respectivamente a Rafael A. Espaillat, Francisco Pratts Ram\u00edrez e Rafael Le\u00f3nidas Trujillo. Trujillo ga\u00f1ou co 90 % dos votos.\nEn outubro de 1952 Trujillo creou o \"Instituto Trujilloniano\" con Manuel Pe\u00f1a Batlle como presidente, sendo a misi\u00f3n da instituci\u00f3n a difusi\u00f3n da obra do goberno de Trujillo.\nPol\u00edtica econ\u00f3mica.\nBaixo o goberno ditatorial de Trujillo houbo un certo benestar econ\u00f3mico, pois a s\u00faa pol\u00edtica econ\u00f3mica estaba centrada en liberar o pa\u00eds de d\u00e9bedas internacionais, promover a exportaci\u00f3n e fomentar a produci\u00f3n nacional.\nO 15 de agosto de 1938 inaugurouse o peirao de Santo Domingo, que impulsou de xeito significativo as actividades comerciais co exterior.\nO 24 de setembro de 1940 asinouse o tratado Trujillo-Hull, acordo que derogaba a convenci\u00f3n dominico-americana firmada en 1924, restablecendo as\u00ed o control absoluto das aduanas dominicanas.\nEn 1941 Trujillo mercou unha sucursal do National City Bank of New York, e o 24 de outubro dese mesmo ano fundou o Banco de Reservas.\nEn 1947 fundou o Banco Central da Rep\u00fablica Dominicana, e o 10 de xaneiro dese mesmo ano estableceuse o peso dominicano como moeda oficial do pa\u00eds, xa que at\u00e9 ent\u00f3n circulaba o d\u00f3lar estadounidense. O 19 de xullo Trujillo liquidou a d\u00e9beda externa do pa\u00eds, que ascend\u00eda a 9.271.855 d\u00f3lares.\nEntre 1945 e 1950 Trujillo procurou a industrializaci\u00f3n do pa\u00eds, especialmente no \u00e1mbito agropecuario. En 1955 o investimento industrial cuadriplicouse.\nPol\u00edtica migratoria.\nEn 1938, na conferencia de Evian, foi o \u00fanico pa\u00eds disposto a aceptar xudeus franceses, cun convenio realizado entre Trujillo e empresarios semitas da cidade de Nova York, onde acordaron o pago de arredor dun mill\u00f3n de d\u00f3lares. En 1940 chegaron \u00e1 Rep\u00fablica Dominicana 750 xudeus mediante un acordo asinado por Trujillo, que doou 110\u00a0km\u00b2 aos refuxiados, que despois se asentaron en Sos\u00faa.\nEn 1939, terminada a guerra civil espa\u00f1ola, permitiu entrar no pa\u00eds os exiliados do bando republicano. En 1952 viaxou de novo a Espa\u00f1a para reunirse co seu hom\u00f3logo, o xeneral Francisco Franco. Propiciou a inmigraci\u00f3n de espa\u00f1ois para a Rep\u00fablica Dominicana, presuntamente para \u00abbranquear\u00bb a raza.\nTam\u00e9n fomentou despois da segunda guerra mundial a inmigraci\u00f3n de agricultores xaponeses \u00e1 zona de Constanza e Jarabacoa.\nPol\u00edtica medioambiental.\nO r\u00e9xime de Trujillo ampliou considerablemente o Vedado do Yaque, unha reserva natural arredor do r\u00edo Yaque del Sur. En 1934 creou o primeiro parque nacional do pa\u00eds e estableceu unha axencia de garda para protexer o sistema de parques, e prohibiu a talla de pi\u00f1eiros sen permiso expreso. Por\u00e9n, se ben actuaba en nome do ecoloxismo, pretend\u00eda crear un monopolio para as s\u00faas empresas privadas. Na d\u00e9cada de 1950 o r\u00e9xime de Trujillo encargou un estudo sobre o potencial hidroel\u00e9ctrico de represar as v\u00edas navegables da Rep\u00fablica Dominicana. A comisi\u00f3n chegou \u00e1 conclusi\u00f3n de que s\u00f3 as v\u00edas navegables das fragas poder\u00edan soportar as presas hidroel\u00e9ctricas, polo que Trujillo prohibiu a talla nas potenciais concas fluviais. Despois do seu asasinato en 1961, retomouse a talla na Rep\u00fablica Dominicana. Os invasores queimaron os bosques para a agricultura e as empresas madeireiras talaron os bosques, reducindo as\u00ed a potencial xeraci\u00f3n de enerx\u00eda hidroel\u00e9ctrica no pa\u00eds. En 1967 o presidente Joaqu\u00edn Balaguer lanzou ataques militares contra a talla ilegal.\nRelaci\u00f3ns coa Igrexa.\nNo seu segundo ano de goberno, Trujillo procurou obter o apoio da Igrexa Cat\u00f3lica, decretando varias medidas a favor da mesma, como a concesi\u00f3n dun subsidio por parte do goberno. Isto valeulle o nomeamento como membro da Orde Hierosolimitana del Santo Sepulcro por parte do arcebispo de Santo Domingo Monse\u00f1or Adolfo Nouel en agosto de 1931.\nOs desencontros de Trujillo coa Igrexa Cat\u00f3lica comezaron en 1932, ao ser substitu\u00eddo Monse\u00f1or Nouel polo Padre Rafael Castellanos Mart\u00ednez. O novo arcebispo non se someteu \u00e1 ditadura, e Trujillo considerou a actitude do relixioso coma unha rebeld\u00eda, polo que retirou o subsidio \u00e1 Igrexa e pediu ao Vaticano que destitu\u00edse a Castellanos, facendo que retornase Nouel como arcebispo vitalicio.\nO 15 de xu\u00f1o de 1954 Trujillo viaxou ao Vaticano para firmar o Concordato de 1954 con P\u00edo XII, quen o distinguiu coa Gran cruz da Orde Piana. Pola s\u00faa parte, o goberno dominicano conced\u00eda \u00e1 igrexa cat\u00f3lica privilexios sobre outras confesi\u00f3ns.\nO 31 de xaneiro de 1960 todas as igrexas da Rep\u00fablica Dominicana pux\u00e9ronse de acordo e mediante unha carta pastoral mostraron o seu desacordo co r\u00e9xime. Trujillo respondeu atacando mediaticamente a igrexa cat\u00f3lica e promoveu protestas contra os bispos do momento.\nFeira da Paz.\nO 20 de decembro de 1955 foi inaugurada a Feira da Paz e Confraternidade do Mundo Libre, evento adicado a celebrar os 25 anos de Trujillo. A feira custou ao Estado m\u00e1is de 30 mill\u00f3ns de d\u00f3lares, case un terzo do orzamento nacional da \u00e9poca, o que provocou unha crise econ\u00f3mica considerable.\nPresidentes monicreques 1938-1942 1952-1961.\nTrujillo usou varios gobernos monicreques para enganar a opini\u00f3n internacional, mantendo a ditadura nunha especie de pseudodemocracia, a\u00ednda que nunca deixou de gobernar desde que asumiu o poder en 1930.\nPor mor dos problemas internacionais ocorridos no seu anterior goberno (1934-1938), Trujillo decidiu postular como candidato \u00e1 presidencia o seu primeiro monicreque Jacinto Bienvenido Peynado. Nas elecci\u00f3ns do 16 de maio de 1938 Peynado, que levaba a Manuel Troncoso de la Concha como vicepresidente, ga\u00f1ou coa totalidade dos votos emitidos, tomando posesi\u00f3n como presidente o 16 de agosto dese mesmo ano. Peynado foi relevado polo vicepresidente Troncoso tralo seu falecemento en 1940.\nO 16 de agosto de 1952 xurou o cargo o terceiro presidente monicreque, o seu irm\u00e1n H\u00e9ctor Bienvenido Trujillo. Nese per\u00edodo Rafael Le\u00f3nidas Trujillo ostentaba o cargo de embaixador dominicano ante a OEA, e realizou varias viaxes por Am\u00e9rica e Europa.\nEn 1957 tiveron lugar as elecci\u00f3ns presidenciais para o per\u00edodo 1957-1962, con H\u00e9ctor Bienvenido Trujillo e Joaqu\u00edn Balaguer como candidatos \u00e1 presidencia e vicepresidencia, respectivamente. Nun engano para aparentar democracia, Trujillo fixo renunciar a seu irm\u00e1n H\u00e9ctor Bienvenido en 1960, sendo substitu\u00eddo o 3 de agosto por Joaqu\u00edn Balaguer, sendo este o \u00faltimo presidente monicreque do ditador.\nServizo de Intelixencia Militar (SIM).\nNo final da d\u00e9cada de 1950 creouse unha especie de polic\u00eda secreta chamada Servizo de Intelixencia Militar (SIM), que ti\u00f1a por finalidade a represi\u00f3n pol\u00edtica. A organizaci\u00f3n contaba con varios axentes secretos e funcionarios da ditadura con Johnny Abbes como xefe, quen se encargaba de levar a cabo as ordes de represi\u00f3n e tortura de Trujillo, se ben en ocasi\u00f3ns Abbes actuaba por cuenta propia.\nO SIM, que atemorizaba \u00e1 poboaci\u00f3n en xeral mediante a tortura, contaba con varios lugares para levalas a cabo, entre eles o C\u00e1rcere do 9 e o C\u00e1rcere do 40.\nIntentos de derrocamento.\nPara este mandato Trujillo tivo en contra varios gobernos estranxeiros, como R\u00f3mulo Betancourt de Venezuela, Juan Jos\u00e9 Ar\u00e9valo de Guatemala, Ram\u00f3n Grau San Mart\u00edn de Cuba e Elie Lescot de Hait\u00ed.\nOs exiliados dominicanos celebraron un congreso na Universidade da Habana, formando a organizaci\u00f3n Frente Unido de la Liberaci\u00f3n Dominicana, con \u00c1ngel Morales como presidente, e con membros como o contista e pol\u00edtico dominicano Juan Bosch. O principal prop\u00f3sito foi xestionar ante os gobernos democr\u00e1ticos de Am\u00e9rica Latina e o Caribe unha axuda militar para utilizala contra a ditadura de Trujillo. O encargado das xesti\u00f3ns internacionais foi Bosch, que viaxou a varios pa\u00edses para reunirse cos seus respectivos presidentes.\nO 21 de setembro de 1947 o grupo de dominicanos no exilio xunto a un batall\u00f3n voluntario de militares armados procedentes de Cuba e outros pa\u00edses de Am\u00e9rica Latina partiron cara a Santo Domingo nun movemento militar chamado Expedici\u00f3n de Cayo Confites. M\u00e1is tarde foron obrigados a desembarcar, logo apresados e levados ao recinto militar de Columbia situado na Habana, fracasando as\u00ed a invasi\u00f3n.\nO 19 de xu\u00f1o de 1949 realizouse un segundo intento para derrocar o r\u00e9xime de Trujillo, mais volveu a fracasar, terminando alg\u00fans dos participantes carbonizados nun contraataque do ex\u00e9rcito dominicano, e outros foron apresados.\nO 14 de xu\u00f1o de 1959 varios homes armados comandados por Enrique Jim\u00e9nez Moya aterraron en Constanza co fin de derrocar a Trujillo. O 20 de xu\u00f1o do mesmo ano desembarcaron en Maim\u00f3n 144 homes dirixidos por Jos\u00e9 Horacio Rodr\u00edguez na provincia de Puerto Plata, desprazados na lancha \"Carmen Elsa\". Despois de varios d\u00edas de combate en contra do r\u00e9xime, os expedicionarios foron derrotados e trasladados \u00e1 Base A\u00e9rea de San Isidro onde foron torturados. Alg\u00fans sobreviviron, pero m\u00e1is tarde foron fusilados.\nEse mesmo ano formouse un movemento pol\u00edtico de esquerda chamado Movimiento 14 de junio, composto por xente nova que procuraba un cambio cara \u00e1 democratizaci\u00f3n do pa\u00eds. O movemento contaba con Manolo Tav\u00e1rez Justo e a s\u00faa esposa Minerva Mirabal como l\u00edderes. Trujillo actuou contra a maior\u00eda dos membros do grupo, mand\u00e1ndoos encarcerar e torturar mediante o SIM.\nCando John F. Kennedy tomou posesi\u00f3n como presidente dos Estados Unidos o 20 de xaneiro de 1961, os plans da CIA para derrocar a Trujillo estaban en marcha. A pesar diso, o presidente Kennedy enviou ao diplom\u00e1tico Robert D. Murphy para que se entrevistase con Trujillo e o persuadise de que se retirase do poder. Murphy chegou a Santo Domingo o 15 de abril de 1961, sendo o cuarto e \u00faltimo emisario do goberno estadounidense que trataba de convencer ao ditador para que se retirase polas boas.\nA\u00ednda que o goberno dos Estados Unidos ofrecera o seu apoio en armas e lox\u00edstica a quen buscase p\u00f3r fin \u00e1 ditadura, decidiu retirar a oferta despois de que se producise o golpe de Estado; se ben o plan puxo fin \u00e1 vida de Trujillo, supuxo tam\u00e9n a morte de case todos os involucrados, xa que sen apoio internacional quedaron practicamente illados.\nAcordo con Duvalier.\nO 22 de decembro de 1958, na fronteira dominico-haitiana entre Jiman\u00ed e Malpasse, Trujillo e o ditador Fran\u00e7ois Duvalier firmaron un acordo de mutua protecci\u00f3n. O acordo establec\u00eda entre outras cosas que ning\u00fan dos dous gobernos permitir\u00eda nos seus respectivos territorios actividades subversivas en contra dalg\u00fan deles, nin que os exiliados pol\u00edticos realizaran propaganda sistem\u00e1tica incitando ao uso da violencia en contra dos seus respectivos Estados.\nRelaci\u00f3ns internacionais.\nO anticomunismo de Trujillo tend\u00eda a cuidar a s\u00faa coexistencia pac\u00edfica co goberno dos Estados Unidos.\nDespois do xenocidio de haitianos de 1937, a tiran\u00eda de Trujillo comezou a ter problemas internacionais, sobre todo cos Estados Unidos. Un dos membros da C\u00e1mara de Representantes dos Estados Unidos, Hamilton Fish, pediu ao seu goberno que rompese as relaci\u00f3ns coa Rep\u00fablica Dominicana se non se resolv\u00eda o conflito con Hait\u00ed. O 31 de xaneiro de 1938 Trujillo asinou un acordo co goberno haitiano, indemniz\u00e1ndoo con 750.000 d\u00f3lares pola matanza. Por\u00e9n, m\u00e1is tarde Trujillo valeuse de artima\u00f1as e s\u00f3 pagou 550.000 d\u00f3lares.\nDurante a segunda guerra mundial Trujillo posicionouse cos aliados e declarou a guerra a Alema\u00f1a e o Xap\u00f3n o 11 de decembro de 1941. Se ben non houbo participaci\u00f3n militar da Rep\u00fablica Dominicana, esta converteuse as\u00ed nun dos membros fundadores das Naci\u00f3ns Unidas. Trujillo alentou as relaciones diplom\u00e1ticas e econ\u00f3micas cos EUA, mais mant\u00e9n relaci\u00f3ns tensas con parte de Am\u00e9rica Latina, especialmente con Costa Rica e Venezuela. Mantivo relaci\u00f3ns amistosas con Franco en Espa\u00f1a, Per\u00f3n da Arxentina, e Somoza de Nicaragua. Cara ao final do seu goberno, a s\u00faa relaci\u00f3n cos Estados Unidos deteriorouse.\nEn 1941, \u00c9lie Lescot, que recibira apoio financeiro de Trujillo, sucedeu a St\u00e9nio Vincent como Presidente de Hait\u00ed. Trujillo esperaba que Lescot fose un monicreque, mais Lescot volveuse na s\u00faa contra. Trujillo, sen \u00e9xito, intentou asasinalo en 1944, e despois o goberno haitiano publicou o feito, desacreditando a Trujillo.\nO 12 de marzo de 1956 foi secuestrado pola ditadura dominicana o profesor de Universidade de Columbia e exiliado espa\u00f1ol Jes\u00fas de Gal\u00edndez, que daquela resid\u00eda en Nova York. Gal\u00edndez escribira unha tese doutoral sobre a ditadura de Trujillo, motivo polo cal foi secuestrado. Isto provocou que os Estados Unidos rompesen definitivamente as relaci\u00f3ns coa ditadura.\nEse mesmo ano, ao decatarse Trujillo de que Fidel Castro estaba a ga\u00f1ar terreo, comezou a apoiar a Fulgencio Batista con cartos, avi\u00f3ns, equipos e homes. Trujillo, convencido de que prevalecer\u00eda Batista, sorprendeuse moito cando este se presentou coma un fuxitivo despois de ser derrocado. Trujillo mantivo a Batista at\u00e9 agosto de 1959 coma un \u00abprisioneiro virtual\u00bb. S\u00f3 despois de pagar entre tres e catro mill\u00f3ns de d\u00f3lares puido Batista viaxar a Portugal, que lle concedera un visado.\nCastro ameazou con derrocar a Trujillo, e Trujillo respondeu aumentando o orzamento para a defensa nacional. Unha lexi\u00f3n estranxeira formouse para defender Hait\u00ed, xa que se esperaba que Castro poder\u00eda invadir primeiro a parte oeste da illa e eliminar as\u00ed a Fran\u00e7ois Duvalier.\nEn 1959 Trujillo comezou a interferir cada vez m\u00e1is nos asuntos internos de pa\u00edses veci\u00f1os. Trujillo expresou o seu gran desprezo polo presidente de Venezuela R\u00f3mulo Betancourt. Un opo\u00f1ente establecido e aberto de Trujillo, Betancourt estivera asociado cos dominicanos que conspiraran contra o ditador. Trujillo desenvolveu un odio obsesivo e persoal cara a Betancourt e apoiou numerosos plans dos exiliados venezolanos para derrocalo. Por mor disto, o goberno venezolano levou o caso en contra de Trujillo \u00e1 Organizaci\u00f3n de Estados Americanos (OEA). Esta situaci\u00f3n enfureceu a Trujillo, quen ordenou aos seus axentes estranxeiros colocar unha bomba no coche de Betancourt. O intento de asasinato, levado a cabo o 24 de xu\u00f1o de 1960, feriu mais non matou o presidente venezolano.\nO incidente con Betancourt puxo a opini\u00f3n mundial contra Trujillo. Indignados, os membros da OEA aprobaron por unanimidade romper relaci\u00f3ns diplom\u00e1ticas co goberno de Trujillo e impor sanci\u00f3ns econ\u00f3micas \u00e1 Rep\u00fablica Dominicana. A relaci\u00f3n co ditador convert\u00e9rase nunha vergo\u00f1a para os Estados Unidos e foi rota de modo irreconciliable despois do incidente con Betancourt.\nO desfile do mill\u00f3n.\nO 24 de outubro de 1960, para conmemorar o 69\u00ba aniversario de Trujillo, os seus colaboradores organizaron o desfile do mill\u00f3n, con centos de persoas de diversos sectores sociais desfilando para reafirmar a popularidade de Trujillo e pedir a s\u00faa postulaci\u00f3n para as elecci\u00f3ns de 1962.\nCulto \u00e1 personalidade.\nA suxesti\u00f3n de Mario Ferm\u00edn Cabral, o Congreso aprobou en 1936 cambiar o nome da capital Santo Domingo a \"Ciudad Trujillo\"; amais, a provincia San Crist\u00f3bal foi renomeada como \"Provincia Trujillo\", e o pico m\u00e1is alto do pa\u00eds, o pico La Pelona Grande (hoxe Pico Duarte), pasou a chamarse \"Pico Trujillo\" na s\u00faa honra. As estatuas de \"El Jefe\" foron producidas en masa e erixidas en toda a Rep\u00fablica Dominicana, e as pontes e edificios p\u00fablicos tam\u00e9n foron nomeados na s\u00faa honra.\nOs peri\u00f3dicos do pa\u00eds escrib\u00edan eloxios cara a Trujillo como parte da portada, e nas matr\u00edculas dos veh\u00edculos foi inclu\u00eddo o lema \"\u00a1Viva Trujillo!\", e en Ciudad Trujillo creouse un sinal el\u00e9ctrico co lema \"Dios y Trujillo\". Co tempo, mesmo as igrexas estaban obrigadas a publicar o lema \"Dios en el cielo, Trujillo en la tierra\". Conforme pasou o tempo, a orde da frase inverteuse a \"Trujillo en la Tierra, Dios en el Cielo\".\nTrujillo foi proposto para o Premio Nobel da Paz, se ben o comit\u00e9 rexeitou a suxesti\u00f3n. Cando Trujillo recib\u00eda (ou chamaba) un visitante, os seus catro gardacostas disparaban cara a arriba. Obrigou aos intelectuais a escribir libros que despois se atribu\u00eda. Ademais, adxudicouse varios t\u00edtulos honor\u00edficos, como Doutor, Licenciado, Pai da Patria Nova, Benefactor da Patria ou Protector da Igrexa. Para entrar na universidade cumpr\u00eda renderlle pleites\u00eda e para graduarse era requisito indispensable facer profesi\u00f3n p\u00fablica de fe trujillista.\nA s\u00faa filla Angelita foi nomeada ra\u00ed\u00f1a da Feira da Paz e a Fraternidade do Mundo Libre en 1955, un evento pomposo que custou case 30 mill\u00f3ns de d\u00f3lares. Os organizadores da Feira declararon escritora e fil\u00f3sofa \u00e1 esposa de Trujillo, naquel ent\u00f3n Mar\u00eda Mart\u00ednez Alba, malia ser semianalfabeta.\nVida particular.\nNa s\u00faa mocidade Trujillo foi acusado de varios delitos, inclu\u00eddos sexuais. A comezos da d\u00e9cada de 1910 Trujillo violou unha menor, quedando este feito impune.\nO 13 de agosto de 1913, con 21 anos, Trujillo casou con Aminta Ledesma, unha moza de boa reputaci\u00f3n, fila dun campesi\u00f1o procedente de San Crist\u00f3bal. Tiveron d\u00faas fillas: Julia Genoveva, que naceu e morreu en 1914, e Flor de Oro Trujillo Ledesma, nada en 1915 e que m\u00e1is tarde casou con Porfirio Rubirosa. O primeiro matrimonio de Trujillo rematou en divorcio en 1925.\nO 30 de marzo de 1927 casou con Bienvenida Ricardo, unha rapaza de Montecristi, filla de Buenaventura Ricardo Heureaux. Un ano m\u00e1is tarde co\u00f1eceu a Mar\u00eda de los \u00c1ngeles Mart\u00ednez Alba \u00abla Espa\u00f1olita\u00bb e tivo un romance con ela. Desa relaci\u00f3n naceu o 5 de xu\u00f1o de 1929 Rafael Leonidas (Ramfis). Divorciouse de Bienvenida Ricardo en 1935, alegando que non pod\u00eda darlle fillos. Por\u00e9n, en 1936, procreou con Bienvenida a Odette. Tivo dous fillos m\u00e1is con Mar\u00eda Mart\u00ednez: Angelita Trujillo (nada en Par\u00eds o 10 de xu\u00f1o de 1939) e Rhadam\u00e9s Leonidas Trujillo (nado o 1 de decembro de 1942). Ramfis e Rhadam\u00e9s eran nomes de personaxes da \u00f3pera \"Aida\" de Giuseppe Verdi.\nEn 1937, Trujillo co\u00f1eceu a Lina Lovat\u00f3n Pittaluga, unha moza da clase alta coa que mantivo unha relaci\u00f3n e coa que tivo dous fillos: Yolanda (n. 1939) e Rafael (n. o 20 de xu\u00f1o de 1943).\nSegundo unha publicaci\u00f3n de Jes\u00fas de Gal\u00edndez, Ramfis non era fillo de Trujillo, sen\u00f3n dun cubano chamado Rafael Dominici, co que Mar\u00eda Mart\u00ednez estaba casada no momento en que naceu. A publicaci\u00f3n nunca se desmentiu, quedando todo como un misterio.\nA pesar de non ser afeccionado ao b\u00e9isbol, Trujillo utilizaba este deporte, o de maior sona na Rep\u00fablica Dominicana, como ferramenta de seduci\u00f3n para os seus fins reeleccionistas. Trujillo invitou a numerosos xogadores negros dos Estados Unidos, onde non pod\u00edan xogar con liberdade pola discriminaci\u00f3n da \u00e9poca. Leroy Robert \"Satchel\" Paige viaxou ao Caribe e Am\u00e9rica Latina, onde os equipos estaban integrados. Xogou no Dragones de Ciudad Trujillo, equipo organizado por Trujillo co fin de ga\u00f1ar popularidade. Chegou a pagar a Paige 30.000 d\u00f3lares para que ga\u00f1ase o campionato dominicano. Paige fuxiu da Rep\u00fablica Dominicana cos seus compa\u00f1eiros de equipo tras cobrar por temor a represalias por parte dos inimigos de Trujillo.\nTrujillo era din\u00e1mico e saudable, mais ti\u00f1a cr\u00f3nicas infecci\u00f3ns urinarias e, m\u00e1is tarde, problemas de pr\u00f3stata. En 1934, o doutor Georges Marion foi chamado desde Par\u00eds para realizarlle tres procedementos urol\u00f3xicos a Trujillo.\nCo tempo Trujillo adquiriu numerosos bens. O seu lugar favorito era \u00abLas Caobas\u00bb, un lugar cerca de San Crist\u00f3bal, e unha casa na praia de Najayo. Outros lugares da s\u00faa propiedade, que rara vez frecuentaba, son Santiago, Constanza, La Cumbre, San Jos\u00e9 de las Matas. Amais, ti\u00f1a un \u00e1tico no hotel Embajador, en Santo Domingo.\nSe ben a s\u00faa imaxe p\u00fablica era de personaxe cat\u00f3lico, ti\u00f1a numerosas superstici\u00f3ns.\nPatrimonios adquiridos.\nTrujillo utilizaba o m\u00e9todo de adquirir propiedades, leiras e negocios lucrativos, a prezos moi baixos, polo que os sectores da clase alta e investidores se aterrorizaban cando Trujillo se interesaba nalgunha das s\u00faas propiedades. Deste modo Trujillo adquir\u00eda propiedades, e acobou considerando a Rep\u00fablica Dominicana coma un feudo privado da s\u00faa familia.\nTrujillo e a s\u00faa familia amasaron unha enorme riqueza. Adquiriu propiedades como terras gandeiras a grande escala, e entrou en produci\u00f3n de carne e leite, se ben as operaci\u00f3ns evolucionaron axi\u00f1a cara ao monopolio. Outras industrias nas que participou foron o sal, azucre, tabaco, madeira e loter\u00eda. Xa en 1937 os ingresos anuais de Trujillo eran de aproximadamente 1,5 mill\u00f3ns de d\u00f3lares.\nEn 1940 apropi\u00e1rase xa da maior\u00eda das empresas dominicanas, creando un monopolio no pa\u00eds. En 1960 posu\u00eda o 60 % da industria azucreira dominicana, cunha fortuna persoal de 800 mill\u00f3ns de d\u00f3lares, chegando a ser a 6\u00aa persoa m\u00e1is rica do mundo. No momento da s\u00faa morte ti\u00f1a 111 empresas no seu pa\u00eds.\nDe distintas maneiras logrou concentrar ao longo da s\u00faa vida unha gran parte da econom\u00eda dominicana na s\u00faa man."}
{"id": "164952", "revid": "23204", "url": "https://gl.wikipedia.org/wiki?curid=164952", "title": "Frank Fenner", "text": "Frank John Fenner, nado o 21 de decembro de 1914 e finado o 22 de novembro de 2010, foi un cient\u00edfico e m\u00e9dico australiano cunha importante carreira no campo da virolox\u00eda. Os seus dous logros m\u00e1is senlleiros foron a supervisi\u00f3n da campa\u00f1a para a erradicaci\u00f3n da var\u00edola, e o uso do virus da mixomatose como ferramenta para controlar a praga de coellos que ateigaba Australia.\nDistinci\u00f3ns e reco\u00f1ecementos.\nFenner recibiu m\u00faltiples reco\u00f1ecemento a longo da s\u00faa carreira. Entre os m\u00e1is destacados figuran:"}
{"id": "164953", "revid": "89787", "url": "https://gl.wikipedia.org/wiki?curid=164953", "title": "Virolox\u00eda", "text": "A virolox\u00eda \u00e9 unha rama da microbiolox\u00eda que estuda os virus, part\u00edculas submicroscopicas de material xen\u00e9tico (ADN ou ARN) contido nunha c\u00e1pside proteica, as\u00ed como outras part\u00edculas similares a virus (viroides, virusoides). Esta rama da biolox\u00eda c\u00e9ntrase no estudo dos seguintes aspectos dos virus: estrutura, clasificaci\u00f3n e evoluci\u00f3n, mecanismos de infecci\u00f3n e explotaci\u00f3n da c\u00e9lula h\u00f3spede con fins reprodutivos, interacci\u00f3n coa fisiolox\u00eda do organismo infectado e inmunidade, doenzas causadas, t\u00e9cnicas de illamento e cultivo, terapia x\u00e9nica, e utilizaci\u00f3n en investigaci\u00f3n e desenvolvemento. A virolox\u00eda \u00e9 considerada un subcampo da microbiolox\u00eda e a medicina.\nA s\u00faa investigaci\u00f3n incl\u00fae:\nHistoria da virolox\u00eda.\nO termo \"virus\" apareceu en 1599. O seu significado orixinal \u00e9 \"veleno\", e tardou en adquirir o seu significada actual.\nS\u00e9culos XVIII e XIX.\nOs primeiros descubrimentos sobre os virus tiveron que ver coas s\u00faas vacinas, moito antes de co\u00f1ecerse que era exactamente un virus. Unha das primeiras formas de vacinaci\u00f3n contra a var\u00edola desenvolveuse hai varios milenios na China. Consist\u00eda na aplicaci\u00f3n de residuos de pacientes de var\u00edola (tecidos ou flu\u00eddos) de doentes, co obxectivo de inmunizar a persoas sas. En 1717 Mary Wortley Montagu observou dita pr\u00e1ctica en Istambul, e intentou popularizala en Gran Breta\u00f1a, de maneira infrutuosa. Era unha pr\u00e1ctica relativamente perigosa, xa que se inoculaban virus viables da var\u00edola, a\u00ednda que atenuados. En 1796 Edward Jenner desenvolveu un m\u00e9todo m\u00e1is seguro, utilizando residuos de var\u00edola de orixe bovina (var\u00edola da vacas ou \"cowpox\"), conseguindo a inmunizaci\u00f3n exitosa da primeira persoa, o que permitiu a adopci\u00f3n xeneralizada de dita pr\u00e1ctica. Posteriormente desenvolv\u00e9ronse outras vacinas exitosas contra outras enfermidades virais, como a da rabia de Louis Pasteur, obtida en 1886. Por\u00e9n, nesa \u00e9poca, a natureza dos virus era a\u00ednda desco\u00f1ecida.\nEn 1892 Dmitri Ivanovsky demostrou que a enfermidade do mosaico do tabaco, era causada por un axente \"invisible\" altamente contaxioso, que pod\u00eda pasar a trav\u00e9s dun filtro de porcelana Chamberland que as bacterias non poden atravesar. En 1898 Martinus Beijerinck repetiu o traballo de Ivanovski. Adicionalmente, logrou a transferencia de dito \"axente filtrable\" dunha planta a outra. Os seus experimentos permit\u00edronlle conclu\u00edr que dito axente contaxioso pod\u00eda replicarse no novo hospedador, o que significaba que non se trataba simplemente dunha toxina, e chamouno \"contagium vivum fluidum.\" A cuesti\u00f3n de se o axente era un \"flu\u00eddo vivente \" ou unha part\u00edcula a\u00ednda non estaba resolta.\nS\u00e9culo XX.\nEn 1903 prop\u00faxose por primeira vez que a transduci\u00f3n mediada por virus poder\u00eda causar cancro. En 1908 Bang e Ellerman demostraron que un filtrado de orixe viral pod\u00eda transmitir a leucemia aviar; observaci\u00f3ns que foron ignoradas ata o momento en que a leucemia se considerou como un estado canceroso. En 1911 Peyton Rous demostrou a transmisi\u00f3n da leucemia aviar, un tumor s\u00f3lido, mediada por un virus, e grazas a isto fue considerado o \"pai da virolox\u00eda tumoral\". O virus foi denominado virus do sarcoma de Rous, e clasificouse como un retrovirus. Desde ent\u00f3n, decrib\u00edronse numerosos retrovirus cancer\u00edxenos.\nA existencia de virus con capacidade de infectar bacterias (bacteri\u00f3fagos) foi descrita por Frederick Twort en 1911, e por F\u00e9lix d'Herelle en 1917. Debido a que as bacterias poden reproducirse dodamente en cultivo \"in vitro\", este feito conduciu a un crecemento importante da virolox\u00eda.\nA causa da pandemia de gripe de 1918 non foi reco\u00f1ecida ata finais de 1918, cando cient\u00edficos franceses demostraron que un virus capaz de atravesar filtros cl\u00e1sicos de retenci\u00f3n de certos microorganismos pat\u00f3xenos pod\u00eda transmitir a doenza en humanos e animais, cumprindo cos postulados de Koch (que deben cumprir as doenzas para ser condideradas infecciosas).\nEn 1926 demostrouse que a escarlatina era causada por unha bacteria que era o h\u00f3spede dun virus bacteri\u00f3fago.\nA\u00ednda que os virus vexetais e os bacteri\u00f3fagos poden cultivarse \"in vitro\" de xeito relativamente simple, os virus animais normalmente requiren un h\u00f3spede animal vivente, facendo moito m\u00e1is complexo o estudo das s\u00faas caracter\u00edsticas biol\u00f3xicas e infecciosas. En 1931 demostrouse que o virus da gripe pod\u00eda multiplicarse en ovos de ave, un m\u00e9todo que a\u00ednda se utiliza para a produci\u00f3n de certas vacinas. En 1937, Max Theiler obtivo un cultivo do virus da febre amarela en ovos aviares, e produciu unha vacina a partir dunha cepa atenuada do virus; esta vacina salvou mill\u00f3ns de vidas e a\u00ednda \u00e9 utilizada actualmente.\nMax Delbr\u00fcck, especialista en bacteri\u00f3fagos, describiu o seu ciclo de vida (1937) como segue: a part\u00edcula viral \u00e9 ensamblada a partir das estruturas que a compo\u00f1en nunha soa etapa; finalmente, deixa a c\u00e9lula anfitrioa para infectar outras c\u00e9lulas. O experimento de Hershey e Chase en 1952 demostrou que s\u00f3 entra na c\u00e9lula bacteriana durante unha infecci\u00f3n polo bacteri\u00f3fago T2 o ADN e non as prote\u00ednas. A transduci\u00f3n de bacterias por bacteri\u00f3fagos foi descrita o mesmo ano.\nEn 1949 John F. Enders, Thomas Weller e Frederick Robbins informaron da multiplicaci\u00f3n do poliovirus nun cultivo de c\u00e9lulas embrionarias humanas, no que foi o primeiro exemplo significativo dun virus animal obtido f\u00f3ra dun h\u00f3spede vivente ou de ovos de ave. Este traballo permitiu a Jonas Salk a produci\u00f3n dunha vacina contra a polio utilizando o virus desactivado. Esta vacina demostrou a s\u00faa efectividade en 1955.\nO primeiro virus que foi cristalizado e cuxa estrutura foi dilucidada en detalle foi o virus do mosaico do tabaco (TMV), virus que fora estudado previamente por Ivanovski e Beijerink. En 1935, Wendell Stanley obtivo a s\u00faa cristalizaci\u00f3n por microscop\u00eda electr\u00f3nica, demostrando \u00e1 s\u00faa vez que o virus permanece activo mesmo despois da cristalizaci\u00f3n. Imaxes obtidas por difraci\u00f3n de raios X do virus foron obtidas por Bernal e Fankuchen en 1941. Base\u00e1ndose en ditas imaxes, Rosalind Franklin propuxo a estrutura completa do virus do mosaico do tabaco en 1955. O mesmo ano, Heinz Fraenkel-Conrat e Robley Williams demostraron que o ARN purificado do TMV e a prote\u00edna da c\u00e1pside pod\u00edan autoensamblarse nun viri\u00f3n funcional, o que suxer\u00eda que este mecanismo de ensamblaxe \u00e9 utilizado tam\u00e9n dentro da c\u00e9lula h\u00f3spede, como Delbr\u00fcck propuxera anteriormente.\nEn 1963, Baruch Blumberg descubriu o virus da hepatite B e desenvolveu unha vacina contra a hepatite B.\nEn 1965, Howard Temin describiu o primeiro retrovirus: un virus cuxo xenoma de ARN \u00e9 transcrito a ADN complementario (ADNc), integr\u00e1ndose no xenoma do h\u00f3spede e expresando os seus compo\u00f1entes a partir do mesmo. A transcriptase inversa viral, a cal, xunto coa integrase viral, \u00e9 unha caracter\u00edstica distintiva dos retrovirus, foron descritas independentemente en 1970, por Howard Temin e David Baltimore. O primeiro retrovirus infeccioso para os humanos foi identificado por Robert Gallo en 1974. Posteriormente, determinouse que a primeira transcriptase inversa descrita non \u00e9 espec\u00edfica dos retrovirus, xa que os retrotranspos\u00f3ns que codifican dito encima son abundantes nos xenomas de todos os eucariotas. Aproximadamente do 10 ao 40% do xenoma humano deriva de tales entidades.\nEn 1975 describiuse o funcionamento dos oncovirus. Ata ese momento cr\u00edase que estes virus portaban certos xenes chamados oncoxenes, os cales, ao inser\u00edrense no xenoma do h\u00f3spede, pod\u00edan causar un cancro. Michael Bichop e Harold Varmus demostraron que o oncoxene do virus do sarcoma de Rous non \u00e9 espec\u00edfico de dito virus, sen\u00f3n que est\u00e1 presente no xenoma de animais sans de varias especies. O oncovirus pode cambiar o oncoxene benigno preexistente, convert\u00e9ndoo nun oncoxene cancer\u00edxeno.\nEn 1976 rexistrouse a primeira epidemia de \u00c9bola, doenza producida por un virus altamente letal e doadamente transmisible.\nEn 1977, Frederick Sanger secuenciou por primeira vez o xenoma completo dun organismo, o bacteri\u00f3fago PhiX174. O mesmo ano, Richard Roberts e Phillip Sharp mostraron en traballos independentes que os xenes do adenovirus conte\u00f1en intr\u00f3ns e, por tanto, deben utilizar un mecanismo de recombinaci\u00f3n xen\u00e9tica (ou empalme de xenes). M\u00e1is tarde demostrouse que case todos os xenes dos organismos eucariotas pos\u00faen intr\u00f3ns.\nEn 1979, unha campa\u00f1a mundial para a erradicaci\u00f3n da var\u00edola dirixida pola Organizaci\u00f3n Mundial da Sa\u00fade da ONU permitiu a s\u00faa completa erradicaci\u00f3n.\nEn 1982, Stanley Prusiner descubriu os pri\u00f3ns e mostrou que ditas entidades eran a causa da encefalopat\u00eda esponxiforme transmisible (EET) que afecta a cabras e ovellas.\nInformouse dos primeiros casos de SIDA en 1981, e o VIH, o retrovirus responsable da enfermidade, identific\u00e1rono en 1983 Luc Montagnier, Fran\u00e7oise Barr\u00e9-Sinoussi e Robert Gallo. A partir de ent\u00f3n, desenvolv\u00e9ronse diferentes probas cl\u00ednicas para detectar a presenza de anticorpos contra o VIH. Paralelamente, o importante esforzo de investigaci\u00f3n dedicado ao VIH converteuno no virus mellor estudado. O Herpesvirus humano 8, causante do sarcoma de Kaposi, o cal se desenvolve a mi\u00fado en enfermos de SIDA, foi identificado en 1994. Desenvolv\u00e9ronse diferentes medicamentos antiretrovirais a finais dos anos 90, diminu\u00edndo de maneira substancial a mortalidade debida ao SIDA nos pa\u00edses desenvolvidos.\nEn 1985, Harald zur Hausen demostrou que d\u00faas cepas do virus do papiloma humano (HPV papilomavirus) eran a causa do cancro de colo uterino. Os virus denominados oncovirus, contrib\u00faen ao desenvolvemento de certas formas de cancro. Case todos os casos de cancro cervical foron causados polo HPV que se contaxia por transmisi\u00f3n sexual. Outro exemplo \u00e9 a asociaci\u00f3n entre a infecci\u00f3n do virus da hepatite B ou C e o cancro de f\u00edgado.\nO virus da hepatite C foi identificado utilizando t\u00e9cnicas moleculares de clonaci\u00f3n en 1987, que serviron de base para a elaboraci\u00f3n de probas de detecci\u00f3n que reduciron de maneira importante a incidencia da transmisi\u00f3n da hepatite durante as transfusi\u00f3ns sangu\u00edneas.\nOs traballos iniciais en terapia x\u00e9nica utilizando vectores virais realiz\u00e1ronse ao inicio da d\u00e9cada de 1980, cando se dese\u00f1aron retrovirus que pod\u00edan inserir un xene de orixe distinta \u00e1 do xenoma do h\u00f3spede. Ditos virus portadores do xene externo non pos\u00faen un xenoma viral completo, e son incapaces de reproducirse. En 1989 realiz\u00e1ronse os primeiros estudos utilizando o modelo murino, que foron seguidos por estudos realizados en humanos. Ditos estudos foron realizados en pacientes coa enfermidade xen\u00e9tica inmunodeficiencia combinada grave, a\u00ednda que o \u00e9xito dos ensaios cl\u00ednicos foi limitado. Entre 1990 e 1995 a terapia x\u00e9nica aplicouse a varias enfermidades, utilizando diferentes vectores virais, a\u00ednda que os obxectivos iniciais non foron completamente alcanzados. En 1999, ocorreu un accidente grave cando un pacente morreu durante un ensaio cl\u00ednico de terapia x\u00e9nica, debido a que desenvolveu unha resposta inmune grave despois de ter recibido un vector adenovirus. Informouse dun tratamento exitoso de terapia x\u00e9nica en dous casos de inmunodeficiencia combinada grave asociada ao cromosoma X en 2000.\nS\u00e9culo XXI.\nEn 2002 public\u00e1ronse traballos nos cales se xerou un poliovirus completamente sintetizado \"in vitro\", que se converteu no primeiro organismo xerado desta forma. Necesit\u00e1ronse dous anos para obter o xenoma de 7\u00a0741 bases a partir da secuencia de ARN (publicada previamente) do virus. En 2003, utilizouse un m\u00e9todo m\u00e1is r\u00e1pido para ensamblar o xenoma de 5\u00a0386 bases do bacteri\u00f3fago Phi X 174 en apenas 2 semanas.\nO mimivirus xigante, que alg\u00fans consideran un intermediario entre os procariotas m\u00e1is pequenos e os virus ordinarios, foi descrito en 2003 e secuenciado en 2004.\nA cepa do subtipo H1N1 do virus da gripe, que causou a morte de 50 mill\u00f3ns de persoas durante a pandemia de gripe espa\u00f1ola de 1918 foi reconstitu\u00edda en 2005. Fragmentos do xenoma foron recuperados a partir de tecidos preservados de v\u00edtimas da gripe, e logo da s\u00faa ensamblaxe, sintetizouse un virus viable a partir desa secuencia. A pandemia de gripe de 2009 foi xerada por outra cepa de virus da gripe A H1N1, co\u00f1ecida como \"gripe porcina\".\nEntre 2006 e 2007 determinouse que ao introducir certos xenes dun factor de transcrici\u00f3n espec\u00edfico en c\u00e9lulas epid\u00e9rmicas normais murinas ou humanas, era posible transformalas en c\u00e9lulas pluripotentes ou c\u00e9lulas nai ou troncais. A t\u00e9cnica empregada utiliza retrovirus modificados para transformar as c\u00e9lulas; isto representa un problema para utilizalas en terapia x\u00e9nica debido a que estes virus integran o seu xenoma nunha posici\u00f3n aleatoria no xenoma do h\u00f3spede, o cal pode interromper a secuencia doutros xenes e potencialmente, causar un cancro.\nEn 2008, descubriuse o vir\u00f3fago Sputnik como unha entidade que utiliza a maquinaria dun virus axudante para reproducirse, e pode inhibir a reproduci\u00f3n de dito virus axudante. O Sputnik reprod\u00facese nunha ameba infectada por un mamavirus, un parente pr\u00f3ximo do mimivirus mencionado anteriormente, co\u00f1ecido como o virus de maior tama\u00f1o descrito ata o momento.\nUn retrovirus end\u00f3xeno (ERV, polas s\u00faas siglas en ingl\u00e9s) \u00e9 un virus cuxo xenoma foi incorporado definitivamente ao xenoma das c\u00e9lulas xerminais dun organismo, o que lle permite xerar novas part\u00edculas virais despois de cada reproduci\u00f3n de dito organismo. Estimouse que aproximadamente o 9% do xenoma humano se orixinou a partir de ERV. En 2015 demostrouse que certas prote\u00ednas dun ERV expr\u00e9sanse activamente en embri\u00f3ns humanos 36 horas despois da fecundaci\u00f3n, e que parecen xogar unha funci\u00f3n no desenvolvemento embrionario, as\u00ed como na protecci\u00f3n dos embri\u00f3ns contra unha potencial infecci\u00f3n debido a outros virus.\nCultivo de virus \"in vitro\".\nNo ano 1954 outorg\u00f3uselle o premio Nobel a Thomas Huckle, que en 1949 realizara o descubrimento da capacidade de reproducirse \"in vitro\" do virus da poliomielite, asociado a cultivos celulares, o cal constitu\u00edu un extraordinario avance, permitindo cultivar o virus en laboratorio en grandes cantidades, posibilitando o desenvolvemento da vacina da poliomielite, as\u00ed como o illamento de moitos outros virus e o desenvolvemento doutras vacinas como a do sarampelo, rub\u00e9ola, papeiras, e a mellora doutras, como a da rabia. Desta maneira, Thomas Weller converteuse nun dos primeiros investigadores en illar virus como o da varicela-z\u00f3ster, o citomegalovirus e o virus da rub\u00e9ola, este \u00faltimo do seu propio fillo. A virolox\u00eda tam\u00e9n \u00e9 unha rama taxon\u00f3mica da biolox\u00eda para estudar os virus e todos os seus compo\u00f1entes.\nInfecciones virais e defensas do h\u00f3spede.\nUnha motivaci\u00f3n principal no estudo de virus \u00e9 que son os axentes causais de varias enfermidades contaxiosas importantes (infecci\u00f3ns virais), entre elas o arrefriado com\u00fan, a gripe, a rabia, o sarampelo, diferentes formas de diarrea, hepatite, dengue, febre amarela, polio, var\u00edola e SIDA. O virus Herpes simplex causa chagas e o herpes xenital estudouse como un axente causal da Enfermidade de Alzheimer.\nAlgunhas part\u00edculas subvirais tam\u00e9n son axentes causais de enfermidade: un pri\u00f3n \u00e9 reco\u00f1ecido como o axente causal das encefalopat\u00edas esponxiformes, as cales incl\u00faen o kuru, a enfermidade de Creutzfeldt-Jakob e a encefalopat\u00eda esponxiforme bovina (\"enfermidade das vacas tolas\"), mentres que a hepatite D se debe a un virus sat\u00e9lite.\nO estudo da maneira en que os virus causan enfermidades denom\u00ednase patox\u00e9nese viral. O grao no cal un virus causa enfermidade \u00e9 a s\u00faa virulencia (ou grao de patoxenidade).\nCando o sistema inmunitario dun vertebrado encontra un virus pode producir anticorpos espec\u00edficos que poden adherirse ao virus e neutralizar a s\u00faa infectividade, ou marcalo para indicar a s\u00faa destruci\u00f3n polas c\u00e9lulas fagoc\u00edticas. A presenza de anticorpos no soro sangu\u00edneo \u00e9 a mi\u00fado utilizada para determinar se unha persoa estivo exposta previamente a un virus determinado, grazas a probas de laboratorio como o ELISA. A vacinaci\u00f3n protexe contra as enfermidades virais estimulando a produci\u00f3n de anticorpos. Os anticorpos monoclonais, espec\u00edficos para un virus determinado, tam\u00e9n se utilizan para a s\u00faa detecci\u00f3n, con t\u00e9cnicas como a microscop\u00eda de fluorescencia.\nUnha segunda defensa dos vertebrados contra os virus \u00e9 a inmunidade mediada polos linfocitos T ou inmunidade celular. En dita resposta, cando un linfocito T reco\u00f1ece unha prote\u00edna potencialmente viral na superficie dunha ou varias c\u00e9lulas do corpo, dita c\u00e9lula ou grupo de c\u00e9lulas son destru\u00eddas, \u00e1 vez que poboaci\u00f3n de linfocitos T aumenta. Este mecanismo tam\u00e9n \u00e9 inducido por certos tipos de vacinas.\nA interferencia por ARN \u00e9 un mecanismo celular presente nas plantas, animais e outros eucariotas, que puido evolucionar como un sistema de defensa contra certos virus. Est\u00e1 constitu\u00eddo por un conxunto de encimas que poden detectar as cadeas virais de ARN bicatenario (que forman parte do ciclo de vida de certos tipos de virus), para logo eliminar as versi\u00f3ns correspondentes de ARN de cadea sinxela unidas a ditos ARN de cadea dobre, impedindo a traduci\u00f3n do ARN viral.\nCada enfermidade viral mortal presenta un paradoxo: A morte do h\u00f3spede non presenta beneficio alg\u00fans para o virus, ent\u00f3n, hai que explicar por que algunhas especies evolucionaron desa maneira. Actualmente, crese que a maior\u00eda dos virus son relativamente benignos nos seus h\u00f3spedes naturais; de feito, algunhas infecci\u00f3ns virais mesmo poder\u00edan ser beneficiosas para o h\u00f3spede. Por tanto, a letalidade dunha enfermidade viral ser\u00eda o resultado dun \"salto\" accidental do virus dunha especie en que \u00e9 benigno a un novo h\u00f3spede, que non est\u00e1 adaptado \u00e1 s\u00faa presenza (zoonose). Por exemplo, o virus que causa a gripe en humanos estar\u00eda asociado inicialmente aos porcinos e aves como os seus h\u00f3spedes naturais. Igualmente, o VIH que produce a SIDA, \u00e9 considerado como un virus derivado dunha forma benigna presente nos primates non humanos.\nA\u00ednda que foi posible previr certas enfermidades virais grazas \u00e1 vacinaci\u00f3n, o desenvolvemento de f\u00e1rmacos antivirais para tratar as enfermidades virais \u00e9 un avance recente. O primeiro f\u00e1rmaco deste tipo foi un interfer\u00f3n, substancia que \u00e9 producida naturalmente como resposta do organismo a unha infecci\u00f3n dada, que pode estimular outros compo\u00f1entes do sistema inmunitario.\nBiolox\u00eda molecular e terapia viral.\nCertos bacteri\u00f3fagos, poden transportar o material xen\u00e9tico dunha bacteria a outra, nun proceso co\u00f1ecido como transduci\u00f3n. Esta transferencia horizontal de xenes permitiu a s\u00faa utilizaci\u00f3n como unha ferramenta da biolox\u00eda molecular. O c\u00f3digo xen\u00e9tico, a funci\u00f3n dos ribozimas, o primeiro ADN recombinante e as bibliotecas de xenes foron desenvolvidas grazas aos bacteri\u00f3fagos. Diferentes elementos xen\u00e9ticos derivados de ditos virus, como certos promotores altamente eficaces, son utilizados masivamente na biolox\u00eda molecular de \u00faltima xeraci\u00f3n.\nA produci\u00f3n \"in vitro\" de virus pat\u00f3xenos de eucariotas en ausencia do organismo h\u00f3spede \u00e9 moito m\u00e1is complexa. Inicialmente utiliz\u00e1ronse ovos fertilizados de aves de curral. Actualmente, os cultivos celulares son a principal ferramenta utilizada no cultivo de virus en condici\u00f3ns controladas de laboratorio.\nCertos tipos de virus de organismos eucariotas deben introducir o seu material xen\u00e9tico no n\u00facleo das c\u00e9lulas h\u00f3spedes para que a s\u00faa reproduci\u00f3n sexa posible. Dita condici\u00f3n favoreceu a s\u00faa utilizaci\u00f3n como vectores con capacidade de introducir certos xenes de interese en c\u00e9lulas h\u00f3spede espec\u00edficas, proceso chamado transformaci\u00f3n celular. Diferentes retrovirus modificados (de baixa ou ningunha virulencia) son utilizados con frecuencia con este prop\u00f3sito.\nA utilizaci\u00f3n dos virus como vectores de xenes de interese \u00e9 o obxecto de estudo da terapia x\u00e9nica, que busca combater certas enfermidades xen\u00e9ticas. Por\u00e9n, unha das barreiras naturais para a utilizaci\u00f3n de ditos tratamentos, \u00e9 a posible resposta do sistema inmunitario do paciente contra os virus vectores.\nOutra forma de terapia actualmente en estudo \u00e9 o uso de bacteriofagos para combater enfermidades bacterianas como alternativa ao uso de antibi\u00f3ticos (ver tam\u00e9n os fagos como antimicrobianos).\nOs virus con actividade oncol\u00edtica son virus que infectan con preferencia certas c\u00e9lulas cancerosas. A investigaci\u00f3n na s\u00faa aplicaci\u00f3n como terapia contra o cancro enc\u00f3ntrase a\u00ednda en desenvolvemento.\nOutras aplicaci\u00f3ns.\nOutras aplicaci\u00f3ns modernas de certos virus modificados grazas \u00e1 enxe\u00f1ar\u00eda xen\u00e9tica, son a nanotecnolox\u00eda e a ciencia de materiais. Ademais, certos virus foron utilizados en neurociencia e na elaboraci\u00f3n de mapas neuronais.\nEstrutura e clasificaci\u00f3n dos virus.\nUnha das ramas importantes da virolox\u00eda \u00e9 a clasificaci\u00f3n dos virus. Os virus poden ser clasificados segundo a c\u00e9lula h\u00f3spede \u00e1 que infectan en: virus animais, virus de plantas, virus f\u00fanxicos, e bacteri\u00f3fagos (virus que infectan bacterias, entre os que est\u00e1n os virus m\u00e1is complexos). Outra forma de clasificalos \u00e9 pola forma xeom\u00e9trica da s\u00faa c\u00e1pside (as m\u00e1is com\u00fans son a helicoidal e a icosa\u00e9drica) ou pola estrutura do virus (por exemplo, pola presenza ou ausencia de envoltura viral lipoproteica). Os virus miden unhas poucas decenas de millon\u00e9simas de mil\u00edmetro (nan\u00f3metros), e o seu tam\u00f1o vai de 30\u00a0nm a uns 450\u00a0nm, o que significa que a gran maior\u00eda deles non se poden ver con microscopio \u00f3ptico e para estudalos hai que utilizar o electr\u00f3nico, a espectroscopia de resonancia magn\u00e9tica nuclear (RMN) e a cristalograf\u00eda de raios X.\nO sistema de clasificaci\u00f3n m\u00e1is \u00fatil e m\u00e1is usado distingue os virus polo tipo de \u00e1cido nucleico que pos\u00faen como material xen\u00e9tico e polo m\u00e9todo de multiplicaci\u00f3n xen\u00e9tica que empregan para obrigar a c\u00e9lula h\u00f3spede a producir m\u00e1is virus. O \u00e1cido nucleico pode ser ADN ou ARN, que poden ser bicatenarios (ou de dobre febra, \"double stranded\") ou monocatenarios (ou de febra simple, \"single stranded\"). Poden ser: \nO \u00faltimo informe do Comit\u00e9 Internacional de Taxonom\u00eda de Virus (2005) inclu\u00eda 5\u00a0450 virus distintos, organizados nunhas 2\u00a0000 especies, 287 x\u00e9neros, 73 familias e 3 ordes.\nOs vir\u00f3logos tam\u00e9n estudan as \"part\u00edculas subvirais\", part\u00edculas infecciosas moito m\u00e1is simples e pequenas que os virus, como son: \nOs taxons en virolox\u00eda non son necesariamente monofil\u00e9ticos, xa que as relaci\u00f3ns evolutivas dos diversos grupos non est\u00e1n claras. Existen tres hip\u00f3teses sobre a orixe dos virus: \nDe particular interese son os mimivirus, un tipo de virus xigantes que infecta amebas e codifica moita m\u00e1is maquinaria molecular que a que \u00e9 habitual nos virus, maquinaria e que se asocia xeralmente con bacterias. Ante eles xorde a pregunta de se son unha versi\u00f3n simplificada dun procariota parasito ou se se orixinaron como virus simples que despois adquiriron xenes dos seus h\u00f3spedes.\nA evoluci\u00f3n dos virus, que a mi\u00fado ocore conxuntamente coa evoluci\u00f3n do h\u00f3spede, \u00e9 estudada polo campo da evoluci\u00f3n viral.\nA\u00ednda que os virus se reproducen e evolucionan, non realizan ning\u00fan tipo de metabolismo, nin se moven de seu, e dependen sempre dun h\u00f3spede para a s\u00faa reproduci\u00f3n. A cuesti\u00f3n frecuentemente debatida de se os vivos son seres vivos ou non depende da definici\u00f3n que se utilice e non afecta \u00e1 realidade biol\u00f3xica dos virus."}
{"id": "164954", "revid": "89787", "url": "https://gl.wikipedia.org/wiki?curid=164954", "title": "Historia urbana de Khart\u00fan", "text": " \nKhart\u00fan (en \u00e1rabe, \"al-Khart\u00fbm\": \u0627\u0644\u062e\u0631\u0637\u0648\u0645, literalmente \"trompa de elefante\"), \u00e9 a capital do Sud\u00e1n. At\u00f3pase no cruzamento do Nilo Branco, procedente de Uganda, co Nilo Azul, que ven de Etiop\u00eda. Estes dous r\u00edos \u00fanense no r\u00edo Nilo que segue o seu curso cara Exipto.\nA cidade forma unha metr\u00f3pole xunto con Khart\u00fan Norte (\"Al-Jart\u016bm al-Bahr\u012b\": \u0627\u0644\u062e\u0631\u0637\u0648\u0645 \u0627\u0644\u0628\u062d\u0631\u064a) e Ondurman (\"Umm Durm\u0101n\": \u0623\u0645 \u062f\u0631\u0645\u0627\u0646) de catro mill\u00f3ns de habitantes.\nHistoria.\nA historia de Khart\u00fan comeza como lugar de asentamentos humanos dende o cuarto milenio antes da nosa era, na confluencia das d\u00faas ramas principais do Nilo (Branco e Azul). Entre os s\u00e9culos sexto e dezaseis da nosa era o centro do reino cristi\u00e1n de Alodia, as ru\u00ednas de cuxa capital, Soba, aparecen \u00e1s aforas da actual aglomeraci\u00f3n de Khart\u00fan (a uns 20\u00a0km ao sueste). Despois da ca\u00edda de Alodia e o desprazamento do poder ao sur, no final do s\u00e9culo XVII e principios do XVIII, asentamentos das tribos \"mahas\" da illa Tuti (situada xusto na uni\u00f3n das d\u00faas p\u00f3las do Nilo) colonizaron as ribeiras en terra firme con novas aldeas, xermolo das tres cidades que no futuro compor\u00e1n o conglomerado urbano de Khart\u00fan, entre elas a da propia vila na beira sur do Nilo Azul. Foi nesta \u00e9poca cando a fe isl\u00e1mica comezou o seu influxo na rexi\u00f3n .\nFundaci\u00f3n como avanzada militar otom\u00e1.\nA situaci\u00f3n xeogr\u00e1fica privilexiada volveu ser crucial cando o poder otom\u00e1n de Exipto andaba a procura dun acceso \u00e1s rexi\u00f3ns subsaharianas. En 1821, Ibrahim Pach\u00e1, fillo do gobernador Mehmet Al\u00ed, invadiu a zona establecendo unha gornici\u00f3n militar cun forte de adobe onde o r\u00edo era vadeable, dando orixe as\u00ed \u00e1 \"al-Khartum\" moderna. En 1830 foi designada capital oficial, independente do Cairo, do Imperio Otom\u00e1n na rexi\u00f3n do Sud\u00e1n Oriental. De seguida converteuse nun posto comercial que medrou axi\u00f1a como mercado de escravos, ouro e marfil. O intento dos primeiros gobernadores por organizar unha estrutura urbana merecedora de tal nome chocaron coa cultura semin\u00f3made da zona e as\u00ed o primeiro Khart\u00fan creceu de maneira an\u00e1rquica con edificaci\u00f3ns modestas de materiais provisionais, excepto o pazo de goberno, e falta absoluta de infraestruturas e servizos, que s\u00f3 andando o s\u00e9culo foron aparecendo.\nCara o 1860 unha base urbana foi consolid\u00e1ndose, mesmo con peiraos para o intenso tr\u00e1fico comercial polo Nilo. Tres barrios principais configuraban a vila: o do goberno (\"Hakim-dariya\", na ribeira do Nilo Azul), o mercado e \"Deims\" (as \u00e1reas residenciais nativas). Chegou a acadar os 50.000 habitantes .\nRevoluci\u00f3n mahdista e destruci\u00f3n de Khart\u00fan.\nA ocupaci\u00f3n exipcio-otom\u00e1 era vista con resentimento polos nativos. O poder, corrupto e opresoramente violento, favoreceu un clima onde xurdir\u00eda a figura do \"Mahdi\" (Muhammad Ahmad) quen levou as tribos sudanesas a unha revoluci\u00f3n isl\u00e1mica fundamentalista contra os ocupantes. En 1884 asediaron Khart\u00fan por un ano ata a s\u00faa ca\u00edda .\nO sucesor do Mahdi (quen morrera pouco despois da vitoria) ordenou en 1886 a evacuaci\u00f3n e completa destruci\u00f3n de Khart\u00fan (ag\u00e1s os peiraos e tumbas). No seu lugar estableceu a nova capital mahdista na veci\u00f1a Omdurm\u00e1n, ao norte, na beira occidental do Nilo e que servira de acuartelamento das tropas do asedio. Ata ent\u00f3n unha pequena poboaci\u00f3n fora, por\u00e9n,un lugar sinalado de desenvolvemento dunha corrente isl\u00e1mica suf\u00ed (\"Khalwa\") nos s\u00e9culos XVII-XVIII, de gran predicamento na zona.\nA nova Khart\u00fan colonial brit\u00e1nica.\nO estado isl\u00e1mico mahdista non durou moito. En 1898, as tropas brit\u00e1nicas de Lord Kitchener fix\u00e9ronse co control da rexi\u00f3n declarando novamente a Khart\u00fan como capital colonial, desta vez do Sud\u00e1n anglo-exipcio. De seguida, e segundo planos do mesmo Kitchener, o corpo de enxe\u00f1eiros comezou a reconstruci\u00f3n da cidade. O proxecto ti\u00f1a a ambici\u00f3n de levantar a maior cidade en \u00c1frica, pois o Sud\u00e1n subministrar\u00eda todo o algod\u00f3n que as f\u00e1bricas de Lancashire precisaban . Sobre unha cuadr\u00edcula b\u00e1sica superp\u00fa\u00f1ase outra maior de diagonais (co obxectivo de facilitar o control militar). No centro, simbolicamente, a catedral anglicana (1906) . As infraestruturas e servizos eran comparables aos est\u00e1ndares occidentais (ferrocarril en 1900, ponte de aceiro sobor do r\u00edo, tranv\u00edas) mentres a poboaci\u00f3n local estaba confinada ao oeste e sur nun sector a car\u00f3n do mercado ou en Omdurm\u00e1n .\nAs zonas industriais, estaci\u00f3n de mercador\u00edas do ferrocarril e almac\u00e9ns localiz\u00e1ronse na outra beira do Nilo Azul cunha administraci\u00f3n segregada, o que deu nacemento a Khart\u00fan Norte (\"al-Khartum Bahri\") .\nEn 1908-12 o plan mestre dese\u00f1ado por W.H. McLean (primeiro en Africa, s\u00f3 para Khart\u00fan e sobor da base do dese\u00f1o orixinal) permanecer\u00eda vixente durante todo o per\u00edodo colonial, regulamentando e delimitando estritamente o desenvolvemento urbano .\nCapital da Rep\u00fablica Sudanesa.\nEn 1956, coa independencia da Rep\u00fablica do Sud\u00e1n, Khart\u00fan converteuse na s\u00faa capital. Desta vez o feito incontestable da tripolaridade urbana levou a que os seguintes plans xerais (Doxiadis, 1958; \"Mefit\", 1974; Doxiadis e Mustafa, 1991 ) contemplaran o Gran Khart\u00fan coma realidade metropolitana, inda que mantendo a diferenciaci\u00f3n funcional: Khart\u00fan a cidade administrativa e de servizos, Khart\u00fan Norte a industrial e Omdurm\u00e1n a capital cultural nativa do pa\u00eds.\nCon todo, nos tres casos, o grande fluxo migratorio do rural trala independencia (decuplicando a poboaci\u00f3n entre 1960 e 1990 ) e a end\u00e9mica falla financeira para po\u00f1elos en funcionamento, fix\u00e9ronos axi\u00f1a ou obsoletos ou papel mollado . Coma no resto das metr\u00f3poles do terceiro mundo, o problema da vivenda digna e os servizos e infraestruturas necesarios para sostela converteron o desenvolvemento do Gran Khart\u00fan nun caos improvisado e deficitario .\nProblema que tense agravado cos mill\u00f3ns de refuxiados que nos \u00faltimos anos asent\u00e1ronse en campamentos de acollida arredor da aglomeraci\u00f3n tripolitana , froito do terrible conflito permanente dun pa\u00eds artificialmente constitu\u00eddo na descolonizaci\u00f3n e radicalmente dividido entre un norte isl\u00e1mico e o sur cristi\u00e1n."}
{"id": "164955", "revid": "25871", "url": "https://gl.wikipedia.org/wiki?curid=164955", "title": "Perfect Situation", "text": "\"Perfect Situation\" \u00e9 unha canci\u00f3n da banda de rock alternativo estadounidense Weezer, editado en decembro do 2005 como terceiro sinxelo do seu quinto \u00e1lbum \"Make Believe\".\n\u00c9 tam\u00e9n a canci\u00f3n m\u00e1is exitosa da banda ata a data, estando na cima da \"Billboard Modern Rock Tracks\" durante catro semanas, durando m\u00e1is que o primeiro sinxelo do \u00e1lbum, \"Beverly Hills\".\nO seu v\u00eddeo, dirixido por Marc Webb, estreouse o 11 de novembro de 2005 e conta coa actriz Elisha Cuthbert. Nel aparece a banda ficticia \"Weeze\" na que a vocalista e l\u00edder \u00e9 Cuthbert, e onde Rivers Cuomo \u00e9 un axudante. Cansos da actitude da l\u00edder, os membros de Weeze p\u00eddenlle a Cuomo que cante con eles creando a nova banda \"Weezer\". Moitos dos extras que aparecen como p\u00fablico son seareiros reais escollidos despois de participar nun casting."}
{"id": "164956", "revid": "1131", "url": "https://gl.wikipedia.org/wiki?curid=164956", "title": "Nicolas Appert", "text": "Nicolas Appert, nado en Ch\u00e2lons-en-Champagne o 17 de novembro de 1749 e finado en Massy o 1 de xu\u00f1o de 1841, foi un qu\u00edmico franc\u00e9s.\nTraxectoria.\nInventou o m\u00e9todo de preservaci\u00f3n herm\u00e9tica dos alimentos. Abriu a primeira f\u00e1brica comercial de conservas no mundo. Foi un bo coci\u00f1eiro e traballou nas coci\u00f1as da princesa de Forbach."}
{"id": "164957", "revid": "15490", "url": "https://gl.wikipedia.org/wiki?curid=164957", "title": "El Imparcial", "text": "O nome de El Imparcial pode referirse a:"}
{"id": "164958", "revid": "25871", "url": "https://gl.wikipedia.org/wiki?curid=164958", "title": "This Is Such a Pity", "text": "\"This Is Such a Pity\" \u00e9 unha canci\u00f3n da banda de rock alternativo estadounidense Weezer, editada en febreiro do 2006 como cuarto sinxelo do seu \u00e1lbum \"Make Believe\". Esta tratouse da primeira vez que Weezer editou catro sinxelos dun mesmo traballo.\nTodos os teclados da canci\u00f3ns est\u00e1n feitos usando un teclado Casio de 75 d\u00f3lares. As demos foron feitas con teclados Moog, moito m\u00e1is caros, pero quedaron m\u00e1is satisfeitos co son do Casio.\nO tema s\u00f3 conseguiu un \u00e9xito moderado nas radios de rock moderno, en parte debido a que non tivo un v\u00eddeo musical oficial que o acompa\u00f1ase."}
{"id": "164959", "revid": "56817", "url": "https://gl.wikipedia.org/wiki?curid=164959", "title": "Pork and Beans", "text": "\"Pork and Beans\" \u00e9 unha canci\u00f3n da banda de rock alternativo estadounidense Weezer, editado o 16 de xu\u00f1o do 2008 (en formato dixital o 24 de abril) como primeiro sinxelo do seu \u00e1lbum \"Weezer\". O tema estreouse no n\u00famero 19 na lista da Billboard \"Modern Rock\", e pasou 11 semanas no n\u00famero 1. O tema entrou nas listas de moitos pa\u00edses como Canad\u00e1, Irlanda e o Reino Unido ademais dos Estados Unidos, e \u00e9 o sinxelo de Weezer m\u00e1is exitoso ata a data."}
{"id": "164960", "revid": "89787", "url": "https://gl.wikipedia.org/wiki?curid=164960", "title": "El Imparcial (restaurante)", "text": "El Imparcial \u00e9 un hist\u00f3rico restaurante da comunidade galega en Buenos Aires, e o m\u00e1is antigo local de comidas da cidade que mant\u00e9n o mesmo nome.\nHistoria.\nEn 1860 fundouno na r\u00faa Hip\u00f3lito Yrigoyen (daquela chamada Victoria), pr\u00f3xima \u00e1 actual Plaza de Mayo, o emigrante Manuel Garc\u00eda, que chegara \u00e1 Arxentina en 1856. O seu nome recibiuno pola vontade do propietario de acoller a todos os congresistas do veci\u00f1o Congreso da Naci\u00f3n Arxentina, sen que importase a cor pol\u00edtica. O restaurante especializouse dende o comezo en comida galega.\nA finais do s\u00e9culo XIX o restaurante pasou a mans dos fillos de Manuel Garc\u00eda (Manuel Garc\u00eda II e Severino Garc\u00eda, quen logo se converter\u00eda en propietario \u00fanico). O restaurante trasladouse en 1933 a outro local da mesma r\u00faa, neste caso facendo esquina coa r\u00faa Salta. En 1965 produciuse un derrubamento no inmoble que pechou o restaurante ata 1969.\nRefundouno nese ano o empresario Joaqu\u00edn Barreiro, un exiliado da Guerra Civil espa\u00f1ola que provi\u00f1a da parroquia de Morgad\u00e1ns. Entre os seus propietarios actuais est\u00e1 o tam\u00e9n galego Armando Amoedo."}
{"id": "164973", "revid": "56817", "url": "https://gl.wikipedia.org/wiki?curid=164973", "title": "Escombro", "text": "Escombro \u00e9 un grupo de rock de Cuencas Mineras, Teruel, Arag\u00f3n.\nO seu primeiro disco public\u00e1rono no 2008 e ch\u00e1mase \"Pueblos fantasmas\"."}
{"id": "164975", "revid": "865", "url": "https://gl.wikipedia.org/wiki?curid=164975", "title": "Fever To Tell", "text": ""}
{"id": "164978", "revid": "15490", "url": "https://gl.wikipedia.org/wiki?curid=164978", "title": "Lista de presidentes do Congreso dos Deputados de Espa\u00f1a", "text": "O presidente do Congreso dos Deputados \u00e9 o terceiro cargo en importancia no Estado Espa\u00f1ol segundo a Constituci\u00f3n espa\u00f1ola de 1978. A s\u00faa funci\u00f3n \u00e9 a presidencia do Congreso dos Deputados, e \u00e9 escollido polos membros da c\u00e1mara."}
{"id": "164981", "revid": "85894", "url": "https://gl.wikipedia.org/wiki?curid=164981", "title": "Judith Chapman", "text": "Judith Chapman, nada Judith Shepard o 15 de novembro de 1951 en Greenville,\u00e9 unha actriz estadounidense.\nTraxectoria.\nChapman, filla do xeneral da Forza A\u00e9rea dos Estados Unidos de Am\u00e9rica Leland Shepard, \u00e9 co\u00f1ecida por actuar desde mediados da d\u00e9cada de 1970 en varios seriais estadounidense, o seu primeiro papel foi o de \"Natalie Bannon Hughes\" en \"As the World Turns\" entre 1975 e 1978. Outras interpretaci\u00f3ns foron a de Charlotte Greer en \"Ryan's Hope\" (1983), Ginny Blake Webber en \"General Hospital\" (1984-1986), Sandra Montaigne en \"One Life to Live\" (1987), Anjelica Deveraux Curtis en \"Days of our Lives\" (1989-1990, 1991) e desde 2005 interpreta a Gloria Abbott Bardwell en \"The Young and the Restless\". Tam\u00e9n traballou no cine, como en \"The Sweetest Thing\" (2002)."}
{"id": "164982", "revid": "25871", "url": "https://gl.wikipedia.org/wiki?curid=164982", "title": "Jonah Lomu", "text": "Jonah Lomu, nado o 12 de maio do ano 1975 en Auckland e finado o 18 de novembro de 2015, foi un xogador neozeland\u00e9s de rugby. A finais dos anos 90 foi a m\u00e1xima estrela deste deporte a nivel mundial, xogando na posici\u00f3n de \u00e1, pero tivo que deixar a s\u00faa pr\u00e1ctica profesional prematuramente por mor dunha grave enfermidade nos riles. No ano 2007 foi inclu\u00eddo no Sal\u00f3n da Fama do Rugby. Hoxe segue a ser o m\u00e1ximo anotador de ensaios da historia dos mundiais de rugby con 15 ensaios.\nTraxectoria.\nA s\u00faa familia \u00e9 de orixe tongana. Na s\u00faa infancia adestraba como velocista e xogou \u00f3 rugby a 13 ata os 14 anos de idade, e logo foi fichado polo \"Counties Manukau RFU\" da NPC. Lomu foi seleccionado para representar o seu pa\u00eds nas categor\u00edas sub-17, sub-19 e sub-21, e destacou na selecci\u00f3n neozelandesa de rugby a 7. Con 19 anos debutou cos All Blacks fronte a Francia.\nCon s\u00f3 dous partidos internacionais \u00e1s s\u00faas costas, foi inclu\u00eddo na lista da selecci\u00f3n do seu pa\u00eds para xogar no Mundial de 1995, no cal anotou sete ensaios en cinco partidos (o r\u00e9cord por aquel ent\u00f3n), catro deles na semifinal fronte a Inglaterra. Na final caeron fronte a unha dura Sur\u00e1frica por 15 a 12, pero Lomu foi a sensaci\u00f3n daquel torneo, a pesar de ter s\u00f3 20 anos.\nDespois do mundial fichou polos Auckland Blues para xogar na elite do rugby no hemisferio Sur, o torneo Super 12. No ano 1996 venceu cos All Blacks na primeira edici\u00f3n do torneo das 3 Naci\u00f3ns, pero poucos meses despois descubr\u00eduselle por primeira vez que ti\u00f1a un problema de sa\u00fade nun ril, e no ano 1997 non participou no 3 Naci\u00f3ns. No 1998 reapareceu para ga\u00f1ar o ouro nos Xogos da Commonwealth en rugby a 7, a\u00ednda que no 3 Naci\u00f3ns fixo unha pobre achega.\nNo 1999 Lomu ficha polos Waikato Chiefs e, como era costume nel, fixo un ano discreto no seu club pero unha achega sobresa\u00ednte coa selecci\u00f3n. Ese ano hab\u00eda de novo Mundial, no cal anotou oito ensaios, e caeu el e mais os All Blacks en semifinais fronte a Francia por 43 a 31 nun dos mellores partidos de rugby da historia.\nNo 2000 fichou polos Wellington Hurricanes, equipo no que vai votar ata o 2003. Con este club tam\u00e9n fixo uns n\u00fameros pobres. En 2001 foi campi\u00f3n do mundo de rugby a 7 co seu pa\u00eds, e no 2002 acadou o seu segundo 3 Naci\u00f3ns cos All Blacks, a pesar de que por aquel ent\u00f3n Jonah Lomu xa non era o mesmo e foi suplente no \u00fanico partido que xogou.\nEse mesmo ano diagnostic\u00f3uselle unha s\u00edndrome nefr\u00f3tica no ril que o obrigou a que fixese di\u00e1lise tres veces \u00e1 semana e, polo tanto, a abandonar o rugby. No 2004 recibiu un transplante de ril, e no 2005 firmou con \"North Harbour\" para disputar a NPC. Unha lesi\u00f3n no ombreiro fixo que nin debutase con este equipo, e no 2006 Lomu firmou con Cardiff Blues para xogar en Gales na Magners League e na Heineken Cup coa intenci\u00f3n de facer unha boa actuaci\u00f3n e as\u00ed ga\u00f1ar unha praza no seguinte Super 14 no 2007 para volver \u00e1 selecci\u00f3n de rugby de Nova Zelandia e disputar con ela o mundial do 2007. Non obstante, cos Cardiff Blues non o fixo ben, chegou a ser suplente, e no 2007 ning\u00fan equipo do Super 14 lle ofreceu un contrato, co cal estaba f\u00f3ra do mundial, xa que en Nova Zelandia \u00e9 obrigado xogar nun equipo do Super 14 para poder ser convocado coa selecci\u00f3n nacional.\nNo 2009 asinou por un equipo marsell\u00e9s da 3\u00aa divisi\u00f3n francesa (\"Federale 1\"), co que xogou sete partidos.\nJonah Lomu foi unha sensaci\u00f3n no rugby que acababa de profesionalizarse a finais dos 90, un xogador moito m\u00e1is sobresa\u00ednte coa s\u00faa selecci\u00f3n que cos clubs nos que xogou, cunha potencia f\u00edsica extraordinaria, pero que tivo unha carreira marcada polas lesi\u00f3ns. Consegu\u00eda poucos t\u00edtulos importantes (d\u00faas veces o 3 Naci\u00f3ns cos All Blacks), ning\u00fan deles a nivel de club, pero as s\u00faas actuaci\u00f3ns nos mundiais de 1995 e 1999 fan que siga a ser considerado un dos mellores xogadores de rugby da historia."}
{"id": "164983", "revid": "98629", "url": "https://gl.wikipedia.org/wiki?curid=164983", "title": "SWAT", "text": "SWAT son as siglas de \"Special Weapons and Tactics\" (\"armas e t\u00e1cticas especiais\"), que orixinalmente eran \"Special Weapons Attack Team\" (\"equipo de ataque e armas especiais\"). O termo fai referencia \u00e1s unidades especializadas en intervenci\u00f3ns especiais de gran perigo de diversos corpos policiais de Estados Unidos. A creaci\u00f3n dos equipos SWAT en 1965 est\u00e1 especialmente ligada ao Departamento de Polic\u00eda dos \u00c1nxeles e o inspector do momento Daryl F. Gates.\nFunci\u00f3ns.\nAs funci\u00f3ns dos equipos SWAT incl\u00faen:"}
{"id": "164984", "revid": "89787", "url": "https://gl.wikipedia.org/wiki?curid=164984", "title": "Stephen Clancy Hill", "text": "Stephen Clancy Hill, nado o 8 de maio de 1976 e finado o 5 de xullo de 2010, foi un actor porno estadounidense de raza negra que traballou co pseud\u00f3nimo \"Steve Driver\". Morreu mentres era arrestado pola polic\u00eda acusado do homicidio do seu compa\u00f1eiro o actor Herbert Hin Wong as\u00ed como do asalto a outros dous individuos. Foi acusado de os ter atacado \u00f3s tres cunha espada samurai."}
{"id": "164991", "revid": "89787", "url": "https://gl.wikipedia.org/wiki?curid=164991", "title": "Conflito en R\u00edo de Xaneiro en novembro de 2010", "text": "O Conflito en R\u00edo de Xaneiro foron actos de violencia organizada que aconteceron na Rexi\u00f3n Metropolitana do R\u00edo de Xaneiro a partir da noite do s\u00e1bado d\u00eda 20 de novembro de 2010. Certos xornais e os medios internacionais denominaron a esta situaci\u00f3n Guerra do R\u00edo de Xaneiro.\nSucesos.\nNesa data bandas vencelladas \u00f3 tr\u00e1fico de drogas tentaron promover un roubo colectivo a condutores, fen\u00f3meno co\u00f1ecido na rexi\u00f3n como \"arrast\u00e3o\", na estrada R\u00edo-Mag\u00e9 (tramo da BR-116), en Duque de Caxias, causando a morte dun condutor. Segundo as testemu\u00f1as, a tarde do domingo seis homes que portaban rifles abordaron tres autom\u00f3biles en Li\u00f1a Vermella, \u00e1 altura da estrada Washington Lu\u00eds. O grupo prendeu lume a dous veh\u00edculos e envorcou outro. Na fuga, dispar\u00e1ronlle a un coche oficial do Comando da Aeron\u00e1utica. Desde ent\u00f3n foron incendiados polo menos 89 veh\u00edculos e 39 sospeitosos morreron nos enfrontamentos. Dos 200 detidos, 70 foron \u00e1 cadea.\nNunha entrevista co \"Jornal Nacional\", da Rede Globo, o 24 de novembro, o gobernador do estado do R\u00edo de Xaneiro, S\u00e9rgio Cabral Filho, declarou que pediu o apoio lox\u00edstico da Mari\u00f1a do Brasil, que o ministro de Defensa Nelson Jobim garantiu, nas operaci\u00f3ns de represi\u00f3n da vaga de violencia. Recorrer \u00e1 Mari\u00f1a para combater o tr\u00e1fico e o crime nas favelas foi unha decisi\u00f3n in\u00e9dita no pa\u00eds.\nO d\u00eda 25 de novembro realizouse a maior ofensiva da Polic\u00eda Militar, co seu Batall\u00f3n de Operaci\u00f3ns Policiais Especiais, e da Polic\u00eda Civil, en colaboraci\u00f3n coa Unidade de Polic\u00eda pacificadora e, sobre todo a Mari\u00f1a. Esta facilitou seis blindados e un grupo de marines para amparar na lox\u00edstica da operaci\u00f3n, que resultou na toma de Vila Cruzeiro, ata ent\u00f3n en poder dos traficantes. Preto de 500 polic\u00edas participaron na acci\u00f3n. Co apoio da Mari\u00f1a, a polic\u00eda ocupou ese reduto dos criminais e puxo cerco ao Complexo do Alem\u00e3o, para onde fuxiran os bandidos. Despois dun ultimato emitido pola polic\u00eda rend\u00e9ronse trinta e un traficantes. Tras un intercambio de fogo, 2.600 polic\u00edas e militares invadiron a \u00e1rea \u00e1s 08:00 do 28 de novembro, ocup\u00e1ndoa \u00e1s poucas horas sen apenas resistencia."}
{"id": "164992", "revid": "89787", "url": "https://gl.wikipedia.org/wiki?curid=164992", "title": "Currie Cup", "text": "A Currie Cup \u00e9 o campionato nacional de liga de rugby en Sur\u00e1frica. A competici\u00f3n est\u00e1 dividida en d\u00faas categor\u00edas, a \"Premier Division\" cos 8 mellores equipos, e a \"First Division\" cos outros 6 equipos. A tempada regular do torneo comeza en xullo e remata en outubro despois de 14 xornadas, para deixar paso \u00e1s semifinais e \u00e1 final polo campionato. O derradeiro da clasificaci\u00f3n na \"Premier Division\" loita pola permanencia fronte \u00f3 primeiro clasificado da \"First Division\" \u00f3 remate da tempada.\nA primeira edici\u00f3n disputouse no ano 1889, cando se fundou a Federaci\u00f3n Surafricana de Rugby. Non \u00e9 un torneo entre clubs, sen\u00f3n entre equipos representativos de provincias. O formato da competici\u00f3n ten cambiado varias veces \u00f3 longo da s\u00faa historia, a\u00ednda que o actual ten proxecci\u00f3n para ser estable durante moitos anos.\nO campionato tivo tradicionalmente 2 equipos dominadores da competici\u00f3n. Durante d\u00e9cadas foi o equipo de Western Province o que ga\u00f1ou ducias de ligas, a\u00ednda que dende a d\u00e9cada dos 70 os Blue Bulls tomaron o relevo dese dominio.\nComo no caso da ITM Cup neozelandesa, o alto nivel dos xogadores que participan nesta liga fai que poida ser comparada coas ligas europeas mais potentes, a Premiership inglesa, o Top 14 franc\u00e9s e a Pro12.\nNo Hemisferio Sur o calendario rugb\u00edstico est\u00e1 disposto de tal xeito que o campionato nacional de Sur\u00e1frica e o de Nova Zelandia non coincidan no tempo co potent\u00edsimo torneo do Super Rugby, que se xoga na primavera, de xeito que \u00e9 normal que os mesmos xogadores que sobresaen na Currie Cup sexan chamados tam\u00e9n para disputar o Super Rugby nalg\u00fan dos seis equipos surafricanos.\nNa edici\u00f3n 2016, un equipo de Namibia participou na competici\u00f3n.\nEquipos e situaci\u00f3n xeogr\u00e1fica.\nPremier Division:\nFirst Division:\nCampi\u00f3ns.\nPor n\u00famero de t\u00edtulos:"}
{"id": "164993", "revid": "22570", "url": "https://gl.wikipedia.org/wiki?curid=164993", "title": "Western Province", "text": "Western Province \u00e9 un equipo profesional de rugby que se fundou en 1883 en Cidade do Cabo, e que compite anualmente no campionato surafricano, a Currie Cup. O club est\u00e1 dirixido pola \"Western Province Rugby Football Union\", que tam\u00e9n dirixe \u00f3 equipo dos Stormers que compiten no Super 14.\nCreada no ano 1883, a nova \"Union\" comezou a competir na Currie Cup dende a s\u00faa primeira edici\u00f3n en 1889, conquist\u00e1ndoa ese ano e ata 1898 sen escisi\u00f3ns, demostrando que era a \"Union\" mais potente do pa\u00eds. Este dominio foi moi grande durante d\u00e9cadas, de tal xeito que conquistou 22 das 30 edici\u00f3ns da Currie Cup ata finais dos anos 60, cando Northern Transvaal tomou o seu relevo como equipo dominador da competici\u00f3n.\nNas filas de \"Western Province\" xogan actualmente grandes estrelas do rugby mundial como Bryan Habana, Schalk Burger, Jaque Fourie ou Jean de Villiers, compo\u00f1entes indispensables da selecci\u00f3n surafricana de rugby que ga\u00f1ou o mundial do 2007, e rematou a tempada 2010 da Currie Cup como subcampi\u00f3n \u00f3 perder na final por 30 a 10 fronte a Natal Sharks.\nDende a chegada do profesionalismo \u00f3 rugby e a creaci\u00f3n do torneo Super 12 (dende o 2011 Super 15), o club foi a base sobre a que estaba formado o equipo dos Stormers, un dos 5 equipos surafricanos que compiten no torneo Super 14 contra equipos neozelandeses e australianos polo m\u00e1ximo trofeo entre clubs do rugby no hemisferio Sur.\nO Western Province xoga os seus partidos como local no Newlands Stadium de Cidade do Cabo, co\u00f1ecido en Sur\u00e1frica como 'a casa do rugby surafricano', e que ten unha capacidade para 50.900 persoas."}
{"id": "164995", "revid": "89787", "url": "https://gl.wikipedia.org/wiki?curid=164995", "title": "Pippi Mediaslongas", "text": "Pippi Mediaslongas (en ) \u00e9 un personaxe de ficci\u00f3n literaria creado pola escritora sueca Astrid Lindgren. Est\u00e1 dotada dunha gran forza e deixa ver o amor da autora polos animais. Pos\u00fae un cabalo a lunares e mais un mono chamado \"Se\u00f1or\" \"Nilsson\". \u00c9 orfa de nai e o pai \u00e9 pirata e rei dos habitantes dunha illa dos mares do sur.\nPippi Mediaslongas foi traducida ao galego por David A. \u00c1lvarez Mart\u00ednez e editada por Kalandraka en 2017."}
{"id": "164996", "revid": "98629", "url": "https://gl.wikipedia.org/wiki?curid=164996", "title": "Blue Bulls", "text": "Blue Bulls \u00e9 un equipo profesional de rugby fundado no ano 1938 co nome de \"Northern Transvaal\" na cidade de Pretoria, e que compite no campionato surafricano, a Currie Cup.\nO club est\u00e1 dirixido pola \"Blue Bulls Rugby Union\", que tam\u00e9n dirixe \u00f3 equipo dos Bulls que compiten no Super 14.\nA orixe dos Blue Bulls foi a divisi\u00f3n da \"Northern Transvaal Rugby Union\" coa \"Transvaal Rugby Football Union\" en 1938, comezando a operar inmediatamente a nova \"Union\" cun equipo independente chamado \"Northern Transvaal\". O primeiro \u00e9xito do equipo non se fixo agardar moito, xa que en 1946 conquistou por vez primeira a Currie Cup. Dende finais da d\u00e9cada dos anos 60, produciuse un troco na xerarqu\u00eda da m\u00e1xima competici\u00f3n surafricana de rugby (que ti\u00f1a sido dominada por Western Province) cando \"Northern Transvaal\" ga\u00f1ou 12 dos 14 campionatos disputados entre 1968 e 1981.\nNas filas de \"Northern Transvaal\" houbo grandes estrelas da historia do rugby mundial como Frik du Preez ou Naas Botha antes da chegada da profesionalizaci\u00f3n deste deporte nos 90. O nome actual, Blue Bulls, adoptouse \u00f3 final da tempada 1997.\nDende ent\u00f3n o club converteuse na base sobre a que se forma o equipo dos Bulls, un dos 5 equipos surafricanos que compiten no torneo Super 14 fronte a equipos neozelandeses e australianos polo m\u00e1ximo t\u00edtulo entre clubs de rugby no hemisferio Sur, e que conquistou en 3 ocasi\u00f3ns. Do mesmo xeito, os xogadores do equipo foron a base coa que a selecci\u00f3n surafricana de rugby obtivo o triunfo na Copa do Mundo do ano 2007, con estrelas como Bryan Habana e Victor Matfield.\nO Blue Bulls xoga os seus partidos como local no estadio Loftus Versfeld de Pretoria, que ten unha capacidade para 51.760 persoas."}
{"id": "164997", "revid": "1888", "url": "https://gl.wikipedia.org/wiki?curid=164997", "title": "Syra Alonso", "text": "Syra Mar\u00eda Alonso Brufau, nada na Coru\u00f1a en 1899 e finada en M\u00e9xico en 1970, foi unha escritora galega.\nTraxectoria.\nProcede dunha familia da burgues\u00eda comercial coru\u00f1esa. A s\u00faa vida empar\u00e9llase coa do artista Francisco Miguel, co que casa en 1920. Despois viaxaron a Montparnasse, Par\u00eds (1923), e Cuba, at\u00e9 deterse en 1926 nun M\u00e9xico euf\u00f3rico no que destaca a convivencia con David Alfaro Siqueiros e a poeta Blanca Luz Brum que marca as s\u00faas vidas. Durante a s\u00faa estad\u00eda en M\u00e9xico co\u00f1eceu ao cineasta Sergei Eisenstein, que se apaixona por ela. Syra ten tres fillos e Francisco Miguel retr\u00e1taa unha morea de veces no amplo \u00e1lbum de debuxos nos que se adivi\u00f1a a s\u00faa imaxe. O 10 de novembro de 1933 a parella embarcou cos seus cativos no vapor \"Crist\u00f3bal Col\u00f3n\" para regresar a Galicia. Establecen a s\u00faa residencia no Porto de Santa Cruz (Oleiros), na que Syra chama a Casa da Felicidade, nome que ser\u00eda lembrado despois por ela con nostalxia.\nO 3 de agosto de 1936 a Garda Civil det\u00e9n a Francisco Miguel acusado de actuar contra o r\u00e9xime militar golpista, sendo fusilado o 28 de setembro. Dous anos despois, Syra comezou a escribir un diario no que recolleu o per\u00edodo de agochamento en Galicia ata que conseguiu sa\u00edr cos seus fillos de novo para M\u00e9xico en 1942, v\u00eda Lisboa. Despois de vivir en Actop\u00e1n, residiu en distintos domicilios de Cidade de M\u00e9xico e Cuernavaca. Os \u00faltimos anos pasounos en M\u00e9xico D.F., ata a s\u00faa morte producida por un cancro de \u00f3sos.\nNo ano 2000 a editorial A Nosa Terra publicou \"Syra Alonso: Diarios\", con traduci\u00f3n de Anxos Sumai. "}
{"id": "165000", "revid": "7523", "url": "https://gl.wikipedia.org/wiki?curid=165000", "title": "Amurrio Club", "text": "O Amurrio Club (en \u00e9uscaro: \"Amurrio Kluba\") \u00e9 un club de f\u00fatbol espa\u00f1ol, da cidade de Amurrio (\u00c1raba). Fundouse en 1949 e compite na Rexional Preferente de \u00c1lava."}
{"id": "165001", "revid": "895", "url": "https://gl.wikipedia.org/wiki?curid=165001", "title": "CD Santurtzi", "text": ""}
{"id": "165002", "revid": "7523", "url": "https://gl.wikipedia.org/wiki?curid=165002", "title": "Club Deportivo Santurtzi", "text": "O Club Deportivo Santurtzi Kirol Elkartea \u00e9 un club de f\u00fatbol espa\u00f1ol. Fundouse en 1952 e compite na Terceira Divisi\u00f3n Espa\u00f1ola."}
{"id": "165003", "revid": "895", "url": "https://gl.wikipedia.org/wiki?curid=165003", "title": "CD Laudio", "text": ""}
{"id": "165004", "revid": "7523", "url": "https://gl.wikipedia.org/wiki?curid=165004", "title": "Club Deportivo Laudio", "text": "O Club Deportivo Laudio (en \u00e9uscaro: \"Laudio Kirol Kluba\") \u00e9 un club de f\u00fatbol espa\u00f1ol da cidade de Laudio (\u00c1raba). Fundouse en 2002 tras a uni\u00f3n da Sociedad Deportiva Llodio e o Club Deportivo Salleko Lagunak, actualmente compite na Terceira Divisi\u00f3n de Espa\u00f1a.\nHistoria.\nO Club Deportivo Laudio \u00e9 un club de f\u00fatbol que en 2002 viviu a uni\u00f3n dos dous clubs existentes na cidade, primeiramente unificaci\u00f3n e finalmente absorci\u00f3n auspiciada polo propio Concello da localidade. Os clubs unificados foron a Sociedad Deportiva Llodio e o Club Deportivo Salleko Lagunak. Con data 16 de xullo de 1927, en sesi\u00f3n extraordinaria, o Concello local en pleno concede \"200 pesetas, e que estas se aboen en concepto funci\u00f3ns e festexos do presuposto de gastos para apoiar as ilusi\u00f3ns do club acabado de crear\". Desta forma, a SD Llodiana ou SD Llodio, orixe do actual Club Deportivo Laudio comezou a andar, a\u00ednda que orixinariamente o f\u00fatbol en Laudio se remonta aos tempos do Llodio Club, club fundado en 1912. Este club tivo a honra de inaugurar Basozelai en 1914, o antigo campo do Club Deportivo Baskonia.\nO club disputou a Copa do Xeneral\u00edsimo (actual Copa do Rei) en 1973 caendo na primeira eliminatoria ante o Deportivo Alav\u00e9s. Ambos os dous partidos disput\u00e1ronse en Mendizorroza, co obxectivo de conseguir m\u00e1is recadaci\u00f3n para o Llodio. O encontro de ida rematou 0-2 e no de volta os \"babazorros\" volveron vencer por 2-0.\nOrixinalmente, o club froito da uni\u00f3n adoptou o nome de \"Club Deportivo Llodio-Salleko, pero actualmente denom\u00ednase oficialmente Club Deportivo Laudio\"', despois de adoptar en 2006 o nome en lingua vasca da cidade. Non obstante, a\u00ednda adoita nome\u00e1rselle baixo a denominaci\u00f3n de \"Laudio Salleko\" ou \"Llodio\" a mi\u00fado.\nNa s\u00faa primeira tempada tras a tan ansiada unificaci\u00f3n do f\u00fatbol local, 2002/03, logrou ascender da categor\u00eda preferente alavesa (onde compet\u00edan os dous clubs que se unificaron no Llodio-Salleko) \u00e1 Terceira Divisi\u00f3n.\nNa tempada 2010/11 o club vermello e branco disputou o play-off de ascenso a Segunda B tras quedar segundo clasificado do grupo IV de Terceira Divisi\u00f3n Espa\u00f1ola. O sorteo emparelloulle co CF La Nuc\u00eda. No encontro de ida o Laudio perdeu 1-0 mentres que no partido de volta disputado o 28 de maio de 2011 no Estadio Ellakuri o resultado final foi de 2-1, pasando desta forma o conxunto alacantino \u00e1 seguinte rolda. O gol dos visitantes chegou no minuto 94.\nUnha tempada m\u00e1is tarde, na 2011/2012, o club puido superar os seus rexistros anteriores e tras un final de tempada magn\u00edfico (logrou encadear 6 vitorias consecutivas nas 6 \u00faltimas xornadas), alzouse co campionato do grupo IV de Terceira. No play-off polo ascenso a Segunda B caeu na eliminatoria de campi\u00f3ns ante o CD Ourense por 1-3 na ida disputada en Ellakuri e por 1-0 na volta xogada no Couto. Co dereito a ser repescado por quedar campi\u00f3n, disputa a semifinal na que vence con claridade ao CD Llosetense mallorquino, tras empatar 1-1 na ida xogada en Lloseta e vencer claramente en Laudio por 3-0. Clasificado para a final, o Laudio queda emparellado co San Fernando CD ante o que volve ser derrotado nos dous partidos. Primeiro en terras andaluzas (2-0) e finalmente en Ellakuri (0-1). As\u00ed se pon fin ao so\u00f1o do ascenso. As\u00ed mesmo, logra a clasificaci\u00f3n para disputar a seguinte edici\u00f3n da Copa do Rei 2012/2013."}
{"id": "165005", "revid": "23204", "url": "https://gl.wikipedia.org/wiki?curid=165005", "title": "Anglo-Welsh Cup", "text": "A Anglo-Welsh Cup, (\"Copa Anglo-Galesa\" en galego), chamada LV = Cup por raz\u00f3ns publicitarias, \u00e9 unha competici\u00f3n anual de rugby organizada pola Federaci\u00f3n Inglesa de Rugby na que compiten os 12 clubs ingleses da Aviva Premiership e os 4 clubs galeses da Rabodirect Pro12.\nO torneo comeza a principios de novembro e remata a finais de marzo. As datas nas que se disputan as semifinais e a final coinciden coas datas da disputa do Torneo das Seis Naci\u00f3ns, de xeito que os equipos adoitan ter ausencias destacables nas s\u00faas ringleiras.\nMalia isto, o que fai que esta competici\u00f3n sexa atractiva para os seareiros e para os clubs participantes, \u00e9 que o equipo ga\u00f1ador do torneo obt\u00e9n unha praza para participar na tempada seguinte da Heineken Cup, a m\u00e1xima competici\u00f3n continental.\nHistoria.\nA competici\u00f3n orixinal comezou na tempada 1971/72 s\u00f3 entre clubs ingleses, e cun formato de eliminatorias directas. Foi o primeiro torneo oficial entre clubs existente en Inglaterra, e pod\u00edan participar nel t\u00f3dolos clubs do pa\u00eds. Hoxe o formato do torneo \u00e9 moi diferente, e est\u00e1 formado por unha primeira fase de liga na que hai 4 grupos con 4 equipos en cada un, e unha segunda fase na que os primeiros de cada grupo xogan entre si as 2 semifinais e a final.\nPor mor dos patrocinadores, o torneo tense co\u00f1ecido con varios nomes:\nO formato de eliminatorias directas desapareceu cando se introduciu a participaci\u00f3n dos 4 equipos profesionais de Gales, e que participaron por vez primeira no torneo na tempada 2005/06.\nOs clubs que m\u00e1is \u00e9xito tiveron nesta competici\u00f3n son Bath Rugby, con 10 vitorias en 11 finais, e Leicester Tigers, con 7 vitorias en 13 finais. Son os equipos con m\u00e1is vitorias e tam\u00e9n con m\u00e1is presenzas na final.\nO t\u00edtulo da temporada 1981/82 foi compartido por Gloucester e Moseley que fixeron t\u00e1boas a 12 na final.\nCampi\u00f3ns.\nEstat\u00edstica por club:"}
{"id": "165006", "revid": "23562", "url": "https://gl.wikipedia.org/wiki?curid=165006", "title": "Copa Anglo-Galesa", "text": ""}
{"id": "165012", "revid": "89787", "url": "https://gl.wikipedia.org/wiki?curid=165012", "title": "HC Borbolla", "text": "O H\u00f3ckey Club Borbolla \u00e9 un equipo galego de h\u00f3ckey a pat\u00edns do barrio coru\u00f1\u00e9s de Monte Alto. Que actualmente compite nas ligas s\u00e9nior galegas, tanto en categor\u00eda feminina como en masculina. Disputa os seus partidos como local no Polideportivo de Monte Alto, un pavill\u00f3n con capacidade para unhas 500 persoas. Na tempada 2017-18 era o \u00fanico equipo da cidade herculina que non ti\u00f1a ningunha relaci\u00f3n cun colexio ou escola, e o terceiro club coru\u00f1\u00e9s con m\u00e1is equipos na Liga Galega, cun total de 12.\nAo longo da s\u00faa historia, o seu equipo s\u00e9nior feminino competiu na m\u00e1xima categor\u00eda do h\u00f3ckey a pat\u00edns feminino espa\u00f1ol, a OK Liga Feminina, en d\u00faas ocasi\u00f3ns, e o seu equipo s\u00e9nior masculino xogou unha tempada na segunda categor\u00eda.\nHistoria.\nOrixes.\nAs orixes do club rem\u00f3ntanse \u00e1 d\u00e9cada de 1980, cando coincidindo cos \u00e9xitos do HC Liceo o bar Borbolla, situado na r\u00faa Arenal no barrio de Monte Alto, creou unha pe\u00f1a lice\u00edsta. A construci\u00f3n do Polideportivo de Monte Alto en 1991 levou \u00e1 transformaci\u00f3n da pe\u00f1a nun novo club, ao decidir formar un equipo con rapaces do barrio a pesar de non contar o novo pavill\u00f3n con valados para a pr\u00e1ctica do h\u00f3ckey a pat\u00edns, polo que comezaron facendo patinaxe.\nPrimeiros \u00e9xitos do equipo masculino.\nO primeiro logro do equipo s\u00e9nior do Borbolla chegou na tempada 2007-08, cando se proclamou campi\u00f3n da Liga Galega S\u00e9nior Masculina, con todo o equipo non puido lograr o ascenso \u00e1 segunda categor\u00eda do h\u00f3ckey a pat\u00edns espa\u00f1ol na fase de ascenso disputada en Oviedo, na que os locais do FM Roller Oviedo se fixeron finalmente coa praza da Liga Norte en Primeira Divisi\u00f3n. Dous anos despois, na tempada 2009-10 dirixido por Diego Lazo \"Picolo\", conseguiu por primeira vez na s\u00faa historia ascender \u00e1 Primeira Divisi\u00f3n, a segunda categor\u00eda do h\u00f3ckey a pat\u00edns en Espa\u00f1a, logo de ga\u00f1ar a Liga Galega e finalizar na primeira posici\u00f3n a fase de ascenso da Liga Norte disputada na Coru\u00f1a logo de conseguir 3 vitorias noutros tantos encontros e 21 goles a favor por tan s\u00f3 7 en contra, os rivais dos de Monte Alto foron o CP Burgos (1-0), o CD Urdaneta (9-3) e o CP Areces L5 (11-4). O equipo que conseguiu o hist\u00f3rico ascenso estaba formado polos irm\u00e1ns Pablo e Fernando Arias, Pablo Fern\u00e1ndez, David Rodr\u00edguez, Jacobo Manti\u00f1\u00e1n, Manuel Togores, Josama Al\u00e9n, Hugo Garc\u00eda e os porteiros Bruno e Sergio Garc\u00eda.\nO equipo de Monte Alto estreouse na categor\u00eda de prata do h\u00f3ckey a pat\u00edns espa\u00f1ol o 2 de outubro de 2010 cunha contundente vitoria fronte ao ICG Software Lleida por 9 goles a 1. Con todo, o equipo non puido consolidarse e descendeu logo de finalizar na pen\u00faltima posici\u00f3n da t\u00e1boa cun rexistro de 6 vitorias, 3 empates e 21 derrotas para un total de 21 puntos, e conseguindo anotar 123 goles e encaixando 173.\nNa OK Liga Feminina.\nNa tempada 2011-12 chegou o primeiro \u00e9xito do equipo s\u00e9nior feminino no seu primeiro ano de existencia, ao conquistar Liga e Copa galegas, o que lle deu a posibilidade de competir na OK Liga Feminina na tempada 2012-13. Inicialmente o equipo deber\u00eda xogar unha fase de ascenso, mais s\u00f3 o Borbolla e o Vigo Stick presentaron candidatura, obtendo as\u00ed ambos praza para disputar a liga. Deste xeito o equipo de Monte Alto convert\u00edase no primeiro equipo coru\u00f1\u00e9s en xogar na m\u00e1xima categor\u00eda do h\u00f3ckey a pat\u00edns feminino espa\u00f1ol. O debut das xogadoras do Borbolla na OK Liga Feminina tivo lugar na fin de semana do 22 e 23 de setembro de 2012, cando se enfrontaron en dobre xornada na Coru\u00f1a a Manlleu e Igualada. Finalmente, na s\u00faa primeira tempada na elite, as rapazas adestradas por Carlos Parga non puideron manter a categor\u00eda na pista logo de rexistrar d\u00faas vitorias, un empate e 23 derrotas, e finalizando na pen\u00faltima posici\u00f3n da t\u00e1boa con sete puntos, s\u00f3 por diante do Vigo Stick.\nA pesar do descenso deportivo, a falta de equipos para disputar a OK Liga Feminina devolveulle a posibilidade de competir na m\u00e1xima categor\u00eda por segundo ano consecutivo. O Borbolla conseguiu ingresar os 3\u00a0250 euros necesarios para formalizar a inscrici\u00f3n antes da data l\u00edmite, o 31 de xullo de 2013. Para afrontar a s\u00faa segunda tempada na elite o Borbolla reforzouse coa fichaxe de Celsa L\u00f3pez (Traviesas), Aida Guti\u00e9rrez e Alejandra Huertas (ambas do HC Liceo). O equipo feminino comezou a tempada o 26 de outubro na s\u00faa cancha fronte ao Palau de Plegamans, e ao d\u00eda seguinte disputou o seu segundo partido fronte ao Girona. Con todo, o equipo non puido superar os resultados da tempada anterior e finalizou a liga na pen\u00faltima posici\u00f3n con tan s\u00f3 d\u00faas vitorias en 26 encontros, marcando 23 goles e encaixando 152. Deste xeito o equipo pu\u00f1a punto e final \u00e1 s\u00faa participaci\u00f3n na m\u00e1xima categor\u00eda feminina, na que primeiro estivo dirixido por Carlos Parga e logo por Santi Mart\u00ednez, e no que xogaron Julia Cabanas, Miriam de la Fuente, Luc\u00eda Tom\u00e9, Ivonne Copov\u00ed, Elena P\u00e9rez, Nahir Roig, Evelyn Montes de Oca, Nuria Regueira, Ana P\u00e9rez e Ana Y\u00e1\u00f1ez, e posteriormente Luc\u00eda e Lara Y\u00e1\u00f1ez, e Alejandra Huertas.\nA oportunidade perdida.\nNa tempada 2016-17 o Borbolla presentou dous equipos na Liga Galega Masculina, se ben ning\u00fan deles puido clasificarse para a final a catro, finalizando na 8\u00aa e a 11\u00aa posici\u00f3n. Con todo, foi o equipo feminino o que achegou un novo \u00e9xito ao club, conseguindo unha nova oportinidade para regresar \u00e1 elite. Nunha tempada na que os dous primeiros clasificados da Liga Galega se clasificaban para xogar o ascenso \u00e1 OK Liga, as de Monte Alto finalizaron a liga regular na segunda posici\u00f3n por detr\u00e1s do Liceo, e na final a catro acadaron a terceira posici\u00f3n, con todo, o Liceo ga\u00f1ou a liga, mais ao estar xa xogando na m\u00e1xima categor\u00eda, clasific\u00e1ronse para a fase de ascenso o 2\u00ba e 3\u00ba clasificados (o CH Compostela e o Borbolla respectivamente). Na fase de ascenso que se \u00eda disputar o 27 e 28 de maio en Coslada e que outorgar\u00eda d\u00faas prazas para a a tempada 2017-18 da OK Liga Feminina participar\u00edan o CP Coslada madrile\u00f1o e os dous representantes galegos, con todo, o Compostela non puido participar a causa dun regulamento que non permit\u00eda ali\u00f1ar a xogadoras de categor\u00eda alev\u00edn, o que fixo que a competici\u00f3n se suspendera e ascenderan directamente o Coslada e o Borbolla. Finalmente o Borbolla renunciou \u00e1 s\u00faa praza na m\u00e1xima categor\u00eda ao non dispo\u00f1er de xogadoras suficientes nin recursos econ\u00f3micos, o adestrador do cadro coru\u00f1\u00e9s, Santi Mart\u00ednez, explicaba as dificultades do equipo para poder inscribirse:\nRegreso \u00e1 elite feminina.\nO 26 de xu\u00f1o de 2020 a Real Federaci\u00f3n Espa\u00f1ola de Patinaxe anunciou que o Borbolla competir\u00eda na tempada 2020-2021 da OK Liga Feminina, logo de que o club coru\u00f1\u00e9s se proclamara campi\u00f3n da liga regular galega, na que se ga\u00f1aron os tres encontros que se disputaron antes de que a competici\u00f3n se cancelase a causa da pandemia por coronavirus. Deste xeito as de Monte Alto, dirixidas por Santiago Mart\u00ednez, regresaron \u00e1 m\u00e1xima categor\u00eda do h\u00f3ckey a pat\u00edns feminino espa\u00f1ol, na que o club xa competira d\u00faas tempadas consecutivas (2012-13 e 2013-14).\nPavill\u00f3n.\nO H\u00f3ckey Club Borbolla adestra e xoga os seus partidos como local no Polideportivo de Monte Alto, un pavill\u00f3n inaugurado en maio de 1991 e situado na R\u00faa Alcalde Sanjurjo, no barrio de Monte Alto. Conta cunha pista dunas dimensi\u00f3ns de 40 x 25 metros e ten unha capacidade aproximada para 500 persoas.\nO pavill\u00f3n foi o escenario en 2014 das xornadas de tecnificaci\u00f3n que organizou o Borbolla e que contaron coa presenza de xogadoras como Anna Casarramona, Mar\u00eda D\u00edez, Mar\u00eda \u2018Pulgui\u2019 Fern\u00e1ndez e Marta Soler. O recinto acolleu os partidos como local do equipo masculino durante a s\u00faa breve etapa en Primeira Divisi\u00f3n Nacional e nas d\u00faas tempadas nas que o equipo feminino competiu na OK Liga Feminina.\nCanteira.\nAo contrario do resto de equipos da Coru\u00f1a, o Borbolla non est\u00e1 relacionado con ning\u00fan colexio ou escola. A canteira do club n\u00fatrese de rapazas e rapaces que van xogar ao h\u00f3ckey a pat\u00edns por teren amizade ou relaci\u00f3n familiar con outras nenas e nenos que xa xogan no equipo. Con todo, o club puxo en competici\u00f3n na tempada 2017-18 nove equipos de categor\u00edas de base: un equipo sub-16 feminino, un j\u00fanior, un xuvenil, un infantil, un alev\u00edn, en benxam\u00edn, 2 prebenxam\u00edns e 1 micro.\nO maior \u00e9xito da canteira do club herculino chegou na tempada 2009-10, cando o seu equipo j\u00fanior finalizou o Campionato de Espa\u00f1a na quinta posici\u00f3n."}
{"id": "165015", "revid": "98629", "url": "https://gl.wikipedia.org/wiki?curid=165015", "title": "Enrique Marco Nadal", "text": "Enrique Marco Nadal, nado en Valencia o 3 de maio de 1913 e finado en Torrent o 13 de novembro de 1994, foi un sindicalista do Pa\u00eds Valenciano, membro da CNT.\nTraxectoria.\nObreiro ferroviario e militante libertario desde a s\u00faa mocidade. Despois de sa\u00edr de Espa\u00f1a exiliado combateu nas filas aliadas na segunda guerra mundial. Tras o seu regreso clandestino \u00e1 pen\u00ednsula, loitou contra a ditadura de Franco e foi Secretario Xeral da CNT na clandestinidade desde maio de 1946 at\u00e9 abril de 1947."}
{"id": "165017", "revid": "5863", "url": "https://gl.wikipedia.org/wiki?curid=165017", "title": "Jos\u00e9 Carlos Ad\u00e1n", "text": "Jos\u00e9 Carlos Ad\u00e1n Arias, nado en Vigo o 22 de xullo de 1967, \u00e9 un atleta ol\u00edmpico galego xa retirado.\nTraxectoria.\nEra especialista en carreiras de fondo e nas probas de campo a trav\u00e9s. Destacou a partir de finais da d\u00e9cada dos oitenta e durante toda a d\u00e9cada dos noventa. Foi compa\u00f1eiro de atletas como Abel Ant\u00f3n, Mart\u00edn Fiz, Antonio Serrano ou o tam\u00e9n galego Alejandro G\u00f3mez entre outros."}
{"id": "165018", "revid": "85894", "url": "https://gl.wikipedia.org/wiki?curid=165018", "title": "Alejandro Alvargonz\u00e1lez", "text": "Alejandro Enrique Alvargonz\u00e1lez San Mart\u00edn, nado en Vigo o 11 de xullo de 1959, \u00e9 un diplom\u00e1tico galego.\nTraxectoria.\nLicenciado en Ciencias Pol\u00edticas e Sociolox\u00eda. Ingresou en 1987 na Carreira Diplom\u00e1tica. Estivo destinado nas representaci\u00f3ns diplom\u00e1ticas espa\u00f1olas en Honduras, Exipto, Cuba e Su\u00edza.\nFoi embaixador de Espa\u00f1a en Bosnia e Hercegovina ata 2012, ano en que foi nomeado Secretario Xeral de Pol\u00edtica de Defensa."}
{"id": "165020", "revid": "23204", "url": "https://gl.wikipedia.org/wiki?curid=165020", "title": "La Caixa", "text": "La Caixa, nome comercial da Caixa d'Estalvis i Pensions de Barcelona (en galego: \"Caixa de Aforros e Pensi\u00f3ns de Barcelona\"), foi a caixa de aforros m\u00e1is importante de Europa, Espa\u00f1a e Catalu\u00f1a, cunha rede de m\u00e1is de 5.500 oficinas, m\u00e1is de 8.100 caixeiros autom\u00e1ticos, un persoal de m\u00e1is de 27.000 empregados e m\u00e1is de 10,7 mill\u00f3ns de clientes.\nDesde 2010, no contexto da reestruturaci\u00f3n das entidades de cr\u00e9dito espa\u00f1olas, la Caixa non ten actividade financeira nin bancaria, xa que segregou todos os seus activos comerciais nunha filial, denominada CaixaBank, da que \u00e9 propietaria aproximadamente nun 65 %. Malia que a caixa de aforros xa non ten actividade bancaria, CaixaBank contin\u00faa usando o pseud\u00f3nimo de \"La Caixa\" nas s\u00faas oficinas e na s\u00faa comunicaci\u00f3n cos seus clientes, deixando a marca \"CaixaBank\" s\u00f3 para uso institucional.\nO Grupo La Caixa xestiona un volume total de negocio bancario que ascende a m\u00e1is de 411.522 mill\u00f3ns de euros (setembro de 2008), cuns recursos totais de clientes de m\u00e1is de 238.404 mill\u00f3ns de euros."}
{"id": "165024", "revid": "98629", "url": "https://gl.wikipedia.org/wiki?curid=165024", "title": "Jeff Buckley", "text": "Jeffrey Scott Buckley, nado en Anaheim (California), o 17 de novembro de 1966 e finado en Memphis (Tennessee), o 29 de maio de 1997, foi un cantautor e guitarrista estadounidense reputado polo seu peculiar rango vocal de polo menos catro oitavas e media. \nTraxectoria.\nTrala publicaci\u00f3n o 23 de agosto de 1994 do \u00e1lbum de debut \"Grace\", a cr\u00edtica considerouno un dos artistas m\u00e1is prometedores da s\u00faa xeraci\u00f3n, o que o levou a facer unha xira mundial durante os seguintes dous anos. O \u00e1lbum \"Grace\" incl\u00fae 8 canci\u00f3ns orixinais e 3 versi\u00f3ns, \" inspirado na versi\u00f3n de Nina Simmone, popularizada por Elkie Brooks en 1978, \", de A Boy was Born, Op.3, peza que Buckley co\u00f1eceu no instituto, baseada nun himno do s\u00e9culo XIV, e por \u00faltimo a versi\u00f3n m\u00e1is c\u00e9lebre de \"Hallelluja\" de Leonard Cohen, baseada nas gravaci\u00f3ns de para o disco tributo a Leonard Cohen . A versi\u00f3n acadou unha gran repercusi\u00f3n tanto a nivel de p\u00fablico como de prensa especializada, chegando a ser seleccionada como unha das 500 mellores canci\u00f3ns de todos os tempos pola revista Rolling Stone\nFalecemento.\nNon obstante, na cima da popularidade, morreu afogado mentres nadaba no r\u00edo Wolf, , durante as sesi\u00f3ns de gravaci\u00f3n do que \u00eda ser o seu segundo disco \"Sketches for my Sweetheart the Drunk\", que \u00eda ser producido polo reputado m\u00fasico da escena novaiorquina dos anos 70 Tom Verlaine (Televisi\u00f3n)."}
{"id": "165043", "revid": "6939", "url": "https://gl.wikipedia.org/wiki?curid=165043", "title": "Paco del Riego", "text": ""}
{"id": "165044", "revid": "5863", "url": "https://gl.wikipedia.org/wiki?curid=165044", "title": "Alfoz de Lloredo", "text": "Alfoz de Lloredo \u00e9 un concello costeiro da comunidade aut\u00f3noma de Cantabria, Espa\u00f1a. O municipio est\u00e1 situado na comarca da costa occidental.\nLimita polo norte co Mar Cant\u00e1brico, polo sur con Ud\u00edas, Cabez\u00f3n de la Sal e Reoc\u00edn, polo leste con Santillana del Mar e polo oeste con Ruiloba e Comillas. Alfoz de Lloredo est\u00e1 a unha distancia de 35 quil\u00f3metros da capital c\u00e1ntabra Santander, e a 12\u00a0km de Torrelavega.\nLocalidades.\nOs 2.502 habitantes (2008, INE) de Alfoz de LLoredo distrib\u00faense nas seguintes localidades: \nToponimia.\n\u00abAlfoz\u00bb foi unha palabra popularizada logo do s\u00e9culo X e ten como orixe a expresi\u00f3n \u00e1rabe \"al-hawk\", que significa \u00abdistrito\u00bb, mentres que \u00abLloredo\u00bb \u00e9 a forma monta\u00f1esa para o loureiro; en suma, o nome significar\u00eda algo parecido a \u00abdistrito dos loureiros\u00bb.\nHistoria.\nO territorio de Alfoz de Lloredo \u00e1chase sobre a \"Via Agripa\", cami\u00f1o costeiro de orixe romana que m\u00e1is tarde se integrar\u00eda no Cami\u00f1o de Santiago \ncosteiro (Cami\u00f1o de Santiago do Norte] . Neste territorio p\u00f3dense encontrar numerosas cavidades que deron refuxio a grupos humanos desde o Paleol\u00edtico at\u00e9 a Idade Media. Desta presenza atop\u00e1ronse diversos \u00fatiles prehist\u00f3ricos, ademais de arte rupestre.\nPolo ano 1000, o concello formaba parte das Asturias de Santillana, e comprend\u00eda a metade dos concellos di chamado val de Alfoz, que xa as poboaci\u00f3ns actuais. Segundo o Becerro de las Behetr\u00edas, en 1351 exist\u00edan v\u00ednculos de dependencia entre as localidades do val e o dominio se\u00f1orial do momento en la zona, a\u00ednda que os habitantes ti\u00f1an certa independencia que escoller ao seu se\u00f1or coa \u00fanica supervisi\u00f3n do Rei en aspectos de xustiza. M\u00e1is tarde, en 1444, o Almirante Diego Hurtado de Mendoza acabou con esta situaci\u00f3n mediante un dominio total.\nEn 1581 produciuse o \"Preito dos Vales\", que puxo fin \u00e1 dependencia se\u00f1orial e restabeleceu o autogoberno local, co conseguinte dereito dos veci\u00f1os de poder elixir os seus rexedores. Logo, Alfoz de Lloredo, int\u00e9grase na provincia dos Nueve Valles en 1759.\nDesde o s\u00e9culo XIX o vale irase dividindo at\u00e9 chegar a tres concellos: Comillas, Ud\u00edas e o propio Alfoz de Lloredo, denominado Novales durante un tempo. O municipio pertenceu ao partido xudicial de San Vicente de la Barquera at\u00e9 que a principios do s\u00e9culo XIX inclu\u00eduse no de Torrelavega.\nDemograf\u00eda.\nFonte: Instituto Nacional de Estad\u00edstica\nAdministraci\u00f3n.\nEnrique Bretones Palencia (PP) \u00e9 o actual alcalde do municipio. No 2006, F\u00e9lix Iglesias Gonz\u00e1lez (PRC) (alcalde electo nas elecci\u00f3ns municipais de 2003) dimitiu por discrepancias internas do partido. Deste xeito, Luis Alfonso Gonz\u00e1lez Llanillo (PSC-PSOE) foi elixido alcalde, e ocupou o cargo at\u00e9 as elecci\u00f3ns municipais de 2007, cando Enrique Bretones Palencia resultou vencedor de tales comicios. Nestas t\u00e1boas m\u00f3stranse os resultados das elecci\u00f3ns municipais celebradas do 2003 e do 2007.\nEconom\u00eda.\nGander\u00eda e agricultura.\nO sector primario foi durante anos, ao igual que moitas outras partes de Cantabria, o medio de vida dos seus habitantes, mais debido a incorporaci\u00f3n de Espa\u00f1a na Uni\u00f3n Europea, obs\u00e9rvase certa decadencia. Cabe destacar que durante os meses de outono e inverno pract\u00edcase o cultivo de algas na zona. O 29,9% da poboaci\u00f3n activa empr\u00e9gase no sector primario.\nIndustria.\nExiste certa influencia na zona, pola proximidade do n\u00facleo industrial de Torrelavega. O 36,2% da poboaci\u00f3n activa do municipio ded\u00edcase ao sector secundario.\nServizos.\nActualmente o 34% da poboaci\u00f3n activa de Alfoz de Lloredo est\u00e1 no sector terciario. O turismo sup\u00f3n unha fonte de ingresos importante para o municipio. As praias, as paisaxes e monumentos, atraen o turismo da comunidade aut\u00f3noma e do resto de provincias lim\u00edtrofes.\nMonumentos.\nDentro do patrimonio art\u00edstico e cultural de Alfoz de Lloredo destacan os seguintes bens de interese cultural de Cantabria:\nAdemais, est\u00e1 inclu\u00eddo como ben inventariado a igrexa parroquial de Novales.\nOutros monumentos relixiosos:"}
{"id": "165045", "revid": "98629", "url": "https://gl.wikipedia.org/wiki?curid=165045", "title": "A Aldea de Abaixo, Covas, Mea\u00f1o", "text": "A Aldea de Abaixo \u00e9 un lugar da parroquia de Covas no concello pontevedr\u00e9s de Mea\u00f1o na comarca do Saln\u00e9s. Ti\u00f1a 112 habitantes no ano 2016, segundo datos do IGE, dos que 53 eran mulleres e 59 homes, o que representa un aumento respecto \u00f3s anos 2010, cando ti\u00f1a 107 veci\u00f1os, e 2005, cando eran 90."}
{"id": "165047", "revid": "1822", "url": "https://gl.wikipedia.org/wiki?curid=165047", "title": "A Constenla, Covas, Mea\u00f1o", "text": "A Constenla \u00e9 un lugar da parroquia de Covas no concello pontevedr\u00e9s de Mea\u00f1o na comarca do Saln\u00e9s. Ti\u00f1a 38 habitantes no ano 2016 segundo datos do IGE, dos que 19 eran mulleres e 19 homes, o que representa un descen so continuado respecto \u00f3s anos 2010, cando ti\u00f1a 41 veci\u00f1os, e 2005, cando eran 52."}
{"id": "165048", "revid": "89787", "url": "https://gl.wikipedia.org/wiki?curid=165048", "title": "Dafydd ap Gwilym", "text": "Dafydd ap Gwilym, nado entre 1315 e 1320 e finado entre 1350 e 1370, est\u00e1 xeralmente reco\u00f1ecido como o meirande poeta gal\u00e9s de todos os tempos e como un dos mellores poetas europeos da Idade Media.\nTraxectoria.\nExiste unha tradici\u00f3n de que naceu en Brogynin, Penrhyn-coch (daquela parroquia de Llanbadarn Fawr), Ceredigion. O seu pai, Gwilym Gam ap Gwilym ab Einion, e a s\u00faa nai, Ardudfyl, eran os dous de familias nobres; o seu t\u00edo Llywelyn ap Gwilym ab Einion, foi condestable en Castell Newydd Emlyn. Como membro dunha familia nobre semella que Dafydd non pertenceu ao gremio de poetas profesionais no Gales medieval, e mesmo a tradici\u00f3n po\u00e9tica foi moi forte na s\u00faa familia durante xeraci\u00f3ns.\nSegundo Robert Geraint Gruffydd morreu en 1350, posibelmente v\u00edtima da Peste Negra. A tradici\u00f3n di que foi soterrado no recinto da abad\u00eda cisterciense de Strata Florida, Ceredigion.\nObra.\nCrese que se conservan sobre 170 dos seus poemas, a\u00ednda que lle atribu\u00edron outros moitos ao longo dos s\u00e9culos. Os seus principais temas son o amor e a natureza. Na poes\u00eda de Dafydd p\u00f3dense ver claras influencias de ideas europeas moi estendidas na \u00e9poca como o amor cort\u00e9s, tal e como aparece na poes\u00eda dos trobadores provenzais.\nFoi un poeta innovador e p\u00f3deselle atribu\u00edr o m\u00e9rito de ter popularizado o metro co\u00f1ecido como \"cywydd\" e ser o primeiro en empregalo para a louvanza. Pero, se cadra, a s\u00faa meirande innovaci\u00f3n foi a de facer da s\u00faa persoa o foco principal da s\u00faa poes\u00eda. Pola s\u00faa propia natureza, a maior\u00eda da obra dos poetas cortes\u00e1ns tradicionais galeses mantiveron a s\u00faa propia personalidade lonxe da s\u00faa poes\u00eda. A obra de Dafydd est\u00e1 chea dos seus propios sentimentos e experiencias. O seu tema principal \u00e9 o amor, e moitos dos seus poemas est\u00e1n dirixidos a mulleres, pero en especial a d\u00faas, Morfudd e Dyddgu. tam\u00e9n obt\u00e9n reco\u00f1ecemento como un fino poeta da natureza. Entre as s\u00faas obras m\u00e1is co\u00f1ecidas est\u00e1n os seguintes poemas:"}
{"id": "165049", "revid": "1131", "url": "https://gl.wikipedia.org/wiki?curid=165049", "title": "Microserfs", "text": "Microserfs \u00e9 unha novela escrita polo canadense Douglas Coupland e publicada en 1995 por HarperCollins.\nCaracter\u00edsticas.\nO texto proporciona un repaso de d\u00faas subculturas da d\u00e9cada de 1990. En primeiro lugar, introduce a vida dos empregados da multinacional da inform\u00e1tica Microsoft: a xente encargada de crear o software co que funcionan os computadores da maior\u00eda das oficinas do mundo. Am\u00f3sase como afecta a tecnolox\u00eda e a personalidade de Bill Gates \u00e1s s\u00faas vidas. En segunda instancia, presenta os mesmos personaxes despois de se mudaren a California para traballar nunha pequena empresa acabada de crear."}
{"id": "165050", "revid": "5863", "url": "https://gl.wikipedia.org/wiki?curid=165050", "title": "Microsiervos", "text": "Microsiervos \u00e9 un blog en lingua castel\u00e1 de contidos diversos, malia estaren enfocados principalmente ao \u00e1mbito cient\u00edfico, a tecnolox\u00eda en xeral e o humor. \u00c9 o resultado da fusi\u00f3n de dous blogs, \"Hiperespacio.com\", que comezara a publicarse o 19 de xullo de 2001, e o \"Microsiervos.org\", que comezara en xaneiro de 2002. O nome v\u00e9nlle en referencia \u00e1 novela americana hom\u00f3nima (\"Microserfs\" en lingua inglesa), de Douglas Coupland, publicada en 1995. Ocupa, de forma continua desde o mes de abril de 2006, o posto #1 dos blogs m\u00e1is vistos de Espa\u00f1a.\nO blog comezou coma un blog persoal escrito por \u00c1lvaro Ib\u00e1\u00f1ez (\"Alvy\"), Nacho Palou e Javier Pedreira (\"Wicho\")."}
{"id": "165051", "revid": "85894", "url": "https://gl.wikipedia.org/wiki?curid=165051", "title": "John Carmack", "text": "John D. Carmack, nado en Roeland Park, Kansas o 20 de agosto de 1970, \u00e9 un programador de videoxogos e enxe\u00f1eiro aeroespacial e de realidade virtual estadounidense. Foi un dos cofundadores da empresa de videoxogos id Software, xunto con John Romero, Tom Hall e Adrian Carmack. Carmack foi o principal programador dos videoxogos \"Commander Keen\", \"Wolfenstein 3D\", \"Doom\", \"Quake\", \"Rage\" e as s\u00faas respectivas continuaci\u00f3ns. \u00c9 notable tam\u00e9n polas s\u00faas innovaci\u00f3ns no campo dos gr\u00e1ficos en 3D xerados por computadora, como por exemplo o seu algoritmo da \"Inversa de Carmack\" para os volumes de sombras, ademais de ser un entusiasta dos foguetes e o fundador e enxe\u00f1eiro en xefe da empresa Armadillo Aerospace. En agosto de 2013 converteuse no CTO da empresa Oculus VR, que no 2014 pasou a ser unha subsidiaria de Facebook."}
{"id": "165052", "revid": "21293", "url": "https://gl.wikipedia.org/wiki?curid=165052", "title": "Localia Santiago", "text": ""}
{"id": "165053", "revid": "98629", "url": "https://gl.wikipedia.org/wiki?curid=165053", "title": "Arriba e abaixo", "text": "Arriba e abaixo (en ) \u00e9 unha serie brit\u00e1nica drama ambientada nunha mansi\u00f3n da aristocracia no barrio de Belgravia de Londres durante o per\u00edodo eduardino, a primeira guerra mundial e no per\u00edodo de entreguerras que emitiu a ITV entre 1971 e 1975. En Galicia emitiuno a Televisi\u00f3n de Galicia en 1991.\nDesenvolvemento.\nA serie reflicte a vida dos criados, que viven no andar de abaixo e dos se\u00f1ores - os Bellamy- que viven no andar de arriba durante o comezo do s\u00e9culo XX, na serie aparecen os grandes eventos da \u00e9poca, como o afundimento do Titanic ou o crack do 29, pero tam\u00e9n amosa o cambio gradual na vida coti\u00e1, pretendendo ser un documento dos cambios sociais e tecnol\u00f3xicos que aconteceron entre 1903 e 1930. Recibiu un premio Emmy e un Globo de Ouro. En agosto de 2010 a BBC comezou a gravar un remake da serie en Gales."}
{"id": "165054", "revid": "89787", "url": "https://gl.wikipedia.org/wiki?curid=165054", "title": "Televisi\u00f3n comunitaria", "text": "Unha televisi\u00f3n comunitaria \u00e9 unha canle de televisi\u00f3n propiedade, operada e/ou programada por un grupo comunitario, xeralmente unha organizaci\u00f3n sen \u00e1nimo de lucro ou cooperativa a\u00ednda que nalg\u00fans casos poden ser operadas por institutos, universidades, compa\u00f1\u00edas por cable ou gobernos municipais.\nAustralia.\nEn Australia as canles que te\u00f1en este tipo de licenza son C31 Adelaide, 31 Brisbane, C31 Melbourne, West TV, TVS Sydney, LINCTV Lismore e Bushvision Mount Gambier.\nCanad\u00e1.\nNo Canad\u00e1 por lei as compa\u00f1\u00edas por cable te\u00f1en que operar ou emitir televisi\u00f3ns comunitarias, a metade da programaci\u00f3n ha de realizarse por produtores independentes, normalmente asociaci\u00f3ns ou grupos de voluntarios.\nEstados Unidos.\nNos Estados Unidos co\u00f1\u00e9cese como televisi\u00f3n de acceso p\u00fablico ( \"Public-access television\") comezou en 1968, desenvolv\u00e9ndose despois de que a Federal Communications Commission emitise o co\u00f1ecido como \"Third Report and Order\" en 1972, que requir\u00eda a todos os sistemas de cable, dentro dos considerados como 100 primeiros mercados de televisi\u00f3n, a prover tres canles de acceso p\u00fablico (un educativo, un para o goberno local e outro de uso p\u00fablico), a partir de 1976 os sistemas de cable en comunidades con cando menos 3500 subscritores te\u00f1en que dispo\u00f1er de catro canles de acceso p\u00fablico e permitir acceso ao equipamento e estudios para uso do p\u00fablico .."}
{"id": "165055", "revid": "12452", "url": "https://gl.wikipedia.org/wiki?curid=165055", "title": "Aeroporto de Barajas", "text": ""}
{"id": "165056", "revid": "98629", "url": "https://gl.wikipedia.org/wiki?curid=165056", "title": "American Pie (serie de filmes)", "text": "American Pie \u00e9 unha serie de filmes en clave de comedia dirixidos a adolescentes concibidos por Adam Herz.\nDesenvolvemento.\nO primeiro filme da franqu\u00eda tivo a s\u00faa estrea o 9 de xullo de 1999 producido por Universal Pictures e distribu\u00eddo por Universal Studios, convert\u00e9ndose nun fen\u00f3meno internacional de cultura popular, que propiciou a aparici\u00f3n de d\u00faas secuelas para cine nun intervalo de dous anos, e desde 2005 realiz\u00e1ronse catro filmes m\u00e1is para o mercado do v\u00eddeo. A serie orixinal contou cun presuposto orixinal de 95 mill\u00f3ns de d\u00f3lares, recadando 754 mill\u00f3ns en todo o mundo.\nArgumento.\nAo longo da serie orixinal, Jim Levenstein (Jason Biggs) mant\u00e9n unha relaci\u00f3n con Michelle Flaherty (Alyson Hannigan), e xunto cos seus mellores amigos Kevin Myers (Thomas Ian Nicholas), Paul Finch (Eddie Kaye Thomas) e Chris Ostreicher (Chris Klein), intenta perder a s\u00faa virxindade. No segundo e terceiro filmes, con Steve Stifler (Seann William Scott), os amigos celebran unha festa de ver\u00e1n e planean a voda entre Levenstein eFlaherty. Os filmes de v\u00eddeo c\u00e9ntranse en familiares de Stifler, como o seu irm\u00e1n Matt (Tad Hilgenbrink) e os seus primos Erik (John White), Dwight (Steve Talley), Scott (John Patrick Jordan), e os seus respectivos amigos realizando actividades semellantes."}
{"id": "165057", "revid": "54334", "url": "https://gl.wikipedia.org/wiki?curid=165057", "title": "A Calle, Beira, Carral", "text": "A Calle \u00e9 un lugar da parroquia de Beira no concello coru\u00f1\u00e9s de Carral na comarca da Coru\u00f1a. Ti\u00f1a 48 habitantes no ano 2016 segundo datos do INE dos cales 26 eran homes e 22 eran mulleres."}
{"id": "165059", "revid": "85894", "url": "https://gl.wikipedia.org/wiki?curid=165059", "title": "Argonte, Beira, Carral", "text": "Argonte \u00e9 un lugar da parroquia de Beira no concello coru\u00f1\u00e9s de Carral na comarca da Coru\u00f1a. Ti\u00f1a 28 habitantes no ano 2016 segundo datos do Instituto Nacional de Estad\u00edstica dos cales 7 eran homes e 10 eran mulleres."}
{"id": "165060", "revid": "85894", "url": "https://gl.wikipedia.org/wiki?curid=165060", "title": "O Acevedo, Cerceda, Cerceda", "text": "O Acevedo \u00e9 un lugar da parroquia de Cerceda no concello coru\u00f1\u00e9s de Cerceda na comarca de Ordes. Ti\u00f1a 66 habitantes no ano 2009 segundo datos do Instituto Nacional de Estad\u00edstica dos cales 30 eran homes e 36 eran mulleres."}
{"id": "165062", "revid": "85894", "url": "https://gl.wikipedia.org/wiki?curid=165062", "title": "Coence, Cerceda, Cerceda", "text": "Coence \u00e9 un lugar da parroquia de Cerceda no concello coru\u00f1\u00e9s de Cerceda na comarca de Ordes. Ti\u00f1a 23 habitantes no ano 2009 segundo datos do Instituto Nacional de Estad\u00edstica dos cales 12 eran homes e 11 eran mulleres."}
{"id": "165063", "revid": "56817", "url": "https://gl.wikipedia.org/wiki?curid=165063", "title": "Exposici\u00f3n Universal de Osaca de 1970", "text": "A Exposici\u00f3n Universal de Osaka de 1970 foi regulada pola Oficina Internacional de Exposici\u00f3ns e tivo lugar entre o 15 de marzo ao 13 de setembro do devandito ano na cidade xaponesa de Osaka. Os temas da exposici\u00f3n foron o Progreso e mais a Harmon\u00eda da Humanidade \". Esta foi a primeira exposici\u00f3n do BIE levada a cabo no Xap\u00f3n. Setenta e sete estados asistiron ao acontecemento, e durante seis meses, o n\u00famero de visitantes alcanzou as 64\u00a0210\u00a0770 persoas. A candidatura da Exposici\u00f3n Universal presentouse o 11 de maio de 1966."}
{"id": "165064", "revid": "85894", "url": "https://gl.wikipedia.org/wiki?curid=165064", "title": "O Amilladoiro, Filgueira de Barranca, Oza-Cesuras", "text": "O Amilladoiro \u00e9 un lugar da parroquia de Filgueira de Barranca no concello coru\u00f1\u00e9s de Oza-Cesuras na comarca de Betanzos. Ti\u00f1a 3 habitantes no ano 2009 segundo datos do Instituto Nacional de Estad\u00edstica dos cales 1 era home e 2 eran mulleres."}
{"id": "165066", "revid": "85894", "url": "https://gl.wikipedia.org/wiki?curid=165066", "title": "Candieiras, Filgueira de Barranca, Oza-Cesuras", "text": "Candieiras \u00e9 un lugar da parroquia de Filgueira de Barranca no concello coru\u00f1\u00e9s de Oza-Cesuras na comarca de Betanzos. Ti\u00f1a 17 habitantes no ano 2009 segundo datos do Instituto Nacional de Estad\u00edstica dos cales 7 eran homes e 10 eran mulleres."}
{"id": "165067", "revid": "92878", "url": "https://gl.wikipedia.org/wiki?curid=165067", "title": "Metro (transporte)", "text": "O metro, tam\u00e9n co\u00f1ecido como ferrocarril metropolitano, \u00e9 un sistema de transporte urbano que opera nas grandes cidades. \u00c9 un ferrocarril formado por trens de tracci\u00f3n el\u00e9ctrica que circulan sobre ra\u00eds exclusivos, cunha alta capacidade e frecuencia de paso, sendo normalmente subterr\u00e1neos ou en viaduto.\nEstes sistemas operan sobre distintas li\u00f1as que compo\u00f1en unha rede, det\u00e9ndose en estaci\u00f3ns non moi distanciadas e localizadas a intervalos xeralmente regulares. O servizo \u00e9 prestado por varias unidades de vag\u00f3ns el\u00e9ctricos que circulan nunha formaci\u00f3n sobre v\u00edas. Normalmente int\u00e9granse con outros medios de transporte p\u00fablicos e, moitos son operados polas mesmas autoridades de transporte p\u00fablico.\nO metro \u00e9 un sistema de transporte m\u00e1is r\u00e1pido e con maior capacidade que o tranv\u00eda ou o tren lixeiro, pero non \u00e9 tan r\u00e1pido nin cobre distancias de alcance longo como o tren suburbano ou de proximidade. \u00c9 indiscutible a s\u00faa capacidade para transportar grandes cantidades de persoas en distancias curtas con rapidez, cun uso m\u00ednimo do chan.\nA pesar de que a tendencia expansiva das redes de metro das grandes cidades levounas a conectar con outros n\u00facleos de poboaci\u00f3n perif\u00e9ricos da \u00e1rea metropolitana, o tipo de servizo que prestan segue sendo independente e distinguible do que prestan outros sistemas de transporte ferroviarios.\nEtimolox\u00eda.\nA palabra \"metro\" \u00e9 ap\u00f3cope de \"metropolitano\" (do lat\u00edn \"metropolit\u0101nus\"). Paradoxalmente, o metro m\u00e1is antigo no dominio ling\u00fc\u00edstico espa\u00f1ol denom\u00ednase \"subterr\u00e1neo\" (coloquialmente \"subte\", traduci\u00f3n literal do londiniense \"Underground\", o metro m\u00e1is antigo do mundo). A denominaci\u00f3n \"subte\" ou \"subterr\u00e1neo\" estendeuse a algunhas partes de Hispanoam\u00e9rica, mentres que noutras se usa a palabra \"metro\", tal e como se co\u00f1ece en Espa\u00f1a e outras zonas, tomada da denominaci\u00f3n da primeira rede de Francia, en Par\u00eds.\n\"Metro\" \u00e9 tam\u00e9n o termo m\u00e1is utilizado no mundo para denominar a este sistema de transporte. Outros nomes usados en ingl\u00e9s son \"subway\" (sobre todo nos Estados Unidos), \"underground\" e \"tube\"; \"U-Bahn\" en alem\u00e1n; \"metropolitano\" en portugu\u00e9s, \"metropolitana\" en italiano e \"chikatetsu\" en xapon\u00e9s; entre outros.\nHistoria.\nO primeiro metro do mundo foi o subterr\u00e1neo de Londres (denominado \"Metropolitan Railway\"), inaugurado en 1863 con seis quil\u00f3metros de lonxitude. En anos sucesivos foi estend\u00e9ndose, de forma que en 1884 formaba un anel de aproximadamente vinte quil\u00f3metros. A continuaci\u00f3n engad\u00edronselle li\u00f1as radiais, en parte ao descuberto e en parte en t\u00fanel, para constitu\u00edr o \"Metropolitan and District Railway\". As locomotoras eran de vapor. Posteriormente comezouse a escavaci\u00f3n de t\u00faneles en forma de tubo e electrific\u00e1ronse as li\u00f1as, de al\u00ed a denominaci\u00f3n inglesa \"Tube\".\nA seguinte cidade en ter metro foi Nova York, cuxa li\u00f1a m\u00e1is antiga, que estaba totalmente separada do tr\u00e1fico, a \"West End\" da BMT, estivo en uso desde o mesmo ano que o Subterr\u00e1neo de Londres: 1863.\nCronoloxicamente o terceiro metro m\u00e1is antigo do mundo (e o m\u00e1is curto) \u00e9 o de Istambul. O tramo chamado \"T\u00fcnel\" foi inaugurado en 1876 e comunica o barrio de Karak\u00f6y coa Torre G\u00e1lata. Foi constru\u00eddo entre 1871 e 1876 por unha empresa inglesa cun proxecto dun enxe\u00f1eiro franc\u00e9s: Eugene Henry Gavand. Ten 570 metros de distancia e o traxecto dura soamente dous minutos.\nEn 1896, Budapest (coa inauguraci\u00f3n da li\u00f1a de V\u00f6r\u00f6smarty T\u00e9r a Sz\u00e9chenyi F\u00fcrd\u00f6, de cinco quil\u00f3metros) e Glasgow (cun circu\u00edto pechado de 10\u00a0km) foron as seguintes cidades europeas en dispor de metro. A tecnolox\u00eda estendeuse rapidamente a outras cidades en Europa e logo aos Estados Unidos, onde un elevado n\u00famero de sistemas constru\u00edronse. A partir do s\u00e9culo XX comezou a expansi\u00f3n polo resto de continentes, onde o crecemento foi m\u00e1is grande nos \u00faltimos anos.\nRedes de metro en Espa\u00f1a.\nEn Espa\u00f1a, a primeira rede de metro foi a de Madrid, inaugurada o 17 de outubro de 1919, seguiulle a cidade de Barcelona, que inaugurou a s\u00faa primeira li\u00f1a o 30 de decembro de 1924. Outras cidades espa\u00f1olas con sistema de metro son Alacant, Bilbao, Donostia, Granada, M\u00e1laga, Palma, Sevilla e Valencia. En Asturias estase constru\u00edndo unha rede de ferrocarril suburbano chamada Metrotr\u00e9n Asturias, que na cidade de Xix\u00f3n co\u00f1ecerase co nome de \u00ab\"metro de Xix\u00f3n\"\u00bb.\nEn Galicia estivo proxectada a creaci\u00f3n dunha rede de metro na cidade de Vigo, que estar\u00eda rematada en 2009, mais finalmente o proxecto foi cancelado."}
{"id": "165068", "revid": "10599", "url": "https://gl.wikipedia.org/wiki?curid=165068", "title": "Ferrocarril metropolitano", "text": ""}
{"id": "165069", "revid": "23204", "url": "https://gl.wikipedia.org/wiki?curid=165069", "title": "R\u00edo S\u00e9nia", "text": "O S\u00e9nia (en castel\u00e1n: \"Cenia\") \u00e9 un curto r\u00edo do leste de Espa\u00f1a, que transcorre entre as provincias de Tarragona e Castell\u00f3. Ten 49\u00a0km de lonxitude e desemboca no mar Mediterr\u00e1neo.\nO r\u00edo nace nos Ports de Beseit, no concello de La Pobla de Benifass\u00e0, na comarca do Maestrat. As s\u00faas augas acum\u00falanse pouco despois no encoro de Ulldecona, situado no mesmo termo municipal, a 477 m de altitude.\nA partir do encoro, o r\u00edo discorre por zonas de fortes pendentes, o que lle proporciona unha elevada osixenaci\u00f3n, sendo a vexetaci\u00f3n moi abundante, o que contrib\u00fae a manter o h\u00e1bitat da vida pisc\u00edcola. Posteriormente, e antes de chegar a La S\u00e9nia, existen derivaci\u00f3ns de caudal que abastecen aos regad\u00edos desta zona, unhas 2.360 hect\u00e1reas.\nPouco antes de La S\u00e9nia, o r\u00edo alcanza a fronteira entre Catalu\u00f1a e a Comunidade Valenciana; a partir de ent\u00f3n e ata a s\u00faa desembocadura, o S\u00e9nia servir\u00e1 de l\u00edmite fronteirizo entre estas d\u00faas comunidades aut\u00f3nomas. A partir deste punto a canle practicamente non recibe achegues naturais e a calidade da auga empeora de forma notable.\nPreto da localidade de Alcanar, o r\u00edo entra na Plana de Vinar\u00f2s e desemboca no mar Mediterr\u00e1neo."}
{"id": "165070", "revid": "1987", "url": "https://gl.wikipedia.org/wiki?curid=165070", "title": "R\u00edo Francol\u00ed", "text": "O Francol\u00ed \u00e9 un curto r\u00edo catal\u00e1n, que transcorre por varias comarcas da provincia de Tarragona. Ten 60\u00a0km de lonxitude e desemboca no mar Mediterr\u00e1neo, no porto de Tarragona.\nNace na Font Major, en L'Espluga de Francol\u00ed, da uni\u00f3n dos r\u00edos Sec e Milans. \u00c9 un r\u00edo propio da cunca mediterr\u00e1nea, o seu caudal \u00e9 irregular e provoca inundaci\u00f3ns nalgunhas \u00e9pocas do ano.\nOs seus afluentes s\u00f3n o Milans, o Sec, o Anguera, o Brugent , o Torrent del Puig, o Torrent de Vallmoll, o Riu de Glorieta e a Riera de la Selva.\nDurante o seu percorrido, pasa polos concellos de Vimbod\u00ed, L'Espluga de Francol\u00ed, Montblanc, Vilaverd, La Riba, Valls, La Mas\u00f3, Constant\u00ed e Tarragona."}
{"id": "165072", "revid": "92340", "url": "https://gl.wikipedia.org/wiki?curid=165072", "title": "Thomas Gee", "text": "Thomas Gee (nado o 24 de xaneiro de 1815 e morto o 28 de setembro de 1898), foi un predicador nonconformista, xornalista a editor gal\u00e9s.\nTraxectoria.\nGee naceu en Dinbych. Aos catorce anos entrou na oficina da imprenta do seu pai, pero continuou cos seus estudos de gram\u00e1tica polas tardes.\nEn 1837 marchou a Londres para mellorar os seus co\u00f1ecementos sobre impresi\u00f3n, e cando volveu a Gales un ano m\u00e1is tarde, lanzouse na s\u00faa obra literaria, educativa e relixiosa, e a partir de 1845 f\u00edxose cargo da empresa familiar convert\u00e9ndoa nunha aut\u00e9ntica editorial, Gwasg Gee. Entre as s\u00faas publicaci\u00f3ns estaban a famosa revista trimestral \"Y Traethodydd\" (\"O ensa\u00edsta\"), \"Y Gwyddoniadur Cymreig\" (\"Encyclopaedia Cambrensis\"), e Dr. Silvan Evans; \"English-Welsh Dictionary\" (1868), pero o seu meirande logro neste \u00e1mbito foi a revista \"Baner Cymru\" (\"A bandeira de Gales\"), fundada en 1857 e fusionada con \"Yr Amserau\" (\"Os tempos\") dous anos m\u00e1is tarde so o nome de \"Baner ac Amserau Cymru\".\nEsta publicaci\u00f3n pronto foi vista como unha especie de or\u00e1culo en Gales, e desempe\u00f1ou un gran papel na promoci\u00f3n do movemento nacionalista e de \"home rule\" no pa\u00eds. En cuesti\u00f3ns educativas emprendeu unha loita longa exitosa a favor de escolas non confesionais e do establecemento dun sistema escolar intermedio. Avogou entusiasticamente pola separaci\u00f3n Igrexa-Estado, e tivo un memor\u00e1bel duelo xornal\u00edstico co Doutor John Owen sobre este asunto. A \" Eisteddfod\" atopou nel un amigo coidadoso e un sabio conselleiro. A autoridade da s\u00faa presenza, mestr\u00eda na dicci\u00f3n e voz resoante fixeron del un efectivo orador. Ordenouse na igrexa metodista calvinista, en Bala en 1847, e entregou o seu tempo e o seu talento xenerosamente \u00e1 Escola Dominical e ao Movemento pola Temperanza. Ao longo da s\u00faa vida creu m\u00e1is no ministerio gratu\u00edto itinerante que no fixo. Cando morreu en 1898, o seu funeral foi o m\u00e1is impo\u00f1ente que se vira nunca no norte de Gales."}
{"id": "165074", "revid": "89787", "url": "https://gl.wikipedia.org/wiki?curid=165074", "title": "Escola Dominical", "text": "A Escola Dominical \u00e9 unha organizaci\u00f3n orixinalmente dedicada \u00e1 instruci\u00f3n relixiosa dos nenos (as\u00ed contin\u00faa na tradici\u00f3n anglicano-metodista), pero ampliada posteriormente a toda a familia (tradici\u00f3n bautista-congregacionalista).\nHistoria.\nFundada en 1780 por Robert Raikes, un xornalista brit\u00e1nico, natural de Gloucester que sentiu preocupaci\u00f3n polo abandono dos nenos nos barrios baixos da s\u00faa cidade.\nRaikes comezou escribindo artigos sobre a s\u00faa preocupaci\u00f3n, e pronto, moitos crentes se lle uniron para organizaren en varias igrexas brit\u00e1nicas (anglicanas, metodistas, calvinistas e congregacionalistas) un sistema que ensinase a ler e a escribir aos nenos pobres. Cos anos, as \"escolas dominicais\" que ensinaban primeiras letras fix\u00e9ronse innecesarias ante o avance da escolaridade p\u00fablica. As\u00ed, comezaron a dedicarse m\u00e1is ben \u00e1 formaci\u00f3n relixiosa de cada igrexa para os seus nenos.\nNos Estados Unidos de Am\u00e9rica, este programa eclesi\u00e1stico dominical ampliouse para toda a familia, especialmente entre os bautistas, inclu\u00edndo cursos b\u00edblicos para todas as idades.\nEn Espa\u00f1a, a implantaci\u00f3n tard\u00eda das Escolas Dominicais veu a partir de 1857 da man dunha organizaci\u00f3n cat\u00f3lica, a Real Asociaci\u00f3n de Escolas Dominicais, dirixida fundamentalmente a mozas serventas e obreiras. En 1905, o n\u00famero de Escolas Dominicais dependentes da asociaci\u00f3n sumaban un total de 200 establecementos, \u00e1s que asist\u00edan un total de 20.000 alumnas.\nSituaci\u00f3n a comezos do s\u00e9culo XXI.\nHabitualmente a Escola Dominical \u00e9 un departamento ou \"ministerio\" dentro das congregaci\u00f3ns evanx\u00e9licas que ten por obxectivo ensinar dun xeito claro e sinxelo tem\u00e1ticas importantes para o cristi\u00e1n, que se presentan na Biblia. Normalmente est\u00e1 dividida por clases dependendo da idade (a influencia do material impreso pola \"Casa Bautista de Publicaci\u00f3ns\" para as Escolas Dominicais \u00e9 grande na clasificaci\u00f3n destas clases para o mundo hispano):\nNalgunhas congregaci\u00f3ns as clases var\u00edan ademais dependendo da asistencia, por exemplo, \u00e9 com\u00fan que os mozos se subdividan en \"xuven\u00eds\", que ser\u00edan os de menor idade, e \"mozos\" que ser\u00edan os m\u00e1is grandes. M\u00e1is a\u00ednda, cada igrexa organiza a s\u00faa Escola Dominical como ben lle pareza, cun ou varios grupos, con adultos ou sen adultos, con lactantes ou sen lactantes etc.\nAs lecci\u00f3ns son xeralmente impartidas por un mestre designado e preparado pola igrexa, o mestre pode ter axudantes, que ser\u00edan \"aprendices\", que logo dun certo per\u00edodo, poder\u00edan chegar a seren mestres.\nExisten numerosas editoriais cristi\u00e1s que redactan e publican material escrito de apoio tanto para alumnos como para mestres de Escola Dominical.\nO horario da actividade \u00e9 habitualmente de 10 a 12 A.M. ou de 6 a 8 P.M., o domingo (disto despr\u00e9ndese o nome de Escola \"Dominical\"), e normalmente faise en paralelo ao servizo principal ou \"culto\" (nas igrexas de tradici\u00f3n brit\u00e1nica, posto que nas de tradici\u00f3n estadounidense este culto agr\u00e9gase \u00e1 Escola Dominical como \"clase de adultos\" ou algo similar).\nMoitas escolas dominicais comezan cunha apertura xeral, coa participaci\u00f3n de todas as clases reunidas no sal\u00f3n principal, e logo distrib\u00faense nas s\u00faas respectivas salas. Para terminar, v\u00f3lvense a reunir e comparten textos b\u00edblicos e detalles do aprendido en cada clase.\nNa maior\u00eda das Igrexas Evanx\u00e9licas a administraci\u00f3n deste departamento est\u00e1 encabezada polo pastor ou por un superintendente do ministerio, acompa\u00f1ado por outros responsables como tesoureiro, secretario, mestres e axudantes."}
{"id": "165075", "revid": "85894", "url": "https://gl.wikipedia.org/wiki?curid=165075", "title": "A Lagoa, Codesoso, Sobrado", "text": "A Lagoa \u00e9 un lugar da parroquia de Codesoso no concello coru\u00f1\u00e9s de Sobrado da comarca da Terra de Melide. Ti\u00f1a 2 habitantes no ano 2009 segundo datos do Instituto Nacional de Estad\u00edstica dos cales eran 1 home e 1 muller."}
{"id": "165077", "revid": "85894", "url": "https://gl.wikipedia.org/wiki?curid=165077", "title": "A Lagoa, Grixalba, Sobrado", "text": "A Lagoa \u00e9 un lugar da parroquia de Grixalba no concello coru\u00f1\u00e9s de Sobrado da comarca da Terra de Melide. Ti\u00f1a 13 habitantes no ano 2009 segundo datos do Instituto Nacional de Estad\u00edstica dos cales 4 eran homes e 9 eran mulleres."}
{"id": "165078", "revid": "85894", "url": "https://gl.wikipedia.org/wiki?curid=165078", "title": "A Brixar\u00eda, Grixalba, Sobrado", "text": "A Brixar\u00eda \u00e9 un lugar da parroquia de Grixalba no concello coru\u00f1\u00e9s de Sobrado da comarca da Terra de Melide. Ti\u00f1a 41 habitantes no ano 2009 segundo datos do Instituto Nacional de Estad\u00edstica dos cales 20 eran homes e 21 eran mulleres."}
{"id": "165079", "revid": "85894", "url": "https://gl.wikipedia.org/wiki?curid=165079", "title": "Borreiros, Castenda da Torre, Tordoia", "text": "Borreiros \u00e9 un lugar da parroquia de Castenda da Torre no concello coru\u00f1\u00e9s de Tordoia da comarca de Ordes. Segundo o IGE i\u00f1a 8 habitantes no ano 2022 (4 homes e 4 mulleres), o que sup\u00f3n unha diminuci\u00f3n con respecto ao ano 2009, cando ti\u00f1a 9 habitantes."}
{"id": "165081", "revid": "69467", "url": "https://gl.wikipedia.org/wiki?curid=165081", "title": "O Carballal, Castenda da Torre, Tordoia", "text": "O Carballal \u00e9 un lugar da parroquia de Castenda da Torre no concello coru\u00f1\u00e9s de Tordoia da comarca de Ordes. Segundo o IGE, no ano 2022 ti\u00f1a 104 habitantes (50 homes e 54 mulleres), o que sup\u00f3n unha diminuci\u00f3n con respecto ao ano 2009, cando ti\u00f1a 144 habitantes."}
{"id": "165082", "revid": "85894", "url": "https://gl.wikipedia.org/wiki?curid=165082", "title": "Agui\u00f1o, Agui\u00f1o, Ribeira", "text": "Agui\u00f1o \u00e9 un lugar da parroquia de Agui\u00f1o no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 2\u00a0871 habitantes (1\u00a0438 homes e 1\u00a0433 mulleres)."}
{"id": "165084", "revid": "56817", "url": "https://gl.wikipedia.org/wiki?curid=165084", "title": "A Cerca, Agui\u00f1o, Ribeira", "text": "A Cerca \u00e9 un lugar da parroquia de Agui\u00f1o no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 9 habitantes (5 homes e 4 mulleres)."}
{"id": "165086", "revid": "98629", "url": "https://gl.wikipedia.org/wiki?curid=165086", "title": "Jim Marurai", "text": "Jim Marurai, nado o 9 de xullo de 1947 en Ivirua na illa de Mangaia e finado na mesma localidade en novembro de 2020, foi un pol\u00edtico das Illas Cook, primeiro ministro desde o 14 de decembro de 2004 ata o 30 de novembro de 2010.\nTraxectoria.\nMarurai licenciouse na Universidade de Otango en Dunedin (Nova Zelandia), foi elixido deputado por primeira vez en 1994 polo Partido da Alianza, posteriormente ingresou no Partido Democr\u00e1tico e foi ministro de educaci\u00f3n e m\u00e1is tarde primeiro ministro, pero en 2005 logo de desputas internas deixou o seu partido para formar o Partido Demo Tumu que gobernou en coalici\u00f3n co Partido das Illas Cook ata que se rompeu o acordo de goberno e formou unha nova coalici\u00f3n cos dem\u00f3cratas, volvendo ao seo deste partido antes das elecci\u00f3ns de 2006, permanecendo despois como primeiro ministro sen ter o liderado do partido. O 23 de decembro de 2009, substitu\u00edu ao viceprimeiro ministro e l\u00edder do PD Terepai Maoate en favor de Robert Wigmore, provocando a dimisi\u00f3n dos ministros dem\u00f3cratas, e a expulsi\u00f3n de Marurai do partido.\nEn xaneiro de 2010, ante o anuncio dunha moci\u00f3n de censura apoiada por unha maior\u00eda dos deputados do Parlamento, Marurai anunciou que non \u00eda convocar o parlamento por alg\u00fans meses, xa que non hab\u00eda necesidade da s\u00faa xuntanza ata a votaci\u00f3n dos orzamentos, prevista para o 1 de xullo, os dous principais partidos, o Dem\u00f3crata e o das Illas Cook decidiron acudir ao Representante da Ra\u00ed\u00f1a para que convocase ao parlamento, o que a constituci\u00f3n non prev\u00e9, xa que o Representante s\u00f3 pode actuar co refrendo do primeiro ministro.\nO Partido Dem\u00f3crata readmitiu a Marurai nunha conferencia celebrada en xu\u00f1o de 2010., non obstante anunciou que non continuar\u00eda como primeiro ministro a\u00ednda se o seu partido ga\u00f1ase as elecci\u00f3ns de 2010., o que aconteceu revalidando Marurai o seu escano por Ivirua."}
{"id": "165087", "revid": "1131", "url": "https://gl.wikipedia.org/wiki?curid=165087", "title": "O castelo de Otranto", "text": "O castelo de Otranto, no orixinal en lingua inglesa \"The Castle of Otranto\" \u00e9 unha novela escrita por Horace Walpole en 1764. Est\u00e1 considerado o texto inaugural da chamada literatura g\u00f3tica, un x\u00e9nero literario que chegou a ser extremadamente popular contra finais do s\u00e9culo XVIII e comezos do XIX.\nHistoria e caracter\u00edsticas.\nDa primeira edici\u00f3n de \"The Castle of Otranto\" ocupouse \"Strawberry Hills Press\", casa editorial que tam\u00e9n fixo unha segunda tiraxe na que lle foi engadido o subt\u00edtulo \"A Gothic Story\", en 1765. A novena edici\u00f3n foi en 1976, en Londres, por \"Cooper &amp; Graham\".\nFoi traducido a outras linguas, primeiramente a franc\u00e9s, alem\u00e1n e italiano. En 1797, ano da morte do autor, apareceu en Francia unha traduci\u00f3n an\u00f3nima e non autorizada baixo o t\u00edtulo \"Isabelle et Theodore\".\nA s\u00faa obra completa publicouse en 1798 como \"The Works of Horatio Walpole, Earl of Orford\", e correu a cargo de Mary Berry. Consid\u00e9rase aquela a versi\u00f3n definitiva de \"The Castle of Otranto\".\nArgumento.\nA trama sucede no castelo, que \u00e9 o principal protagonista. O lector \u00e9 infomado inicialmente de que o lex\u00edtimo propietario fora asasinado nas cruzadas, o que motivou que usurpase o seu lugar Manfred, mais o castelo ten unha maldici\u00f3n. O fillo de Manfred casa cunha moza, pero logo morre e a partir de a\u00ed, os acontecementos vanse encerellando.\nEn contraposici\u00f3n coa novela hist\u00f3rica que logo se popularizar\u00eda a trav\u00e9s de autores como Walter Scott, os sucesos non serven como escusa para expor un per\u00edodo hist\u00f3rico sen\u00f3n que \u00e9 este o que se subxuga aos acontecementos creando unha atmosfera adecuada.\nA historia est\u00e1 sustentada nun personaxes arquet\u00edpicos e o estilo narrativo non achega nada novo con respecto a outras obras da \u00e9poca, como por exemplo \"The Castle spectre\" (1797) ou \"The Mysterious Marriage\" (1798), de Matthew Gregory Lewis e de Harriet Lee, respectivamente."}
{"id": "165088", "revid": "85894", "url": "https://gl.wikipedia.org/wiki?curid=165088", "title": "O Abelar, Curtis, Curtis", "text": "O Abelar \u00e9 un lugar da parroquia de Curtis no concello coru\u00f1\u00e9s de Curtis da comarca de Betanzos. Segundo o INE en 2018 ti\u00f1a 15 habitantes (8 homes e 7 mulleres). Este lugar dista da capital do concello 1 quil\u00f3metro.\nO fit\u00f3nimo O Abelar ref\u00edrese \u00e1 abel\u00e1, o froito da abeleira."}
{"id": "165089", "revid": "89787", "url": "https://gl.wikipedia.org/wiki?curid=165089", "title": "Horace Walpole", "text": "Horace Walpole, IV conde de Orford, nado o 24 de setembro de 1717 e finado o 2 de marzo de 1797, foi un pol\u00edtico, escritor e innovador arquitecto brit\u00e1nico. Foi primo do mari\u00f1o Lord Nelson. Escribiu a famosa novela g\u00f3tica \"O castelo de Otranto\", e multitude de documentaci\u00f3n epistolar que ofrecen unha imaxe moi ilustrativa da aristocracia do seu tempo, particularmente desde o punto de vista intelectual."}
{"id": "165091", "revid": "85894", "url": "https://gl.wikipedia.org/wiki?curid=165091", "title": "A Brixar\u00eda, Curtis, Curtis", "text": "A Brixar\u00eda \u00e9 un lugar da parroquia de Curtis no concello coru\u00f1\u00e9s de Curtis da comarca de Betanzos. Ti\u00f1a 26 habitantes no ano 2009 segundo datos do Instituto Nacional de Estad\u00edstica dos cales 13 eran homes e 13 eran mulleres."}
{"id": "165092", "revid": "56817", "url": "https://gl.wikipedia.org/wiki?curid=165092", "title": "A Brixar\u00eda", "text": "O top\u00f3nimo galego A Brixar\u00eda pode referirse a:"}
{"id": "165093", "revid": "85894", "url": "https://gl.wikipedia.org/wiki?curid=165093", "title": "Chevy Chase", "text": "Cornelius Crane \"Chevy\" Chase, nado o 8 de outubro de 1943 en Manhattan, Nova York, \u00e9 un humorista, escritor e actor estadounidense.\nTraxectoria.\nComezou a s\u00faa carreira de humorista no grupo de humoristas \"Channel One\" dos que foi un dos cofundadores en 1967, actuou en \"The National Lampoon Radio Hour\" (1973-1974), un programa de radio creado pola revista \"National Lampoon\", rapidamente converteuse nun membro fixo, como guionista e membro principal do equipo do \"Saturday Night Live,\" onde o seu espazo \"Weekend Update\" que comezou a emitirse en 1975 f\u00edxose un dos puntos fortes do programa, aumentou a s\u00faa popularidade interpretando a Clark Griswold en cinco filmes da serie \"National Lampoon's Vacation\" (1983-2010) e outros papeis nas comedias \"Caddyshack\" (1980), \"Fletch\" (1985), e \"\u00a1Three Amigos!\" (1986). Presentou os Oscars d\u00faas veces, en 1987 e 1988, e durante alg\u00fan tempo tivo o seu propio talk show nocturno, \"The Chevy Chase Show\". Dende 2009 interpretou a Pierce Hawthorne na serie da NBC \"Community\"."}
{"id": "165095", "revid": "22570", "url": "https://gl.wikipedia.org/wiki?curid=165095", "title": "O Bullo, Coir\u00f3s, Coir\u00f3s", "text": "O Bullo \u00e9 un lugar da parroquia de Coir\u00f3s no concello coru\u00f1\u00e9s de Coir\u00f3s da comarca de Betanzos. Ti\u00f1a 23 habitantes no ano 2013 segundo datos do Instituto Nacional de Estad\u00edstica dos cales 14 eran homes e 9 eran mulleres."}
{"id": "165097", "revid": "85894", "url": "https://gl.wikipedia.org/wiki?curid=165097", "title": "A Casela, Coir\u00f3s, Coir\u00f3s", "text": "A Casela \u00e9 un lugar da parroquia de Coir\u00f3s no concello coru\u00f1\u00e9s de Coir\u00f3s da comarca de Betanzos. Segundo o Instituto Nacional de Estad\u00edstica en 2009 ti\u00f1a 26 habitantes (10 homes e 16 mulleres)."}
{"id": "165099", "revid": "85894", "url": "https://gl.wikipedia.org/wiki?curid=165099", "title": "O Ar, Abell\u00e1, Frades", "text": "O Ar \u00e9 un lugar da parroquia de Abell\u00e1 no concello coru\u00f1\u00e9s de Frades da comarca de Ordes. Ti\u00f1a 13 habitantes no ano 2018 segundo datos do Instituto Nacional de Estad\u00edstica dos cales 6 eran homes e 7 eran mulleres."}
{"id": "165100", "revid": "85894", "url": "https://gl.wikipedia.org/wiki?curid=165100", "title": "A Airoa, Ambroa, Irixoa", "text": "A Airoa \u00e9 un lugar da parroquia de Ambroa no concello coru\u00f1\u00e9s de Irixoa da comarca de Betanzos. Segundo o IGE, en 2011 ti\u00f1a 22 habitantes (12 homes e 10 mulleres), o cal non sup\u00f3n variaci\u00f3n con respecto ao ano 2009."}
{"id": "165102", "revid": "85894", "url": "https://gl.wikipedia.org/wiki?curid=165102", "title": "O Cal de Samede, Ambroa, Irixoa", "text": "O Cal de Samede \u00e9 un lugar da parroquia de Ambroa no concello coru\u00f1\u00e9s de Irixoa da comarca de Betanzos. Segundo o IGE, en 2011 ti\u00f1a 19 habitantes (8 homes e 11 mulleres), o cal sup\u00f3n unha diminuci\u00f3n dun habitante con respecto ao ano 2009."}
{"id": "165105", "revid": "89787", "url": "https://gl.wikipedia.org/wiki?curid=165105", "title": "Sneekweek", "text": "O Sneekweek en neerland\u00e9s e oficialmente e Snitswike en fris\u00f3n, \u00e9 un evento deportivo de vela organizado anualmente pola Koninklijke Watersportvereniging de Snits en Frisia, durante unha semana cel\u00e9branse todos os d\u00edas regatas en varias categor\u00edas no Snitser Mar, denominado en neerland\u00e9s \"Sneekmeer\", e no Goai\u00efngarypster Puollen, ademais tam\u00e9n se organizan varias actividades festivas na vila de Snits, como exhibici\u00f3ns de barcos, concertos e unha feira.\nHistoria.\nDurante a ocupaci\u00f3n francesa, un personaxe popular en Snits, Jacob Visser foi obrigado a prestar servizo no ex\u00e9rcito franc\u00e9s e sen noticias del logo da ocupaci\u00f3n foi declarado morto, pero en 1814 soubose que desertara e chegara a De Jouwer dirix\u00edndose cara a s\u00faa vila natal en barco, os veci\u00f1os f\u00f3rono recibir nos seus propios barcos de xeito festivo, a cerimonia perviviu en anos posteriores, pero non foi ata 1935 cando se organizou por primeira vez a Sneekweek tal como se co\u00f1ece agora. En 2010 como homenaxe no seu 75 aniversario participou a ra\u00ed\u00f1a Beatriz co De Groene Draeck, o iate real."}
{"id": "165106", "revid": "1131", "url": "https://gl.wikipedia.org/wiki?curid=165106", "title": "Brose Arena", "text": "O Brose Arena, \u00e9 un pavill\u00f3n deportivo situado na cidade de Bamberg, Alema\u00f1a, no estado de Baviera. Foi comezado a constru\u00edr en 2000 e inaugurado un ano despois, en 2001. Con capacidade para 6.249 en partidos de baloncesto, alberga os encontros como local do Brose Baskets, equipo que compite na Basketball Bundesliga, m\u00e1xima competici\u00f3n do baloncesto alem\u00e1n e eventualmente na Euroliga.\nO recinto orixinariamente ti\u00f1a capacidade para 4.750 persoas mais foi remodelado e reinaugurado en outubro de 2006. Para outros eventos, como concertos, o pavill\u00f3n pode albergar entre 9.000 e 10.000 espectadores."}
{"id": "165107", "revid": "5132", "url": "https://gl.wikipedia.org/wiki?curid=165107", "title": "Jako-Arena", "text": ""}
{"id": "165108", "revid": "5132", "url": "https://gl.wikipedia.org/wiki?curid=165108", "title": "JAKO Arena", "text": ""}
{"id": "165109", "revid": "5132", "url": "https://gl.wikipedia.org/wiki?curid=165109", "title": "JAKO-Arena", "text": ""}
{"id": "165110", "revid": "5132", "url": "https://gl.wikipedia.org/wiki?curid=165110", "title": "Stechert-Arena", "text": ""}
{"id": "165114", "revid": "22570", "url": "https://gl.wikipedia.org/wiki?curid=165114", "title": "Felching", "text": "O felching \u00e9 unha parafilia que consiste en introducir na boca o seme exaculado previamente no ano ou na vaxina da parella. Pode realizarse succionando, ou ben deixando que pingue mentres se fai un cunnilingus ou anilingus. Tras succionar o seme, este p\u00f3dese pasar de boca a boca \u00e1 parella ou unha terceira persoa (\"snowballing\"), a\u00ednda que esta pr\u00e1ctica adoita estar asociada m\u00e1is a mi\u00fado \u00e1 felaci\u00f3n."}
{"id": "165115", "revid": "1131", "url": "https://gl.wikipedia.org/wiki?curid=165115", "title": ".xxx", "text": "O dominio .xxx \u00e9 un dominio de internet patrocinado de nivel superior de \"ICM Registry\", que formar\u00e1 parte do sistema de dominios de Internet a partir de 2011. Ser\u00e1 un dominio exclusivo para p\u00e1xinas web con contido pornogr\u00e1fico ou er\u00f3tico.\nHistoria e caracter\u00edsticas.\nFora proposto en 2001 pola compa\u00f1\u00eda ICM Registry e aprobado catro anos m\u00e1is tarde pola ICANN (Corporaci\u00f3n de Internet para a Asignaci\u00f3n de Nomes e N\u00fameros) pero finalmente foi rexeitado en 2006 logo de varias protestas de grupos conservadores e relixiosos. En 2007 ICM Registry fixo un novo pedido, e logo dunha reuni\u00f3n en Lisboa o proxecto foi outra vez rexeitado pola ICANN.\nEn 2010 o proxecto \u00e9 novamente revivido. Logo de que estudos independentes conclu\u00edsen que as decisi\u00f3ns anteriores eran inxustas e que o plan deb\u00eda de ser reconsiderado, a ICANN confirmou que os seus directores discutiriann este plan durante unha reuni\u00f3n o 12 de marzo de 2010 en Nairobi, mais a mencionada reuni\u00f3n tivo demoras e a organizaci\u00f3n decidiu suspender a decisi\u00f3n final at\u00e9 xu\u00f1o de 2010. O 25 de xu\u00f1o de 2010 logo dunha reuni\u00f3n en Bruxelas a ICANN aproba definitivamente o dominio .xxx. Desta forma, xa se poden pre-rexistrar os dominios a trav\u00e9s de ICM."}
{"id": "165117", "revid": "98629", "url": "https://gl.wikipedia.org/wiki?curid=165117", "title": "X-Rated Critics Organization", "text": "O X-Rated Critics Organizaci\u00f3n, co\u00f1ecido tam\u00e9n co acr\u00f3nimo XRCO, \u00e9 un grupo de escritores e editores da industria do entretemento para adultos que cada ano outorga os premios ao reco\u00f1ecemento do progreso dentro da industria. A organizaci\u00f3n foi fundada en 1984, composta de escritores dos \u00c1nxeles, Nova York e Filadelfia. Jim Holliday, produtor ga\u00f1ador do Premio AVN e historiador, foi o fundador da \"X-Rated Critics Organization\"."}
{"id": "165125", "revid": "22570", "url": "https://gl.wikipedia.org/wiki?curid=165125", "title": "Breto\u00f1a, Curro, Barro", "text": "Breto\u00f1a \u00e9 un lugar da parroquia de Curro no concello pontevedr\u00e9s de Barro na comarca de Pontevedra. Ti\u00f1a 311 habitantes no ano 2016 segundo datos do Instituto Nacional de Estad\u00edstica dos cales 151 eran homes e 160 eran mulleres."}
{"id": "165127", "revid": "85894", "url": "https://gl.wikipedia.org/wiki?curid=165127", "title": "Couso, Curro, Barro", "text": "Couso \u00e9 un lugar da parroquia de Curro no concello pontevedr\u00e9s de Barro na comarca de Pontevedra. Ti\u00f1a 15 habitantes no ano 2016 segundo datos do Instituto Nacional de Estad\u00edstica dos cales 7 eran homes e 8 eran mulleres."}
{"id": "165128", "revid": "22570", "url": "https://gl.wikipedia.org/wiki?curid=165128", "title": "Castro, Abeancos, Melide", "text": "Castro \u00e9 un lugar da parroquia de Abeancos no concello coru\u00f1\u00e9s de Melide na comarca da Terra de Melide. Ti\u00f1a 2 habitantes no ano 2009 segundo datos do Instituto Nacional de Estad\u00edstica, dos cales eran 1 home e 1 muller."}
{"id": "165130", "revid": "85894", "url": "https://gl.wikipedia.org/wiki?curid=165130", "title": "Compostela, Abeancos, Melide", "text": "Compostela (do lat\u00edn \"campus estellae\", 'campo da estrela'. Pode provir tam\u00e9n do lat\u00edn \"compositum tellus\", 'terra composta ou fermosa' ou de \"compositum\", 'enterrado') \u00e9 un lugar da parroquia de Abeancos no concello coru\u00f1\u00e9s de Melide na comarca da Terra de Melide. Ti\u00f1a 16 habitantes no ano 2009 segundo datos do Instituto Nacional de Estad\u00edstica, dos cales 6 eran homes e 10 eran mulleres."}
{"id": "165131", "revid": "85894", "url": "https://gl.wikipedia.org/wiki?curid=165131", "title": "Barcia, Bemantes, Mi\u00f1o", "text": "Barcia \u00e9 un lugar da parroquia de Bemantes no concello coru\u00f1\u00e9s de Mi\u00f1o na comarca de Betanzos. Ti\u00f1a 4 habitantes no ano 2010 segundo datos do INE, dos cales 1 era home e 3 eran mulleres."}
{"id": "165133", "revid": "54488", "url": "https://gl.wikipedia.org/wiki?curid=165133", "title": "Ansimonde, Bemantes, Mi\u00f1o", "text": "Ansimonde \u00e9 un lugar da parroquia de Bemantes no concello coru\u00f1\u00e9s de Mi\u00f1o na comarca de Betanzos. Ti\u00f1a 66 habitantes no ano 2010 segundo datos do INE, dos cales 33 eran homes e 33 eran mulleres."}
{"id": "165134", "revid": "72012", "url": "https://gl.wikipedia.org/wiki?curid=165134", "title": "Pancho Mart\u00ednez", "text": "Andr\u00e9s Mart\u00ednez Garc\u00eda, co\u00f1ecido como Pancho Mart\u00ednez, nado en Rianxo o 30 de decembro de 1957 e finado na mesma vila o 24 de novembro de 2010, foi un actor, director de teatro e dramaturgo galego.\nTraxectoria.\nComo estudante de bacharelato en Padr\u00f3n co\u00f1eceu o profesor e poeta Bernardino Gra\u00f1a. De volta en Rianxo comezou a traballar no teatro afeccionado. Posteriormente traballou como actor de dobraxe e iniciouse como actor para cinema co filme \"Urxa\".\nA partir da d\u00e9cada dos noventa, alternou as s\u00faas interpretaci\u00f3ns en series de televisi\u00f3n co seu labor en obras de teatro, tanto como actor e autor coma como director. Tam\u00e9n colaborou con distintos medios de comunicaci\u00f3n, como \"El Correo Gallego\" ou a Radio Galega.\nVida persoal.\nRexentaba ademais un co\u00f1ecido restaurante en Rianxo, chamado Don Pancho."}
{"id": "165135", "revid": "1093", "url": "https://gl.wikipedia.org/wiki?curid=165135", "title": "Andr\u00e9s Mart\u00ednez Garc\u00eda", "text": ""}
{"id": "165136", "revid": "25871", "url": "https://gl.wikipedia.org/wiki?curid=165136", "title": "Gwalchmai ap Meilyr", "text": "Gwalchmai ap Meilyr (fl. 1130 - 1180) foi un poeta cortes\u00e1n en gal\u00e9s orixinario de Ynys M\u00f4n que compuxo poemas en louvanza de Owain Gwynedd, rei de Gwynedd, e os seus irm\u00e1ns. O seu pai fora outro gran poeta, Meilyr Brydydd, e os seus fillos Meilyr ap Gwalchmai e Einion ap Gwalchmai f\u00f3rono tam\u00e9n. \u00c9 hom\u00f3nimo de Gwalchmei ap Gwyar, unha figura das lendas galesas que se di que fora sobri\u00f1o de Artur, co\u00f1ecido en ingl\u00e9s como Gawain e en galego como Gauvain ou Galv\u00e1n.\nV\u00e9xase tam\u00e9n.\nGwalchmai ap Meilyr na Wikisource"}
{"id": "165137", "revid": "1093", "url": "https://gl.wikipedia.org/wiki?curid=165137", "title": "R\u00edas Baixas (hom\u00f3nimos)", "text": "Co nome de R\u00edas Baixas podemos referirnos a:"}
{"id": "165141", "revid": "21293", "url": "https://gl.wikipedia.org/wiki?curid=165141", "title": "A granxa dos animais", "text": ""}
{"id": "165143", "revid": "98629", "url": "https://gl.wikipedia.org/wiki?curid=165143", "title": "Eugenio Serrano de Casanova", "text": "Eugenio Rufino Serrano de Casanova, nado en Neda en 1841 e finado en Barcelona en 1920, foi un militar e empresario galego, co\u00f1ecido por ser o impulsor da Exposici\u00f3n Universal de Barcelona de 1888.\nTraxectoria.\nFillo doo curtidor Mart\u00edn Serrano, que foi alcalde de Neda en d\u00faas ocasi\u00f3ns, tivo oito irm\u00e1ns m\u00e1is. Despois de comezar a estudar en Ferrol, aos 18 anos (1859) marchou a Madrid para facer estudos de perito mercantil. Ao pouco alistouse no ex\u00e9rcito onde consegue un posto como capit\u00e1n da administraci\u00f3n militar. Tras o exilio de Isabel II, pasouse ao ex\u00e9rcito carlista e marchou a Barcelona, onde se implicou no proceso que levou \u00e1 Terceira Guerra Carlista.\nAntes de que estourase o novo levantamento apartouse do carlismo e marchou a Par\u00eds, onde creou a revista \"Gazette des touristes\", dedicada ao turismo termal. Como parte das s\u00faas actividades empresariais, en 1873 acudiu \u00e1 Exposici\u00f3n Universal de Viena, un feito que o marcou persoal e profesionalmente para toda a vida. Foi secretario da Exposici\u00f3n Universal de Filadelfia en 1876 e actuou como delegado rexio en todas as exposici\u00f3ns celebradas en Europa: Frankfurt, Bordeos, \u00c1msterdam, Niza, Liverpool, as\u00ed como nas exposici\u00f3ns universais de Par\u00eds (1878) e de Antuerpe (1885).\nNese ano trasladouse a Barcelona coa idea de promover unha exposici\u00f3n universal na capital catal\u00e1, onde estableceu unha xunta organizadora na que se integra tam\u00e9n o enxe\u00f1eiro ferrol\u00e1n Andr\u00e9s Comerma. O 11 de marzo de 1885 prop\u00faxolle ao Concello de Barcelona a organizaci\u00f3n dunha exposici\u00f3n universal, sen financiamento p\u00fablico, en troques da cesi\u00f3n temporal dos terreos (200.000 m\u00b2) e dos dereitos de explotaci\u00f3n, acordo que asina o 9 de xu\u00f1o co alcalde Francesc Rius i Taulet.\nEn 1887 Serrano Casanova demostrou a s\u00faa incapacidade para levar un proxecto desa envergadura e foi apartado do proxecto a cambio dunha indemnizaci\u00f3n. Segundo os seus bi\u00f3grafos Juan Prados Tiz\u00f3n e Jaume Roul\u00f3n Llu\u00eds, a manobra respond\u00eda a un interese do concello por controlar o proxecto, no que a burgues\u00eda local viu a posibilidade de obter cuantiosos beneficios. En maio de 1888 p\u00faidose finalmente realizar a exposici\u00f3n, pero sen a s\u00faa presenza. A partir dese momento converteuse en propietario de dous balnearios na provincia de Xirona.\nFaleceu en 1920 en Barcelona e foi soterrado nunha foxa com\u00fan no cemiterio de Montju\u00efc.\nVida persoal.\nCasou e tivo un fillo. D\u00faas bisnetas forman o d\u00fao musical Hermanas Serrano."}
{"id": "165148", "revid": "56817", "url": "https://gl.wikipedia.org/wiki?curid=165148", "title": "Troublemaker", "text": "\"Troublemaker\" \u00e9 unha canci\u00f3n da banda de rock alternativo estadounidense Weezer, editada o 26 de xullo do 2008 (dixitalmente o 20 de maio) como terceiro sinxelo do seu \u00e1lbum \"Weezer\". Estreouse no n\u00famero 39 da lista da Billboard \"Hot Modern Rock Tracks\", e acadou o seu segundfo posto.\nAnteriormente pensouse na canci\u00f3n como primeiro sinxelo do \u00e1lbum, pero por raz\u00f3ns desco\u00f1ecidas finalmente foi elixida \"Pork and Beans\".\nRivers Cuomo afirmou que o tema, xunto con outros do \"The Red Album\", estaba fortemente influenciado polo rapeiro Eminem e pola \"s\u00faa divertida forma de usar rimas\".\nA canci\u00f3n foi lanzada como contido descargable para os videoxogos \"Rock Band\" (xunto con \"Dreamin'\" e \"The Greatest Man That Ever Lived\") e \"Tap Tap Revenge\". A canci\u00f3n usouse tam\u00e9n para anuncios da televisi\u00f3n da serie \"The Mentalist\" e no trailer da pel\u00edcula \"Fired Up\"."}
{"id": "165150", "revid": "98629", "url": "https://gl.wikipedia.org/wiki?curid=165150", "title": "The Greatest Man That Ever Lived (Variations on a Shaker Hymn)", "text": "\"The Greatest Man That Ever Lived (Variations on a Shaker Hymn)\" \u00e9 unha canci\u00f3n da banda de rock alternativo estadounidense Weezer, editada o 13 de maio do 2008 como sinxelo do seu sexto \u00e1lbum, \"Weezer\".\nDespois de ser anunciado como terceiro sinxelo tam\u00e9n se anunciou un v\u00eddeo musical para o tema, por\u00e9n este nunca chegou a facerse. Cuomo describiu \u00e1 canci\u00f3n como a \"m\u00e1is ambiciosa\" que ten composto, e tr\u00e1tase do seu tema favorito de Weezer."}
{"id": "165151", "revid": "865", "url": "https://gl.wikipedia.org/wiki?curid=165151", "title": "The Greatest Man That Ever Lived", "text": ""}
{"id": "165152", "revid": "56817", "url": "https://gl.wikipedia.org/wiki?curid=165152", "title": "(If You're Wondering If I Want You To) I Want You To", "text": "\"(If You're Wondering If I Want You to) I Want You to\" \u00e9 unha canci\u00f3n da banda de rock alternativo estadounidense Weezer, editada o 18 de agosto do 2009 como primeiro sinxelo do seu \u00e1lbum \"Raditude\". Estreouse no n\u00famero 21 da \"Billboard Rock Songs Chart\", e na mesma posici\u00f3n na lista \"Alternative Songs\". A canci\u00f3n foi tocada por vez primeira ao vivo o 23 de agosto do 2009 en Toronto, Ontario."}
{"id": "165153", "revid": "56817", "url": "https://gl.wikipedia.org/wiki?curid=165153", "title": "I'm Your Daddy", "text": "\"I'm Your Daddy\" \u00e9 unha canci\u00f3n da banda de rock alternativo estadounidense Weezer, editada o 20 de xaneiro do 2010 como sinxelo do \u00e1lbum \"Raditude\". Estreouse no n\u00famero 30 na lista \"Modern Rock Tracks\"."}
{"id": "165154", "revid": "56817", "url": "https://gl.wikipedia.org/wiki?curid=165154", "title": "Memories", "text": "\"Memories\" \u00e9 unha canci\u00f3n da banda de rock alternativo estadounidense Weezer, editada o 10 de agosto do 2010 como primeiro sinxelo do seu \u00e1lbum \"Hurley\"."}
{"id": "165156", "revid": "56817", "url": "https://gl.wikipedia.org/wiki?curid=165156", "title": "Bamb\u00e1n Club", "text": "Bamb\u00e1n Club foi un programa de entretemento da Televisi\u00f3n de Galicia que se emitiu en 1991.\nDesenvolvemento.\nO programa ambi\u00e9ntase no marco dun club nocturno da d\u00e9cada de 1930 con p\u00fablico en directo, estaba dirixido por Fidel Fern\u00e1n e Francisco Novo, con gui\u00f3n de Xurxo Souto e Pilar Comesana e presentado por Mar\u00eda Xos\u00e9 Rodr\u00edguez, consist\u00eda en actuaci\u00f3ns musicais, humor e entrevistas a famosos e xentes do com\u00fan."}
{"id": "165169", "revid": "6939", "url": "https://gl.wikipedia.org/wiki?curid=165169", "title": "Iria Abelleira", "text": ""}
{"id": "165170", "revid": "15490", "url": "https://gl.wikipedia.org/wiki?curid=165170", "title": "Andr\u00e9s Comerma", "text": "Andr\u00e9s Avelino Comerma i Batalla, nado en Valls (Tarragona) o 10 de xullo de 1842 e finado en Ferrol o 11 de marzo de 1917, foi un militar, naturalista e enxe\u00f1eiro naval espa\u00f1ol, moi vinculado \u00e1 cidade de Ferrol. No ano 2020 dedic\u00f3uselle o D\u00eda da Ciencia en Galicia.\nTraxectoria.\nFoi fillo de Pedro Comerma Ballester, arquitecto municipal, e Rosa Batalla Bad\u00eda, mestra de nenas. Andr\u00e9s foi o m\u00e1is novo de cinco irm\u00e1ns. Trala morte do seu pai, cando ti\u00f1a 11 anos de idade, marchou a estudar a Tarragona, lat\u00edn e ret\u00f3rica no seminario e o bacharelato no instituto. En 1860 comezou a estudar a carreira de Enxe\u00f1er\u00eda de Cami\u00f1os, e en 1863 aprobou o exame de ingreso na Escola de Enxe\u00f1eiros da Armada de Ferrol. Con 22 anos (1864) chegou ao posto de alf\u00e9rez de fragata e tres anos m\u00e1is tarde, en 1867 presentou o proxecto de final de carreira e accedeu ao grao de alf\u00e9rez de nav\u00edo, dentro do corpo de enxe\u00f1eiros.\nComezou a traballar nos estaleiros ferrol\u00e1ns como docente na Escola de Mestrado e tam\u00e9n como encargado da construci\u00f3n naval nos estaleiros de Ferrol (actual Izar Ferrol). Nesa \u00e9poca asumiu a direcci\u00f3n dos traballos de construci\u00f3n da fragata acoirazada Sagunto. En 1868 publicou a s\u00faa primeira obra, o \"Curso pr\u00e1ctico de construcci\u00f3n naval\".\nFoi responsable dunha das obras m\u00e1is importantes de enxe\u00f1er\u00eda da cidade de Ferrol, o dique da Camp\u00e1, que constru\u00edu entre 1873 e 1879 por encargo do Almirantado. Ao tempo que comezaba a s\u00faa carreira de Farmacia, na que conseguiu licenciarse pola Universidade de Santiago de Compostela, asistiu como representante da Armada Espa\u00f1ola a diversas exposici\u00f3ns e eventos internacionais, coma a Exposici\u00f3n Universal de Viena de 1873, o Congreso da Electricidade de Par\u00eds de 1881, a Exposici\u00f3n Internacional da Electricidade en M\u00fanic (1882), ou a Exposici\u00f3n Internacional da Pesca de Londres de 1883, onde foi ademais o responsable da construci\u00f3n do pavill\u00f3n espa\u00f1ol. En 1883 encargouse do dese\u00f1o dun proxecto de cami\u00f1o de ferro submarino que comunicar\u00eda Espa\u00f1a co norte de \u00c1frica baixo o Estreito de Xibraltar, que non se levou a cabo.\nPosteriormente participou na xunta organizadora da Exposici\u00f3n Universal de Barcelona de 1888, dirixida polo nedense Eugenio Serrano de Casanova. En 1891 solicitou o seu pase \u00e1 reserva e trasl\u00e1dase a Madrid, onde chegou a catedr\u00e1tico de T\u00e9cnica microgr\u00e1fica e histolox\u00eda vexetal e animal na Facultade de Ciencias da Universidade Central. Con todo, seguiu mantendo o contacto coa cidade departamental. Presidente do Casino Ferrol\u00e1n en 1900, director do Ateneo Ferrol\u00e1n entre 1903 e 1906 e presidente da xunta de accionistas do Teatro Jofre, foi tam\u00e9n presidente da rondalla Airi\u00f1os da mi\u00f1a Terra. Ademais, colaborou asiduamente co xornal \"El Correo Gallego\", que daquela se editaba en Ferrol, e coa publicaci\u00f3n \"Almanaque de Ferrol\", \u00e1 que contribu\u00eda con ensaios sobre enxe\u00f1er\u00eda e sobre recuperaci\u00f3n do patrimonio. En 1910 regresou de forma permanente a Ferrol, xa coa categor\u00eda de xeneral. En 1913 foi nomeado acad\u00e9mico correspondente da Real Academia de Ciencias Exactas, F\u00edsicas e Naturais de Espa\u00f1a. Foi membro da Sociedade Espa\u00f1ola de Historia Natural.\nReco\u00f1ecementos.\nEn 2020, se lle adicou o D\u00eda da Ciencia en Galicia.\nVida persoal.\nEstivo casado d\u00faas veces, primeiramente con \u00c1ngela P\u00e9rez Montero, coa que tivo unha filla, e, cando enviuvou, coa s\u00faa irm\u00e1 Elvira P\u00e9rez Montero, coa que tivo oito fillas m\u00e1is, das que cinco faleceron sendo nenas."}
{"id": "165172", "revid": "88215", "url": "https://gl.wikipedia.org/wiki?curid=165172", "title": "Antonio Mart\u00edn Puentes Rivera", "text": "Antonio Mart\u00edn Puentes Rivera, co\u00f1ecido como \"Max\", nado en Vigo o 20 de marzo de 1974, \u00e9 director, supervisor de animaci\u00f3n e animador 3D. En 2010 estaba \u00e1 fronte do departamento de animaci\u00f3n de Bren Entertainment, estudo de animaci\u00f3n pertencente ao grupo Filmax, unha das factorias de animaci\u00f3n m\u00e1is importantes e reco\u00f1ecidas tanto dentro como f\u00f3ra do Estado espa\u00f1ol. Recibiu o premio Goya ou Premio Anual da Academia a mellor pel\u00edcula de animaci\u00f3n en catro ocasi\u00f3ns.\nDende 1991 \u00e9 tam\u00e9n guitarrista da banda Skacha, unha banda de punk-rock viguesa."}
{"id": "165173", "revid": "22570", "url": "https://gl.wikipedia.org/wiki?curid=165173", "title": "Ra\u00fal Baltar", "text": "Ra\u00fal Baltar Est\u00e9vez, nado en Vigo o 7 de abril de 1963, \u00e9 un banqueiro galego.\nTraxectoria.\n\u00c9 licenciado en Ciencias Econ\u00f3micas e Empresariais dende 1987 pola Universidade Aut\u00f3noma de Madrid.\nIniciou a s\u00faa carreira profesional como asesor na reco\u00f1ecida empresa consultora \"Arthur Andersen S.A.\", especializ\u00e1ndose en auditor\u00edas para o sector financeiro. Tam\u00e9n ocupou importantes posici\u00f3ns no Banco Zaragozano, onde estabeleceu traballou como Xerente de Auditor\u00eda Interna entre 1991 e 1994, Director Xerente Xeral de B.Z Xesti\u00f3n, tam\u00e9n do Grupo Banco Zaragozano, entre 1994 e 1997 e Xerente de Banca Privada entre 1997 e 1998, at\u00e9 alcanzar a Xerencia Territorial de Andaluc\u00eda, Estremadura e Canarias (1998-2000).\nDesempe\u00f1a, dende o 2008, o cargo de Director da Asociaci\u00f3n Bancaria de Venezuela."}
{"id": "165174", "revid": "92340", "url": "https://gl.wikipedia.org/wiki?curid=165174", "title": "Meilyr Brydydd", "text": "Meilyr Brydydd (\"fl.\" 1100-1137) \u00e9 o primeiro do grupo de poetas galeses co\u00f1ecidos como Poetas dos Pr\u00edncipes ou \"Gogynfeirdd\" cuxa obra sobreviviu.\nMeilyr foi o poeta da corte de Gruffudd ap Cynan (c. 1055-1137), rei de Gwynedd. Compuxo unha not\u00e1bel \"awdl farwnad\" (elex\u00eda) pola morte do seu patr\u00f3n e un \"marwysgafn\" sobre a inminencia do seu propio final, remarc\u00e1bel na s\u00faa intensidade e a profundidade do seu sentimento.\nFoi o pai doutro co\u00f1ecido poeta: Gwalchmai ap Meilyr."}
{"id": "165175", "revid": "1093", "url": "https://gl.wikipedia.org/wiki?curid=165175", "title": "Ra\u00fal Baltar Est\u00e9vez", "text": ""}
{"id": "165176", "revid": "23204", "url": "https://gl.wikipedia.org/wiki?curid=165176", "title": "Elecci\u00f3ns ao Parlamento de Catalu\u00f1a de 2010", "text": "As elecci\u00f3ns ao Parlamento de Catalu\u00f1a correspondentes \u00e1 novena lexislatura do actual per\u00edodo democr\u00e1tico celebr\u00e1ronse o 28 de novembro de 2010. O resultado das elecci\u00f3ns foi a maior\u00eda simple de Converg\u00e8ncia i Uni\u00f3, con 62 diputados. O PSC con s\u00f3 28 escanos, obtivo o seu peor rexistro e viuse forzado a deixar o goberno, xa que coa suma de escanos dos seus socios, ERC (10) e ICV-EUiA (10) no lle alcanzaba para reeditar por terceira vez o tripartito. O Partido Popular logrou o seu mellor resultado con 18 escanos. Completaron o hemiciclo a coalici\u00f3n independentista Solidaritat Catalana per la Independ\u00e8ncia, con 4 deputados e Ciudadanos-Partido de la Ciudadan\u00eda con 3.\nConvocatoria e caracter\u00edsticas.\nO presidente da Generalitat, Jos\u00e9 Montilla, asinou o decreto de disoluci\u00f3n do parlamento de Catalu\u00f1a o 4 de outubro, co que confirmaba as previsi\u00f3ns de remate do curso pol\u00edtico, e co que esgotaba os catro anos correspondentes a esa lexislatura.\nElix\u00edronse 135 deputados, os mesmos que nas elecci\u00f3ns de 2006. A repartici\u00f3n polas circunscrici\u00f3ns foi como segue:\nOs deputados de cada circunscrici\u00f3n distrib\u00faense entre as diferentes candidaturas conforme a lei D'Hondt e a partir do volume de votos recibidos. C\u00f3mpre obter un m\u00ednimo do 3% para optar ao repartimento dos escanos na circunscrici\u00f3n que corresponda.\nCandidaturas.\nCandidaturas con representaci\u00f3n parlamentaria.\n\"En letra grosa, o candidato ou a candidata \u00e1 presidencia da Generalitat.\"\nCandidaturas sen representaci\u00f3n parlamentaria.\n\"En letra grosa, o candidato \u00e1 presidencia da Generalitat.\""}
{"id": "165178", "revid": "1131", "url": "https://gl.wikipedia.org/wiki?curid=165178", "title": "Aena", "text": "Aeroportos Espa\u00f1ois e Navegaci\u00f3n A\u00e9rea, co\u00f1ecida tam\u00e9n co acr\u00f3nimo \"Aena\", \u00e9 un ente p\u00fablico empresarial encargado da navegaci\u00f3n civil a\u00e9rea e dos aeroportos civ\u00eds en Espa\u00f1a.\nFunci\u00f3ns.\nConforme \u00e1 lexislaci\u00f3n vixente desenvolve as seguintes funci\u00f3ns:\nFiliais.\nAena xestiona a trav\u00e9s da filial \"Aena Desenvolvemento Internacional\" (100%), participaci\u00f3ns en aeroportos de M\u00e9xico, Estados Unidos, Cuba, Colombia, Bolivia, Reino Unido e Suecia. Tam\u00e9n ten participaci\u00f3ns en \"Enxe\u00f1er\u00eda e Econom\u00eda do Transporte (INECO)\" (61%), \"Centros Lox\u00edsticos Aeroportuarios (CLASA)\" (100%), \"Restauraci\u00f3n de Aeroportos Espa\u00f1ois (RAESA)\" (49%) e \"Axencia Metropolitana de Desenvolvemento Urban\u00edstico e de Infraestruturas (Barcelona Rexional)\" (11,76%).\nAeroportos.\nAena explota todos os aeroportos de interese p\u00fablico de Espa\u00f1a, as\u00ed como a navegaci\u00f3n a\u00e9rea nalg\u00fans privados e algunhas bases a\u00e9reas en r\u00e9xime mixto co Ex\u00e9rcito de Espa\u00f1a. Ademais, cabe destacar o Heliporto de Ceuta e o Heliporto de Alxeciras, os \u00fanicos heliportos da rede.\nOs aeroportos espa\u00f1ois que xestiona rexistraron as seguintes cifras de pasaxeiros en 2009"}
{"id": "165180", "revid": "85894", "url": "https://gl.wikipedia.org/wiki?curid=165180", "title": "O Castro, Ardemil, Ordes", "text": "O Castro \u00e9 un lugar da parroquia de Ardemil no concello coru\u00f1\u00e9s de Ordes da comarca de Ordes. Ti\u00f1a 31 habitantes no ano 2009 segundo datos do Instituto Nacional de Estad\u00edstica, dos cales 21 eran homes e 17 eran mulleres."}
{"id": "165182", "revid": "1987", "url": "https://gl.wikipedia.org/wiki?curid=165182", "title": "Ach\u00e1n, Ardemil, Ordes", "text": "Ach\u00e1n \u00e9 un lugar da parroquia de Ardemil no concello coru\u00f1\u00e9s de Ordes da comarca de Ordes. Ti\u00f1a 10 habitantes no ano 2018 segundo datos do Instituto Nacional de Estad\u00edstica, dos cales 6 eran homes e 4 eran mulleres."}
{"id": "165184", "revid": "85894", "url": "https://gl.wikipedia.org/wiki?curid=165184", "title": "Bran, Os \u00c1nxeles, Oroso", "text": "\"Esta artigo trata sobre un lugar de Galicia. Para a vila de Roman\u00eda ver o artigo Bran\"\nBran \u00e9 un lugar da parroquia de Os \u00c1nxeles no concello coru\u00f1\u00e9s de Oroso da comarca de Ordes. Ti\u00f1a 15 habitantes no ano 2018 segundo datos do Instituto Nacional de Estad\u00edstica, dos cales 6 eran homes e 9 eran mulleres."}
{"id": "165186", "revid": "1987", "url": "https://gl.wikipedia.org/wiki?curid=165186", "title": "O Cachopal, Os \u00c1nxeles, Oroso", "text": "O Cachopal \u00e9 un lugar da parroquia de Os \u00c1nxeles no concello coru\u00f1\u00e9s de Oroso da comarca de Ordes. Ti\u00f1a 88 habitantes no ano 2018 segundo datos do Instituto Nacional de Estad\u00edstica, dos cales 48 eran homes e 40 eran mulleres."}
{"id": "165187", "revid": "85894", "url": "https://gl.wikipedia.org/wiki?curid=165187", "title": "Bando, Bandoxa, Oza-Cesuras", "text": "Bando \u00e9 un lugar da parroquia de Bandoxa no concello coru\u00f1\u00e9s de Oza-Cesuras na comarca de Betanzos. Ti\u00f1a 17 habitantes no ano 2010 segundo datos do Instituto Galego de Estat\u00edstica, dos cales eran 8 homes e 9 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 19 habitantes."}
{"id": "165189", "revid": "65337", "url": "https://gl.wikipedia.org/wiki?curid=165189", "title": "Jean-Bertrand Aristide", "text": "Jean-Bertrand Aristide, nado en Port Salut o 15 de xullo de 1953, \u00e9 un pol\u00edtico e sacerdote salesiano haitiano, portavoz da Teolox\u00eda da liberaci\u00f3n. Presidente Constitucional de Hait\u00ed (1991; 1995 a 1996; e 2001 a 2004), sendo o primeiro elixido democraticamente na historia da rep\u00fablica, \u00edndose do pa\u00eds tralo golpe de estado do 2004.\nTraxectoria.\nPrimeiros anos.\nAristide naceu en Port-Salut. Asistiu a unha escola salesiana en Porto Pr\u00edncipe, e logo a College Notre Dame, onde se graduou en 1974. Posteriormente fixo un curso de noviciado en La Vega, Rep\u00fablica Dominicana, antes de retornar a Hait\u00ed para estudar filosof\u00eda no Grand Seminaire Notre Dame e psicolox\u00eda na Universidade de Hait\u00ed. Unha vez conclu\u00eddos os seus estudos en 1979, viaxou a Europa e estudou en Italia, despois no Canad\u00e1 e en Israel. Aristide volveu a Hait\u00ed en 1983 para ser ordenado sacerdote salesiano, dominando diversos idiomas ademais das s\u00faas linguas maternas, franc\u00e9s e crioulo, como o espa\u00f1ol, o ingl\u00e9s e o italiano.\nAristide f\u00edxose cura dunha pequena parroquia en Porto Pr\u00edncipe e m\u00e1is grande dun dos barrios miseria de La Saline, onde era co\u00f1ecido polo alcume crioulo de \"Titide\" ou \"Titid\" (pequeno Aristide). Aristide converteuse nunha figura l\u00edder da \u00e1 m\u00e1is radical da igrexa cat\u00f3lica en Hait\u00ed, dando serm\u00f3ns en radios cat\u00f3licas nacionais. Nunha entrevista en xaneiro de 1988, Aristide dixo: \"O imperialismo americano sustentou ao goberno de Hait\u00ed. As elecci\u00f3ns non son a sa\u00edda, as elecci\u00f3ns son un modo de aqueles no poder controlar ao pobo. A soluci\u00f3n \u00e9 a revoluci\u00f3n, primeiro no esp\u00edrito do Evanxeo; Xes\u00fas non pod\u00eda aceptar que o pobo pase fame. \u00c9 un conflito entre clases, entre ricos e pobres. O meu traballo \u00e9 de predicar e organizar...\"\nAristide foi expulsado da orde salesiana en 1988. Os salesianos indicaron que as actividades pol\u00edticas do cura 'incitaban ao odio e \u00e1 violencia' e non correspond\u00edan co seu rol de cl\u00e9rigo. Coa s\u00faa nova condici\u00f3n de laico aumentou o seu activismo pol\u00edtico, antes opux\u00e9rase ao ditador Jean-Claude Duvalier (ou B\u00e9b\u00e9 Doc) e despois do seu derrocamento, aos gobernos militares posteriores que estableceran unha sorte de \"neoduvalierismo\". Aristide sufriu varios intentos de asasinatos por escuadr\u00f3ns da morte patrocinados polo r\u00e9xime imperante liderado en 1988 polo militar Henri Namphy, logrando sobrevivir a todos os atentados. A pesar da s\u00faa oposici\u00f3n ao fraudulento sistema electoral, decidiu lanzarse como candidato presidencial, despois de ofrecerse garant\u00edas desde as organizaci\u00f3ns internacionais patrocinantes dos comicios para po\u00f1er fin \u00e1 ditadura de Hait\u00ed ininterrompidamente establecida desde a mesma independencia do pa\u00eds. Aristide logra ga\u00f1ar contundentemente con m\u00e1is do 60% dos votos.\nPresidencia.\nO exercicio da presidencia de Aristide foi un bo exemplo da interferencia do goberno estadounidense nos asuntos internos haitianos. Eles mesmos restitu\u00edron a Aristide tras o seu derrocamento en 1991 polo golpe de estado perpetrado polo xeneral Ra\u00fal C\u00e9dras, que establecera unha f\u00e9rrea ditadura militar, e despois do boicot a este r\u00e9xime pola comunidade internacional, v\u00e9ndose innecesario soster unha ditadura ultradereitista cando acababa de caer o comunismo e a guerra fr\u00eda. Aristide retomou o poder en 1994, despois de culminar o seu per\u00edodo presidencial a pesar dos tres anos de ausencia.\nNa s\u00faa terceira presidencia de 2001 a 2004 (segunda constitucionalmente falando), realizou un xiro cara a unha pol\u00edtica de esquerdas (co restabelecemento das relaci\u00f3ns diplom\u00e1ticas con Cuba e achegamento \u00e1 Venezuela de Hugo Ch\u00e1vez) o que lle produciu a antipat\u00eda dos Estados Unidos e alg\u00fans sectores do pa\u00eds apoiados polo secretario para asuntos latinoamericanos Otto Reich. Esta elecci\u00f3n foi severamente criticada por sectores opositores e por alg\u00fans que antes lle eran pr\u00f3ximos.\nO 29 de febreiro de 2004 Aristide foi derrocado e trasladado a Sur\u00e1frica. Facendo ver como que o Presidente Aristide renunciara, o seu cargo como presidente t\u00f3mao Boniface Alexandre. Este solicitou \u00e1s Naci\u00f3ns Unidas a s\u00faa intervenci\u00f3n co env\u00edo dunha Forza Multinacional Provisional (FMP) integrada nun primeiro momento por efectivos de Estados Unidos, Francia, Canad\u00e1 e Chile, co fin de evitar un masacre nacional, motivado polo descontrol e violencia imperantes. O 30 de abril, ao cumprirse o l\u00edmite do seu mandato, esta forza ser\u00eda substitu\u00edda pola Misi\u00f3n de Naci\u00f3ns Unidas para a Estabilizaci\u00f3n de Hait\u00ed (Minustah), e que actualmente segue no lugar.\nSobre a sa\u00edda de Aristide existe gran controversia. Os seus partidarios e tam\u00e9n -en xeral- os sectores vinculados \u00e1 esquerda, cualifican os acontecementos do 29 de febreiro de 2004 como un secuestro perpetrado polas grandes potencias imperialistas, en contubernio coa dereita haitiana e os ex militares. Desta maneira, Aristide ser\u00eda obrigado a abandonar o seu cargo e levado \u00e1 forza f\u00f3ra do pa\u00eds. Outras fontes indican que a sa\u00edda de Aristide foi unha consecuencia inevitable do seu err\u00e1tico proceder, a partir do seu segundo mandato presidencial. Neste caso ac\u00faase a Aristide de ter levado adiante un goberno autoritario, personalista e sen disposici\u00f3n para dialogar coa oposici\u00f3n, que cada vez se fixo m\u00e1is numerosa. A isto engadir\u00edaselle a s\u00faa responsabilidade de ter armado e financiado bandas das barriadas populares (chim\u00e9res) e ter utilizado politicamente a Polic\u00eda Nacional de Hait\u00ed para reprimir a oposici\u00f3n.\nO certo \u00e9 que nos d\u00edas previos \u00e1 a s\u00faa renuncia, a situaci\u00f3n do pa\u00eds era desastrosa. Suced\u00edanse as protestas contra o seu goberno, que a polic\u00eda nacional reprim\u00eda con dureza (\"masacre da Scierie\"). Grupos armados, como a Fronte de Resistencia da Artibonite, tomaran importantes cidades do pa\u00eds: Gona\u00efves (5 de febreiro), Cap-Ha\u00eftien (11 de febreiro).\nLogo da s\u00faa defenestraci\u00f3n, Aristide foi acollido na Rep\u00fablica Centroafricana. o 31 de maio estableceuse en Sur\u00e1frica."}
{"id": "165190", "revid": "56817", "url": "https://gl.wikipedia.org/wiki?curid=165190", "title": "Asorei", "text": "O top\u00f3nimo galego Asorei pode referirse a:"}
{"id": "165195", "revid": "59564", "url": "https://gl.wikipedia.org/wiki?curid=165195", "title": "Elena Gallego Abad", "text": "Elena Gallego Abad, nada en Teruel o 27 de maio de 1969, \u00e9 unha xornalista e escritora galega.\nTraxectoria.\nCriouse en Ver\u00edn. Iniciouse como xornalista en 1987 na emisora de Radio Ourense, pertencente \u00e1 Cadena SER. At\u00e9 1999 traballou noutras emisoras como Radio Minuto Santiago (Ondas Galicia), Radio Popular Ourense (Cadena Cope), Voz de Galicia Radio (Ver\u00edn) e Onda Cero Ourense (Uniprex).\nEntre 1994 e 1996 colaborou como redactora e fot\u00f3grafa para os xornais \"La Voz de Galicia\" e \"La Regi\u00f3n\". En 1999 pasou a traballar no \"Faro de Vigo\" nas delegaci\u00f3ns de Ourense e Pontevedra. Dende 2002 a 2013 traballou na delegaci\u00f3n dese medio en Cangas. Foi conferenciante e articulista en medios como Diario de Pontevedra, con diversas reportaxes na revista Luzes. Impartiu obradoiros de escrita creativa, entre eles \"Pontevedra Ficci\u00f3n\".\nPertence ao Colexio Oficial de Xomalistas de Galicia (representante territorial en Pontevedra) e \u00e1 Federaci\u00f3n Internacional de Periodistas. Foi pregoeira das Festas da Virxe do Carme de Mar\u00edn 2015 e da Feira do Libro de Ver\u00edn 2018.\nIniciouse como escritora coa trilox\u00eda de novelas xuven\u00eds \"Dragal I, a herdanza do drag\u00f3n\", publicada por Edici\u00f3ns Xerais en abril de 2010 (11\u00aa edici\u00f3n en 2019); logo \"Dragal II. A metamorfose do drag\u00f3n\" (4\u00aa ed. en 2019); \"Dragal III. A fraternidade do drag\u00f3n\" (2012), 2\u00aa ed. en 2019. En 2015 comezou unha nova trilox\u00eda con \"Dragal IV. A estirpe do drag\u00f3n e\" \"Dragal V. O segredo do drag\u00f3n\" (2019).\nO Proxecto Dragal \u00e9 unha iniciativa multimedia con base na trilox\u00eda literaria Dragal. A produtora galega Ficci\u00f3n Producciones apostou por desenvolver un ambicioso proxecto que incl\u00fae a acomodaci\u00f3n da saga literaria a formatos cunha clara vertente tecnol\u00f3xica: adaptaci\u00f3n ao cinema, creaci\u00f3n de videoxogos para varias plataformas ou montaxe dun c\u00f3mic. A Secretar\u00eda Xeral de Pol\u00edtica Ling\u00fc\u00edstica, a trav\u00e9s da coordinaci\u00f3n central dos equipos de dinamizaci\u00f3n da lingua galega, sumouse no curso acad\u00e9mico 2013-2014 ao Proxecto Dragal, con m\u00e1is de 532 alumnos de ESO e 40 profesores de 7 centros de ensino secundario de Galicia. Na segunda edici\u00f3n do Proxecto Dragal, no curso 2014-2015, a experiencia ampliouse a 11 centros das catro provincias galegas con 659 alumnos e 55 profesores. No curso 2015-2016 Dragal chegou a 260 alumnos e alumnas da ESO, de 6 centros educativos con 20 docentes directamente implicados. No curso 2016-2017 o Dragal chegou a 327 alumnas e alumnos da ESO de 6 centros educativos.\nEn 2014 publicou a novela policial \"Sete caveiras\", que no 2019 xa \u00eda pola 6\u00aa edici\u00f3n. Con \"O Xogo de Babel\" (2017) explora outro x\u00e9nero da literatura para adultos."}
{"id": "165196", "revid": "23204", "url": "https://gl.wikipedia.org/wiki?curid=165196", "title": "Bando", "text": "O termo bando pode referirse a:\nComo top\u00f3nimo Bando pode referirse a:"}
{"id": "165198", "revid": "96033", "url": "https://gl.wikipedia.org/wiki?curid=165198", "title": "Parlamento de Catalu\u00f1a", "text": "O Parlamento de Catalu\u00f1a (en ) \u00e9 o \u00f3rgano lexislativo da Generalitat de Catalu\u00f1a, o m\u00e1ximo \u00f3rgano de goberno catal\u00e1n. \u00c9 unha das instituci\u00f3ns que forman a Generalitat de Catalunya, xunto coa Presidencia da Generalitat de Catalu\u00f1a, o Consello Executivo ou Goberno, o Consello de Garant\u00edas Estatutarias, o S\u00edndic de Greuges, a Tribunal de Contas e o Consello do Audiovisual de Catalu\u00f1a. Representa ao pobo de Catalu\u00f1a e exerce a potestade lexislativa, aproba os orzamentos da Generalitat e controla e impulsa a acci\u00f3n pol\u00edtica e de Goberno. \nOs primeiros antecedentes da instituci\u00f3n rem\u00f3ntanse \u00f3 s\u00e9culo XI. O Parlamento actual restabeleceuse no ano 1980. A s\u00faa composici\u00f3n debe ter entre 100 e 150 deputados, estando formado no presente por 135 deputados, que se elixen por sufraxio universal. As s\u00faas sesi\u00f3ns cel\u00e9branse no Palau del Parlament, no Parc de la Ciutadella de Barcelona. \nA actual presidenta do Parlamento \u00e9 Laura Borr\u00e0s, que tomou posesi\u00f3n do seu cargo o 12 de marzo de 2021 en substituci\u00f3n de Roger Torrent.\nHistoria.\nCortes catal\u00e1s (1283-1714).\nEstablecidas en 1283, segundo Thomas Bisson, as Cortes catal\u00e1s foron consideradas polos historiadores o verdadeiro modelo dun parlamento medieval. O historiador do constitucionalismo ingl\u00e9s Charles Howard McIlwain escribiu: \"na definici\u00f3n de organizaci\u00f3n e regularidade de procedemento, nin o parlamento ingl\u00e9s nin os estados franceses poden compararse coas Cortes de Catalu\u00f1a\" do s\u00e9culo XIV.\nOs primeiros antecedentes da instituci\u00f3n parlamentaria catal\u00e1 rem\u00f3ntanse ao s\u00e9culo XI, coas asembleas de Pau i Treva e a Corte Condal. Durante o reinado de Xaime I, a Corte Condal transformouse nas Cortes Xerais de Catalu\u00f1a, instituci\u00f3n que se consolidou nos reinados posteriores. As Cortes Xerais ti\u00f1an tres brazos: o brazo militar, que reun\u00eda os representantes da nobreza; o brazo eclesi\u00e1stico, cos representantes da xerarqu\u00eda relixiosa; e o brazo real, cos representantes dos municipios. Non obstante, amplos sectores da poboaci\u00f3n non estaban representados na corte.\nNo s\u00e9culo XIV, das Cortes Xerais xorde un organismo permanente, a Deputaci\u00f3n do Xeneral ou Generalitat. Durante os s\u00e9culos XVI e XVII, esta instituci\u00f3n actuou como goberno de Catalu\u00f1a, defendendo o sistema constitucional ante os monarcas da Casa de Austria, que gobernaban desde Madrid.\nNo s\u00e9culo XVIII, despois da Guerra de Sucesi\u00f3n, o Decreto de Nova Planta aboliu calquera instituci\u00f3n catal\u00e1 de autogoberno.\nMancomunidade de Catalu\u00f1a (1913-1925).\nNon foi ata principios do s\u00e9culo XX cando volveu a instaurarse un \u00f3rgano de autogoberno catal\u00e1n, a Mancomunidade de Catalu\u00f1a (1913-1925), que foi abolida pola ditadura de Miguel Primo de Rivera.\nA\u00ednda que ti\u00f1a soamente funci\u00f3ns administrativas e as s\u00faas competencias s\u00f3 abarcaban as deputaci\u00f3ns provinciais, adquiriu unha grande importancia pol\u00edtica, representando o primeiro reco\u00f1ecemento por parte do estado espa\u00f1ol da personalidade e da unidade territorial de Catalu\u00f1a dende 1714.\nEstaba integrada por unha asemblea que reun\u00eda os 96 deputados de Catalu\u00f1a nas Cortes espa\u00f1olas, e polo \"Consell\", formado por oito \"consellers\" e o \"President\". A s\u00faa acci\u00f3n pol\u00edtica estivo rexida polo consenso entre as diferentes orientaci\u00f3ns presentes, foran ou non catalanistas.\nO Parlament republicano (1932-1939).\nEn 1931 institu\u00eduse a Generalitat de Catalu\u00f1a e con ela o Parlament. As primeiras elecci\u00f3ns ao Parlament tiveron lugar o 20 de novembro de 1932 e a sesi\u00f3n constitutiva celebrouse o 6 de decembro. A guerra civil espa\u00f1ola significou novamente o fin do parlamento, en 1938.\nO Parlament actual (1980-actualidade).\nO Parlament actual foi restaurado pouco despois que a Generalitat de Catalu\u00f1a e legalizado formalmente coa aprobaci\u00f3n do Estatut de 1979. As primeiras elecci\u00f3ns ao Parlament celebr\u00e1ronse o 20 de marzo de 1980 e a sesi\u00f3n constitutiva tivo lugar o 10 de abril do mesmo ano.\nO 27 de outubro de 2017 aprobouse unha declaraci\u00f3n unilateral de independencia (DUI) nunha votaci\u00f3n secreta con 70 votos a favor, 10 en contra e 2 en branco, coa maior\u00eda da oposici\u00f3n ausente en protesta. A declaraci\u00f3n foi anulada polo Tribunal Constitucional a causa dun recurso do Goberno de Espa\u00f1a.\nMesa do Parlamento.\nA Mesa \u00e9 o \u00f3rgano reitor do Parlament, que representa \u00e1 c\u00e1mara e xestiona e goberna a instituci\u00f3n. A actual composici\u00f3n \u00e9 a seguinte:\nPresidentes.\nDurante a Segunda Rep\u00fablica Espa\u00f1ola o Parlament tivo tres presidentes:\nDespois da restauraci\u00f3n da democracia, os presidentes da c\u00e1mara foron:\nSede.\nA sede do Parlament \u00e9 o Palau del Parlament de Catalunya, que se atopa no Parc de la Ciutadella da cidade de Barcelona. Foi constru\u00eddo no s\u00e9culo XVIII e est\u00e1 declarado Ben cultural de interese local."}
{"id": "165199", "revid": "5863", "url": "https://gl.wikipedia.org/wiki?curid=165199", "title": "Joan Puigcerc\u00f3s", "text": "Joan Puigcerc\u00f3s i Boixassa, nado en Ripoll (Xirona) o 2 de decembro de 1966 \u00e9 un pol\u00edtico catal\u00e1n, de ideolox\u00eda independentista catal\u00e1, pertencente ao partido Esquerra Republicana de Catalunya. Entre 2008 e 2011 foi presidente do devandito partido, en substituci\u00f3n de Carod Rovira. Foi substitu\u00eddo por Oriol Junqueras."}
{"id": "165200", "revid": "12452", "url": "https://gl.wikipedia.org/wiki?curid=165200", "title": "Elecci\u00f3ns Auton\u00f3micas de Catalu\u00f1a 2006", "text": ""}
{"id": "165204", "revid": "109216", "url": "https://gl.wikipedia.org/wiki?curid=165204", "title": "Joan Herrera", "text": "Joan Herrera i Torres, nado en Barcelona o 29 de xaneiro de 1971, \u00e9 un xurista e pol\u00edtico catal\u00e1n, actual secretario xeral de Iniciativa per Catalunya Verds e candidato \u00e1s elecci\u00f3ns catal\u00e1s en 2010 e 2012 polo mesmo partido.\nTraxectoria.\n\u00c9 licenciado en Dereito pola Universidade de Barcelona, especializado en temas de dereito urban\u00edstico e dereito do medio ambiente, cun posgrao na Universidade Pompeu Fabra. Colaborou nun despacho xur\u00eddico especializado no Medio ambiente e Territorio.\nParticipa en Iniciativa per Catalunya Verds desde 1991 cando empezou a militar no barrio do Bes\u00f2s, no distrito de Sant Mart\u00ed. Aqu\u00ed empezou as s\u00faas responsabilidades sendo Coordinador do grupo de Mozos de Sant Mart\u00ed para pasar despois a ser Coordinador da cidade de Barcelona. Foi Coordinador Nacional de Mozos con Iniciativa desde 1996 at\u00e9 2000. Baixo a s\u00faa direcci\u00f3n a organizaci\u00f3n xuvenil definiuse como ecoloxista e socialista, definici\u00f3n que posteriormente tam\u00e9n asumir\u00eda como propia a organizaci\u00f3n Iniciativa per Catalunya Verds (ICV). Foi candidato \u00e1s Elecci\u00f3ns Xerais 1996 en Espa\u00f1a as\u00ed como nas municipais do 95 e nas auton\u00f3micas do 99.\nTam\u00e9n empezou a participar no movemento estudantil, \u00e1 AEP-ACE concretamente, as\u00ed como no movemento por 0'7 e en contra da primeira guerra do Golfo. Levou diferentes campa\u00f1as dentro de ICV en materias de cooperaci\u00f3n, solidariedade e defensa. Foi o representante de ICV no Foro Social Mundial nas \u00faltimas edici\u00f3ns, participou no Foro Social de Barcelona e o Foro Social Europeo e impartiu cursos e clases sobre globalizaci\u00f3n pol\u00edtica e movementos sociais. No \u00faltimo Foro Social Mundial participou en seminarios varios para falar das relaci\u00f3ns entre movementos sociais e partidos pol\u00edticos. Tam\u00e9n coordinou a campa\u00f1a do \"Non \u00e1 guerra\" do partido do 2002 e 2003.\nNa 6\u00aa Asemblea Nacional, en novembro de 2000, foi designado portavoz da formaci\u00f3n ecosocialista, e tam\u00e9n responsable de Movementos Sociais, ata xaneiro de 2004.\nEn 2004 encabezou a lista de ICV-EUiA ao Congreso dos Deputados. Desde o inicio da VIII Lexislatura (marzo de 2004) \u00e9 portavoz do grupo parlamentario de Esquerda Unida-Iniciativa per Catalunya no Congreso dos Deputados. Foi portavoz de IU-ICV nesta lexislatura nas comisi\u00f3ns de Medio Ambiente, Enerx\u00eda, foi relatora, entre outros, da lei de Memoria Hist\u00f3rica. Volveu encabezar a candidatura de ICV-EUiA \u00e1s elecci\u00f3ns xerais de marzo de 2008 por Barcelona, obtendo o \u00fanico escano da coalici\u00f3n.\nDesde a novena asemblea de ICV, celebrada en Sabadell en novembro de 2008, \u00e9 secretario xeral da formaci\u00f3n. Foi n\u00famero un da lista de ICV-EUiA por Barcelona nas elecci\u00f3ns catal\u00e1s novembro de 2010 e candidato da coalici\u00f3n \u00e1 presidencia da Generalitat de Catalu\u00f1a, raz\u00f3n pola que abandonou en outubro de devandito ano o seu escano no Congreso dos Deputados. Obtivo un acta de deputado no parlamento catal\u00e1n e, na actualidade, \u00e9 o presidente do Grupo Parlamentario de Iniciativa per Catalunya Verds - Esquerra Unida i Alternativa no Parlamento de Catalu\u00f1a."}
{"id": "165207", "revid": "1093", "url": "https://gl.wikipedia.org/wiki?curid=165207", "title": "Jordi Pujol i Soley", "text": ""}
{"id": "165208", "revid": "89787", "url": "https://gl.wikipedia.org/wiki?curid=165208", "title": "Albert Rivera", "text": "Albert Rivera D\u00edaz, nado en Barcelona o 15 de novembro de 1979, \u00e9 un avogado e foi un pol\u00edtico catal\u00e1n. Foi presidente de Ciutadans - Partit de la Ciutadania durante m\u00e1is de 13 anos e foi deputado da Generalitat de Catalu\u00f1a por este partido de 2006 a 2015 e logo deputado no Congreso dos Deputados nas XI, XII e XIII lexislaturas. Deixou a pol\u00edtica tras obter o peor resultado do seu partido cando s\u00f3 atinxiu 10 escanos. Foi substitu\u00eddo pola s\u00faa portavoz e n\u00ba2 In\u00e9s Arrimadas .\nInfancia e formaci\u00f3n.\nAlbert foi campi\u00f3n de nataci\u00f3n de Catalu\u00f1a con 16 anos. \u00c9 licenciado en Dereito por ESADE e ten un posgrao en Dereito Constitucional.\nTras iniciar a carreira de Dereito participou nunha liga de equipos de debate por toda Espa\u00f1a, o que lle permitiu pu\u00edr a s\u00faa oratoria. O seu equipo resultou vencedor. Foi alumno de Francesc de Carreras, catedr\u00e1tico constitucionalista e impulsor da plataforma c\u00edvica Ciutadans de Catalunya que deu orixe a Ciutadans. Unha vez licenciado, entrou a traballar nos servizos xur\u00eddicos de La Caixa, da que obtivo unha excedencia para poder preparar as elecci\u00f3ns auton\u00f3micas de 2006.\nTraxectoria pol\u00edtica.\nFoi presidente de Ciutadans-Partit de la Ciutadania desde o 9 de xullo de 2006 e foi candidato a presidente da Generalitat de Catalu\u00f1a nas elecci\u00f3ns ao Parlamento de Catalu\u00f1a de 2006. Un elemento notorio da s\u00faa campa\u00f1a foi o cartel de campa\u00f1a do seu partido no que apareceu espido. Nas elecci\u00f3ns, obtivo un acta de deputado auton\u00f3mico pola provincia de Barcelona (o seu partido obtivo tres deputados), polo que logrou facer entrar ao seu partido no Parlamento catal\u00e1n como sexta forza pol\u00edtica. Sit\u00faase no espectro pol\u00edtico do centro-esquerda liberal.\nPouco logo das elecci\u00f3ns, en novembro de 2006, \"El Peri\u00f3dico de Catalunya\", citando como fonte os arquivos do Partido Popular, afirmou que Rivera ingresara nas mocidades deste partido en xu\u00f1o de 2003, con 23 anos, e que permaneceu afiliado durante tres anos, nun per\u00edodo anterior \u00e1 fundaci\u00f3n de Ciutadans. Pola s\u00faa banda, Rivera afirmou acudir \u00e1 sede do PP a pedir informaci\u00f3n e as\u00ed mesmo a alg\u00fans actos, do mesmo xeito que participou noutros de Socialistes en Positiu (corrente cr\u00edtica co Partit dels Socialistes de Catalunya ao que acusa de deriva catalanista) e declarou non pagar ningunha cota, nin ter o carn\u00e9 do PP. Pola s\u00faa banda, Ciutadans desmentiu tam\u00e9n esta informaci\u00f3n, as\u00ed como que Rivera participase en ningunha elecci\u00f3n como apoderado do Partido Popular, tal e como afirmou o mesmo medio de comunicaci\u00f3n citado.\nEn setembro de 2007, Albert Rivera recibiu no seu domicilio particular ameazas de morte para que nun prazo de dous meses abandonase \"a s\u00faa pol\u00edtica contra o nacionalismo\". \u00c1s portas do seu domicilio hab\u00eda un panel cunha foto de Rivera cunha bala cravada na s\u00faa fronte e ao redor sangre caendo da ferida. As\u00ed mesmo, xunto ao paquete atopouse unha carta con ameazas de morte.\nEn xaneiro de 2008, e a pesar da s\u00faa disposici\u00f3n inicial contraria, Albert Rivera anunciou a s\u00faa candidatura nas elecci\u00f3ns primarias de Ciutadans como cabeza de lista ao Congreso dos Deputados nas elecci\u00f3ns xerais do 9 de marzo de 2008 pola circunscrici\u00f3n de Barcelona, convert\u00e9ndose no candidato \u00e1 presidencia do goberno m\u00e1is novo da historia da democracia espa\u00f1ola. Con todo, Rivera non resultou elixido deputado.\nTras un proceso de elecci\u00f3ns primarias dentro do partido, Albert Rivera foi confirmado como candidato \u00e1 presidencia da Generalitat de Catalu\u00f1a, para as elecci\u00f3ns catal\u00e1s de 2010. Nas listas para as elecci\u00f3ns auton\u00f3micas catal\u00e1s de 2010, Albert Rivera encabeza a lista por Barcelona.\nAlbert Rivera foi un dos deputados contrarios \u00e1 prohibici\u00f3n das corridas de touros en Catalu\u00f1a. Con motivo deste posicionamento, Albert Rivera, xunto ao deputado do PP Rafael Luna, e o toureiro Seraf\u00edn Mar\u00edn, sa\u00edu aos ombreiros da praza de touros Monumental de Barcelona a tarde do 26 de setembro de 2010.\nNo cartel electoral para as elecci\u00f3ns auton\u00f3micas catal\u00e1s de 2010, Albert aparece vestido, co resto de candidatos espidos no fondo. Nesas elecci\u00f3ns auton\u00f3micas volveu a obter o acta de deputado por Barcelona, ap\u00f3s ter sido cabeza de lista pola s\u00faa formaci\u00f3n nesta circunscrici\u00f3n.\nA finais do 2011 formou parte, xunto a Mercedes Mil\u00e1, do xurado dun 'talent show' de oratoria pol\u00edtica de Cuatro \"El comecocos\".\nO 11 de novembro de 2019, tras os malos resultados nas elecci\u00f3ns do d\u00eda anterior, nas que o seu partido perdeu 47 escanos respecto \u00e1s anteriores, dimitiu do cargo de presidente do partido e anunciou que non tomar\u00eda posesi\u00f3n do escano e que abandonaba a pol\u00edtica."}
{"id": "165209", "revid": "25871", "url": "https://gl.wikipedia.org/wiki?curid=165209", "title": "Carmen de Mairena", "text": "Carmen de Mairena, nada en Barcelona o 15 de marzo de 1933 e finada na mesma cidade o 22 de marzo de 2020, foi unha cupletista catal\u00e1 de gran popularidade en todo o estado espa\u00f1ol.\nTraxectoria.\nDesde mediados dos anos cincuenta at\u00e9 a chegada da Transici\u00f3n Espa\u00f1ola (momento no que comeza a vestirse de muller), era co\u00f1ecida como \"Miguel de Mairena\", e era un cantante de cupl\u00e9 de certo renome nas salas de espect\u00e1culos m\u00e1is destacadas de Barcelona. A partir dos anos noventa, ga\u00f1ou popularidade a nivel estatal polas s\u00faas aparici\u00f3ns televisivas de car\u00e1cter c\u00f3mico xunto ao presentador Javier C\u00e1rdenas, que a vinculou ao mundo autodenominado friqui. Realizou incursi\u00f3ns puntuais no mundo do cinema, inclu\u00edndo o pornogr\u00e1fico.\nPresentouse \u00e1s Elecci\u00f3ns ao Parlamento de Catalu\u00f1a en 2010."}
{"id": "165210", "revid": "56817", "url": "https://gl.wikipedia.org/wiki?curid=165210", "title": "With Yo' Heart, Not Yo' Hands", "text": "\"With Yo' Heart, Not Yo' Hands\" \u00e9 unha canci\u00f3n da banda estadounidense de sludge metal Melvins, editada en 1990 como sinxelo. O tema do t\u00edtulo tr\u00e1tase dunha versi\u00f3n dunha canci\u00f3n de Malfunkshun."}
{"id": "165211", "revid": "85894", "url": "https://gl.wikipedia.org/wiki?curid=165211", "title": "Bandoxa, Bandoxa, Oza-Cesuras", "text": "Bandoxa \u00e9 un lugar da parroquia de Bandoxa no concello coru\u00f1\u00e9s de Oza-Cesuras na comarca de Betanzos. Segundo o IGE en 2010 ti\u00f1a 34 habitantes (16 homes e 18 mulleres), 6 menos ca no ano 2000.\nDemograf\u00eda.\nLugar.\nGr\u00e1fica da evoluci\u00f3n demogr\u00e1fica do Lugar de Bandoxa:&lt;graph&gt;{\n \"version\": 2,\n \"width\": 600,\n \"height\": 200,\n \"data\": [\n \"name\": \"table\",\n \"values\": [\n \"x\": 2000,\n \"y\": 40\n {\n \"x\": 2001,\n \"y\": 40\n {\n \"x\": 2002,\n \"y\": 38\n {\n \"x\": 2003,\n \"y\": 38\n {\n \"x\": 2004,\n \"y\": 39\n {\n \"x\": 2005,\n \"y\": 37\n {\n \"x\": 2006,\n \"y\": 34\n {\n \"x\": 2007,\n \"y\": 35\n {\n \"x\": 2008,\n \"y\": 36\n {\n \"x\": 2009,\n \"y\": 36\n {\n \"x\": 2010,\n \"y\": 34\n {\n \"x\": 2011,\n \"y\": 37\n {\n \"x\": 2012,\n \"y\": 33\n {\n \"x\": 2013,\n \"y\": 34\n {\n \"x\": 2014,\n \"y\": 34\n {\n \"x\": 2015,\n \"y\": 33\n {\n \"x\": 2016,\n \"y\": 33\n {\n \"x\": 2017,\n \"y\": 31\n {\n \"x\": 2018,\n \"y\": 30\n {\n \"x\": 2019,\n \"y\": 28\n ]\n ],\n \"scales\": [\n \"name\": \"x\",\n \"type\": \"ordinal\",\n \"range\": \"width\",\n \"zero\": false,\n \"domain\": {\n \"data\": \"table\",\n \"field\": \"x\"\n },\n \"name\": \"y\",\n \"type\": \"linear\",\n \"range\": \"height\",\n \"nice\": true,\n \"domain\": {\n \"data\": \"table\",\n \"field\": \"y\"\n \"axes\": [\n \"type\": \"x\",\n \"scale\": \"x\"\n {\n \"type\": \"y\",\n \"scale\": \"y\"\n ],\n \"marks\": [\n \"type\": \"rect\",\n \"from\": {\n \"data\": \"table\"\n \"properties\": {\n \"enter\": {\n \"x\": {\n \"scale\": \"x\",\n \"field\": \"x\"\n \"y\": {\n \"scale\": \"y\",\n \"field\": \"y\"\n \"y2\": {\n \"scale\": \"y\",\n \"value\": 0\n \"fill\": {\n \"value\": \"steelblue\"\n \"width\": {\n \"scale\": \"x\",\n \"band\": \"true\",\n \"offset\": -1\n}&lt;/graph&gt;\nDatos segundo o INE"}
{"id": "165212", "revid": "85894", "url": "https://gl.wikipedia.org/wiki?curid=165212", "title": "Areas, Adragonte, Paderne", "text": "Areas \u00e9 un lugar da parroquia de Adragonte no concello coru\u00f1\u00e9s de Paderne da comarca de Betanzos. Ti\u00f1a 123 habitantes no ano 2009 segundo datos do Instituto Nacional de Estad\u00edstica, dos cales 60 eran homes e 63 eran mulleres.\nEste lugar dista 3 quil\u00f3metros da capital do concello."}
{"id": "165214", "revid": "85894", "url": "https://gl.wikipedia.org/wiki?curid=165214", "title": "O Casal, Adragonte, Paderne", "text": "O Casal \u00e9 un lugar da parroquia de Adragonte no concello coru\u00f1\u00e9s de Paderne da comarca de Betanzos. Ti\u00f1a 76 habitantes no ano 2009 segundo datos do Instituto Nacional de Estad\u00edstica, dos cales 40 eran homes e 36 eran mulleres."}
{"id": "165217", "revid": "865", "url": "https://gl.wikipedia.org/wiki?curid=165217", "title": "Band\u00edn, Carcac\u00eda, Padr\u00f3n", "text": "Band\u00edn \u00e9 un lugar da parroquia de Carcac\u00eda no concello coru\u00f1\u00e9s de Padr\u00f3n, na comarca do Sar. Segundo o padr\u00f3n municipal (INE 2013) ten 18 habitantes (6 homes e 12 mulleres)."}
{"id": "165219", "revid": "56817", "url": "https://gl.wikipedia.org/wiki?curid=165219", "title": "Berxaos, Carcac\u00eda, Padr\u00f3n", "text": "Berxaos \u00e9 un lugar da parroquia de Carcac\u00eda no concello coru\u00f1\u00e9s de Padr\u00f3n da comarca de Betanzos. Segundo o padr\u00f3n municipal (INE 2013) ten 33 habitantes (16 homes e 17 mulleres)."}
{"id": "165220", "revid": "98629", "url": "https://gl.wikipedia.org/wiki?curid=165220", "title": "A Baiuca, O Carami\u00f1al, A Pobra do Carami\u00f1al", "text": "A Baiuca \u00e9 un lugar da parroquia do Carami\u00f1al no concello coru\u00f1\u00e9s da Pobra do Carami\u00f1al da comarca do Barbanza. Ti\u00f1a 28 habitantes no ano 2009 segundo datos do Instituto Nacional de Estad\u00edstica, dos cales 11 eran homes e 17 eran mulleres.\nToponimia.\nUnha baiuca \u00e9 un local p\u00fablico onde se serve alcohol, como unha taberna ou tasca."}
{"id": "165222", "revid": "85894", "url": "https://gl.wikipedia.org/wiki?curid=165222", "title": "A Figueira, O Carami\u00f1al, A Pobra do Carami\u00f1al", "text": "A Figueira \u00e9 un lugar da parroquia do Carami\u00f1al no concello coru\u00f1\u00e9s da Pobra do Carami\u00f1al da comarca do Barbanza. Ti\u00f1a 61 habitantes no ano 2009 segundo datos do Instituto Nacional de Estad\u00edstica, dos cales 33 eran homes e 38 eran mulleres."}
{"id": "165223", "revid": "85894", "url": "https://gl.wikipedia.org/wiki?curid=165223", "title": "O Barreiro, Andrade, Pontedeume", "text": "O Barreiro \u00e9 un lugar da parroquia de Andrade no concello coru\u00f1\u00e9s de Pontedeume na comarca do Eume. Ti\u00f1a 9 habitantes no ano 2010 segundo datos do Instituto Nacional de Estad\u00edstica, dos cales 4 eran homes e 5 eran mulleres."}
{"id": "165224", "revid": "85894", "url": "https://gl.wikipedia.org/wiki?curid=165224", "title": "A Campanilla, Andrade, Pontedeume", "text": "A Campanilla \u00e9 un lugar da parroquia de Andrade no concello coru\u00f1\u00e9s de Pontedeume na comarca do Eume. Ti\u00f1a 14 habitantes no ano 2010 segundo datos do Instituto Nacional de Estad\u00edstica, dos cales 8 eran homes e 6 eran mulleres."}
{"id": "165230", "revid": "56817", "url": "https://gl.wikipedia.org/wiki?curid=165230", "title": "O Aparral de Abaixo, O Aparral, As Pontes de Garc\u00eda Rodr\u00edguez", "text": "O Aparral de Abaixo \u00e9 un lugar da parroquia do Aparral no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 5 habitantes no ano 2014 segundo datos do IGE, dos cales 2 eran homes e 3 eran mulleres, o cal sup\u00f3n unha diminuci\u00f3n con respecto ao ano 2009 cando ti\u00f1a 10 habitantes."}
{"id": "165231", "revid": "1131", "url": "https://gl.wikipedia.org/wiki?curid=165231", "title": "O Aparral de Arriba, O Aparral, As Pontes de Garc\u00eda Rodr\u00edguez", "text": "O Aparral de Arriba \u00e9 un lugar da parroquia do Aparral no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Non ti\u00f1a habitantes no ano 2014 segundo datos do IGE."}
{"id": "165235", "revid": "23204", "url": "https://gl.wikipedia.org/wiki?curid=165235", "title": "Roxelio P\u00e9rez Gonz\u00e1lez", "text": "Roxelio P\u00e9rez Gonz\u00e1lez, co\u00f1ecido como Roxerius, nado en Rianxo o 18 de xu\u00f1o de 1897 e finado en Pontevedra o 9 de xullo de 1963, foi un mestre e pedagogo galego.\nTraxectoria.\nCurm\u00e1n de Manuel Antonio, participou con Rafael Dieste no grupo teatral \"Os Trece\", que fixo varias representaci\u00f3ns en aldeas e vilas da r\u00eda de Arousa en 1915.\nEn 1920 rematou os estudos de maxisterio en Santiago de Compostela. Nestes anos frecuentou o centro republicano e as Irmandades da Fala. En 1919 asistiu, xunto con Ant\u00f3n Villar Ponte, Fray Salvador, S\u00e1nchez Andrade e Leandro Pita Romero, \u00e1 Xuntanza Escolar Nazonalista, celebrada en Santiago.\nParticipou na fundaci\u00f3n do Partido Galeguista en decembro de 1931. A partir deste momento, intensificou as s\u00faas colaboraci\u00f3ns xornal\u00edsticas e diversificou a tem\u00e1tica destas. Despois de aprobar por libre os cursos da Escola Superior de Maxisterio de Madrid, obtivo a praza de inspector de ensino primario en 1932 e foi destinado a Pontevedra.\nDesde o seu posto de Inspector intentou aplicar a pol\u00edtica educativa da Segunda Rep\u00fablica adaptada ao contexto galego. Traballou pola galeguizaci\u00f3n do ensino, a realizaci\u00f3n de conferencias e actos culturais na Galiza rural e pola creaci\u00f3n de bibliotecas escolares. Prestou atenci\u00f3n \u00e1 nova escola rural galega, \u00e1s escolas agrarias e \u00e1 pr\u00e1ctica dunha pedagox\u00eda activa. Defendeu posturas monoling\u00fces respecto ao emprego do galego no ensino.\nEntre 1933 e 1936 participou na pol\u00edtica nacionalista arredor das figuras de Castelao e B\u00f3veda, e foi elixido vicepresidente da xunta directiva do PG de Pontevedra en 1934. Neses anos viviu a etapa de maior proxecci\u00f3n p\u00fablica como educador: foi secretario da Casa do Mestre de Pontevedra e colaborador habitual do seu \u00f3rgano de expresi\u00f3n, \"Escuela Vivida\", director do padroado de Misi\u00f3ns Pedag\u00f3xicas (1934) e coordinador da \"P\u00e1gina Pedag\u00f3gica\" de \"El Pueblo Gallego\".\nLogo do golpe de Estado do 18 de xullo de 1936 foi apartado do seu cargo de inspector o 12 de setembro de 1936. No proceso de depuraci\u00f3n resultou cesado o 27 de febreiro de 1937, e foi readmitido nos anos 40.\nObras.\nPublicou traballos sobre temas da s\u00faa especialidade, moitos deles escritos en galego, en \"La Voz de Galicia\" (1922), \"Galicia\" (1924), \"El Pueblo Gallego\" (1926-1935) e \"A Nosa Terra\". Colaborou co exilio americano en revistas como \"Lar\" e, a partir de 1946, en \"La Noche\" na p\u00e1xina semanal \"Plumas y Letras Gallegas\". Tam\u00e9n publicou alg\u00fans poemas en galego e castel\u00e1n. A\u00ednda que o seu pseud\u00f3nimo m\u00e1is habitual foi o de \"Roxerius\", empregou tam\u00e9n o de \"Xelioro\"."}
{"id": "165236", "revid": "1888", "url": "https://gl.wikipedia.org/wiki?curid=165236", "title": "Roxerius", "text": ""}
{"id": "165240", "revid": "23204", "url": "https://gl.wikipedia.org/wiki?curid=165240", "title": "Massiel", "text": "Mar\u00eda F\u00e9lix de los \u00c1ngeles Santamar\u00eda Espinosa, m\u00e1is co\u00f1ecida polo nome art\u00edstico de Massiel, nada en Madrid o 2 de agosto de 1947, \u00e9 unha cantante espa\u00f1ola, ga\u00f1adora en 1968 do Festival da Canci\u00f3n de Eurovisi\u00f3n coa canci\u00f3n \"La, la, la\".\nTraxectoria.\nPrimeiros anos.\nMassiel nada en Madrid o 2 de agosto de 1947, filla de pais asturianos. O seu pai foi o promotor musical Emilio Santamar\u00eda. O nome art\u00edstico polo que \u00e9 co\u00f1ecida foi idea do seu profesor de ballet cubano.\nA s\u00faa primeira actuaci\u00f3n en p\u00fablico foi en 1966 interpretando en Madrid a canci\u00f3n \"Di que no\", considerada por alg\u00fans como unha das primeiras \"canci\u00f3ns protesta\". Ese mesmo ano acode \u00f3 chamado Festival da Rosa en Roma, o de Festival de Vi\u00f1a del Mar, en Chile, e o de Mallorca, onde ga\u00f1a o premio da cr\u00edtica co tema \"Rufo el pescador\".\nEn 1967 roda as s\u00faas d\u00faas primeiras pel\u00edculas, \"Vestida de novia\" e \"Codo con codo\", e consegue un grande \u00e9xito en Espa\u00f1a e Latinoam\u00e9rica coa canci\u00f3n \"Rosas en el mar\", escrita por Luis Eduardo Aute, do que tam\u00e9n interpretar\u00eda o seu \"Aleluya n\u00ba1\". No tema \"Rosas en el mar\" pod\u00edanse escoitar estrofas como \"\"voy pidiendo libertad y no quieren o\u00edr, es una necesidad, para poder vivir, la libertad derecho de la humanidad, es m\u00e1s f\u00e1cil encontrar rosas en el mar\" ou \"qu\u00e9 ganar\u00e1n qu\u00e9 perder\u00e1n si todo esto pasar\u00e1\"\".\nParticipaci\u00f3n en Eurovisi\u00f3n.\nEn 1968 consegue gran popularidade en Europa \u00f3 ga\u00f1ar o Festival da Canci\u00f3n de Eurovisi\u00f3n no Royal Albert Hall de Londres, co tema \"La, la, la\", escrito polo D\u00fao Din\u00e1mico. O seu triunfo supuxo unha gran sorpresa, dado que bateu o favorito, o brit\u00e1nico Cliff Richard co seu tema \"Congratulations\".\nNun principio, Espa\u00f1a \u00eda ser representada polo cantautor Joan Manuel Serrat, cantando o mesmo tema, pero o cantautor negouse a actuar se non o fac\u00eda en catal\u00e1n. Por este motivo Massiel foi a escollida e s\u00f3 dispuxo de nove d\u00edas para preparar a canci\u00f3n que resultar\u00eda ga\u00f1adora. O goberno de Franco concedeulle o Lazo de Isabel la Cat\u00f3lica, pero ela rexeitouna. Segundo Massiel, valeulle un ano de veto en TVE, ata aparecer no festival de 1969 en Madrid.\nEn 2008, a ra\u00edz dunhas declaraci\u00f3ns do periodista Jos\u00e9 Mar\u00eda \u00cd\u00f1igo no documental \"1968. Yo viv\u00ed el mayo espa\u00f1ol\", emitido na cadea de televisi\u00f3n La Sexta, varios medios de comunicaci\u00f3n falaron sobre a suposta compra de votos pola parte do r\u00e9xime franquista para que Massiel ga\u00f1ase Eurovision e conseguir as\u00ed unha proxecci\u00f3n positiva do r\u00e9xime en Europa. Por\u00e9n, este punto foi desmentido polo periodista e a propia cantante en d\u00edas posteriores, acusando a La Sexta de \u00ab\"urdir todo para favorecer a Chikilicuatre\"\u00bb, en referencia \u00f3 escollido para representar a Espa\u00f1a no Festival de Eurovisi\u00f3n 2008, Rodolfo Chikilicuatre, unha personaxe interpretada polo c\u00f3mico David Fern\u00e1ndez Ortiz e xurdido no programa \"Buenafuente\" de La Sexta. Bjorn Erichsen, director do departamento de televisi\u00f3n da Uni\u00f3n Europea de Radiodifusi\u00f3n, declarou que Massiel non ser\u00eda desposu\u00edda do seu premio.\nEn calquera caso, a partir daquel triunfo, Massiel converteuse nunha co\u00f1ecida artista a nivel internacional, facendo varias aparici\u00f3ns en cinema e teatro, interpretando obras de Bertolt Brecht ou Shakespeare, e en programas e series de televisi\u00f3n de distintos pa\u00edses.\nAnos posteriores.\nCo paso dos anos, o seu estilo musical variou; dende os seus comezos na chamada canci\u00f3n protesta ata os seus discos dedicados a rancheiras e corridos mexicanos, outro dedicado a Bertolt Brecht ou as s\u00faas colaboraci\u00f3ns con diversos autores, como Aute, Manolo D\u00edas, Juan Pardo, Jos\u00e9 Luis Perales ou Pablo Milan\u00e9s. \u00d3 longo da s\u00faa vida musical gravou m\u00e1is de cincuenta discos, con cinco compa\u00f1\u00edas discogr\u00e1ficas: Zafiro, Polygram, Hispavox, Bat Discos e Emasstor. Ademais dos citados, outros temas seus que tiveron \u00e9xito foron \"Deja la flor\", \"Lady veneno\", \"Brindaremos por ti\", \"Mirlos, molinos y sol\", \"Tiempos dif\u00edciles\", \"El Noa-Noa\", \"Mar\u00eda de los Guardias\", \"Eres\", \"Acorde\u00f3n\", \"El amor\"... e versionou o tema de The Beatles, \"Yesterday\".\nEn 1996 decide po\u00f1er punto final \u00e1 s\u00faa carreira musical, a\u00ednda que en 2006 reeditase, en formato CD, o \u00e1lbum \"Massiel canta Bertolt Brecht\" (Ramalama) e no 2007 colabora no \u00e1lbum de Juan Rivas \"Mundo feliz\", gravando con el o tema \"Un mundo maravilloso\", que supuxo a primeira gravaci\u00f3n da artista en quince anos. A finais de ano reed\u00edtanse en CD outros dous dos seus discos, \"Viva\" e \"Deslices\". Tam\u00e9n neste ano forma parte da organizaci\u00f3n do programa de TVE Misi\u00f3n Eurovisi\u00f3n, destinado a elixir o representante espa\u00f1ol no festival, onde ademais presentou unha das canci\u00f3ns finalistas interpret\u00e1ndoa en directo, o que supuxo a s\u00faa volta \u00f3 escenario tras varios anos.\nEn 2008 colabora con Carlos Mej\u00eda Godoy cantando en varias canci\u00f3ns do \u00e1lbum antol\u00f3xico deste artista nicaraguano, \"Aromas de libertad\". O Pop Art, festival anual da m\u00fasica indie que se celebra en C\u00e1ceres, concedeulle en setembro deste ano o Premio Especial a toda unha traxectoria art\u00edstica, ademais do Premio \u00e1 Mellor Canci\u00f3n do ano por \"Un mundo maravilloso\". Na gala de entrega de premios os grupos indies galardoados interpretaron versi\u00f3ns dalg\u00fans dos \u00e9xitos de Massiel, que ser\u00edan editadas nun CD de homenaxe.\nVida persoal.\nMassiel estivo casada en tres ocasi\u00f3ns, a primeira con Luis Recatero, despois con Carlos Zayas con quen tivo un fillo, Aitor Carlos, nado o 1 de xu\u00f1o de 1977 e a \u00faltima delas co periodista Pablo Lizcano. Tam\u00e9n estivo como contertulia en programas de televisi\u00f3n da \"cr\u00f3nica rosa\", como \"Espejo p\u00fablico\" ou \"La Noria\" ambos no 2007."}
{"id": "165244", "revid": "23204", "url": "https://gl.wikipedia.org/wiki?curid=165244", "title": "Boys and Girls", "text": "Boys and Girls \u00e9 un filme estadounidense do ano 2000 dirixido por Robert Iscove e protagonizado por Freddie Prinze Jr. e Claire Forlani.\nSinopse.\nRyan e Jennifer son dous mozos que se co\u00f1eceron ao inicio da adolescencia e descubriron que non se levaban ben, mais anos despois at\u00f3panse mentres son estudantes de Berkeley e descobren que as s\u00faas diferenzas aprox\u00edmaos, xurdindo unha amizade verdadeira entre eles e que de s\u00fapeto, o amor. Eles ter\u00e1n que decidir se van po\u00f1er en perigo a s\u00faa amizade por un amor a\u00ednda incerto."}
{"id": "165245", "revid": "22570", "url": "https://gl.wikipedia.org/wiki?curid=165245", "title": "Agro do Chao, A Ponte Arcediago, Santiso", "text": "Agro do Chao \u00e9 un lugar da parroquia de A Ponte Arcediago no concello coru\u00f1\u00e9s de Santiso na comarca da Terra de Melide. Ti\u00f1a 35 habitantes no ano 2009 segundo datos do Instituto Nacional de Estad\u00edstica, dos cales 15 eran homes e 20 eran mulleres."}
{"id": "165246", "revid": "85894", "url": "https://gl.wikipedia.org/wiki?curid=165246", "title": "A Cruz, A Ponte Arcediago, Santiso", "text": "A Cruz \u00e9 un lugar da parroquia de A Ponte Arcediago no concello coru\u00f1\u00e9s de Santiso na comarca da Terra de Melide. Ti\u00f1a 27 habitantes no ano 2009 segundo datos do Instituto Nacional de Estad\u00edstica, dos cales 15 eran homes e 12 eran mulleres."}
{"id": "165250", "revid": "56817", "url": "https://gl.wikipedia.org/wiki?curid=165250", "title": "Le\u00f3nidas", "text": "Co nome de Le\u00f3nidas co\u00f1\u00e9cense diferentes personaxes hist\u00f3ricos e fen\u00f3menos astron\u00f3micos:"}
{"id": "165258", "revid": "22570", "url": "https://gl.wikipedia.org/wiki?curid=165258", "title": "Decreto", "text": "Un decreto \u00e9 un tipo de acto administrativo emanado habitualmente do poder executivo e que, xeralmente, pos\u00fae un contido normativo regulamentario, polo que o seu rango \u00e9 xerarquicamente inferior \u00e1s leis. Esta regra xeral ten as s\u00faas excepci\u00f3ns en case todas as lexislaci\u00f3ns, normalmente para situaci\u00f3ns de urxente necesidade, e algunhas outras especificamente taxadas."}
{"id": "165261", "revid": "1131", "url": "https://gl.wikipedia.org/wiki?curid=165261", "title": "Copa do Mundo de Rugby 2011", "text": "A Copa do Mundo de Rugby 2011 foi a 7\u00aa edici\u00f3n da Copa do Mundo de Rugby, e disputouse en Nova Zelandia. O campionato comezou o 9 de setembro do 2011 e rematou o d\u00eda 23 de outubro do 2011 coa final xogada no estadio Eden Park de Auckland. A selecci\u00f3n anfitrioa de Nova Zelandia f\u00edxose co t\u00edtulo mundial ao derrotar na final \u00e1 francesa por 8 a 7.\nNomeamento de Nova Zelandia.\nDespois de que a primeira Copa do Mundo de Rugby, a de 1987, fose organizada por Nova Zelandia coa colaboraci\u00f3n de Australia (que acolleu alg\u00fan encontro), Nova Zelandia quixo participar tam\u00e9n na Copa do Mundo de Rugby 1999 que organizar\u00eda Australia, acollendo alg\u00fan encontro. Non obstante, en 1995 p\u00faxose en d\u00fabida a idoneidade das infraestruturas do pa\u00eds para acoller de novo un evento deste volume. As\u00ed pois, no pa\u00eds maor\u00ed pux\u00e9ronse mans \u00e1 obra coa idea de presentar unha candidatura propia para acoller a actual Copa do Mundo.\nAs outras candidaturas corresponderon ao Xap\u00f3n e a Sur\u00e1frica. Na IRB gustou a candidatura do Xap\u00f3n por varias raz\u00f3ns. Unha delas era que ser\u00eda a primeira vez que un pa\u00eds acollese unha Copa do Mundo sen ser unha gran potencia do rugby, o que significaba abrir o abano a moitos pa\u00edses para o futuro, ademais de ser a primeira Copa do Mundo que se organizar\u00eda en Asia. Xap\u00f3n ti\u00f1a uns excelentes recintos deportivos herdados do Mundial de F\u00fatbol Corea-Xap\u00f3n 2002. No caso de Sur\u00e1frica tam\u00e9n hab\u00eda uns recintos deportivos e unhas infraestruturas hoteleiras excelentes, herdado todo isto do Mundial de F\u00fatbol Sur\u00e1frica 2010. Non obstante, a candidatura de Sur\u00e1frica foi a primeira en ser eliminada. Finalmente, o 17 de decembro de 2005 a IRB anunciou en Dubl\u00edn que a Copa do Mundo de Rugby 2011 ter\u00eda lugar en Nova Zelandia.\nClasificaci\u00f3n.\nA pesar das especulaci\u00f3ns que falaban dunha reduci\u00f3n no n\u00famero de participantes neste mundial de 20 a 16, a IRB anunciou o 30 de novembro de 2007 que este mundial volver\u00eda a contar con 20 selecci\u00f3ns. 12 dos equipos son os mesmos que remataron entre os 3 primeiros na s\u00faa fase de grupos na Copa do Mundo de Rugby 2007, \u00e9 dicir:\nOs 8 equipos restantes tiveron que ga\u00f1ar a s\u00faa presenza no mundial a trav\u00e9s das competici\u00f3ns de clasificaci\u00f3n de cada continente. Estes son os outros 8 equipos:\nA \u00fanica diferenza entre esta Copa do Mundo e a anterior \u00e9 a presenza de Rusia nesta edici\u00f3n no sitio de Portugal. Os postos na clasificaci\u00f3n da IRB corresponden \u00f3 12 de setembro de 2011.\nSedes.\nAs 13 sedes orixinais para a Copa do Mundo de Rugby de 2011 foron confirmadas o 12 de marzo do 2009. Por\u00e9n, tralo terremoto que afectou \u00e1 cidade de Christchurch en febreiro de 2011, a cidade foi retirada e os partidos que se xogaban nela recolocados noutras sedes.\n\u00c1rbitros.\nO venres 8 de abril do 201, a IRB nomeou a dez \u00e1rbitros, sete asistentes e catro xu\u00edces de televisi\u00f3n para os partidos da fase de grupos. Dous dos sete asistentes foron nomeados \u00e1rbitros suplentes se fora preciso.\nFase de grupos.\nNa primeira fase do torneo houbo 4 grupos de 5 equipos. Cada equipo xogou un encontro fronte \u00f3s demais equipos do seu grupo, ata un total de 4 encontros. Pasaron a cuartos de final os dous primeiros clasificados de cada grupo. O terceiro clasificado de cada grupo quedou eliminado, pero acadou o dereito a participar na vindeira Copa do Mundo de Rugby 2015.\nGrupo A.\nClasificaci\u00f3n.\n&lt;noinclude&gt;\nGrupo B.\nClasificaci\u00f3n.\n&lt;noinclude&gt;\nGrupo C.\nClasificaci\u00f3n.\n&lt;noinclude&gt;\nGrupo D.\nClasificaci\u00f3n.\n&lt;noinclude&gt;\nFase de eliminatorias.\nEliminatorias.\nO cadro quedou completo na \u00faltima xornada da fase de grupos. Nova Zelandia acadou o seu posto nos cuartos de final o 24 de setembro. O seguinte equipo que acadou o seu posto foi Sur\u00e1frica, o 30 de setembro. O 1 de outubro Inglaterra e Francia fixeron o mesmo. O resto dos postos foron cubertos na \u00faltima xornada da fase de grupos, o d\u00eda 2 de outubro.\nAnotadores.\nAs t\u00e1boas de anotadores e ensaiadores foi dominada polo apertura surafricano Morn\u00e9 Steyn (con 62 puntos) e polos \u00e1s ingl\u00e9s e franc\u00e9s Chris Ashton e Vincent Clerc (con 6 ensaios)."}
{"id": "165265", "revid": "92340", "url": "https://gl.wikipedia.org/wiki?curid=165265", "title": "Meilyr ap Gwalchmai", "text": "Meilyr ap Gwalchmai (\"floruit\" na segunda metade do s\u00e9culo XII) foi un poeta gal\u00e9s, fillo do poeta Gwalchmai ap Meilyr (\"floruit\" 1130 - 1180) e irm\u00e1n doutro poeta, Einion ap Gwalchmai. A obra que nos fica del \u00e9 eminentemente relixiosa: consta de catro \"awdlau\" a Deus, conservados no Libro Vermello de Hergest."}
{"id": "165266", "revid": "92340", "url": "https://gl.wikipedia.org/wiki?curid=165266", "title": "Einion ap Gwalchmai", "text": "O poeta cortes\u00e1n gal\u00e9s Einion ap Gwalchmai (fl. 1202 - 1223) foi fillo do poeta Gwalchmai ap Meilyr e irm\u00e1n do tam\u00e9n poeta Meilyr ap Gwalchmai. Viviu en Gwynedd. Da s\u00faa obra chegaron ata n\u00f3s algunhas li\u00f1as dun poema de louvanza a Llywelyn ab Iorwerth, Pr\u00edncipe de Gwynedd, xunto con tres impresionantes awdlau (odas) relixiosas. \nO seu poema m\u00e1is not\u00e1bel \u00e9, se cadra, o seu \"marwnad\" (pranto) a Nest ferch Hywel, de Dywyn, Meirionnydd: \u00e1brese con seis versos dedicados ao mes de maio:"}
{"id": "165271", "revid": "624", "url": "https://gl.wikipedia.org/wiki?curid=165271", "title": "Poes\u00eda galesa", "text": ""}
{"id": "165273", "revid": "23204", "url": "https://gl.wikipedia.org/wiki?curid=165273", "title": "Killing an Arab", "text": "\"Killing an Arab\" \u00e9 o primeiro sinxelo da banda inglesa The Cure. Foi gravado ao mesmo tempo que o seu LP no Reino Unido, \"Three Imaginary Boys\" (1979), pero non foi inclu\u00eddo nel. Por\u00e9n, apareceu no primeiro \u00e1lbum do grupo en Estados Unidos, \"Boys Don't Cry\" (1980).\nHistoria.\nO compositor, Robert Smith, afirmou que a canci\u00f3n foi \"un leve intento po\u00e9tico de condensar as mi\u00f1as impresi\u00f3ns sobre os momentos clave da novela \"O estranxeiro\" (de Albert Camus). As letras describen un tiroteo nunha praia, no que o \u00e1rabe do t\u00edtulo \u00e9 asasinado polo narrador. Na historia de Camus, a personaxe principal, Meursault, dispara a un \u00e1rabe que est\u00e1 \"de p\u00e9 nunha praia\" (\"Standing on a Beach\"), tras \"mirar ao mar\" e cegarse totalmente polo sol, reflectido no mar, a area e o coitelo que o \u00e1rabe suxeita coas s\u00faas mans.\nA canci\u00f3n foi sempre fonte de controversia, xa que moitas veces foi considerada erroneamente racista por supostamente promover a violencia contra os \u00e1rabes. En Estados Unidos a primeira compilaci\u00f3n de sinxelos de The Cure, \"Standing on a Beach\" (1986), editouse cun adhesivo advertindo contra a utilizaci\u00f3n racista da canci\u00f3n. Durante a guerra do Golfo e tras os atentados do 11 de setembro a canci\u00f3n volveu a xerar pol\u00e9mica. \"Killing an Arab\" foi o \u00fanico sinxelo da \u00e9poca de \"Three Imaginary Boys\" que non foi inclu\u00eddo na reedici\u00f3n de 2004 de dito \u00e1lbum.\nO tema foi usado durante 2005 na xira europea da banda. As letras foron cambiadas de \"Killing an Arab\" (matar a un \u00e1rabe) a \"Kissing an Arab\" (bicar a un \u00e1rabe). Na actuaci\u00f3n do 1 de abril de 2006 no Royal Albert Hall de Londres, as letras cambiaron a \"Killing Another\" (matar a outro). Smith cantou unha versi\u00f3n completamente nova do primeiro verso da canci\u00f3n.\nA s\u00faa letra serve como nome para dous recompilatorios de The Cure, \"Standing on a Beach\", e a versi\u00f3n CD/VHS do mesmo, \"Staring at the Sea\"."}
{"id": "165274", "revid": "56817", "url": "https://gl.wikipedia.org/wiki?curid=165274", "title": "Night Goat", "text": "\"Night Goat\" \u00e9 unha canci\u00f3n da banda estadounidense de sludge metal Melvins. Foi lanzada como sinxelo en 1992 a trav\u00e9s do selo Amphetamine Reptile Records. O sinxelo tam\u00e9n foi editado en CD en Alema\u00f1a. A s\u00e1 cara-b incl\u00fae o tema Adolescent Wet Dream, orixinal de Pussy Galore."}
{"id": "165275", "revid": "865", "url": "https://gl.wikipedia.org/wiki?curid=165275", "title": "Boris", "text": "\"Boris\" \u00e9 unha canci\u00f3n da banda estadounidense de sludge metal Melvins, aparecida no seu \u00e1lbum de 1991 \"Bullhead\". Debido a s\u00faa extrema baixa velocidade e guitarras repetitivas adoita considerarse un tema de doom metal. A canci\u00f3n \u00e9 unha das favoritas dos seareiros de Melvins e aparece no libro/\u00e1lbum retrospectivo \"Neither Here Nor There\" e no \u00e1lbum ao vivo \"Alive at the F*cker Club\". O grupo xapon\u00e9s de doom/drone metal Boris colleu o seu nome desta canci\u00f3n. O tema foi versionado por Isis e Agoraphobic Nosebleed no \u00e1lbum tributo de 2005 \"We Reach: The Music of the Melvins\"."}
{"id": "165276", "revid": "1576", "url": "https://gl.wikipedia.org/wiki?curid=165276", "title": "Five Swing Live", "text": "\"Five Swing Live\" \u00e9 o nome dun CD de The Cure lanzado como unha edici\u00f3n limitada de 5.000 unidades, e dispo\u00f1ible unicamente a trav\u00e9s da p\u00e1xina web da banda. Todas as s\u00faas canci\u00f3ns foron gravadas ao vivo na parte inglesa da s\u00faa xira do \u00e1lbum \"Wild Mood Swings\", en 1996."}
{"id": "165278", "revid": "1131", "url": "https://gl.wikipedia.org/wiki?curid=165278", "title": "Ampuero", "text": "Ampuero \u00e9 un concello da comunidade aut\u00f3noma de Cantabria (Espa\u00f1a). Limita cos municipios de Limpias, Liendo, Voto, Guriezo e Rasines.\nA s\u00faa localizaci\u00f3n no centro da comarca de As\u00f3n-Ag\u00fcera estableceuna de cabeceira comarcal, posu\u00edndo importantes servizos e un pol\u00edgono industrial nas s\u00faas proximidades. Este municipio ten varios atractivos como son a pesca de troita e salm\u00f3n e a respectiva gastronom\u00eda, como tam\u00e9n a festa da Virxe Nena, declarada de interese tur\u00edstico rexional cos populares encerros taurinos. Ten unha superficie de 32,3\u00a0km\u00b2, e est\u00e1 a unha distancia de 55 quil\u00f3metros de Santander, a capital c\u00e1ntabra.\nN\u00facleo de poboaci\u00f3n.\nAmpuero \u00e9 \u00e1 s\u00faa vez a capital do municipio. Local\u00edzase a 11 metros sobre o nivel do mar. No 2006 contaba cunha poboaci\u00f3n de 1.946 habitantes (INE).\nDa capital destaca a igrexa de Santa Mar\u00eda (s\u00e9culo XVI-XVII), que foi declarada Ben de Interese Local no 2002.\nAt\u00f3pase nas beiras do r\u00edo Ason.\nDemograf\u00eda.\nNo 2008, Ampuero contaba cunha poboaci\u00f3n de 4.052 habitantes (INE) repartidos en 24 n\u00facleos de poboaci\u00f3n.\nFonte: INE\nEconom\u00eda.\nO 7,7 % da poboaci\u00f3n de Ampuero empr\u00e9gase no sector primario, o 16,6 % na construci\u00f3n, o 31,7 % na industria e o 44 % no sector servizos.\nPatrimonio.\nNeste municipio destacan os seguintes bens de interese cultural:\nAdemais, hai un ben de interese local, que \u00e9 a igrexa parroquial de Santa Mar\u00eda, e dous bens inventariados: a ferrer\u00eda preindustrial ou ferrer\u00eda xunto ao r\u00edo Vallino e o mu\u00ed\u00f1o-ferrer\u00eda en Entrambosr\u00edos.\nPor \u00faltimo, pode sinalarse a t\u00edpica arquitectura popular serrana con casas con balconadas e miradoiros e r\u00faas estreitas.\nAdministraci\u00f3n.\nMar\u00eda de las Nieves Abascal G\u00f3mez (PSC-PSOE) \u00e9 a actual alcaldesa do municipio. Nestas t\u00e1boas m\u00f3stranse os resultados das elecci\u00f3ns municipais celebradas no 2003 e no 2007."}
{"id": "165279", "revid": "1131", "url": "https://gl.wikipedia.org/wiki?curid=165279", "title": "Premio Vicente Risco de Creaci\u00f3n Literaria", "text": "O Premio Vicente Risco de Creaci\u00f3n Literaria \u00e9 un premio literario convocado polo concello de Ourense, a Fundaci\u00f3n Vicente Risco e a editorial Sotelo Blanco. Ata a edici\u00f3n de 2006 denominouse Premio Risco de Literatura fant\u00e1stica.\nEn 2022 o concello de Ourense anunciou que os premios ser\u00edan reorientados para promoveren a obra de autores locais novos."}
{"id": "165280", "revid": "1888", "url": "https://gl.wikipedia.org/wiki?curid=165280", "title": "Premio Vicente Risco de creaci\u00f3n literaria", "text": ""}
{"id": "165281", "revid": "77770", "url": "https://gl.wikipedia.org/wiki?curid=165281", "title": "Prepucio do pene", "text": "O prepucio do pene \u00e9 a pel que recobre a glande do pene.\nAnatom\u00eda do prepucio do pene.\nO prepucio \u00e9 unha dobra cil\u00edndrica de pel, que pola cara externa presenta epitelio queratinizado e pola cara interna que est\u00e1 en contacto coa glande \u00e9 unha mucosa de epitelio menos queratinizado. O prepucio e a glande est\u00e1n unidos entre si por unha dobra medio anterior chamada \"freo do pene\" e en toda a s\u00faa circunferencia posterior polo \"suco balanoprepucial\". A circunferencia anterior do prepucio corresponde co bordo libre do prepucio e denom\u00ednase \"orificio ou anel prepucial\".\nEntre a glande e o prepucio existe unha cavidade virtual, a chamada \"cavidade do prepucio\". En casos de falta de hixiene, nesta zona pode formarse unha substancia chamada esmegma.\nA lonxitude do prepucio var\u00eda moito segundo os individuos. Unhas veces prol\u00f3ngase at\u00e9 o v\u00e9rtice da glande e supera por diante do pene unha especie de vest\u00edbulo. Isto \u00e9 o que ocorre na maior\u00eda dos nenos at\u00e9 a puberdade. No adulto pode persistir esta disposici\u00f3n, ou retraerse parcial ou totalmente.\nFunci\u00f3ns do prepucio do pene.\nO prepucio ten catro funci\u00f3ns:"}
{"id": "165284", "revid": "895", "url": "https://gl.wikipedia.org/wiki?curid=165284", "title": "CF Promesas Ponferrada", "text": ""}
{"id": "165285", "revid": "75439", "url": "https://gl.wikipedia.org/wiki?curid=165285", "title": "Club de F\u00fatbol Promesas Ponferrada", "text": "O Club de F\u00fatbol Promesas Ponferrada foi un club de f\u00fatbol espa\u00f1ol da cidade de Ponferrada (Le\u00f3n). Fundouse en 1998 e desapareceu en 2005.\nHistoria.\nFundado o 27 de setembro de 1998, o 9 de agosto de 2005 anunc\u00edabase a s\u00faa desaparici\u00f3n.\nEstadio.\nO Promesas Ponferrada xogaba de local no estadio La Dehesa de San Juan, con capacidade para 4.000 espectadores."}
{"id": "165288", "revid": "895", "url": "https://gl.wikipedia.org/wiki?curid=165288", "title": "Atl\u00e9tico Astorga FC", "text": ""}
{"id": "165289", "revid": "1131", "url": "https://gl.wikipedia.org/wiki?curid=165289", "title": "Atl\u00e9tico Astorga F\u00fatbol Club", "text": "O Atl\u00e9tico Astorga F\u00fatbol Club \u00e9 un club de f\u00fatbol espa\u00f1ol da cidade de Astorga. Fundouse en 1944 e compite no grupo I da Segunda Divisi\u00f3n B, logo de ascender na tempada 2013/14 por primeira vez na s\u00faa historia."}
{"id": "165290", "revid": "23204", "url": "https://gl.wikipedia.org/wiki?curid=165290", "title": "Josep Anglada", "text": "Josep Anglada i Rius, nado en Vic o 21 de xu\u00f1o de 1959, \u00e9 un pol\u00edtico catal\u00e1n con ideolox\u00eda de ultradereita. Foi o fundador e presidente do partido pol\u00edtico Plataforma per Catalunya ata a s\u00faa expulsi\u00f3n o 8 de febreiro de 2014. Desde maio de 2003 \u00e9 concelleiro do Concello de Vic e conselleiro comarcal de Osona. Nas elecci\u00f3ns municipais de 2015 logrou a acta de concelleiro pola Plataforma Vigatana\nTraxectoria.\nComezou a s\u00faa actividade pol\u00edtica con 19 anos na extrema dereita con Fuerza Nueva, coa que organizaba viaxes ao Valle de los Ca\u00eddos, nas elecci\u00f3ns ao Parlamento Europeo de 1989 foi candidato do tam\u00e9n partido ultradereitista Frente Nacional, liderado polo antigo l\u00edder franquista Blas Pi\u00f1ar.\nFoi expulsado do Frente Nacional baixo a acusaci\u00f3n de apropiarse de 350.000 pesetas en 1992 e dun comportamento irregular nunha festa popular. Despois tratou de entrar de novo na pol\u00edtica da man de Jos\u00e9 Mar\u00eda Ruiz Mateos, de Alianza Popular e do Partido Popular."}
{"id": "165292", "revid": "85894", "url": "https://gl.wikipedia.org/wiki?curid=165292", "title": "Silvia Penide", "text": "Silvia Penide, nada na Coru\u00f1a en 1979, \u00e9 unha cantante e guitarrista galega. Como cantautora conta con seis traballos discogr\u00e1ficos, de estilo pop ac\u00fastico.\nTraxectoria.\nComezou a tocar a guitarra con 14 anos, e axi\u00f1a empezou a compo\u00f1er. En 1997 autoeditou a s\u00faa primeira maqueta, \"Alicerce\". Repetiu o formato con \"Azul\" (1999) e \"Mundo de cuerdos\" (2001). Silvia Penide \u00e9 unha autora de canci\u00f3ns moi directas que conectan co p\u00fablico e que comezan a ver a luz no seu primeiro LP \"Kil\u00f3metros\" (2003), do que se venderon 2000 copias en Galicia en pouco tempo. A s\u00faa traxectoria segue a madurar con \"Invisible\" (2005) e \"Desafinante Cr\u00f3nica\" (2007) que chega a soar en diferentes programas de Radio3 ou M80, entre outras emisoras.\nCon frecuentes concertos por toda a Pen\u00ednsula e en salas de pa\u00edses como Croacia, Italia, Eslovenia, Portugal ou Alema\u00f1a, o particular universo de Penide n\u00fatrese dun cada vez maior n\u00famero de seguidores fieis \u00e1 s\u00faa proposta. O seu \u00e9 un pop contundente, cheo de matices e moi coidado.\nTras o seu EP, \"Las Erres Dobles\" (2010), gravado con Juan de Dios Mart\u00edn, produtor entre outros de Amaral, e a publicaci\u00f3n de \"Animal de Compa\u00f1\u00eda\" (2012), Silvia Penide d\u00e1 un paso m\u00e1is al\u00f3 conseguindo estar en boca de moitos con boas cr\u00edticas e menci\u00f3ns de publicaci\u00f3ns como \"Mondo Sonoro\" ou \"Rolling Stone\". Reedita este \u00faltimo disco cun cuarteto de cordas en 2014, o que a leva a formar parte dos \"Escenarios C\u00f3mplices de Mahou\", xunto a nomes como La Fuga ou Los Secretos. Queda finalista nos Premios Mart\u00edn Codax da M\u00fasica, toca no Festival da Luz, que amadri\u00f1a a cantante Luz Casal e entra en varios circu\u00edtos como a Rede Galega de M\u00fasica ao Vivo e toca no \"Festival Noroeste Estrella Galicia\".\nTras compartir palco con artistas como Annie B. Sweet, M\u00e4bu, Mercedes Pe\u00f3n, en xaneiro de 2016 estrea \"Todo pintado de plata\", gravado por Celso Madri\u00f1\u00e1n, reco\u00f1ecido m\u00fasico galego que participou como guitarrista na xira de bandas como Marlango entre outras, no que participan na produci\u00f3n musical F\u00e9lix Arias, 50% de Lovely Luna xunto a Xoel L\u00f3pez, e conxuntamente con Arturo Vaquero, nomeado ao Premios Goya 2010 \u00e1 mellor canci\u00f3n orixinal. Consegue esta vez o Premio Mart\u00edn Codax na categor\u00eda Pop/Indie e non deixa de xirar en espazos como Paseantes, O mar nunha flor, Os Xoves de C\u00f3dax, Atlantic Fest e os Xoves de m\u00fasica no Teatro Col\u00f3n da Coru\u00f1a.\nEn 2018 comeza a gravaci\u00f3n do seu proxecto \"El efecto Boomerang\" nos estudos de David San Jos\u00e9, un traballo de temas que axudan, aledan e fan medrar .\nRealizou a banda sonora da curtametraxe de Olaia Send\u00f3n, \"Os fabulosos irm\u00e1ns da luz\"(2008) xunto con Alejandro Masafret, e o documental da mesma autora, \"Kauflanders\" (2016)."}
{"id": "165294", "revid": "23204", "url": "https://gl.wikipedia.org/wiki?curid=165294", "title": "La Vela Puerca", "text": "La Vela Puerca \u00e9 unha banda uruguaia de rock, que fusiona diversos ritmos, integrada por Sebasti\u00e1n Teysera \"El Enano\" (voz), Nicol\u00e1s Lieutier \"Mandril\" (baixo), Sebasti\u00e1n Cebreiro \"Cebolla\" (voz) Jos\u00e9 Canedo \"Pepe\" (bater\u00eda), Rafael Di Bello (guitarras), Santiago Butler (guitarras), Carlos Quijano \"Coli\" (saxof\u00f3n) e Alejando Piccone (trompeta). Lucas De Azevedo foi bater\u00eda da banda at\u00e9 o 2004, cando tivo que abandonar a banda debido a problemas de sa\u00fade.\nA banda considera que a primeira vez que se xuntaron a tocar foi nunha arroutada na r\u00faa, o 24 de decembro de 1995."}
{"id": "165295", "revid": "1888", "url": "https://gl.wikipedia.org/wiki?curid=165295", "title": "Premio Risco de Literatura Fant\u00e1stica", "text": ""}
{"id": "165296", "revid": "7523", "url": "https://gl.wikipedia.org/wiki?curid=165296", "title": "Real Tapia Club de F\u00fatbol", "text": " \nO Real Tapia e un club de f\u00fatbol espa\u00f1ol, da localidade de Tapia de Casarego, en Asturias. Fundouse en 1947 e xoga en Terceira Divisi\u00f3n. O seu campo \u00e9 o estadio La Xungueira, con capacidade para 3.000 espectadores."}
{"id": "165299", "revid": "1093", "url": "https://gl.wikipedia.org/wiki?curid=165299", "title": "Josep Anglada i Rius", "text": ""}
{"id": "165300", "revid": "1131", "url": "https://gl.wikipedia.org/wiki?curid=165300", "title": "Gloria C\u00e1mara", "text": "Gloria C\u00e1mara Rubio, nada en Vigo o 2 de abril de 1945, \u00e9 unha actriz galega.\nTraxectoria.\nEstudou peritaxe mercantil, mais a s\u00faa actividade art\u00edstica iniciouse diante das c\u00e1maras de Televisi\u00f3n Espa\u00f1ola, da man de Fernando Garc\u00eda de la Vega no programa musical \"Escala en hi-fi\", desde 1961. A popularidade alcanzada permitiulle intervir noutros espazos da cadea p\u00fablica como \"Teledomingo\" (1963), \"La tortuga perezosa\" (1963) ou \"Escuela de maridos\" (1964), con Elvira Quintill\u00e1.\nDende mediados dos setenta, centrou a s\u00faa carreira na dobraxe. Pon voz aos personaxes femininos nas series de debuxos animados \"D'Artac\u00e1n y los tres mosqueperros\" (1982) e \"La vuelta al mundo de Willy Fog\" (1984) nas versi\u00f3ns en lingua castel\u00e1, as\u00ed como as voces das actrices Cybill Shepherd e Jacqueline Bisset."}
{"id": "165301", "revid": "6939", "url": "https://gl.wikipedia.org/wiki?curid=165301", "title": "Daniel Carril Freire", "text": ""}
{"id": "165302", "revid": "89787", "url": "https://gl.wikipedia.org/wiki?curid=165302", "title": "Xurxo Sierra Veloso", "text": "Xurxo Sierra Veloso, nado en Caracas o 26 de setembro de 1969, \u00e9 un escritor galego.\nTraxectoria.\nLicenciado en Filolox\u00eda Hisp\u00e1nica, subsecci\u00f3n Galego-Portugu\u00e9s. Traballa na Escola de Maxisterio de Zamora como funcionario da Universidade de Salamanca. Entre 1990 e 1993 codirixiu e presentou o programa radiof\u00f3nico \"Os mundos de Horacio Oliveira\" nunha emisora viguesa. Dende 2011 \u00e9 membro do Seminario Permanente Claudio Rodr\u00edguez. Do 2011 ao 2016 coordinou os encontros literarios do campus universitario de Zamora. \u00c9 secretario da Asociaci\u00f3n Cultural MOVEX (Movimiento y Expresi\u00f3n). "}
{"id": "165305", "revid": "1131", "url": "https://gl.wikipedia.org/wiki?curid=165305", "title": "Premio Narrativa Breve Repsol", "text": "O Premio Narrativa Breve Repsol \u00e9 un premio literario creado en 2006 pola refinar\u00eda de Repsol da Coru\u00f1a e impulsado pola Secretar\u00eda Xeral de Pol\u00edtica Ling\u00fc\u00edstica da Xunta de Galicia. Est\u00e1 dotado con 12 000 euros, en compensaci\u00f3n polos dereitos de explotaci\u00f3n da primeira edici\u00f3n en lingua galega de at\u00e9 un m\u00e1ximo de 1.500 exemplares do texto ga\u00f1ador, a cargo da Editorial Galaxia. O patrocinio dun certame literario por parte dunha empresa petroleira foi sinalado polo Observatorio Galego da Acci\u00f3n Clim\u00e1tica como pr\u00e1ctica de \"greenwashing\"."}
{"id": "165309", "revid": "124656", "url": "https://gl.wikipedia.org/wiki?curid=165309", "title": "Jos\u00e9 Manuel Cores Tour\u00eds", "text": "Jos\u00e9 Manuel Cores Tour\u00eds, nado en Oubi\u00f1a (Cambados) o 1 de novembro de 1958, \u00e9 un pol\u00edtico galego do PPdG.\nTraxectoria.\nFoi director xerente da cooperativa Horsal e vicepresidente do Consello Regulador da Denominaci\u00f3n de Orixe R\u00edas Baixas dende o 1985. Posteriormente, ocupou os postos de concelleiro no Concello de Cambados dende o 1987 ata o 1995, e Tenente de Alcalde dende o 1995 ata o 1998.\nFoi elixido alcalde de Cambados trala dimisi\u00f3n de Santiago Tirado Ser\u00e9n en maio de 1998. Nas elecci\u00f3ns municipais de 1999 foi reelixido con maior\u00eda absoluta, as\u00ed como no 2003 e no 2007. Por\u00e9n, abandonou o cargo en abril de 2009 tras ser nomeado delegado territorial da Xunta de Galicia en Pontevedra do novo goberno de Alberto N\u00fa\u00f1ez Feij\u00f3o.\nFoi elixido senador pola provincia de Pontevedra nas elecci\u00f3ns de 2000, nas de 2004 e nas de 2008. En abril de 2009 presentou a s\u00faa renuncia ao pasar a ocupar o posto de designaci\u00f3n como delegado da Xunta de Galicia para a provincia de Pontevedra, e foi substitu\u00eddo por Paz Lago. Foi elixido deputado do Parlamento de Galicia nas auton\u00f3micas de 2012, e renunciou para volver ocupar o cargo de delegado territorial da Xunta de Galicia.\nVida persoal.\nEst\u00e1 casado e ten d\u00faas fillas."}
{"id": "165310", "revid": "98629", "url": "https://gl.wikipedia.org/wiki?curid=165310", "title": "Albert Henry", "text": "Albert Royle Henry, nado o 11 de xu\u00f1o de 1907 en Tutakimoa (Rarotonga) e finado o 1 de xaneiro de 1981 en Rarotonga, foi un pol\u00edtico das Illas Cook, fundador do Partido das Illas Cook e que exerceu o posto de primeiro ministro entre 1964 e 1978.\nTraxectoria.\nHenry foi profesor de primaria en Arorangi entre 1925 e 1932, nese ano trasladouse \u00e1 illa de Aitutaki como director da escola de Araura, permanecendo nese posto ata que en 1936 deixou o ensino, traballando no sector privado en 1938 traballa no sector privado, e pouco despois en 1938 fundou \"Te Akatauira\", unha publicaci\u00f3n integramente en maor\u00ed das Illas Cook al\u00ed escrib\u00eda editoriais a mi\u00fado cr\u00edticos coas grandes compa\u00f1\u00edas privadas da illa, pouco despois do comezo da segunda guerra mundial as autoridades pech\u00e1rona por difundir informaci\u00f3n clasificada sobre as illas. Henry uniuse \u00e1s Forzas de Defensa Local das Illas Cook , e en 1942 marchou a Nova Zelandia, establec\u00e9ndose en Auckland, al\u00ed ingresou no Partido Laborista de Nova Zelandia . En 1945 asumiu o posto de secretario da secci\u00f3n de Auckland da recentemente formada Asociaci\u00f3n para o Progreso das Illas Cook, constitu\u00edda por plantadores de Aitutaki e Rarotonga e que ti\u00f1a como un dos seus principais obxectivos a adquisici\u00f3n un nav\u00edo para exportar a s\u00faa produci\u00f3n sen depender do barco que detentaba o monopolio do transporte mar\u00edtimo entre as Illas Cook e Nova Zelandia, en 1949 Henry puido adquir o barco \"La Reta\" grazas \u00e1s contribuci\u00f3ns dos membros da asociaci\u00f3n e un empr\u00e9stimo do goberno laborista neozeland\u00e9s, e con el vai a Rarotonga pero \u00e1 volta cambiou o goberno e o novo demandoulle o reembolso do empr\u00e9stimo acordado polo anterior e Henry ten que revender o nav\u00edo.\nEn 1964 volveu a Nova Zelandia, transformou a Asociaci\u00f3n nun verdadeiro partido pol\u00edtico, o Partido das Illas Cook, pero non se puido presentar as elecci\u00f3ns de abril 1965 por non cumprir o requisito de permanencia m\u00ednimo nas Illas, e foi a s\u00faa irm\u00e1, Margarite Story a que se presentou nunha das circunscrici\u00f3ns electoriais, ga\u00f1ou o seu partido e foi quen de reformar o sistema electoral, e Henry tras renunciar ao escano a s\u00faa irm\u00e1 presentouse \u00e1s elecci\u00f3ns parciais de xullo, sa\u00edndo elixido, o 4 de agosto o Parlamento das Illas Cook votou o novo status de Estado Libre Asociado para o pa\u00eds, convert\u00e9ndose Henry no seu primeiro ministro. En 1978 foi acusado de delito electoral, cesando no seu cargo e sendo condenado por corrupci\u00f3n a tres anos de inhabilitaci\u00f3n para cargos p\u00fablicos."}
{"id": "165311", "revid": "895", "url": "https://gl.wikipedia.org/wiki?curid=165311", "title": "SS Lazio", "text": ""}
{"id": "165312", "revid": "895", "url": "https://gl.wikipedia.org/wiki?curid=165312", "title": "Estudiantes de La Plata", "text": ""}
{"id": "165313", "revid": "88215", "url": "https://gl.wikipedia.org/wiki?curid=165313", "title": "Club Estudiantes de La Plata", "text": "O Club Estudiantes de La Plata \u00e9 un club deportivo arxentino da cidade de La Plata (Buenos Aires). Foi fundado o 4 de agosto de 1905 e a s\u00faa principal actividade \u00e9 o f\u00fatbol. A instituci\u00f3n conta con 40.000 socios e compite na Primeira Divisi\u00f3n da Arxentina."}
{"id": "165316", "revid": "89787", "url": "https://gl.wikipedia.org/wiki?curid=165316", "title": "200 Myls 'SOLO'", "text": "A 200 Myls 'SOLO' \u00e9 unha competici\u00f3n de navegaci\u00f3n a vela en solitario de 200 millas que se celebra anualmente nos Pa\u00edses Baixos, cada un dos participantes poden elixir unha ruta, a sa\u00edda e chegada foi tradicionalmente en Muiden pero en 2010 mudouse para Dugerdam . A competici\u00f3n ten lugar en Markermeer , IJsselmeer, Mar de Wadden e Mar do Norte.\nCaracter\u00edsticas.\nO evento comezou en 1996 a iniciativa de Jan Luyendijk, que foi condecorado coa Orde de Orange-Nassau en 2006 polo seu compromiso coa vela, para a competici\u00f3n continuar logo da s\u00faa morte, que aconteceu no seu domicilio de \u00c1msterdan en 2007, estableceu a Fundaci\u00f3n 200 Myls 'SOLO'. Para manter viva a memoria do fundador entr\u00e9gase cada ano o Trofeo Jan Luyendijk a un participante que fixera un labor notable na competici\u00f3n."}
{"id": "165319", "revid": "12452", "url": "https://gl.wikipedia.org/wiki?curid=165319", "title": "Brose Baskets Bamberg", "text": ""}
{"id": "165320", "revid": "21293", "url": "https://gl.wikipedia.org/wiki?curid=165320", "title": "Mills brothers", "text": ""}
{"id": "165321", "revid": "25871", "url": "https://gl.wikipedia.org/wiki?curid=165321", "title": "Donatismo", "text": "O Donatismo foi unha doutrina cristi\u00e1 que defend\u00eda que s\u00f3 os presb\u00edteros non pecadores pod\u00edan impartir os sacramentos, as\u00ed mesmo entend\u00eda que, tras a conversi\u00f3n, os fieis ti\u00f1an que manter unha vida irreprochable para permaneceren na Igrexa. Xurdiu tras as persecuci\u00f3ns de Diocleciano, e debe o seu nome ao bispo Donato que, radicalizando as moi respectadas opini\u00f3ns do seu antecesor Cibr\u00e1n de Cartago, entend\u00eda que non se pod\u00eda acoller con misericordia aos que se afastaran da fe rendendo culto ao Emperador.\nAgosti\u00f1o de Hipona combateu con teimos\u00eda estas concepci\u00f3ns contrarias a s\u00faa doutrina da graza, pero se mantiveron ata \u00e1 conquista \u00e1rabe do norte de \u00c1frica a trav\u00e9s dunha Igrexa paralela que, fronte ao Papa de Roma e concilios como o Concilio de Arl\u00e9s, viv\u00edan comunitariamente un cristianismo radical."}
{"id": "165323", "revid": "98629", "url": "https://gl.wikipedia.org/wiki?curid=165323", "title": "Olympia Larissa B.C.", "text": "O G.S. Olympia Larissa B.C. (en grego \"\u039f\u03bb\u03cd\u03bc\u03c0\u03b9\u03b1 \u039b\u03ac\u03c1\u03b9\u03c3\u03b1\u03c2\", \u00e1s veces Olympia Larisas) \u00e9 un club de baloncesto da cidade de Larissa (Grecia) que compite na cuarta categor\u00eda grega. O nome completo do club \u00e9 Gymnastikos Syllogos Olympia Larissa Basketball Club e foi fundado en 1979, sendo un dos clubs deportivos m\u00e1is novos de Grecia. As s\u00faas cores son o verde e o laranxa e xoga os seus partidos como local no Larissa Neapolis Arena, pavill\u00f3n cunha capacidade para 4.000 espectadores. No 2009 fusionouse co AEL 1964.\nHistoria.\nO club foi fundado en 1979. Tralo seu paso pola A2 Ethniki nos anos 90, conseguiu o ascenso \u00e1 m\u00e1xima categor\u00eda do baloncesto grego, a A1 Ethniki, categor\u00eda na que na tempada 2006-07 logrou clasificarse para os play-offs polo t\u00edtulo ao clasificarse no 7\u00ba posto na liga regular con xogadores como o antigo xogador da Universidade de Florida Matt Walsh]] ou os elixidos na 2\u00aa rolda do Draft da NBA do 2007 Giorgos Printezis e Giorgos Tsiaras. Ao ano seguinte clasificouse novamente para o play-off ao clasificarse no 8\u00ba posto da liga regular.\nNo 2008 disputou por primeira vez unha competici\u00f3n internacional, a EuroChallenge, acadando o Top 16. Esa mesma tempada conseguiu chegar aos cuartos de final da Copa de Grecia. No 2009 fusionouse co AEL 1964."}
{"id": "165326", "revid": "88215", "url": "https://gl.wikipedia.org/wiki?curid=165326", "title": "Molde FK", "text": "O Molde Fotballklubb \u00e9 un club de f\u00fatbol noruegu\u00e9s da cidade de Molde. Fundouse o 19 de xu\u00f1o de 1911 e compite na Tippeligaen, a Primeira Divisi\u00f3n de Noruega."}
{"id": "165327", "revid": "88215", "url": "https://gl.wikipedia.org/wiki?curid=165327", "title": "A2 Ethniki", "text": "A A2 Ethniki (en grego: \u03912 \u0395\u03b8\u03bd\u03b9\u03ba\u03ae \u03ba\u03b1\u03bb\u03b1\u03b8\u03bf\u03c3\u03c6\u03b1\u03af\u03c1\u03b9\u03c3\u03b7\u03c2) \u00e9 a segunda categor\u00eda do baloncesto grego entre clubs. Foi fundada en 1986 e est\u00e1 organizada pola Federaci\u00f3n Helena de Baloncesto (en grego: \u0395\u03bb\u03bb\u03b7\u03bd\u03b9\u03ba\u03ae \u039f\u03bc\u03bf\u03c3\u03c0\u03bf\u03bd\u03b4\u03af\u03b1 \u039a\u03b1\u03bb\u03b1\u03b8\u03bf\u03c3\u03c6\u03b1\u03af\u03c1\u03b9\u03c3\u03b7\u03c2, \"EOK\"). Actualmente disputan esta competici\u00f3n 14 equipos, dos cales os dous primeiros ascenden \u00e1 A1 Ethniki, a m\u00e1xima categor\u00eda helena.\nHistoria.\nNa tempada 1986-87 creouse o formato actual da \"A Ethniki\", a liga profesional de baloncesto de Grecia, consistente en d\u00faas divisi\u00f3ns, a A1 Ethniki (a m\u00e1xima categor\u00eda con tempada regular e play-offs) e a A2 Ethniki, que at\u00e9 o ano 2015 consist\u00eda nunha liga regular sen play-offs. A partir da temporada 2015\u221216, os equipos que acaben entre o 2\u00ba e o 5\u00ba posto xogan unha eliminatoria da cal sae o segundo equipo que ascende de categor\u00eda, acompa\u00f1ando ao primeiro clasificado da liga.\nAscensos e descensos.\nAo final de cada temporada, l\u00e1vanse a cabo os seguintes ascensos e descensos:\nEquipos.\nOs seguintes son os equipos que compiten na temporada 2018\u221219 da A2 Ethniki.\nXogador do ano.\nNon oficial.\nSeleccionado polo sitio web Eurobasket.com."}
{"id": "165328", "revid": "88215", "url": "https://gl.wikipedia.org/wiki?curid=165328", "title": "Eduard Lamas Alsina", "text": "Eduard Lamas Alsina, nado en Barcelona o 16 de decembro de 1990, \u00e9 un xogador de h\u00f3ckey a pat\u00edns galego que xoga de defensa e medio. Actualmente forma parte do Benfica portugu\u00e9s.\nTraxectoria.\nEduard Lamas comezou a pr\u00e1ctica do h\u00f3ckey a pat\u00edns nas categor\u00edas inferiores do H.C. Liceo, club co cal ga\u00f1ou dous campionatos de Espa\u00f1a en categor\u00eda j\u00fanior. Na tempada 2008-09 pasou a formar parte do Club Pat\u00edn Cerceda, que daquela militaba na Primeira Divisi\u00f3n, conseguindo o ascenso \u00e1 OK Liga. Na campa\u00f1a 2009-10 continuou na entidade cercedense na m\u00e1xima categor\u00eda do h\u00f3ckey a pat\u00edns, a\u00ednda que finalmente o club galego descender\u00eda ao final da campa\u00f1a.\nNa tempada seguinte pasou a xogar no Liceo, compartindo equipo con seu irm\u00e1n Josep. No club coru\u00f1\u00e9s ga\u00f1ou d\u00faas Copas de Europa, unha Copa Continental, unha Copa Intercontinental e o t\u00edtulo de liga de 2013. En 2015 fichou polo Futbol Club Barcelona, onde xogou d\u00faas tempadas, ga\u00f1ando d\u00faas ligas, d\u00faas Copas do Rei e unha Supercopa de Espa\u00f1a. Regresou ao Liceo na tempada 2017-18, ga\u00f1ando ese ano a Supercopa. Ao remate da tempada 2018-19 fichou polo Benfica portugu\u00e9s.\nGa\u00f1ou tam\u00e9n os maiores t\u00edtulos a nivel de selecci\u00f3n, formando parte da selecci\u00f3n espa\u00f1ola que ga\u00f1ou a Copa Latina en 2012, o Campionato do Mundo en 2017 e o Campionato de Europa en 2018. Anteriormente xogara nas categor\u00edas inferiores da selecci\u00f3n, coa que se proclamou campi\u00f3n de Europa xuvenil no 2007 e j\u00fanior no 2008, campi\u00f3n do mundo sub 20 en 2007 e 2009 e campi\u00f3n da Copa Latina Sub 23 no ano 2010.\nVida persoal.\n\u00c9 fillo do que fora presidente do HC LIceo, Eduardo Lamas, e irm\u00e1n m\u00e1is novo de Josep Lamas, hist\u00f3rico xogador do Liceo."}
{"id": "165331", "revid": "85894", "url": "https://gl.wikipedia.org/wiki?curid=165331", "title": "Ponte Carreira, Gafoi, Frades", "text": "Ponte Carreira \u00e9 un lugar da parroquia de Gafoi no concello coru\u00f1\u00e9s de Frades, na comarca de Ordes. Segundo o IGE, en 2022 ti\u00f1a 174 habitantes (85 homes e 89 mulleres), o que sup\u00f3n unha diminuci\u00f3n respecto do ano 2009 cando ti\u00f1a 201 habitantes.\nXeograf\u00eda.\nSituaci\u00f3n.\nAt\u00f3pase a 26\u00a0km de Santiago de Compostela, a 55 da Coru\u00f1a e a 18 de Ordes. Sit\u00faase nun lombo do val do r\u00edo Tambre, a uns 290 m de altitude. O Tambre \u00e9 cruzado a esta altura por unha vella ponte de orixe romana que d\u00e1 nome ao lugar.\nOs seus habitantes est\u00e1n concentrados en torno \u00e1 vella estrada N-634 en vivendas dos anos 1960 e 1970 principalmente, cando esta vila tivo o seu maior desenvolvemento debido ao paso da estrada e ao aumento de volume do tr\u00e1fico rodado.\nDemograf\u00eda.\n&lt;/small&gt;\nEconom\u00eda.\nNa actualidade, a vila act\u00faa como centro da actividade econ\u00f3mica e social da poboaci\u00f3n do sur do concello de Frades, norte do concello do Pino e leste do concello de Oroso, contando con diversos bares e restaurantes, supermercados, tendas, pequenas industrias, centro de sa\u00fade, centro educativo, polideportivo, discoteca e taxis.\nHistoria.\nDesde a metade do s\u00e9culo XX, cando Ponte Carreira tivo un desenvolvemento espont\u00e1neo, houbo unha importante presi\u00f3n social por trasladar a capital municipal desde Cimadevila, a actual capital, -onde s\u00f3 hai un grupo de vivendas, a casa do concello, un bar e un tanatorio- ao lugar de Ponte Carreira (caso similar ao ocorrido no concello veci\u00f1o de Oroso co n\u00facleo de Sig\u00fceiro).\nO desenvolvemento da vila viuse truncado na d\u00e9cada de 1990, cando a N-634 foi desviada do centro da vila, decaendo a prosperidade do lugar."}
{"id": "165337", "revid": "56817", "url": "https://gl.wikipedia.org/wiki?curid=165337", "title": "Siamese Singles", "text": "Siamese Singles \u00e9 un \"box set\" de catro vinilos de 7\" da banda estadounidense de rock alternativo The Smashing Pumpkins, cunha edici\u00f3n limitada a 6.000 copias. A\u00ednda que os sinxelos vendidos orixinalmente por separado estaban feitos en vinilos de cores, nesta caixa son todos de cor negra.\nListaxe de canci\u00f3ns.\nTodos os temas compostos por Billy Corgan, ag\u00e1s onde se indique."}
{"id": "165338", "revid": "56817", "url": "https://gl.wikipedia.org/wiki?curid=165338", "title": "No Surprises/Running from Demons", "text": "No Surprises/Running from Demons \u00e9 o cuarto EP da banda inglesa de rock alternativo Radiohead, editado o 10 de decembro de 1997 polo selo Parlophone. O EP ti\u00f1a como obxectivo o mercado xapon\u00e9s, co fin de promover a xira da banda nese pa\u00eds de xaneiro de 1998."}
{"id": "165339", "revid": "75439", "url": "https://gl.wikipedia.org/wiki?curid=165339", "title": "The Aeroplane Flies High", "text": "The Aeroplane Flies High \u00e9 un \"box set\" de cinco discos da banda estadounidense de rock alternativo The Smashing Pumpkins, editado por Virgin Records o 26 de novembro de 1996. Cont\u00e9n versi\u00f3ns estendidas dos cinco sinxelos do seu \u00e1lbum \"Mellon Collie and the Infinite Sadness\" e tam\u00e9n un libreto de 44 p\u00e1xinas con fotos e escritos de Billy Corgan, o l\u00edder da banda, ademais das letras das canci\u00f3ns. Foi lanzado como unha edici\u00f3n limitada e acadou o posto 42 nas listas da Billboard, vendendo unhas 300 000 unidades. Orixinalmente pretend\u00edanse lanzar 200.000 copias, pero Virgin Records fabricou m\u00e1is debido \u00e1 enorme e inesperada demanda que se produciu.\nListaxe de canci\u00f3ns.\nTodos os temas compostos por Billy Corgan, ag\u00e1s onde se indique."}
{"id": "165340", "revid": "56817", "url": "https://gl.wikipedia.org/wiki?curid=165340", "title": "Missing Pieces - The Puzzle B-Sides", "text": "Missing Pieces - The Puzzle B-Sides \u00e9 un recompilatorio da banda escocesae de rock alternativo Biffy Clyro, editado o 14 de abril do 2009 polo selo 14th Floor. Est\u00e1 composto por caras-b dos sinxelos editados do cuarto \u00e1lbum da banda, \"Puzzle\"."}
{"id": "165341", "revid": "56817", "url": "https://gl.wikipedia.org/wiki?curid=165341", "title": "Airbag / How Am I Driving?", "text": "Airbag / How Am I Driving? \u00e9 un EP da banda inglesa de rock alternativo Radiohead, editado o 21 de abril de 1998 polo selo Capitol especificamente para o mercado norteamericano. Incl\u00fae moitos dos temas que foron editados como caras-b nos sinxelos do \u00e1lbum \"OK Computer\".\nListaxe de canci\u00f3ns.\nTodos os temas compostos por Radiohead."}
{"id": "165342", "revid": "98629", "url": "https://gl.wikipedia.org/wiki?curid=165342", "title": "COM LAG (2plus2isfive)", "text": "COM LAG (2plus2isfive) \u00e9 un EP da banda inglesa de rock alternativo Radiohead, editado o 24 de marzo do 2004 no Xap\u00f3n e Australia. Incl\u00fae moitas das caras-b dos sinxelos editados do seu \u00e1lbum \"Hail to the Thief\", e tam\u00e9n remesturas de Cristian Vogel e Four Tet.\nNo Canad\u00e1 apareceu o 13 de abril do 2004 e finalmente foi lanzado no Reino Unido o 16 de abril do 2007 e nos Estados Unidos o 8 de maio dese mesmo ano.\nOs prensados orixinais xaponeses do EP ti\u00f1an un erro de masterizaci\u00f3n no tema \"Skttrbrain\", que causaba forte est\u00e1tica que se escoitaba na canle esquerda catro veces durante a canci\u00f3n.\nListaxe de canci\u00f3ns.\nTodos os temas compostos por Radiohead."}
{"id": "165343", "revid": "56817", "url": "https://gl.wikipedia.org/wiki?curid=165343", "title": "Lonely Revolutions", "text": "Lonely Revolutions \u00e9 un recompilatorio da banda escocesa de rock alternativo Biffy Clyro, editado o 23 de agosto do 2010 polo selo 14th Floor. Est\u00e1 formado polas caras-b do quinto \u00e1lbum do grupo, \"Only Revolutions\". Inicialmente s\u00f3 se publicaron 300 unidades en vinilo de 12\", e posteriormente lanz\u00e1ronse 1.000 copias en CD.\nListaxe de canci\u00f3ns.\nTodos os temas compostos por Biffy Clyro. "}
{"id": "165346", "revid": "1093", "url": "https://gl.wikipedia.org/wiki?curid=165346", "title": "Paul B. Preciado", "text": "Paul B. Preciado, nado en Burgos o 11 de setembro\u00a0de 1970, \u00e9 un fil\u00f3sofo e escritor espa\u00f1ol. A s\u00faa obra c\u00e9ntrase en temas aplicados e te\u00f3ricos relacionados coa identidade, o x\u00e9nero, a pornograf\u00eda, a arquitectura e a sexualidade.\nTraxectoria.\nFixo o doutoramente en teor\u00eda da arquitectura na Universidade de Princeton, onde obtivo premio extraordinario fin de carreira e onde foi investigador. Fixo tam\u00e9n un mestrado de Filosof\u00eda Contempor\u00e1nea e Teor\u00eda de X\u00e9nero na \"New School for Social Research\" de Nova York. Foi alumno de \u00c1gnes Heller e Jacques Derrida. \u00c9 profesor de historia pol\u00edtica do corpo, teor\u00eda do x\u00e9nero, e historia da performance na Universidade Par\u00eds VIII.\nInspirado nas teses de Michel Foucault, reflexiona sobre os modos de subxectivaci\u00f3n e identidade, tomando parte en distintos foros internacionais. O seu libro \"Manifesto contra-sexual\" (2002), traducido a varios idiomas, \u00e9 hoxe unha referencia na teor\u00eda queer.\nVida persoal.\nPreciado anunciou a s\u00faa transici\u00f3n en 2014. O nome que lle deron ao nacer foi Beatriz; posteriormente adoptou o nome de Paul."}
{"id": "165347", "revid": "25871", "url": "https://gl.wikipedia.org/wiki?curid=165347", "title": "Juan Pando", "text": "Juan Pando, nado en Barcelona en 1956 e criado en Madrid, \u00e9 un xornalista, cr\u00edtico e escritor cinematogr\u00e1fico de orixe catal\u00e1.\nTraxectoria.\nDespois de cursar estudos de Dereito e Xornalismo, iniciou a s\u00faa actividade profesional no xornalismo na axencia Efe, a Cadena Ser e a axencia Colpisa. Foi subdirector do quincenal vitivin\u00edcola \"Marco Real\", redactor xefe de \"Gastronom\u00eda y Enolog\u00eda\" e de \"Nueva Banca\", e produtor do programa Un mundo feliz de RNE-Radio 1. A final da d\u00e9cada de 1980 especializouse en informaci\u00f3n de cinema, traballando dende aquela neste campo en prensa, radio e televisi\u00f3n.\nOs seus textos public\u00e1ronse no diario \"El Mundo\", o semanario \"Diez Minutos\" e o mensual especializado Fotogramas, entre outras publicaci\u00f3ns."}
{"id": "165348", "revid": "1987", "url": "https://gl.wikipedia.org/wiki?curid=165348", "title": "Leslie Nielsen", "text": "Leslie William Nielsen, nado en Regina o 11 de febreiro de 1926 e finado en Fort Lauderdale (Estados Unidos) o 28 de novembro de 2010, foi un actor canadense de pai dinamarqu\u00e9s e nai galesa, especialmente co\u00f1ecido polas s\u00faas interpretaci\u00f3ns c\u00f3micas."}
{"id": "165349", "revid": "56817", "url": "https://gl.wikipedia.org/wiki?curid=165349", "title": "Brigitte Nielsen", "text": "Brigitte Nielsen, de nome real Gitte Nielsen, nada en R\u00f8dovre o 15 de xullo de 1963, \u00e9 unha modelo e actriz dinamarquesa. Alcanzou a fama nos anos 80 polo seu casamento e divorcio con Sylvester Stallone, grazas ao cal participou en pel\u00edculas estadounidenses e italianas, en series de televisi\u00f3n, e no mundo da m\u00fasica, xa de maneira m\u00e1is irregular. \u00c9 lembrada tam\u00e9n polo seu exuberante f\u00edsico, e polas s\u00faas peripecias sentimentais."}
{"id": "165350", "revid": "1093", "url": "https://gl.wikipedia.org/wiki?curid=165350", "title": "Carlos Almu\u00ed\u00f1a D\u00edaz", "text": ""}
{"id": "165351", "revid": "89787", "url": "https://gl.wikipedia.org/wiki?curid=165351", "title": "Jos\u00e9 Antonio Bartolom\u00e9", "text": "Jos\u00e9 Antonio Bartolom\u00e9 Arg\u00fcelles, nado en Mondariz en 1934 e finado en Santiago de Compostela o 29 de novembro de 2010, foi un arquitecto galego.\nTraxectoria.\nAbriu un estudio na d\u00e9cada dos sesenta co tam\u00e9n arquitecto Rafael Baltar, estudio ao que posteriormente se sumou Carlos Almu\u00ed\u00f1a. Con esta firma desenvolveu todo tipo de traballos, se ben estiveron especializados en rehabilitaci\u00f3ns de monumentos hist\u00f3ricos e teatros.\nVida persoal.\nEstivo casado e tivo tres fillos."}
{"id": "165352", "revid": "7802", "url": "https://gl.wikipedia.org/wiki?curid=165352", "title": "Teatro Col\u00f3n", "text": "O nome de Teatro Col\u00f3n pode referirse a:"}
{"id": "165354", "revid": "5863", "url": "https://gl.wikipedia.org/wiki?curid=165354", "title": "Carmen Posadas", "text": "Carmen Posadas, nada o 13 de agosto de 1953 en Montevideo, Uruguai, \u00e9 unha escritora en lingua castel\u00e1."}
{"id": "165358", "revid": "50011", "url": "https://gl.wikipedia.org/wiki?curid=165358", "title": "Sporting Cambre", "text": "O Sporting Cambre \u00e9 un club de f\u00fatbol galego do concello de Cambre. Compite na Primeira Auton\u00f3mica de Galicia."}
{"id": "165359", "revid": "6505487", "url": "https://gl.wikipedia.org/wiki?curid=165359", "title": "Pablo Cancela", "text": "Pablo Cancela Moll, nado na Coru\u00f1a o 3 de agosto de 1988, \u00e9 un xogador galego de h\u00f3ckey a pat\u00edns que actualmente xoga no HC Liceo, da OK Liga espa\u00f1ola.\nTraxectoria.\nNaceu nunha familia moi vencellada ao deporte, sendo fillo de Antonio Cancela (porteiro nos mellores anos do Dominicos), sobri\u00f1o de Dagoberto Moll Jr (porteiro do Deportivo da Coru\u00f1a de h\u00f3ckey entre 1975 e 1979) e neto de Dagoberto Moll (futbolista do Deportivo da Coru\u00f1a nos anos 50). Comezou a pr\u00e1ctica do h\u00f3ckey a pat\u00edns no Sta. Mar\u00eda do Mar (A Coru\u00f1a) na categor\u00eda de pre-benxam\u00edn en 1992, e permaneceu ata a o 2001, cando pasou \u00e1 disciplina do Dominicos da Coru\u00f1a, club no que permaneceu durante tres anos, os dous primeiros na categor\u00eda infantil e o terceiro en xuven\u00eds. Na tempada 2002-03 proclamouse campi\u00f3n de Espa\u00f1a coa selecci\u00f3n de Galiza. Entre o 2004 e o 2007, no seu segundo ano de xuvenil fichou polo H.C. Liceo, equipo co que ga\u00f1ou dous campionatos de Espa\u00f1a j\u00fanior (2006 e 2007). \nNo 2007 pasou a formar parte do cadro de xogarores do Vigo Stick, que daquela militaba na Primeira Divisi\u00f3n. No equipo vigu\u00e9s permaneceu ata a tempada 2009-10, cando fichou polo Pat\u00edn Cerceda co que xogou na OK Liga. Xogou na temporada 2010-2011 no PAS Alcoi da OK Liga e pasou logo a militar na m\u00e1xima categor\u00eda do hockey italiano no Hockey Club Forte dei Marmi. Tras cinco anos no club italiano, nos que ga\u00f1ou tres ligas e unha Supercopa, fichou en 2016 polo Oliveirense portugu\u00e9s. Con este club xogou en 2017 a final de Copa de Europa e ga\u00f1ou a Copa Continental. Xogou tres anos no equipo portugu\u00e9s, ga\u00f1ando ademais a Copa de Portugal en 2019. \nNa tempada 2019/20 xogou no AP Follonica, da localidade toscana de Follonica e ao ano seguinte fichou polo Bassano."}
{"id": "165360", "revid": "23204", "url": "https://gl.wikipedia.org/wiki?curid=165360", "title": "Montanismo", "text": "O montanismo \u00e9 un movemento apocal\u00edptico dentro do cristianismo primitivo fundado na segunda metade do s\u00e9culo II por Montano . Ori\u00fando de Frixia, foi considerado un profeta polos seus seguidores. Defend\u00eda unha moral rigorosa e rexeitaba a penitencia como porta de volta \u00e1 Igrexa. Esta deb\u00eda estar pechada para os que, tras o bautismo, foran pecadores ou febles. Xunto coas profetisas Prisca e Maximila pronunciou os \"or\u00e1culos montanistas\".\nOs montanistas acusaban dunha moral flexible \u00e1 xerarquia eclesi\u00e1stica obediente a Roma e aos cristi\u00e1ns fieis ao Papa tach\u00e1banos como cristi\u00e1ns soamente \"ps\u00edquicos\", mentres eles eran animados pola forza aut\u00e9ntica do alento de Deus e se consideraban \"pneum\u00e1ticos\" . Agardaban a inminente manifestaci\u00f3n do Esp\u00edrito e o descendemento da Xerusal\u00e9n celeste. Adquiriron gran prestixio cando un dos Pais da Igrexa, o respectado Tertuliano, se adheriu a esta corrente."}
{"id": "165361", "revid": "111586", "url": "https://gl.wikipedia.org/wiki?curid=165361", "title": "Stephen Colbert", "text": "Stephen Tyrone Colbert, nado en Washington, D.C. o 13 de maio de 1964, \u00e9 un actor, guionista, humorista e presentador de televisi\u00f3n estadounidense, famoso polo seu programa \"The Colbert Report\" que emit\u00eda Comedy Central, un telexornal sat\u00edrico no que interpreta unha versi\u00f3n caricaturizada dun comentarista conservador estadounidense. E tam\u00e9n por ser o sucesor de David Letterman no agora chamado \"Late Show With Stephen Colbert\" que emite CBS.\nTraxectoria.\nCriado en Carolina do Sur nunha familia de orixe cat\u00f3lico irlandesa, Colbert orixinalmente recibiu cursos de arte dram\u00e1tica para ser actor, pero interesouse no teatro da improvisaci\u00f3n cando co\u00f1eceu a Del Close mentres estudaba na universidade, e comezou a actuar profesionalmente primeiro como suplente de Steve Carell no Second City de Chicago; nesta \u00e9poca entre os seus compa\u00f1eiros figuraron Paul Dinello e Amy Sedaris, cos que m\u00e1is tarde desenvolveu a serie de sketch c\u00f3micos \"Exit 57\" (1995-1996).\nColbert tam\u00e9n escribiu e actuou no \"Dana Carvey Show\" antes de colaborar de novo con Sedaris e Dinello de novo na serie \"Strangers with Candy\" (1999-2000), onde ga\u00f1ou reco\u00f1ecemento polo seu personaxe, un profesor de historia homosexual pero foi o seu traballo como correspondente na parodia de telexornal \"The Daily Show\", o que o fixo co\u00f1ecido a unha maior audiencia.\nNo ano 2005 deixou \"The Daily Show with Jon Stewart\" para crear a s\u00faa propia serie, \"The Colbert Report\", seguindo o mesmo concepto \u00e9 unha parodia dos telexornais de noticias desenvolvidos arredor dun comentarista pol\u00edtico como \u00e9 o caso de \"The O'Reilly Factor\", o seu personaxe caracter\u00edzase pola s\u00faa inxenuidade e ignorancia, pola s\u00faa fe nas pol\u00edticas do ent\u00f3n presidente Bush e idolatr\u00eda ao xornalista conservador Bill O'Reilly. Desde o comezo, foi unha das series m\u00e1is vistas de Comedy Central. Segundo a revista \"Time\" est\u00e1 entre as cen persoas con m\u00e1is influencia en 2006, e o seu libro \"I Am America (And So Can You!)\", foi n\u00famero un da lista de vendas do \"New York Times\"."}
{"id": "165362", "revid": "98629", "url": "https://gl.wikipedia.org/wiki?curid=165362", "title": "Luis Cadarso Rey", "text": "Luis Cadarso Rey, nado en Noia o 24 de novembro de 1843 e finado en Cavite (Filipinas) o 1 de maio de 1898, foi un capit\u00e1n galego da Armada espa\u00f1ola que foi ascendido postumamente a Almirante despois de perder a vida na batalla de Cavite, no contexto da Guerra hispano-estadounidense.\nTraxectoria.\nFoi o derradeiro fillo do matrimonio conformado por Luis Cadarso Ayarza, avogado natural de Viana (Navarra), e a s\u00faa muller, Manuela Rey de Andrade y San Mart\u00edn, natural de Noia. No seu bautizo Luis recibiu o mesmo nome que outro irm\u00e1n que lles nacera \u00f3s seus pais e que morrera no ano precedente \u00f3 seu nacemento. A s\u00faa familia pertenc\u00eda \u00e1 burgues\u00eda noiesa.\nLuis Cadarso casou en tres ocasi\u00f3ns e deixou ampla descendencia. Ademais, Alejandro Rodr\u00edguez Cadarso, pol\u00edtico e m\u00e9dico galego, deputado pola ORGA durante a Segunda Rep\u00fablica espa\u00f1ola e reitor da Universidade de Santiago de Compostela, era neto do seu irm\u00e1n m\u00e1is vello.\nReco\u00f1ecementos.\nPolo seu gran valor que demostrou durante a batalla de Cavite, na que perdeu a vida, foi ascendido postumamente a Almirante. Na s\u00faa vila natal existe un monumento adicado a el, e tam\u00e9n est\u00e1 mencionado o seu nome na lista do \"Monumento a los H\u00e9roes de Cavite y Santiago\" en Cartagena, na provincia de Murcia. Nas cidades de Coru\u00f1a, Madrid e Valencia hai unha r\u00faa con seu nome.\nPor outra banda, dous buques da Armada foros bautizados na s\u00faa honra: o destrutor da Clase Bustamante \"Cadarso (C)\" e o patrulleiro da Clase Lazaga \"Cadarso\" (P-03)."}
{"id": "165363", "revid": "22570", "url": "https://gl.wikipedia.org/wiki?curid=165363", "title": "Capit\u00e1n Planeta", "text": "Capit\u00e1n Planeta \u00e9 unha serie de animaci\u00f3n estadounidense de car\u00e1cter ecoloxista producida para a televisi\u00f3n, baseada nunha idea de Ted Turner e Robert Larkin III, a serie produciuna Turner Program Services e DiC Entertainment emit\u00edndose ata o 5 de decembro de 1992. Co t\u00edtulo de The New Adventures of Captain Planet emit\u00edronse os episodios posteriores producidos por Turner Broadcasting e Hanna-Barbera Productions. Os cap\u00edtulos contin\u00faan a se emitir nos Estados Unidos en sindicaci\u00f3n.\nA serie est\u00e1 concibida como entretemento educativo avogando polo ecoloxismo.. En Galicia emitiuna a TVG en 1991."}
{"id": "165366", "revid": "1093", "url": "https://gl.wikipedia.org/wiki?curid=165366", "title": "Pablo Cancela Moll", "text": ""}
{"id": "165367", "revid": "89787", "url": "https://gl.wikipedia.org/wiki?curid=165367", "title": "El\u00e9ctrodo", "text": "Ch\u00e1mase el\u00e9ctrodo a un condutor utilizado para facer contacto cunha parte \"non met\u00e1lica\" dun circu\u00edto, por exemplo un semicondutor, un electr\u00f3lito, o vacuo (nunha v\u00e1lvula termoi\u00f3nica), un gas (nunha l\u00e1mpada de neon) etc. o termo creouno o cient\u00edfico Michael Faraday e procede das voces gregas \"elektron\" e \"hodos\", que significa \"cami\u00f1o\".\n\u00c1nodo e c\u00e1todo en celas electroqu\u00edmicas.\nUn el\u00e9ctrodo nunha cela electroqu\u00edmica pode ser un \u00e1nodo ou un c\u00e1todo. O \u00e1nodo \u00e9 definido como o el\u00e9ctrodo ao cal os electr\u00f3ns chegan da cela e onde ocorre a oxidaci\u00f3n, e o c\u00e1todo \u00e9 definido como o el\u00e9ctrodo no cal os electr\u00f3ns entran \u00e1 cela e ocorre a reduci\u00f3n. Cada el\u00e9ctrodo pode converterse en \u00e1nodo ou c\u00e1todo dependendo da tensi\u00f3n que se aplique \u00e1 cela. Un el\u00e9ctrodo bipolar \u00e9 un el\u00e9ctrodo que funciona como \u00e1nodo nunha cela e como c\u00e1todo noutra.\nCela primaria.\nUnha cela primaria \u00e9 un tipo especial de cela electroqu\u00edmica na cal a reacci\u00f3n non pode ser revertida, e as identidades do \u00e1nodo e c\u00e1todo son, polo tanto, fixas. O C\u00e1todo sempre \u00e9 o el\u00e9ctrodo negativo. A cela pode ser descargada pero non recargada.\nCela secundaria.\nUnha cela secundaria, unha bater\u00eda recarg\u00e1bel por exemplo, \u00e9 unha cela en que a reacci\u00f3n \u00e9 revers\u00edbel. Cando a cela est\u00e1 sendo cargada, o \u00e1nodo conv\u00e9rtese no el\u00e9ctrodo positivo (+) e o c\u00e1todo no negativo (-). Isto tam\u00e9n se aplica para a cela electrol\u00edtica. Cando a cela est\u00e1 sendo descargada, comp\u00f3rtase como unha cela primaria ou voltaica, co \u00e1nodo como el\u00e9ctrodo negativo e o c\u00e1todo como positivo.\nEl\u00e9ctrodos de soldadura.\nEn soldadura de arco un el\u00e9ctrodo \u00e9 usado para conducir corrente a trav\u00e9s da peza de traballo e fusionar d\u00faas pezas. Dependendo do proceso, o el\u00e9ctrodo pode ser consum\u00edbel, no caso da soldadura con gas metal ou a soldadura blindada, ou non consum\u00edbel, como a soldadura con gas tungsteno. Neste proceso p\u00f3dense utilizar tres tipos de corrente: corrente alterna, corrente directa con polaridade directa e corrente directa con polaridade invertida. En polaridade directa, a peza \u00e9 o positivo e o el\u00e9ctrodo o negativo; e en polaridade invertida o el\u00e9ctrodo \u00e9 o positivo e a peza o negativo. Con cada configuraci\u00f3n obt\u00e9\u00f1ense distintas caracter\u00edsticas na soldadura.\nEl\u00e9ctrodos de corrente alterna.\nPara sistemas el\u00e9ctricos que usan corrente alterna, os el\u00e9ctrodos son conexi\u00f3ns do circu\u00edto cara ao obxecto que actuar\u00e1 baixo a corrente el\u00e9ctrica, pero non se designa \u00e1nodo ou c\u00e1todo debido a que a direcci\u00f3n do fluxo dos electr\u00f3ns cambia periodicamente, numerosas veces por segundo."}
{"id": "165369", "revid": "56817", "url": "https://gl.wikipedia.org/wiki?curid=165369", "title": "Diocese cat\u00f3lica latina de Rarotonga", "text": "A diocese de Rarotonga \u00e9 unha diocese cat\u00f3lica nas Illas Cook, sufrax\u00e1nea da arquidiocese de Suva. No ano 2004 contaba con 2.519 cat\u00f3licos distribu\u00eddos en 15 parroquias e servidos por 6 sacerdotes regulares.\nHistoria.\nA primeira igrexa cat\u00f3lica nas Cook consagrouse en 1896. Eclesiasticamente erixiuse como a prefectura apost\u00f3lica de Cook e Mnihiki en 1922 cambiando de nome en 1926 a prefectura apost\u00f3lica das Illas Cook, en 1948 transformouse en vicariato apost\u00f3lico e elevada definitivamente a diocese en 1966.\nEducaci\u00f3n.\nA diocese mant\u00e9n dous colexios de primaria: Saint Josephs en Rarotonga e Saint Marys en Mauke e un instituto de secundaria, o Nukutere College en Rarotonga\nIgrexas.\nA catedral da diocese est\u00e1 dedicada a San Xos\u00e9 e local\u00edzase en Avarua onde ten a s\u00faa sede o bispo, ademais est\u00e1n abertas ao p\u00fablico d\u00faas igrexas en Rarotonga Santa Mar\u00eda en Arorangi e a do Sagrado Coraz\u00f3n en Matavera"}
{"id": "165371", "revid": "25871", "url": "https://gl.wikipedia.org/wiki?curid=165371", "title": "My Stepmother Is An Alien", "text": "My Stepmother Is An Alien \u00e9 un filme estadounidense, unha comedia de ficci\u00f3n cient\u00edfica de 1988. O filme produciuno Weintraub Entertainment Group e distribuiuno Columbia Pictures, a direcci\u00f3n \u00e9 de Richard Benjamin e os protagonistas principais Kim Basinger, Dan Aykroyd, Jon Lovitz e Alyson Hannigan.\nSinopse.\nSteven Mills \u00e9 un brillante astrof\u00edsico que consegue enviar unha onda de radio \u00e1 galaxia m\u00e1is pr\u00f3xima, chegando a un dos seus planetas pero un accidente fai que po\u00f1a en perigo a gravidade no planeta, este env\u00eda unha nave \u00e1 Terra para descubrir que cambiou a gravidade e como o solucionar, nesa nave vai Celeste, unha alien\u00edxena loura. Entre os dous xurdira aos poucos o amor."}
{"id": "165372", "revid": "89787", "url": "https://gl.wikipedia.org/wiki?curid=165372", "title": "24 Uurs Zeilrace", "text": "O 24 Uurs Zeilrace \u00e9 unha competici\u00f3n de vela que se celebra anualmente nos Pa\u00edses Baixos organizada pola Nederlandsche Vereeniging van Kustzeilers e que ten lugar no Markermeer, IJsselmeer, Mar de Wadden e Mar do Norte. Con arredor de 800 nav\u00edos e 5000 tripulantes \u00e9 o maior evento de vela no pa\u00eds . Organizado desde 1950 en diversas categor\u00edas, desde 2006 denom\u00ednase Delta Lloyd 24 Uurs Zeilrace como reco\u00f1ecemento ao seu patrocinador.\nDesenvolvemento.\nO obxectivo da competici\u00f3n \u00e9 cubrir en 24 horas a m\u00e1xima distancia posible, navegando por algunha das rutas prescritas polo regulamento e delimitadas por boias, a clave da regata \u00e9 a elecci\u00f3n dunha estratexia correcta o co\u00f1ecemento das correntes de vento, das mareas, das correntes, do tempo e do seu impacto no nav\u00edo son cruciais para conseguir un bo resultado."}
{"id": "165373", "revid": "1888", "url": "https://gl.wikipedia.org/wiki?curid=165373", "title": "Luis Cadarso y Rey", "text": ""}
{"id": "165374", "revid": "15490", "url": "https://gl.wikipedia.org/wiki?curid=165374", "title": "Xo\u00e1n Davila", "text": "Xo\u00e1n Davila nado en Tui e finado no 1610 en Santiago de Compostela, foi un importante escultor galego renacentista.\nTraxectoria.\nFoi a Valladolid a perfeccionar a s\u00faa formaci\u00f3n no obradoiro de Estaban Jord\u00e1n, onde recibiu claras influencias de Juan de Juni. Realizou os retablos de Santa Mar\u00eda de Castrobeza e San Nicol\u00e1s naquela cidade. O 2 de setembro de 1599 asina xunto con Gregorio Espa\u00f1ol un contrato para a realizaci\u00f3n do coro l\u00edgneo da Catedral de Santiago de Compostela en madeira de nogueira. \u00c1mbolos dous asumir\u00edan en 1603 a tarefa de tallar o retablo do Colexio de Fonseca do que nos quedan as figuras de San Xerome de Estrid\u00f3n e Santo Agosti\u00f1o de Hipona na capela da Comu\u00f1\u00f3n da bas\u00edlica compostel\u00e1. M\u00e1is adiante realiza o retablo da antiga capela de San Frutuoso na catedral de Santiago e o do cruceiro do mosteiro de San Marti\u00f1o Pinario. Estas \u00faltimas obras desapareceron. Un ano antes da s\u00faa morte o cabido da Catedral de Tui encargoulle a cadeira prelacial.\nEstilo.\nRealiza tallas con tipos alongados e esveltos, outorga grandes doses de expresividade e vitalidade aos seus personaxes. Utiliza planos diferenciados para os pes e panos cinguidos \u00e1 anatom\u00eda das figuras. Acada unha apreciable calidade t\u00e9cnica nas roupaxes, a fisionom\u00eda do rostro e as caracter\u00edsticas barbas."}
{"id": "165376", "revid": "23204", "url": "https://gl.wikipedia.org/wiki?curid=165376", "title": "Gritando en Silencio", "text": "Gritando en Silencio \u00e9 un grupo espa\u00f1ol de rock, formado por Marcos Molina (composici\u00f3n, voz e guitarras), Aldo Jaenes (baixo), Jorge Correa (bater\u00eda) e Miguel \u00c1ngel Santos (guitarra solista). O grupo constitu\u00eduse no ano 2002 en Sevilla.\nTraxectoria.\nA primeira maqueta do grupo chamouse \"\u00bfY ahora qu\u00e9?\", gravada e mesturada nos antigos estudios Sputnik por Jordi Gil, na primavera de 2004, e estaba conformada por 4 canci\u00f3ns: \"Despojo de Poeta\", \"Gritando en Silencio\", \"Rutina en las venas\" e \"\u00bfD\u00f3nde te has quedado?\". Foi ofrecida gratuitamente no seu sitio web. Neste traballo contaron coa colaboraci\u00f3n do cantante sevillano Albertucho.\nUns anos despois fan a s\u00faa segunda maqueta; \"Destiler\u00eda de Rock and Roll\", autoproducida, e que constou tam\u00e9n de 4 canci\u00f3ns: \"Cuentos de desgarro\", \"Metido en un blues\", \"Flores de cart\u00f3n\" e \"Destilando Rock and Roll\".\nNo 2009 sae \u00e1 luz o seu primeiro LP \"Contratiempo\", constitu\u00eddo por 14 canci\u00f3ns, m\u00e1is dunha hora de m\u00fasica, que contou coas colaboraci\u00f3ns de Albertucho, Fernando Madina, vocalista do grupo Reincidentes, e de Juan Manuel Cifuentes , guitarra e voz do grupo Iratxo.\nO disco at\u00f3pase dispo\u00f1ible na s\u00faa p\u00e1xina web, liberado con licenza de Creative Commons."}
{"id": "165377", "revid": "23204", "url": "https://gl.wikipedia.org/wiki?curid=165377", "title": "Radiohead Box Set", "text": "Radiohead Box Set \u00e9 un \"box set\" da banda inglesa de rock alternativo Radiohead, editado o 10 de decembro do 2007. Tr\u00e1tase dunha colecci\u00f3n de seis \u00e1lbums de estudio e un \u00e1lbum ao vivo da banda. Est\u00e1 dispo\u00f1ible en 7 CDs, como descarga dixital ou nun pendrive de 4GB. O \"box set\" acadou o posto 95 no Canad\u00e1.\nContido.\nO \"box set\" cont\u00e9n os seis \u00e1lbums e un EP en directo gravados para o antigo selo da banda (EMI), entre 1993 e 2003:"}
{"id": "165379", "revid": "1576", "url": "https://gl.wikipedia.org/wiki?curid=165379", "title": "The Essential Alice in Chains", "text": "The Essential Alice in Chains \u00e9 un recompilatorio de grandes \u00e9xitos da banda estadounidense Alice in Chains, editado o 5 de setembro do 2006. O disco e parte da serie de Sony BMG \"The Essential\"."}
{"id": "165381", "revid": "23204", "url": "https://gl.wikipedia.org/wiki?curid=165381", "title": "Bamberg", "text": "Bamberg \u00e9 unha cidade alem\u00e1 pertencente ao Estado de Baviera (Alema\u00f1a), situado na rexi\u00f3n de Franconia, a beiras do r\u00edo Regnitz. A cidade, declarada no seu conxunto Patrimonio da Humanidade en 1993, ti\u00f1a unha poboaci\u00f3n de 70\u00a0863 habitantes a 31 de decembro de 2012.\nHistoria.\nDurante os s\u00e9culos posteriores ao imperio de Roma, a migraci\u00f3n xermana chegou \u00e1 Diocese de Bamberg, a cal estaba habitada polos eslavos. O asentamento foi mencionado por primeira vez no ano 902, debido \u00e1 construci\u00f3n do Castelo de Babenberg, en honra \u00e1 familia que o constru\u00edu. A \u00e1rea foi evanxelizada polos monxes da Orde Beneditina, e foi entregada \u00e1 Diocese de W\u00fcrzburg.\nEn 1007, o Santo Emperador Romano Henrique II opta por separar Bamberg da Diocese de W\u00fcrzburg debido a que buscaba reducir de tama\u00f1o esa diocese. En 1008 logrouse mediante o consenso entre os Bispos de W\u00fcrzburg e Eichst\u00e4tt, xunto coa aprobaci\u00f3n do Papa Xo\u00e1n XVIII, a definici\u00f3n duns novos l\u00edmites da Diocese. A nova catedral foi terminada en 1012, o cal marcou o inicio da nova extensi\u00f3n diocesal. Cinco anos m\u00e1is tarde, fundouse un mosteiro para o culto e a formaci\u00f3n dos cl\u00e9rigos.\nAo redor do s\u00e9culo XIII, os bispos forzaron ao Imperio, permitindo as\u00ed, constru\u00edr grandes edificaci\u00f3ns en Bamberg. Sendo as\u00ed o poder, que se obtiveron vastos territorios, sendo todos perdidos pola Reforma, os cales reduciron a extensi\u00f3n \u00e1 metade. En 1647 f\u00fandase a Universidade de Bamberg, que foi fundada nun principio co nome de \"Academia Bambergensis\". En 1759, as posesi\u00f3ns e xurisdici\u00f3ns da Diocese foron entregadas e vendidas a Austria. Cando se produciu a secularizaci\u00f3n da terra, por parte da igrexa, levou a efecto (1802), a extensi\u00f3n de terra era de 3\u00a0305\u00a0km\u00b2 e a s\u00faa poboaci\u00f3n pr\u00f3xima aos 220\u00a0000 habitantes. En 1802 independ\u00edzase e en 1803 \u00fanese a Baviera.\nEn 1976, a Uni\u00f3n Astron\u00f3mica Internacional aprobou p\u00f3r o nome da cidade a un cr\u00e1ter do planeta Marte, co\u00f1ecido como Bamberg.\nSitios de interese.\nO conxunto da cidade de Bamberg, foi declarado como Patrimonio da Humanidade pola Unesco no ano 1993, abarcando unha \u00e1rea protexida de 142 ha e unha zona de respecto de 444 ha.\nDentro deste patrimonio p\u00f3dese atopar:\nCatedral.\nA Catedral \u00e9 unha estrutura pertencente ao estilo rom\u00e1nico dentro da arquitectura, debido ao catro torres que se atopan na estrutura lateral. Foi fundada en 1004 polo Emperador Henrique II, terminada en 1012 e consagrada o 6 de maio de 1012. O lume destru\u00eduna, en forma parcial, no ano 1081. A nova catedral foi constru\u00edda por Otto de Bamberg e dedicada o ano 1111. No s\u00e9culo XIII, recibiu o seu forma rom\u00e1nica definitiva. Na catedral at\u00f3pase o \"O Xinete de Bamberg\", unha estatua ecuestre de pedra, constru\u00edda probablemente entre 1225 e 1237. O Emperador Henrique II e a s\u00faa esposa Santa Cunegunda est\u00e1n enterrados na catedral.\nGaler\u00eda de imaxes.\n&lt;br&gt;"}
{"id": "165382", "revid": "5863", "url": "https://gl.wikipedia.org/wiki?curid=165382", "title": "Teresa Casal", "text": "Mar\u00eda Teresa Casal Garc\u00eda, nada en Pontevedra en 1948 \u00e9 unha pol\u00edtica galega do PSdeG. \u00c9 licenciada en Dereito e secretaria do centro da UNED en Pontevedra.\nTraxectoria.\nChegou ao PSdeG como independente desde posici\u00f3ns galeguistas. Presentouse como cabeza de lista co PSdeG nas elecci\u00f3ns municipais de 2003. Tras acadar un pacto co BNG, Miguel Anxo Fern\u00e1ndez Lores foi reelixido alcalde e Teresa Casal foi nomeada primeira tenente de alcalde e concelleira de Promoci\u00f3n Econ\u00f3mica. Tralas elecci\u00f3ns de 2007 foi reelixida tenente de alcalde. En setembro de 2010 anunciou que non se \u00eda presentar \u00e1s elecci\u00f3ns de 2011. En novembro dese mesmo ano anunciou a s\u00faa retirada da pol\u00edtica ao serlle diagnosticado un cancro de mama."}
{"id": "165383", "revid": "1131", "url": "https://gl.wikipedia.org/wiki?curid=165383", "title": "Teresa Casal Garc\u00eda", "text": ""}
{"id": "165384", "revid": "1131", "url": "https://gl.wikipedia.org/wiki?curid=165384", "title": "Mar\u00eda Teresa Casal Garc\u00eda", "text": ""}
{"id": "165385", "revid": "54334", "url": "https://gl.wikipedia.org/wiki?curid=165385", "title": "Gary Coleman", "text": "Gary Wayne Coleman, nado o 8 de febreiro de 1968 en Zion e finado o 28 de maio de 2010 en Provo, foi un actor estadounidense.\nTraxectoria.\nColeman \u00e9 co\u00f1ecido polo seu papel de Arnold Jackson na comedia de situaci\u00f3n \"Diff'rent Strokes\" (1978\u20131986) e pola s\u00faa pequena estatura de adulto, xa que naceu cunha enfermidade conx\u00e9nita do ril que lle provocou nefrite, unha destruci\u00f3n autoinmune do ril, que detivo o seu crecemento a unha idade moi temper\u00e1, quedando en 1.42 metros. Coleman tivo dous trasplantes de ril, un en 1973 e outro en 1984, para al\u00e9n requir\u00eda di\u00e1lise constante.\nDurante os oito anos de emisi\u00f3n de \"Diff'rent Strokes\" Coleman foi unha figura popular, protagonizando varias longametraxes e telefilmes, como \"On the Right Track\" ou \"The Kid With the Broken Halo\", este \u00faltimo serviu de base para que Hanna-Barbera producise a serie de animaci\u00f3n \"O Show de Gary Coleman\" en 1982."}
{"id": "165410", "revid": "89787", "url": "https://gl.wikipedia.org/wiki?curid=165410", "title": "Estrid\u00f3n", "text": "Estrid\u00f3n (en lat\u00edn: \"Strido Dalmatiae\") foi unha cidade na provincia romana de Dalmacia. A s\u00faa localizaci\u00f3n exacta \u00e9 desco\u00f1ecida. A cidade co\u00f1\u00e9cese especialmente por ser o lugar onde naceu Xerome de Estrid\u00f3n. Tam\u00e9n era de aqu\u00ed Domno de Estrid\u00f3n, un bispo que participou no Primeiro Concilio de Nicea, e o sacerdote Lupicino de Estrid\u00f3n. En 379 a cidade foi destru\u00edda polos godos. Xerome escribiu sobre iso na s\u00faa obra \"De viris illustribus\": \u00ab\"Hieronymus patre Eusebio natus, oppido Stridonis, quod a Gothis eversum, Dalmatiae quondam Pannoniaeque confinium fuit...\"\u00bb.\n\u00c9 pos\u00edbel que Estrid\u00f3n estivese situada no territorio da actual Croacia ou Eslovenia. Pos\u00edbeis localizaci\u00f3ns son: Sdrin, \u0160trigova, Zrenj (Croacia), Starod (Eslovenia)."}
{"id": "165412", "revid": "1576", "url": "https://gl.wikipedia.org/wiki?curid=165412", "title": "Greatest Hits (Alice in Chains)", "text": "Greatest Hits \u00e9 un recompilatorio da banda estadounidense Alice in Chains, editado o 24 de xullo do 2001 polo selo Columbia Records."}
{"id": "165415", "revid": "56817", "url": "https://gl.wikipedia.org/wiki?curid=165415", "title": "Is Is", "text": "Is Is \u00e9 un EP da banda estadounidense de indie rock Yeah Yeah Yeahs, editado o 24 de xullo do 2004. Os temas para o EP foron compostos no ano 2004, durante a xira do \u00e1lbum \"Fever to Tell\". O tema \"Down Boy\" foi 61 na lista da \"Rolling Stone\" das 100 mellores canci\u00f3ns do 2007."}
{"id": "165416", "revid": "56817", "url": "https://gl.wikipedia.org/wiki?curid=165416", "title": "Machine", "text": "Machine \u00e9 un EP da banda estadounidense de indie rock Yeah Yeah Yeahs, , editado o 5 de novembro do 2002 polo selo Touch &amp; Go. Cont\u00e9n tres temas das sesi\u00f3ns do \u00e1lbum \"Fever to Tell\". Do EP sacouse u sinxelo, \"Machine\", que s\u00f3 foi lanzado no Reino Unido."}
{"id": "165417", "revid": "89787", "url": "https://gl.wikipedia.org/wiki?curid=165417", "title": "Oioai", "text": "Oioai \u00e9 unha banda de portuguesa de rock e punk que lanzou o seu primeiro \u00e1lbum en 2006, o hom\u00f3nimo \"Oioai\" do cal destacan temas como \"Jardim das Est\u00e1tuas\", \"Sushibaby\" ou \"Fogueiras a Arder\". Te\u00f1en influencias como S\u00e9rgio Godinho ou Jorge Palma, mais tam\u00e9n de letristas brasileiros de peso como Caetano Veloso. "}
{"id": "165418", "revid": "22570", "url": "https://gl.wikipedia.org/wiki?curid=165418", "title": "The 10 Year Limited Edition Anniversary Box Set", "text": "The 10 Year Limited Edition Anniversary Box Set \u00e9 un \"box set\" da banda inglesa de britpop Blur, editado o 17 de agosto de 1999. Est\u00e1 composto por 22 CDs con 126 temas onde est\u00e1n todos os sinxelos dende o seu \u00e1lbum de estrea, \"Leisure\", ata o seu traballo de 1999 \"13\", e tam\u00e9n as caras-b, coa excepci\u00f3n das do sinxelo \"No Distance Left to Run\". Isto \u00e9 debido a que o sinxelo foi lanzado despois que o \"box set\"."}
{"id": "165419", "revid": "5863", "url": "https://gl.wikipedia.org/wiki?curid=165419", "title": "IBEX 35", "text": "O \u00edndice IBEX 35 \u00e9 o principal \u00edndice bolsista de referencia da bolsa de valores espa\u00f1ola elaborado por Bolsas y Mercados Espa\u00f1oles (BME). Est\u00e1 formado polas 35 empresas con m\u00e1is liquidez que cotizan no Sistema de Interconexi\u00f3n Bolsista Electr\u00f3nico (SIBE) nas catro bolsas espa\u00f1olas (Madrid, Barcelona, Bilbao e Valencia). \u00c9 un \u00edndice ponderado por capitalizaci\u00f3n bolsista; \u00e9 dicir, \u00f3 igual que \u00edndices como o S&amp;P 500, non t\u00f3dalas empresas que o forman te\u00f1en o mesmo peso.\nC\u00e1lculo.\nA f\u00f3rmula empregada para o c\u00e1lculo do valor do \u00edndice \u00e9:\nformula_1\nonde \"I(t)\" \u00e9 o valor do \u00edndice no intre \"t\", \"Cap\" \u00e9 a capitalizaci\u00f3n bolsista do \"free float\" das compa\u00f1\u00edas que integran o \u00edndice e \"J\" \u00e9 un coeficiente empregado para axustar o \u00edndice para que non se vexa afectado por ampliaci\u00f3ns de capital.\nAs empresas con maior capitalizaci\u00f3n bolsista te\u00f1en maior peso dentro do \u00edndice e as s\u00faas subas e baixas influir\u00e1n en maior medida no movemento final do IBEX 35. Isto quere dicir que cando Banco Santander, Telef\u00f3nica, BBVA, Inditex, Iberdrola e Repsol est\u00e1n en baixa, o IBEX 35 ten gran preocupaci\u00f3n porque estas infl\u00faen moito sobre o \u00edndice xeral. Por iso hai que mirar os 6 primeiros valores dos \u00edndices con moita frecuencia e moita atenci\u00f3n.\nOs criterios empregados polo CAT (Comit\u00e9 asesor T\u00e9cnico) para a inclusi\u00f3n ou sa\u00edda do IBEX 35 son principalmente a liquidez dos t\u00edtulos, n\u00famero de acci\u00f3ns en circulaci\u00f3n, valor de capitalizaci\u00f3n bolsista, etc.\nEste comit\u00e9 re\u00fanese cada 6 meses de forma ordinaria, (normalmente xu\u00f1o e decembro), a\u00ednda que poden convocarse reuni\u00f3ns extraordinarias cando as circunstancias as\u00ed o requiran.\nCompo\u00f1entes.\nActuais.\nNa seguinte t\u00e1boa, ind\u00edcanse os 35 valores que compo\u00f1en o IBEX 35 a 6 de agosto de 2018 e a s\u00faa ponderaci\u00f3n no \u00edndice a 30 de xu\u00f1o de 2017:"}
{"id": "165420", "revid": "22570", "url": "https://gl.wikipedia.org/wiki?curid=165420", "title": "Music Bank", "text": "Music Bank \u00e9 un \"box set\" da banda estadounidense Alice in Chains, editado o 26 de outubro de 1999 polo selo Columbia Records. Est\u00e1 composto por gran variedade de temas, inclu\u00eddas demos non editadas anteriormente, sinxelos e d\u00faas novas canci\u00f3ns."}
{"id": "165421", "revid": "88215", "url": "https://gl.wikipedia.org/wiki?curid=165421", "title": "Ramon Benito Mart\u00ednez", "text": "Ramon Benito Mart\u00ednez, nado en Tordera o 29 de agosto de 1974 \u00e9 un adestrador e ex xogador de h\u00f3ckey a pat\u00edns catal\u00e1n que actualmente adestra ao Blanes Hoquei Club, equipo do que foi xogador e que compite na OK Liga. Como xogador ocupaba o posto de defensa.\nTraxectoria.\nComezou a pr\u00e1ctica do h\u00f3ckey a pat\u00edns no CP Tordera, no que debutar\u00eda en 1993, logo de pasar un ano polo Blanes Hoquei Club. En 1996 fichou polo Club Pat\u00ed Vic, convert\u00e9ndose nun dos referentes do equipo e co que conseguiu unha Copa do Rei en 1997.\nA etapa m\u00e1is exitosa da s\u00faa carreira comezou en 1999, ano no que ficha polo FC Barcelona da man de Carlos Figueroa. No equipo barcelonista ficou ata a tempada 2006-07, na que volveu ao Blanes HC, club no que xogou ata a s\u00faa retirada como xogador na tempada 2009-10 logo de chegar \u00e1 final da Copa CERS esa mesma tempada e que agora adestra."}
{"id": "165425", "revid": "25871", "url": "https://gl.wikipedia.org/wiki?curid=165425", "title": "Jos\u00e9 Mart\u00ednez Pereiro", "text": "Jos\u00e9 Mart\u00ednez Pereiro, nado en Noia en 1888 e finado na Coru\u00f1a o 12 de setembro de 1957, foi un avogado galego que exerceu de mestre, avogado e director do xornal \"El Ideal Gallego\" entre 1931 e 1936.\nTraxectoria.\nNado nunha familia burguesa de Noia, estudou dereito na Universidade de Santiago de Compostela. Un dos seus irm\u00e1ns, Manuel Mart\u00ednez Pereiro, foi Inspector Xeral de Traballo e Secretario Nacional de Acci\u00f3n Cat\u00f3lica. O seu curm\u00e1n de segundo grado, Alejandro Rodr\u00edguez Cadarso, foi un destacado pol\u00edtico noi\u00e9s que chegou a ser reitor da Universidade de Santiago ata a s\u00faa morte en 1933.\nAdemais de exercer de avogado, Jos\u00e9 Mart\u00ednez Pereiro traballou como mestre de escola en Porto do Son e Ribadeo antes de instalarse definitivamente na cidade da Coru\u00f1a. Al\u00ed traballou para a Deputaci\u00f3n provincial e foi nomeado deputado provincial en 1929. Dende 1927 e durante a Segunda Rep\u00fablica espa\u00f1ola traballou como director do xornal \"El Ideal Gallego\". Logo do golpe de Estado do 18 de xullo de 1936 foi nomeado redactor xefe de \"La Voz de Galicia\" en agosto de 1937. No franqusimo foi letrado asesor do Concello da Coru\u00f1a.\nFaleceu dun infarto en 1957."}
{"id": "165426", "revid": "52373", "url": "https://gl.wikipedia.org/wiki?curid=165426", "title": "Mani\u00e1tica", "text": "Mani\u00e1tica foi un grupo de m\u00fasica alacantino que tocaba estilos como o punk ou o rock. Formouse no ano 1986 e separouse no 2003 tras publicar cinco traballos."}
{"id": "165428", "revid": "865", "url": "https://gl.wikipedia.org/wiki?curid=165428", "title": "Banda Jachis", "text": "Banda Jachis \u00e9 un grupo de m\u00fasica espa\u00f1ol que mestura estilos tales como ska, reggae, hardcore, rock ou punk.\nFoi un dos proxectos musicais liderados por Javier Chispes (que tam\u00e9n formou parte de Mani\u00e1tica e Saltimpankis)."}
{"id": "165429", "revid": "89787", "url": "https://gl.wikipedia.org/wiki?curid=165429", "title": "Micro Audio Waves", "text": "Os Micro Audio Waves son un grupo musical portugu\u00e9s de m\u00fasica electr\u00f3nica.\nTraxectoria.\nOrixinalmente un d\u00fao formado por Flak (guitarrista dos Radio Macau) e C. Morgado (instrumentos electr\u00f3nicos) o grupo apareceu en 2000, e comezou por desenvolver composici\u00f3ns cunha orientaci\u00f3n minimalista e experimental. Ese primeiro estilo pode ser ouvido no seu primeiro \u00e1lbum \"Micro Audio Waves\", lanzado en 2002.\n3\u00ba Elemento.\nCoa entrada de Claudia Efe (voz) como membro efectivo do grupo, o proxecto asume unha nova direcci\u00f3n. A electr\u00f3nica m\u00e1is purista foi substitu\u00edda por canci\u00f3ns electro-ac\u00fasticas de estrutura m\u00e1is cl\u00e1sica, sen traizoar a compo\u00f1ente experimental. O \u00e1lbum \"No Waves\", lanzado en 2004, foi considerado como un dos m\u00e1is excitantes \u00e1lbums do ano por John Peel da BBC Radio One, e ga\u00f1ou o \"Qwartz Electronic Music Awards\" en Par\u00eds (mellor \u00e1lbum e mellor videoclip).\nO logro principal foi a canci\u00f3n \"Fully Connected\", na cal as instruci\u00f3ns de montaxe dun aparello de estudo (lixeiramente alteradas, por exemplo \"until the cable is fully connected\" pasou a \"until the body is fully connected\") son cantadas dunha maneira moi sexy por Claudia Efe. O mesmo tipo de letra aparece na canci\u00f3n \"sold out\" (instruci\u00f3ns dun procesador de son).\nOutro \u00e1lbum, \"Odd Size Baggage\" foi posto \u00e1 venda en abril de 2007. D\u00faas canci\u00f3ns, \"down by flow\" e \"odd size baggage\" xa foran presentadas. A canci\u00f3n \"odd size baggage\" mant\u00e9n a tradici\u00f3n de letras baseadas en folletos de instruci\u00f3ns, neste caso as dun servizo de protecci\u00f3n anti-roubo, StopTrack.\nZoetrope.\nEn 2009, os Micro Audio Waves x\u00fantanse ao core\u00f3grafo Rui Horta para crearen \"Zoetrope\", un espect\u00e1culo multimedia so a forma de concerto encenado, h\u00edbrido entre a m\u00fasica, o v\u00eddeo, o movemento e a poes\u00eda. Tras estrea mundial en Moscova, \"Zoetrope\" ten percorrido varios escenarios nacionais e internacionais. Unha edici\u00f3n en DVD est\u00e1 prevista para outubro de 2009."}
{"id": "165430", "revid": "5863", "url": "https://gl.wikipedia.org/wiki?curid=165430", "title": "Novacaixagalicia", "text": "Novacaixagalicia foi o nome comercial dunha caixa de aforros galega, nacida o 29 de novembro de 2010 como resultado da fusi\u00f3n das entidades Caixa Galicia e Caixanova. O nome co que rexistrou a s\u00faa inscrici\u00f3n foi Caixa de Aforros de Galicia, Vigo, Ourense e Pontevedra.\nEstrutura.\nO seu director xeral foi Jos\u00e9 Luis Pego, que proced\u00eda do organigrama de Caixanova, mentres que o director xeral executivo era Xavier Garc\u00eda de Paredes, que proced\u00eda da estrutura de Caixa Galicia. O responsable da obra social era Guillermo Brea. Os copresidentes, que ti\u00f1an un cargo de honra non executivo, eran Mauro Varela P\u00e9rez (Caixa Galicia) e Xulio Fern\u00e1ndez Gayoso (Caixanova).\nHistoria.\nDada a crise financeira que afectaba as d\u00faas principais caixas de aforros galegas como consecuencia da s\u00faa excesiva exposici\u00f3n \u00e1 burbulla inmobiliaria que detonou en 2008, Caixa Galicia e Caixanova v\u00edronse abocadas a un proceso de fusi\u00f3n. A aquela altura chegaban as d\u00faas entidades, Caixa Galicia e Caixanova con 46.000 e 32.000 mill\u00f3ns de euros en activos. As outras alternativas baralladas no momento pasaban pola compra por outras entidades bancarias espa\u00f1olas, que finalmente non se produciu.\nPara afrontar ese proceso de fusi\u00f3n, as d\u00faas caixas solicitaron do FROB un empr\u00e9stito de 1.162 mill\u00f3ns de euros. Tan s\u00f3 uns meses despois, o goberno de Jos\u00e9 Luis Rodr\u00edguez Zapatero, por boca da s\u00faa ministra de Econom\u00eda a ourens\u00e1 Elena Salgado, elevou a porcentaxe de capital en dep\u00f3sito que ti\u00f1an que ter as entidades bancarias e, en concreto, as caixas de aforro, para a s\u00faa continuidade como operadores financeiros. A recente fusi\u00f3n aumentaba as dificultades para conseguir esa porcentaxe e os directores da entidade optaron por un proceso de bancarizaci\u00f3n, \u00e9 dicir, de transformaci\u00f3n da caixa de aforros nun banco tradicional. Para convert\u00e9rense en bancos, as caixas ti\u00f1an que reestruturar os seus \u00f3rganos directivos, mudar os seus \u00f3rganos de goberno para atraer o capital privado, e presentar un plan de viabilidade que contemplase a entrada de investidores privados. Este proceso foi seguido tam\u00e9n por outras entidades en Espa\u00f1a naquela \u00e9poca.\nA porcentaxe de capital en dep\u00f3sito esixida polo goberno de Espa\u00f1a fixouse nun 8% \u2014que ti\u00f1a que acadarse en setembro de 2011 para evitar a nacionalizaci\u00f3n\u2014, e Nova Caixa Galicia ti\u00f1a en xaneiro de 2011 un 6%. A entidade resultante do proceso de bancarizaci\u00f3n recibiu o nome de NCG Banco e a s\u00faa data de creaci\u00f3n anunciada para agosto de 2011.\nParticipaci\u00f3ns industriais.\nDe CXG Corporaci\u00f3n Nova Caixa Galicia pertence o 94,432% a Novacaixagalicia e un 5,568% a Hierros A\u00f1\u00f3n."}
{"id": "165431", "revid": "92340", "url": "https://gl.wikipedia.org/wiki?curid=165431", "title": "Maurice Wilkes", "text": "Maurice Vincent Wilkes, nado en Dudley (Worcestershire) o 26 de xu\u00f1o de 1913 e finado en Cambridge o 29 de novembro de 2010, foi un investigador brit\u00e1nico das ciencias da computaci\u00f3n, reco\u00f1ecido por varios dos seus importantes desenvolvementos no campo da inform\u00e1tica."}
{"id": "165432", "revid": "6939", "url": "https://gl.wikipedia.org/wiki?curid=165432", "title": "Maurice Vincent Wilkes", "text": ""}
{"id": "165433", "revid": "1987", "url": "https://gl.wikipedia.org/wiki?curid=165433", "title": "Alan Perlis", "text": "Alan Jay Perlis, nado o 1 de abril de 1922 en Pittsburgh e finado en Connecticut o 7 de febreiro de 1990, foi un catedr\u00e1tico estadounidense de ciencias da computaci\u00f3n que ga\u00f1ou o Premio Turing en 1966 e foi presidente da Asociaci\u00f3n para a Maquinaria Computacional (ACM) de 1962 a 1964."}
{"id": "165436", "revid": "89787", "url": "https://gl.wikipedia.org/wiki?curid=165436", "title": "MAU (Man And Unable)", "text": "MAU (Man And Unable) \u00e9 un grupo electro-pop portugu\u00e9s resultado de cooperaci\u00f3n entre parceiros europeos e formado na Dinamarca en 2004.\nTraxectoria.\nO grupo est\u00e1 formado por Lu\u00eds F. de Sousa, Pablo Camp, Nuno Lamy, Ant\u00f3nio Soares e C\u00e9sar. A banda lanzou o primeiro \u00e1lbum (\"Man And Unable\") en 2006, con distribuci\u00f3n en Portugal pola \"Universal Music\".\nO \u00e1lbum \u201cMan and Unable\u201d foi producido por Flak e C-Morg dos Micro Audio Waves, e masterizado por T\u00f3 Pinheiro. Os temas \u201cPlastic Love\u201d e \u201cNo Beat Can Break\u201d mereceron atenci\u00f3n, pola s\u00faa inclusi\u00f3n na banda sonora d\"'O Crime do Padre Amaro\".\nEntre as actuaci\u00f3ns de MAU, destacan alg\u00fans concertos con bandas internacionais como Vive la F\u00eate, Iggy Pop, Tricky, Eagle Eye Cherry, Jay Jay Johansen, Schneider TM ou Rin\u00f4cer\u00f4se."}
{"id": "165437", "revid": "89787", "url": "https://gl.wikipedia.org/wiki?curid=165437", "title": "X-Wife", "text": "X-Wife \u00e9 unha banda portuguesa de indie-rock creada en 2003. \u00c9 constitu\u00edda por Jo\u00e3o Vieira (Dj Kitten) (voz/guitarra), Fernando Sousa (baixo), Rui Maia (Sintetizadores/ bater\u00eda/\"drum machine\")."}
{"id": "165438", "revid": "56817", "url": "https://gl.wikipedia.org/wiki?curid=165438", "title": "Estrofa", "text": "En literatura, denom\u00ednase estrofa a un grupo de versos unidos por unha serie de criterios fixos de m\u00e9trica. Reciben distintos nomes segundo a extensi\u00f3n (n\u00famero de versos), lonxitude dos mesmos (arte maior ou arte menor), rima (en funci\u00f3n do formato e de se \u00e9 asoante ou consoante) e ritmo.\nTipos.\nAs estrofas sen m\u00e9trica e sen rima son de verso libre, e as estrofas con m\u00e9trica mais sen rima, son de verso branco.\nAs estrofas adoitan clasificarse en funci\u00f3n do n\u00famero de versos:"}
{"id": "165439", "revid": "25871", "url": "https://gl.wikipedia.org/wiki?curid=165439", "title": "Bryan Habana", "text": "Bryan Habana, nado en Benoni (Transvaal) o 12 de xu\u00f1o de 1983, \u00e9 un xogador surafricano de rugby. Xoga na posici\u00f3n de \u00e1 nos Stormers do Super Rugby, no Western Province da Currie Cup e na selecci\u00f3n de rugby de Sur\u00e1frica. Foi premiado como mellor xogador internacional do mundo no ano 2007 pola IRB, o ano no que ga\u00f1ou o Mundial. Durante a Copa do Mundo de Rugby 2011 converteuse no m\u00e1ximo anotador de ensaios da historia dos \"Springboks\", batendo a marca de 38 ensaios de Joost van der Westhuizen.\nTraxectoria.\nDe pequeno ti\u00f1a claro que quer\u00eda ser futbolista, e xogar alg\u00fan d\u00eda no Manchester United, ata que no ano 1995 asistiu \u00e1 final do mundial de rugby co seu pai, na que ga\u00f1aron os \"Springboks\", e dende aquela s\u00f3 quixo ser xogador de rugby.\nHabana formouse nas categor\u00edas inferiores dos Golden Lions, cos que debutou na Currie Cup en 2004. Rematou aquela tempada debutando coa selecci\u00f3n de rugby de Sur\u00e1frica, e fichando pola \"Blue Bulls Rugby Union\" para disputar cada tempada o Super 12 cos Bulls no primeiro semestre do ano, e a Currie Cup no segundo semestre cos Blue Bulls.\nCos Blue Bulls ga\u00f1ou a Currie Cup nos anos 2006 e 2009. Cos Bulls ga\u00f1ou o Super 14 nos anos 2007 e 2009, sendo decisivo no 2007 anotando o ensaio da vitoria no derradeiro minuto da final. Ese mesmo ano participou no mundial sendo unha das estrelas lo torneo, o cal ga\u00f1aron os \"Springboks\". Habana anotou 8 ensaios nese torneo, igualando o r\u00e9cord de Jonah Lomu do mundial de 1999, o que lle valeu para ser nomeado mellor xogador do mundo pola IRB en 2007. No 2009 axudou \u00e1 s\u00faa selecci\u00f3n a ga\u00f1ar o Tri Nations.\nFirmou coa \"Western Province Rugby Football Union\" para xogar a partir da tempada 2010 cos Stormers no Super 14 e con Western Province na Currie Cup. Na s\u00faa primeira tempada cos Stormers axudou a que o equipo de Cidade do Cabo chegase \u00e1 s\u00faa primeira final do Super 14 en 15 anos de competici\u00f3n, a\u00ednda que nela perderon."}
{"id": "165442", "revid": "23204", "url": "https://gl.wikipedia.org/wiki?curid=165442", "title": "Expensive Soul", "text": "Expensive Soul son un d\u00fao musical portugu\u00e9s, formado en 1999 en Le\u00e7a da Palmeira por Demo (Mc) e New Max (cantante/MC/m\u00fasico/produtor). A\u00ednda que o seu estilo de m\u00fasica sexa dif\u00edcil de categorizar, pos\u00faen unha sonoridade que vai desde o Soul/Reggae at\u00e9 ao R&amp;B/hip hop.\nExpensive Soul foron o primeiro grupo en Portugal de matriz hip hop con banda ao vivo, a Jaguar Band. En 2004 editaron o seu primeiro \u00e1lbum, \"B.I.\"."}
{"id": "165444", "revid": "29443", "url": "https://gl.wikipedia.org/wiki?curid=165444", "title": "GNR (banda)", "text": "Os GNR (acr\u00f3nimo de Grupo Novo Rock) son unha banda portuguesa formada no Porto no inicio de 1980.\nHistoria.\nOs elementos iniciais do grupo eran Toli C\u00e9sar Machado (bater\u00eda), Alexandre Soares (guitarra) e V\u00edtor Rua (guitarra). Pouco tempo despois entra para a banda o baixista Mano Z\u00e9 que xa tocara con Rui Veloso. Os GNR foron un dos grupos que mellor corporizaram o chamado rock portugu\u00e9s no inicio da d\u00e9cada de 80. Formada actualmente por Toli C\u00e9sar Machado (bater\u00eda), Jorge Rom\u00e3o (baixo) e Rui Reininho (vocalista), a banda co\u00f1eceu varias formaci\u00f3ns ao longo dos tempos e tam\u00e9n moitas pol\u00e9micas. A banda \u00e9 un dos grandes s\u00edmbolos da cidade do Porto, por todo o que sempre significou e a\u00ednda polo carinho que sempre demostraron polo pobo da zona."}
{"id": "165445", "revid": "197", "url": "https://gl.wikipedia.org/wiki?curid=165445", "title": "Mosteiro dos Picos", "text": "O mosteiro dos Picos ou mosteiro de San Marti\u00f1o de Vilalourente \u00e9 un antigo mosteiro medieval situado nos arredores da vila de Mondo\u00f1edo, na parroquia dos Remedios do concello de Mondo\u00f1edo.\nHistoria.\nAlg\u00fans documentos apuntan que foi constru\u00eddo en 1348. O mosteiro xa exist\u00eda no s\u00e9culo XIV. Os franciscanos foron os seus primeiros moradores e m\u00e1is tarde serviu como Hospital de Peregrinos do Cami\u00f1o Norte. A comezos do s\u00e9culo XVIII, con Juan Antonio Mu\u00f1oz Salcedo como bispo de Mondo\u00f1edo, remodelouse o templo: reconstitu\u00edse o campanario para darlle m\u00e1is altura e derribouse a anterior igrexa. O bispo pagou as obras de construci\u00f3n da nova e o seu retablo maior. Foi habitado polos Pasionistas entre 1884 e 1964, ficando deshabitado ata a actualidade.\nPopularmente co\u00f1\u00e9cese como mosteiro dos Picos debido \u00e1 vestimenta dos primeiros monxes que o habitaron. A subida ao mosteiro co\u00f1\u00e9cese co nome de \"Calvario\" pola existencia dun Viacrucis bastante deteriorado (s\u00f3 quedan 9 estaci\u00f3ns das 14 que deber\u00eda de haber).\nEdificaci\u00f3n.\nA igrexa consta dunha nave en tres tramos cubertos de nervatura g\u00f3tica, c\u00fapula con lanterna, presbiterio, claustro rectangular de dous pisos con arcos no baixo e vent\u00e1s no alto, constru\u00eddo a partir de 1687, coci\u00f1a antiga e escaleira principal do s\u00e9culo XVIII. Fachada principal barroca cun ollo de boi central e unha torre lateral de dous corpos e remate en c\u00fapula. No interior ten un retablo maior salom\u00f3nico con esculturas, dous retablos laterais barroco e moderno e cadeirado do coro barroco.\nEstado actual.\nHoxe at\u00f3pase en estado ruinoso e est\u00e1 totalmente abandonado. A igrexa comeza a ter fendas e o edificio do mosteiro ten os tellados fendidos e a silveira devora o recinto pola parte de atr\u00e1s.\nNo ano 2001 estivo a piques de ser rehabilitado. A Conseller\u00eda de Cultura achegou di\u00f1eiro para reparar tellados e un obradoiro local restaurou o claustro. Hoxe todo est\u00e1 inaccesible e o acceso ao interior est\u00e1 prohibido."}
{"id": "165448", "revid": "25871", "url": "https://gl.wikipedia.org/wiki?curid=165448", "title": "Rita Redshoes", "text": "Rita Redshoes, nome art\u00edstico de Rita Pereira, \u00e9 unha cantante portuguesa, ex-vocalista dos Atomic Bees e ex-teclista de David Fonseca. Foi neste \u00faltimo traballo especialmente co\u00f1ecida por dar a voz na canci\u00f3n \"Hold Still\". En 2008 lanzou o seu primeiro \u00e1lbum individual como Rita Redshoes, de nome \"Golden Era\".\nTraxectoria.\nA historia da portuguesa Rita Redshoes no universo musical comeza a dese\u00f1arse en 1996. Na altura a cantante era co\u00f1ecida como Rita Pereira e desempe\u00f1aba o papel de bater\u00eda no grupo de teatro \"ITA VERO\".\nUn ano despois asumiu os comandos vocais dos Atomic Bees, que editaron o \u00e1lbum \"Love.noises.and.kisses\" o ano 2000, realizaron unha extensa digress\u00e3o e lanzaron unha versi\u00f3n de 'Perfect', o tema popularizado polos Fairground Attraction, inclu\u00edda na colect\u00e1nea \"Optimus 2000 - Novos Talentos\".\nM\u00e1is tarde tocou o baixo no grupo Rebel Red Dog e tocou piano e cantou no proxecto Photographs. Este \u00faltimo funcionou como unha especie de embri\u00f3n do que a cantante presenta, actualmente, como Rita Redshoes.\nA partir de 2003 tornouse a teclista de servizo na banda de soporte de David Fonseca, con quen interpretou o tema 'Hold Still', do \u00e1lbum \"Our Hearts Will Beat As One\", o segundo na carreira do antigo vocalista dos Silence 4.\nEn 2007, as imaxes do filme \"O Feiticeiro de Oz\" e o cl\u00e1sico 'Let's Baile ', de David Bowie, inspir\u00e1rona para adoptar o nome de Rita Redshoes. Na mesma altura comeza a preparar o seu primeiro \u00e1lbum en nome propio e d\u00e1 a co\u00f1ecer o single 'Dream On Girl', inclu\u00eddo na colect\u00e1nea \"Novos Talentos - FNAC 2007\" e considerado, por alg\u00fans medios de comunicaci\u00f3n, un dos mellores dese ano. M\u00e1is tarde, ese tema hab\u00eda de ser interpretado co subt\u00edtulo de \"classical version\", engadindo \u00e1 versi\u00f3n orixinal unha secci\u00f3n de cordas.\nGolden Era.\nO \u00e1lbum lanzado en 2008, presenta 12 m\u00fasicas cantadas en ingl\u00e9s, unha ducia de exemplos de pop mel\u00f3dico que remite para os universos de Fiona Apple, Cat Power, dos primeiros tempos dos Goldfrapp ou a\u00ednda de David Fonseca.\n\"As canci\u00f3ns son fragmentos de min, de cousas que eu penso sobre o amor, son influenciadas polo que eu vexo, non tanto pola m\u00fasica, mais por imaxes, por filmes. Te\u00f1o moitas imaxes gravadas na mi\u00f1a cabeza e todo iso me influencia\", explicou a cantante \u00e1 Lusa.\nDe \"Golden Era\" son xa co\u00f1ecidos os temas \"Dream On Girl\", \"Hey Tom\", e \"The Beginning Song\" que te\u00f1en servido de tarxeta de visita da m\u00fasica de Rita. \"Estes dous primeiros temas revelan dous universos onde o \u00e1lbum de feito se encaixa, entre o `uptempo\u00b4 e m\u00fasicas m\u00e1is intimistas\", dixo.\nO \u00e1lbum \u00e9 coproducido pola autora e por Nelson Carvalho e nel participan Filipe C. Monteiro (guitarra el\u00e9ctrica e teclados), Nuno Sim\u00f5es (baixo), S\u00e9rgio Nascimento (bater\u00eda) e a\u00ednda unha secci\u00f3n de cordas.\nDurante os primeiros meses de divulgaci\u00f3n do seu \u00e1lbum f\u00edxose acompa\u00f1ar polos mesmos m\u00fasicos que gravaron con ela, actualmente conta coa participaci\u00f3n de Filipe C. Monteiro na guitarra el\u00e9ctrica e teclados, Cebola (dR. estranhoamor) no baixo, Rui Freire (dR. estranhoamor) na bater\u00eda, Borges (dR. estranhoamor) no teclado e Ana Rita In\u00e1cio nas back vocals."}
{"id": "165449", "revid": "81969", "url": "https://gl.wikipedia.org/wiki?curid=165449", "title": "NK Lokomotiva", "text": "O NK Lokomotiva \u00e9 un club de f\u00fatbol croata da cidade de Zagreb. Fundouse en 1914 e compite na Prva HNL."}
{"id": "165450", "revid": "85894", "url": "https://gl.wikipedia.org/wiki?curid=165450", "title": "Isabel de Castro e Andrade", "text": "Isabel de Castro e Andrade, condesa de Altamira, nada en Pontedeume probablemente en 1528 e finada na mesma vila en 1582, foi unha nobre e escritora galega, considerada como a primeira poeta renacentista en galego.\nTraxectoria.\nPouco se co\u00f1ece da s\u00faa vida. Era a filla m\u00e1is nova de Fernando Ruiz de Castro Osorio, cuarto conde de Lemos, e de Teresa de Andrade, filla do conde Fernando de Andrade. Isabel casou en 1555 co, tam\u00e9n poeta, Rodrigo de Moscoso Osorio e \u00c1lvarez de Toledo, quen herdara o condado de Altamira, de quen ela recibiu o t\u00edtulo.\nCo\u00f1\u00e9ceselle algunha obra po\u00e9tica en castel\u00e1n (\"A la rosa\") e mais un \u00fanico soneto en galego, \"Soneto de la Se\u00f1ora Dona Isabel de Castro y Andrade a Don Alonso de Ercilla\", que \u00e9 unha das poucas pezas literarias cultas que se conservan dos S\u00e9culos Escuros. O soneto, datado en 1578, est\u00e1 dedicado ao escritor castel\u00e1n Alonso de Ercilla, co gallo da publicaci\u00f3n da segunda parte da s\u00faa obra \u00e9pica \"La Araucana\".\nA s\u00faa vila natal honrouna cun mon\u00f3lito en 1975."}
{"id": "165452", "revid": "25871", "url": "https://gl.wikipedia.org/wiki?curid=165452", "title": "Isabel Castro e Andrade", "text": ""}
{"id": "165453", "revid": "56817", "url": "https://gl.wikipedia.org/wiki?curid=165453", "title": "NK Zagreb", "text": "O NL Zagreb \u00e9 un club de f\u00fatbol croata da cidade de Zagreb. Fundouse en 1903\u00a0e compite na Prva HNL."}
{"id": "165454", "revid": "1093", "url": "https://gl.wikipedia.org/wiki?curid=165454", "title": "Condado de Altamira", "text": ""}
{"id": "165455", "revid": "25871", "url": "https://gl.wikipedia.org/wiki?curid=165455", "title": "Old Jerusalem", "text": "Old Jerusalem \u00e9 un proxecto musical de Francisco Silva.\nHistoria.\nO nome Old Jerusalem v\u00e9n dunha m\u00fasica de Will Oldham; Francisco Silva pensou o t\u00edtulo sonante e adoptouno para o seu proxecto musical.\nTras mostrar as s\u00faas gravaci\u00f3ns caseiras aos m\u00fasicos dos Alla Polacca, deciden facer unha edici\u00f3n de autor conxunta para lanzar Old &amp; Alla nunha edici\u00f3n limitada e numerada. O logro desa edici\u00f3n fixo que ambos os proxectos acabasen por facer copias en CD-R para distribu\u00edr polos amigos e a facer unha re-edici\u00f3n. Este logro conduciu Francisco Silva \u00e1 editora Bor-Land, rapidamente as partes chegan a un acordo para a gravaci\u00f3n de \"April\". Francisco entra en 2002 no AMP Estudo e traballa con Paulo Miranda naquel que vir\u00eda a ser aclamado pola cr\u00edtica un dos mellores discos de 2003.\nDurante 2003, Francisco comeza a presentar ao vivo temas novos, que vir\u00edan a integrar o disco seguinte do proxecto - \"Twice the Humbling Sun\". Francisco volve a traballar o disco co produtor Paulo Miranda en Viana do Castelo, localizaci\u00f3n do AMP Estudo. Debido a unha axenda de concertos bastante cuberta e a unha vida profesional na \u00e1rea de econom\u00eda, Old Jerusalem vese forzado a gravar o disco nas poucas fins de semana que ten libres, o que o impide de alcanzar o obxectivo auto-proposto de lanzar o segundo disco no decurso de 2004. \"Twice the Humbling Sun\" ve a luz do d\u00eda pronto os primeiros meses de 2005. Recibe novamente un grande aplauso dos fans que conquistou e da cr\u00edtica, onde Blitz e P\u00fablico partillan da opini\u00f3n de que este foi o mellor disco de 2005. Varios comentadores do Diario de Noticias tam\u00e9n fan referencia ao disco e col\u00f3cano nos lugares cimeiros das s\u00faas preferencias.\nFrancisco Silva escribiu a letra para un tema dos Alla Polacca, ao cal foi dado o nome de \"Geonav\", que foi publicado nunha das compilaci\u00f3ns da Bor-Land. Os Alla Polacca chegaron a contar coa participaci\u00f3n do Francisco en varios concertos para cantar ese tema. Mentres Old Jerusalem, o tema foi tam\u00e9n tocado ao vivo no festival Paredes de Coura co nome \"Rickie Lee's voice\".\nEntre varias participaci\u00f3ns e experiencias, Old Jerusalem acepta o desaf\u00edo de Henrique Amaro (RDP Antena 3) de efectuar nos estudos das Amoreiras unha sesi\u00f3n tres pistas, onde contou coa participaci\u00f3n especial da Petra (Nobody's Bizness) nas voces e de S\u00edlvio (Polaroid) no metalofone.\nEn febreiro de 2007 sae un novo disco de Old Jerusalem. \"The Temple Bell\" foi o t\u00edtulo escollido.\nDurante o ano de 2008, Old Jerusalem encontrouse novamente con Paulo Miranda no AMP Estudo para gravar un novo traballo, con lanzamento previsto para 2009.\nTam\u00e9n en 2008, Francisco Silva escribiu a letra e interpretou o tema \"The Raven King\", con base no traballo musical de Bernardo Sassetti, para a banda sonora do filme \"Second Life\", de Alexandre Cebrian Valente."}
{"id": "165458", "revid": "98629", "url": "https://gl.wikipedia.org/wiki?curid=165458", "title": "A Eirexe, Navallos, Gunt\u00edn", "text": "A Eirexe \u00e9 un lugar da parroquia de Navallos no concello de Gunt\u00edn. Segundo o IGE en 2009 ti\u00f1a 2 habitantes. Neste lugar local\u00edzanse a igrexa e o cemiterio da parroquia de San Pedro de Navallos.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "165459", "revid": "56817", "url": "https://gl.wikipedia.org/wiki?curid=165459", "title": "Virginia Bell", "text": "Virginia \"Ding Dong\" Bell, nada en 1932 en Montrose (California) e finada o 18 de xullo de 2010, foi unha modelo e actriz er\u00f3tica. Comezou a s\u00faa carreira na d\u00e9cada de 1950 como bailarina burlesca. Tivo o rol protagonista do filme \"Bell, Bare and Beautiful\" (1963), producido polo equipo da co\u00f1ecida como sexploitation, \u00e9 dicir, por Herschell Gordon Lewis e David Friedman. Foi feita a petici\u00f3n expresa do home de Bell, Eli Jackson."}
{"id": "165460", "revid": "23204", "url": "https://gl.wikipedia.org/wiki?curid=165460", "title": "Candy Barr", "text": "Candy Barr, nada o 6 de xullo de 1935 e finada o 30 de decembro de 2005, foi unha bailarina burlesca norteamericana e unha das primeiras actrices da historia do cinema pornogr\u00e1fico."}
{"id": "165462", "revid": "89787", "url": "https://gl.wikipedia.org/wiki?curid=165462", "title": "Balla", "text": "Balla \u00e9 unha banda portuguesa de pop alternativo, que xurdiu en 2000.\nInspir\u00e1ndose en Giacomo Balla, pintor italiano futurista, Armando Teixeira escolleu o nome por soar ben.\nTraxectoria.\n\"\u00c2mago\" aparece na compila\u00e7\u00e3o \"Optimus 2000\". Lanza o primeiro CD para a Norte Sur. Destac\u00e1ronse os temas \"Ela\", L\u00e2nguido\", \"\u00c2mago\" e \"A import\u00e2ncia do olhar\".\nEn 2003 lanza o disco \"Le Jeu\" con temas como \"Quero Ser o teu Volkswagen\", \"Galaxies Erotique\" e \"A Meu Favor\". Como convidadas aparecen as cantantes Sylvie C e Liliana.\nNo disco \"A Grande Mentira\" ocorre unha mudanza coa participaci\u00f3n vocal de Armando Teixeira. O grupo tam\u00e9n d\u00e1 m\u00e1is concertos. \"O Fim da Luta\" e \"Constru\u00ed Uma Mentira\" foron alg\u00fans dos maiores logro.\nA colect\u00e1nea \"RESUMO 2000-2008\" incl\u00fae o in\u00e9dito \"Tudo (em queda livre)\" e un EP con 5 remisturas.\n\"Ao Deus Dar\u00e1\" \u00e9 unha m\u00fasica de Armando Teixeira con letra de Miguel Esteves Cardoso.\nDiscograf\u00eda.\nOutros"}
{"id": "165464", "revid": "1093", "url": "https://gl.wikipedia.org/wiki?curid=165464", "title": "Leandro Carr\u00e9", "text": ""}
{"id": "165465", "revid": "98629", "url": "https://gl.wikipedia.org/wiki?curid=165465", "title": "Bulllet", "text": "Bulllet \u00e9 un proxecto iniciado en 2002 por Armando Teixeira.\nO primeiro \u00e1lbum \"The Lost Tapes\", esencialmente instrumental, foi lanzado pola . O disco estaba suxeito a un concepto relacionado coa guerra fr\u00eda. Un dos convidados era Fuse dos Dealema.\nMembros fundamentais dos Bulllet incl\u00faen Nel\u2019Assassin e Kalaf que comezou a colaborar co proxecto a partir de \"Lost Vocal Tapes\".\nKalaf revisou ao vivo outra dimensi\u00f3n. Ao vivo tam\u00e9n colabora o dese\u00f1ador Ant\u00f3nio Jorge Gon\u00e7alves.\nNo seu segundo \u00e1lbum, \"Torch Songs For Secret Agents\", hai participaci\u00f3ns especiais de Lily (vocalista dos Ballerina) e The Legendary Tiger Man.\nArmando Teixeira compuxo e produciu, a convite da TMN, o tema \"In Your Dreams\", que conta novamente coa voz de Lily. O tema tivo grande impacto e foi inclu\u00eddo na compilaci\u00f3n \"Spot\".\nDiscograf\u00eda.\nOutros"}
{"id": "165469", "revid": "23204", "url": "https://gl.wikipedia.org/wiki?curid=165469", "title": "C\u00edrculo Espa\u00f1ol de Amigos de Europa", "text": "O C\u00edrculo Espa\u00f1ol de Amigos de Europa (\"CEDADE\") foi un grupo neonazi creado en Barcelona en 1966. Estivo relacionado co creador do Partido Rexista belga e Xeneral das Waffen SS L\u00e9on Degrelle, a Jeune Europe de Jean Thiriart e os ex-combatentes da Divisi\u00f3n Azul, af\u00edns ao ideario nazi."}
{"id": "165471", "revid": "22570", "url": "https://gl.wikipedia.org/wiki?curid=165471", "title": "Melech Mechaya", "text": "Melech Mechaya \u00e9 un quinteto portugu\u00e9s de m\u00fasica klezmer, con inspiraci\u00f3ns nas m\u00fasicas roman\u00ed, \u00e1rabe e dos Balc\u00e1ns.\nTraxectoria.\nEstrea.\nCon estrea en escenarios na noite do 10 de marzo de 2007, os Melech Mechaya son unha banda portuguesa de m\u00fasica klezmer, sendo xeralmente referenciados como sendo a primeira banda deste x\u00e9nero en Portugal. Notabiliz\u00e1ndose polos seus concertos festivos e interactivos, a banda toca de Norte a Sur do pa\u00eds pronto o ano de estrea, actuando en eventos como a Festa do Avante! no Seixal e no Festival de M\u00fasicas do Mundo Etnias no Porto, e asina contrato de axenciamento e management coa Smog .\nPrimeiro \u00e1lbum.\nEn 2008 os Melech Mechaya van para o estudio gravar o seu primeiro rexistro fonogr\u00e1fico, o EP hom\u00f3nimo lanzado o d\u00eda 5 de xu\u00f1o no Cabaret Maxime en Lisboa, e a s\u00faa digress\u00e3o de m\u00e1is de 30 concertos pasa polo Festival de M\u00fasicas do Mundo \"Ritmus\" en Ponta Delgada e por 3 festivais en Espa\u00f1a - Allariz, Santiago de Compostela e no Festival de M\u00fasicas do Mundo de Vilagarcia de Arousa .\nBudja Ba.\nEn 2009 volven a estudio para gravar o seu primeiro longa-duraci\u00f3n, \"Budja Ba\", e asinan contrato de edici\u00f3n discogr\u00e1fica coa Ova\u00e7\u00e3o. O disco \u00e9 lanzado o d\u00eda 13 de xu\u00f1o no Teatro A Comuna e a banda recibe algunha atenci\u00f3n dos medios, con diversos artigos e en entrevistas en radios, prensa e televisi\u00f3n. A digresion leva as festas mechaya a importantes escenarios como o Festival de M\u00fasicas do Mundo de Sines , e o festival \u0160pancirfest na Croacia .\nAs festas de Melech Mechaya nestes 3 anos, cerca de 100 en total en Portugal, Espa\u00f1a e Croacia, tiveron a\u00ednda lugar nos m\u00e1is diversos teatros e auditorios (Guimar\u00e3es, Gouveia, Garda, Vila Real, Alcochete, Portalegre, Almada, Palmela, Estarreja, Rio Maior, Aveiro, S\u00e3o Jo\u00e3o da Madeira, Sines, Aula Magna en Lisboa etc.), prazas ao ar libre e festas populares (Tavira, Moita, Alhos Vedros, Lavradio, Almada, Leiria, Ponta Delgada, Nelas, Carrazeda de Ansi\u00e3es, Torres Novas, Foz C\u00f4a, Arruda dos Vinhos, Caldas da Rainha, Lourinh\u00e3, Almeida etc.) e varios festivais (Andan\u00e7as, Tra\u00e7adinho, Granitos Folk, Festa do Cinema Franc\u00eas, Festival Todos, Feira do Artesanato, Chaira Mediterr\u00e2nica, Feira da Luz etc.)."}
{"id": "165480", "revid": "89787", "url": "https://gl.wikipedia.org/wiki?curid=165480", "title": "Escudo de Lugo", "text": "O escudo de Lugo \u00e9 a representaci\u00f3n das armas da cidade, no que figuran varios elementos relacionados co pasado e a historia do concello.\nDescrici\u00f3n.\nSegundo Jaime Bugallal y Vela, a Moi Nobre e Leal Cidade de Lugo ten coma escudo, en campo de azur, unha torre de ouro, con dous corpos, aclarada e con terraza de goles, entre dous le\u00f3ns enfrontados, de ouro, rampantes contra a torre, e sumada dun c\u00e1liz de ouro, sumado \u00e1 s\u00faa vez de hostia de prata, radiante de ouro, entre dous anxos en adoraci\u00f3n enfrontados, de prata, sobre senllas nubes do mesmo metal. Leva un bordo de prata coa divisa Hoc hic mysterium fidei firmiter profitemur, en letras de sable e, \u00f3 timbre, unha coroa de marqu\u00e9s.\nHistoria.\nO escudo da cidade non foi sempre tal como se co\u00f1ece agora. A primeira versi\u00f3n co\u00f1ecida, da que e desco\u00f1ece a data, apareceu na R\u00faa do Mi\u00f1o, na co\u00f1ecida como \"Casa do Sangro\". Este escudo at\u00f3pase actualmente no Museo Provincial. En dito escudo non figuran os actuais anxos, sa\u00edndo s\u00f3 os le\u00f3ns e a torre, o que demostra a s\u00faa primitiva vinculaci\u00f3n co selo do Cabido Catedralicio. O primeiro escudo do que se ten constancia cos anxos custodios \u00e9 o que se atopa enriba da Porta de San Pedro na Muralla. Esta representaci\u00f3n data de 1781. Despois de diversas modificaci\u00f3ns, o escudo actual, que data de 1942, xa non cont\u00e9n os le\u00f3ns exteriores. Con todo, o Concello est\u00e1 a estudar a s\u00faa recuperaci\u00f3n.\nElementos.\nO c\u00e1liz e os anxos.\nO c\u00e1liz e a hostia figuran no escudo por mor do privilexio papal da catedral de Santa Mar\u00eda: a exposici\u00f3n permanente e p\u00fablica do Sant\u00edsimo Sacramento. Este privilexio \u00e9 s\u00f3 ostentado por esta bas\u00edlica no mundo, e est\u00edmase que a tradici\u00f3n data polo menos dende o s\u00e9culo XV. As\u00ed, o que o Sacramento at\u00f3pase en exposici\u00f3n d\u00eda e noite, sen interrupci\u00f3n, dende polo menos fai seis s\u00e9culos. Por este motivo co\u00f1\u00e9cese \u00e1s veces \u00e1 cidade como \"A cidade do Sacramento\".\nCon todo a orixe dista tradici\u00f3n \u00e9 imprecisa. Alg\u00fans investigadores rem\u00f3ntanse mesmo at\u00e9 os primeiros anos do cristianismo, a\u00ednda que non hai probas de que fose anterior aos comezos do s\u00e9culo XV. Segundo o historiador Xaime Delgado, \u00e9 probable que o inicio da exposici\u00f3n date aproximadamente de 1400. Os anxos adoradores aparecen xa no escudo lucense a finais do s\u00e9culo XVII, como consta na descrici\u00f3n de Mateo de Cisneros. A s\u00faa introduci\u00f3n no escudo foi, probablemente, s\u00f3 para encher os ocos que quedaban baleiros ao redor do c\u00e1liz.\nA torre e os le\u00f3ns.\nA torre donxonada foi engadida ao escudo posteriormente aos s\u00edmbolos eucar\u00edsticos da hostia e os anxos, quizais antes do s\u00e9culo XVII. Para alg\u00fans autores a torre representa o antigo castelo de Lugo, para outros, a Torre Augusta e hai quen a ve como unha representaci\u00f3n her\u00e1ldica da muralla.\nEn canto ao uso dos le\u00f3ns tam\u00e9n existen varias teor\u00edas. Por un lado o c\u00f3engo Pallares (s\u00e9culo XVII) viu neles unha representaci\u00f3n do valor dos cat\u00f3licos que se opuxeron aos \"herexes\", con todo hoxe pref\u00edrese pensar que te\u00f1en a s\u00faa orixe como s\u00edmbolo do valor amosado polos lucenses durante os distintos asedios que sufriu a cidade no transcurso da s\u00faa historia. Outra teor\u00eda sobre o uso do castelo e os le\u00f3ns \u00e9 que figuren como lembranza dun persoeiro medieval cuxos restos xacer\u00edan na igrexa do convento de San Francisco. Tratar\u00edase do neto do rei de Galicia Afonso IX, Pedro Enr\u00edquez, conde de Trast\u00e1mara, de Lemos e Sarria.\nA coroa.\nO escudo est\u00e1 timbrado por unha coroa de marqu\u00e9s polos servizos prestados \u00e1 cidade pola antiga familia lucense de Prado, marqueses de San Marti\u00f1o de Ombreiro.\nA divisa.\nA divisa latina \"Hoc hic mysterium fidei firmiter profitemur\" ten, ao igual c\u00f3 c\u00e1liz, a s\u00faa orixe na Catedral de Lugo e no privilexio papal de exposici\u00f3n permanente do Sant\u00edsimo Sacramento. Polo tanto, a lenda fai referencia ao misterio da consagraci\u00f3n do corpo de Xes\u00fas Cristo. Este mesmo lema foi adoptado orixinalmente no escudo do reino de Galicia, onde o atopamos en representaci\u00f3ns gr\u00e1ficas a partir do s\u00e9culo XVII, e posteriormente trasladado ao lucense. A s\u00faa traduci\u00f3n literal \u00e9: \"Aqu\u00ed confesamos firmemente este misterio da fe\"."}
{"id": "165487", "revid": "98629", "url": "https://gl.wikipedia.org/wiki?curid=165487", "title": "Isabel de Barreto", "text": "Isabel de Barreto de Castro, nada probablemente en Pontevedra na d\u00e9cada de 1560, ou quizais en Lima, foi unha navegante probablemente galega do s\u00e9culo XVI.\nTraxectoria.\nSegundo algunhas fontes, o seu pai, Francisco Barreto, era un comerciante portugu\u00e9s nado en Faro. Este, en 1547, f\u00edxose ao mar no \u00cdndico. En 1555 fora nomeado gobernador das Indias Portuguesas, e viviu en Lisboa entre 1561 e 1569. Por\u00e9n, con esta historia non semella sinxelo nin situar a Isabel de Barreto en Pontevedra na d\u00e9cada de 1560 nin no Per\u00fa uns anos m\u00e1is tarde, onde chegar\u00eda precisamente acompa\u00f1ando a s\u00faa familia e o s\u00e9quito do novo vicerrei. Outras fontes sit\u00faana como unha rica lime\u00f1a, do barrio de Santa Ana, filla dos comerciantes portugueses Nuno Rodrigues Barreto e Mariana de Castro.\nO que si parece incontrovertible \u00e9 que casou en Lima en 1585 ou 1586 co adiantado \u00c1lvaro de Menda\u00f1a, quen explorara xa parte do Pac\u00edfico para o Castela e chegara ata as Illas Salom\u00f3n. Precisamente, Isabel viaxa co seu home na segunda grande exploraci\u00f3n deste, que partiu con destino \u00e1s Salom\u00f3n en abril de 1595. A viaxe foi patrocinada polo vicerrei Garc\u00eda Hurtado de Mendoza, marqu\u00e9s de Ca\u00f1ete, precisamente grazas \u00e1 influencia de Isabel de Barreto. O obxectivo era establecer unha colonia nas illas Salom\u00f3n para impedir que os piratas ingleses atopasen un refuxio no Pac\u00edfico dende o cal atacar as Filipinas ou a costa americana.\nA viaxe \u00e1s Illas Salom\u00f3n.\nEmbarc\u00e1ronse 368 persoas entre homes e mulleres, tanto libres como escravas e escravos, co obxectivo de fundar unha colonia. Tam\u00e9n \u00edan na expedici\u00f3n tres irm\u00e1ns de Isabel de Barreto. O piloto maior era o portugu\u00e9s Pedro Fern\u00e1ndez de Quir\u00f3s. Os catro barcos eran: \nA expedici\u00f3n partiu do porto de El Callao. Logo de facer escala no porto peruano de Paita, atopou as illas Marquesas e bautiz\u00e1ronas as\u00ed en honra do vicerrei, o marqu\u00e9s de Ca\u00f1ete. Durante dez d\u00edas exploraron as illas do sur do arquip\u00e9lago. De cami\u00f1o cara ao oeste, pasaron por diante dunha das illas Cook e dunha das Tuvalu at\u00e9 que chegaron \u00e1s illas Santa Cruz, arquip\u00e9lago do sur das illas Salom\u00f3n. Ao pasar xunto ao Tinakula, un volc\u00e1n en actividade na illa de Nend\u00f6, perderon a Santa Isabel, a nave almiranta, nunha treboada.\nFundaron unha colonia na illa de Santa Cruz onde \u00c1lvaro de Menda\u00f1a, o home de Isabel, enfermo de malaria, perde o control da situaci\u00f3n. Os soldados cometen crimes e excesos cos pobos ind\u00edxenas e prod\u00facese un intento de rebeli\u00f3n. O 18 de outubro de 1595 morre Menda\u00f1a e Isabel faise cargo da expedici\u00f3n. Ao deteriorarse a\u00ednda m\u00e1is a convivencia, abandonan a colonia e marchan \u00e1s Filipinas. No cami\u00f1o p\u00e9rdense as outras d\u00faas naves, a San Felipe e a Santa Catalina, e s\u00f3 chega a porto a San Ger\u00f3nimo, guiada por Pedro Fernandes de Queiroz.\nA segunda viaxe.\nA morte de Menda\u00f1a converteu a Isabel en herdeira das terras que conquistaran. Recibiu os t\u00edtulos de gobernadora da colonia de Santa Cruz e adiantada das illas de Po\u00f1ente. Tres meses despois de chegar a Manila, casou con Fernando de Castro, parente do seu home e xeneral destinado en Filipinas. En 1597 fanse de novo ao mar e chegan ata Acapulco (M\u00e9xico), dende onde se trasladan a Guanaco na Arxentina. Al\u00ed estabelecen unha encomenda, un tipo de propiedade rural onde as xentes ind\u00edxenas traballaban escravizadas.\nNese momento descobre que o rei Filipe III lle outorgou os privilexios sobre as Illas Salom\u00f3n a Pedro Fern\u00e1ndez de Quir\u00f3s, co que anulaba os anteriores dela. Para protestar por esta afronta, viaxan primeiro a Lima e posteriormente a Espa\u00f1a.\nCrese que faleceu en Galicia."}
{"id": "165489", "revid": "85894", "url": "https://gl.wikipedia.org/wiki?curid=165489", "title": "Xos\u00e9 Lu\u00eds Axeitos", "text": "Xos\u00e9 Lu\u00eds Axeitos Agrelo, nado en Asadelos (Asados, Rianxo) o 1 de xaneiro de 1945, \u00e9 un escritor e investigador galego. \u00c9 membro da Real Academia Galega desde 2004.\nTraxectoria.\nEstudou Filosof\u00eda e Letras na Universidade de Santiago de Compostela e licenciouse en Filolox\u00eda Rom\u00e1nica na Universidade de Salamanca onde foi alumno do profesor Jos\u00e9 Lu\u00eds Pensado, mestre da filolox\u00eda galega a quen debe o seu achegamento ao s\u00e9culo XVIII. Foi catedr\u00e1tico de Lingua e Literatura Castel\u00e1 no IES Rafael Dieste da Coru\u00f1a, cidade na que reside e onde exerceu a s\u00faa profesi\u00f3n desde 1989. Tam\u00e9n \u00e9 profesor-titor da UNED na s\u00faa sede da Coru\u00f1a.\nNo campo da literatura dedica especial atenci\u00f3n a Dieste, Lu\u00eds Seoane e Manuel Antonio, aos que estudou e editou. Tense preocupado tam\u00e9n polo mundo da edici\u00f3n en Galicia. Ingresou na Real Academia Galega o 30 de outubro de 2004, sendo Arquiveiro-Bibliotecario dela desde o 17 de decembro de 2005 ata o 18 de decembro de 2009.\nFoi conferenciante, participou como relator en congresos sobre o exilio e sobre distintos escritores galegos. Organizou os congresos de Lu\u00eds Seoane e Rafael Dieste. Colaborou en exposici\u00f3ns relacionadas co libro galego na Arxentina e coas biograf\u00edas de Rafael Dieste e Alfonso Daniel Rodr\u00edguez Castelao.\nForma parte do consello editorial da \"Biblioteca del Exilio\" e do consello de redacci\u00f3n das revistas \"Citania\", \"Cuadrante\", \"Uni\u00f3n Libre\". Ten publicado artigos en \"Bolet\u00edn Galego de Literatura\", \"\u00cdnsula\", \"Verba\", \"A Trabe de Ouro\", \"Grial\", \"Zurgai\" e \"Serta\"."}
{"id": "165490", "revid": "1888", "url": "https://gl.wikipedia.org/wiki?curid=165490", "title": "Xos\u00e9 Lu\u00eds Axeitos Agrelo", "text": ""}
{"id": "165491", "revid": "98629", "url": "https://gl.wikipedia.org/wiki?curid=165491", "title": "Luis Miguel Ramis", "text": "Luis Miguel Ramis Monfort, nado en Tarragona o 25 de xullo de 1970, \u00e9 un exfutbolista e actual adestrador de f\u00fatbol espa\u00f1ol. Xogaba de defensa."}
{"id": "165493", "revid": "135317", "url": "https://gl.wikipedia.org/wiki?curid=165493", "title": "Pic\u00e4 Tumilho", "text": "Os Pic\u00e4 Tumilho son unha banda portuguesa creada en 1998, orixinaria de Miranda do Douro, que canta en mirand\u00e9s. Ten un estilo propio co\u00f1ecido como \"agr\u00edcola rock\".\nMembros.\nFundadores\nIntegrantes actuais\nEx-integrantes"}
{"id": "165495", "revid": "52194", "url": "https://gl.wikipedia.org/wiki?curid=165495", "title": "Marcionismo", "text": "O marcionismo \u00e9 unha doutrina cristi\u00e1 do s\u00e9culo II defendida por Marci\u00f3n.\nHistoria e caracter\u00edsticas.\nEsta corrente do cristianismo primitivo afirmaba que o Deus da Tor\u00e1 xud\u00eda, o Deus de Israel do Antigo Testamento non era o Deus Pai de Xes\u00fas de Nazaret. Entrementres o Deus dos xudeus era un lexislador, xusticeiro e celoso, o Creador do Universo material e o causante da enfermidade, a corrupci\u00f3n e o sufrimento, o Deus Pai de Xes\u00fas era unha divindade omnipotente, misericordiosa e bondadosa. Xes\u00fas non era o Mes\u00edas dos xudeus sen\u00f3n o enviado do Deus misericordioso para predicar o amor e ofrecerse en sacrificio para aplacar a carraxe e a xenreira do Deus da xustiza, o Deus creador. Xes\u00fas, xa que logo, non se encarnou nin a s\u00faa carne resucitou, sen\u00f3n que era unha alma cun corpo aparente, a\u00ednda que si sufriu na cruz pero dun xeito non f\u00edsico ou material.\nMarci\u00f3n foi o primeiro pensador criti\u00e1n que se esfozou por establecer un canon de escrituras inspiradas. Rexeitou todas as da Biblia xud\u00eda, o Antigo Testamento, e escolleu os escritos que m\u00e1is adiante formar\u00edan o Evanxeo de Lucas sen os relatos da infancia (Xes\u00fas, segundo el, non naceu]. Recolleu as cartas de Paulo de Tarso, entre as que non se encontraba a Carta a Tito e a Carta a Timoteo. Isto encirrou ao cristianismo ortodoxo a esforzarse por definir un canon. As s\u00faas doutrinas foron consideradas her\u00e9ticas por Xustino M\u00e1rtir e Tertuliano.\nO marcionismo acadou un \u00e9xito notable constitu\u00edndo igrexas en diversas latitudes especialmente en Asia Menor e mant\u00edvose moi activo durante varios s\u00e9culos."}
{"id": "165498", "revid": "56817", "url": "https://gl.wikipedia.org/wiki?curid=165498", "title": "Rakel Winchester", "text": "Rakel Winchester \u00e9 o nome dunha banda de m\u00fasica cordobesa liderada por Raquel Riquelme, a quen artisticamente tam\u00e9n se co\u00f1ece como Rakel Winchester. Mesturan pop con rock e flamenco. As letras son sempre en clave humor\u00edstica e de tem\u00e1tica sexual."}
{"id": "165502", "revid": "23204", "url": "https://gl.wikipedia.org/wiki?curid=165502", "title": "Into Your Arms", "text": "\"Into Your Arms\" \u00e9 unha canci\u00f3n da banda estadounidense de rock alternativo The Lemonheads, editada en 1993 como sinxelo do seu \u00e1lbum \"Come on Feel the Lemonheads\". Acadou o n\u00famero 1 na lista da Billboard \"Modern Rock Tracks\" en novembro de 1993, e permaneceu nese posto nove semanas, un r\u00e9cord que nese tempo ti\u00f1a U2, e que posteriormente ser\u00eda batido por Oasis, Marcy Playground, Red Hot Chili Peppers e Foo Fighters. O tema conseguiu o posto 67 na lista \"Billboard Hot 100\", a \u00fanica aparici\u00f3n da banda nesa lista."}
{"id": "165503", "revid": "1987", "url": "https://gl.wikipedia.org/wiki?curid=165503", "title": "Golden Feelings", "text": "Golden Feelings \u00e9 o \u00e1lbum de estrea do m\u00fasico estadounidense de rock alternativo Beck, editado en 1993 polo selo Sonic Enemy. O \u00e1lbum amosa as s\u00faas ra\u00edces na escena anti-folk de Nova York.\nInicialmente s\u00f3 estivo dispo\u00f1ible en cantidades limitadas en casete, pero Sonic Enemy remasterizou o \u00e1lbum e reeditouno en CD a mediados de 1999. Beck molestouse xa que o fixeron sen o seu permiso e, despois de co\u00f1ecer o seu enfado, Sonic Enemy parou de facer m\u00e1is copias. S\u00f3 se fabricaron 2.000, facendo que o CD se convertese nun obxecto moi valioso."}
{"id": "165505", "revid": "56817", "url": "https://gl.wikipedia.org/wiki?curid=165505", "title": "A Western Harvest Field by Moonlight", "text": "A Western Harvest Field by Moonlight \u00e9 un EP do m\u00fasico estadounidense de rock alternativo Beck, editado en 1994 polo selo Fingerpaint. Foi lanzado en vinilo de 10\" e est\u00e1 composto principalmente por experimentos de son que Beck fixo antes de \"Mellow Gold\", pero cont\u00e9n tam\u00e9n un feixe de canci\u00f3ns de \"blues\" ac\u00fasticas. Aparecido despois de \"The Banjo Story\" e \"Golden Feelings\", \"A Western Harvest Field by Moonlight\" \u00e9 o terceiro e derradeiro cunha edici\u00f3n independente non oficial, que son extremadamente dif\u00edciles de consegir."}
{"id": "165506", "revid": "98629", "url": "https://gl.wikipedia.org/wiki?curid=165506", "title": "Stray Blues", "text": "Stray Blues \u00e9 un recompilatorio do artista estadounidense de rock alternativo Beck, editado o 1 de xu\u00f1o do 2000 s\u00f3 no Xap\u00f3n. \u00c9 unha colecci\u00f3n de caras-b que conta co tema \"Burro\", unha versi\u00f3n en espa\u00f1ol de \"Jackass\" e tam\u00e9n unha versi\u00f3n da canci\u00f3n de Skip Spence \"Halo of Gold\". Lanzouse nunha edici\u00f3n limitada de 70.000 copias."}
{"id": "165507", "revid": "56817", "url": "https://gl.wikipedia.org/wiki?curid=165507", "title": "Interpol EP", "text": "Interpol EP \u00e9 un EP da banda estadounidense de post-punk revival Interpol, editado o 4 de xu\u00f1o do 2002 polo selo Matador Records."}
{"id": "165508", "revid": "56817", "url": "https://gl.wikipedia.org/wiki?curid=165508", "title": "The Black EP", "text": "The Black EP \u00e9 un EP da banda estadounidense de post-punk revival Interpol, editado en agosto do 2003 polo selo EMI. \u00c9 unha colecci\u00f3n de gravaci\u00f3ns ao vivo das \"Black Sessions\", feitas na emisora francesa de radio Radio France.== Listaxe de canci\u00f3ns =="}
{"id": "165509", "revid": "56817", "url": "https://gl.wikipedia.org/wiki?curid=165509", "title": "Interpol Remix", "text": "Interpol Remix \u00e9 un EP da banda estadounidense de post-punk revival Interpol, editado o 22 de novembro do 2005 polo selo Matador Records. Consiste en catro temas do seu \u00e1lbum \"Antics\", cada un deles remesturado por un membro da banda: \"NARC,\" \"Length of Love,\" \"Public Pervert\" e \"Not Even Jail\" remesturados por Paul Banks, Sam Fogarino, Carlos Dengler e Daniel Kessler respectivamente.\nFoi publicado nos Estados Unidos en dous formatos: un CD sinxelo cons catro temas (aparecido o o 22 de novembro do 2005) e un conxunto de catro discos de vinilo de 12\" (o 6 de decembro) cunha canci\u00f3n cada un. As remesturas foron orixinalmente lanzadas como caras b do sinxelo brit\u00e1nico da banda \"C'mere\" o 30 de marzo de 2006 en tres formatos distintos. Ata que eses temas foron publicados nun disco extra adxunto \u00e1 reedici\u00f3n especial de \"Antics\", o \u00fanico xeito que tiveron os seareiros estadounidenses de escoitalo foi importando os sinxelos do Reino Unido ou descarg\u00e1ndoos v\u00eda \"peer-to-peer\"."}
{"id": "165510", "revid": "56817", "url": "https://gl.wikipedia.org/wiki?curid=165510", "title": "Live in Astoria EP", "text": "Live in Astoria EP \u00e9 un EP ao vivo da banda estadounidense de post-punk revival Interpol, editado o 27 de novembro do 2007 polo selo Capitol Records. Foi gravado durante o concerto que celebraron no London Astoria o d\u00eda 2 de xullo do 2007, durante a parte europea da s\u00faa xira de promoci\u00f3n do \"Our Love to Admire\"."}
{"id": "165512", "revid": "1093", "url": "https://gl.wikipedia.org/wiki?curid=165512", "title": "Pedro Fern\u00e1ndez de Quir\u00f3s", "text": ""}
{"id": "165514", "revid": "1093", "url": "https://gl.wikipedia.org/wiki?curid=165514", "title": "Isabel Barreto", "text": ""}
{"id": "165516", "revid": "5863", "url": "https://gl.wikipedia.org/wiki?curid=165516", "title": "Pem\u00f3n Bouzas", "text": "Jos\u00e9 Ram\u00f3n Bouzas Cama\u00f1o, nado en Palmeira (Ribeira) en 1957, \u00e9 un xornalista e escritor galego.\nTraxectoria.\nComezou estudando medicina en Santiago pero deixouno. En 1979 comeza a traballar na emisora de radio Cadena SER, e en 1985 pasa \u00e1 Cadena COPE. A finais dese mesmo ano, e tras a creaci\u00f3n da Televisi\u00f3n de Galicia, incorp\u00f3rase \u00e1 televisi\u00f3n p\u00fablica de Galicia, onde desenvolveu o seu labor profesional durante tres d\u00e9cadas, ao que lle sumou, entre 1986 e 1992 tam\u00e9n a direcci\u00f3n e presentaci\u00f3n de programas na Radio Galega. Durante os primeiros anos da s\u00faa carreira realizou programas de entretemento e magac\u00edns, como \"Eirado\", \"Entre n\u00f3s\", \"Coa mi\u00f1a xente\" ou \"Espacio aberto\". Foi co\u00f1ecido sobre todo por dirixir e presentar o programa \"Encontros\", onde se favorec\u00eda e filmaba o reencontro de familias de emigrantes galegos e dos seus parentes de Galicia. Na d\u00e9cada de 2000 dedicouse sobre todo \u00e1 produci\u00f3n e filmaci\u00f3n de documentais como \"O Cami\u00f1o Franc\u00e9s\" (2004), \"Historias de Compostela\" (2004), \"Jacinto Caama\u00f1o, o paso do Noroeste\" (2006), \"Encrucilladas\" (2007), \"Un mar de velas\" (2007) ou \"Paix\u00f3n polo mar\" (2008).\nComo escritor en lingua galega publicou o conto de Nadal, \"A Estrela de Oriente\" (2010), o libro de viaxes \"Novos pasos por Breta\u00f1a\" (2014) e a novela \"A voz do vento\" (2014), ambientada nos acontecementos ocorridos arredor da figura de Mar\u00eda Soli\u00f1o, e coa que ga\u00f1ou o LX Premio Ateneo Ciudad de Valladolid."}
{"id": "165517", "revid": "8758", "url": "https://gl.wikipedia.org/wiki?curid=165517", "title": "SER", "text": ""}
{"id": "165518", "revid": "1093", "url": "https://gl.wikipedia.org/wiki?curid=165518", "title": "Cadena COPE", "text": ""}
{"id": "165519", "revid": "1093", "url": "https://gl.wikipedia.org/wiki?curid=165519", "title": "Encontros", "text": "Encontros foi o nome de dous programas distintos da Televisi\u00f3n de Galicia:"}
{"id": "165520", "revid": "1093", "url": "https://gl.wikipedia.org/wiki?curid=165520", "title": "Luis \u00c1lvarez Pousa", "text": ""}
{"id": "165521", "revid": "1093", "url": "https://gl.wikipedia.org/wiki?curid=165521", "title": "Emigraci\u00f3n galega", "text": ""}
{"id": "165522", "revid": "89787", "url": "https://gl.wikipedia.org/wiki?curid=165522", "title": "WikiLeaks", "text": "WikiLeaks non \u00e9 un proxecto da Fundaci\u00f3n Wikimedia.\nWikiLeaks (\"WikiFiltraci\u00f3ns\" ou \"WikiFugas\" en ingl\u00e9s) \u00e9 unha organizaci\u00f3n internacional dos medios de comunicaci\u00f3n e sen \u00e1nimo de lucro que publica a trav\u00e9s do seu sitio web informes an\u00f3nimos e documentos filtrados con contido sens\u00edbel en materia de interese p\u00fablico, preservando o anonimato das s\u00faas fontes. O lanzamento da p\u00e1xina web realizouse en decembro de 2006, e a s\u00faa actividade comezou en xullo de 2007 e desde esta data a s\u00faa base de datos creceu constantemente at\u00e9 acumular 1,2 mill\u00f3ns de documentos. Est\u00e1 xestionado por The Sunshine Press.\nHistoria e caracter\u00edsticas.\nA organizaci\u00f3n ofr\u00e9cese a recibir filtraci\u00f3ns que desvelen comportamentos non \u00e9ticos por parte de gobernos, relixi\u00f3ns e empresas de todo o mundo, e concretamente dos pa\u00edses que consideran que te\u00f1en r\u00e9ximes totalitarios. Polo de agora as actividades m\u00e1is destacadas de WikiLeaks centr\u00e1ronse na actividade exterior dos Estados Unidos, especialmente en relaci\u00f3n coas guerras de Iraq e de Afganist\u00e1n.\nWikiLeaks descr\u00edbese a si mesma como unha organizaci\u00f3n fundada por disidentes chineses, as\u00ed como por periodistas, matem\u00e1ticos e tecn\u00f3logos de empresas start-up dos Estados Unidos, Taiw\u00e1n, Europa, Australia e Sur\u00e1frica. Os creadores de WikiLeaks non foron formalmente identificados. Un dos seus asesores, editor xefe e actual director \u00e9 o australiano Julian Assange. O voceiro, desde setembro de 2010, \u00e9 Kristinn Hrafnsson, despois da renuncia de Daniel Domscheit-Berg, o cal planea fundar o seu propio portal de filtraci\u00f3ns.\nA pesar do seu nome, Wikileaks non \u00e9 un sitio wiki habitual, xa que actualmente os lectores que non te\u00f1en os permisos adecuados non poden cambiar o seu contido. WikiLeaks usa unha versi\u00f3n modificada do software de MediaWiki e o seu servidor principal est\u00e1 aloxado no ISP sueco PRQ. Para protexer o anonimato dos seus informantes, WikiLeaks utiliza OpenSSL, Freenet, Tor e PGP. En agosto de 2010 o Partido Pirata sueco firmou con Wikileaks un acordo para aloxar a s\u00faa p\u00e1xina web e poder conseguir a inmunidade da s\u00faa p\u00e1xina. Non obstante, debido \u00e1 derrota electoral deste partido, non prosperou a iniciativa de ofrecer inmunidade a Wikileaks.\nAnte os ataques de denegaci\u00f3n de servizo (DDoS), pola filtraci\u00f3n \"Cable Gate\" o 30 de novembro de 2010 WikiLeaks traslada a s\u00faa informaci\u00f3n aos servidores Amazon EC2 de computaci\u00f3n en nube de Amazon. O d\u00eda [[1 de decembro]] Amazon, ante as presi\u00f3ns do senador [[Joe Liebermann]], deixa de albergar a WikiLeaks. WikiLeaks, a trav\u00e9s de [[Twitter]], sinala que se Amazon est\u00e1 en contra da [[Primeira Emenda \u00e1 Constituci\u00f3n dos Estados Unidos|Primeira Emenda]] deber\u00eda deixar de vender libros.\nFiltraci\u00f3ns m\u00e1is relevantes.\n[[Ficheiro:Julian Assange 20091117 Copenhagen 1 cropped to shoulders.jpg|200px|miniatura|[[Julian Assange]], fundador da WikiLeaks.]]\nInforme da intelixencia estadounidense acerca de Wikileaks.\nO [[15 de marzo]] de 2010 Wikileaks publicou un informe do [[Departamento de Defensa dos Estados Unidos]] no cal trataba varias filtraci\u00f3ns protagonizadas por esta web relacionadas con intereses estadounidenses e propo\u00f1\u00eda diversas v\u00edas para marxinala.\nV\u00eddeo de asasinato de xornalistas.\nO d\u00eda [[5 de abril]] de 2010 WikiLeaks publicou un v\u00eddeo onde se ven soldados estadounidenses asasinando o reporteiro de Reuters Namir Noor-Eldeen, o seu axudante e nove persoas m\u00e1is, algunhas delas cando \u00edan recoller os mortos e feridos. Vese claramente que ning\u00fan deles fixo o amago de atacar o [[AH-64 Apache|helic\u00f3ptero Apache]] desde o cal lles dispararon: nin tan sequera o miraron. A\u00ednda que a axencia [[Reuters]] solicitou en numerosas ocasi\u00f3ns o material, neg\u00f3uselles at\u00e9 que WikiLeaks o conseguiu in\u00e9dito e puxo en xaque o aparato militar dos Estados Unidos, manchando a imaxe deste ex\u00e9rcito no mundo. O material foi subministrado por [[Chelsea Manning]].\nO ex\u00e9rcito dos Estados Unidos negou que incumprise as s\u00faas normas de enfrontamento.\nDiarios da Guerra de Afganist\u00e1n: 31 de xullo de 2010 (Afghan War Diary).\nEn relaci\u00f3n coa [[Guerra de Afganist\u00e1n (2001-2021)|Guerra de Afganist\u00e1n iniciada en 2001]], o [[25 de xullo]] de [[2010]] os peri\u00f3dicos \"[[The Guardian]]\", \"[[The New York Times]]\" e \"[[Der Spiegel]]\" fixeron p\u00fablicos un conxunto duns 92.000 documentos sobre a guerra de Afganist\u00e1n entre os anos 2004 e 2009. Estes chegaron a trav\u00e9s de Wikileaks sen compensaci\u00f3n econ\u00f3mica \u00e1 p\u00e1xina.\nEntre os documentos incl\u00faense sucesos non revelados at\u00e9 aquela altura: v\u00edtimas civ\u00eds provocadas por soldados dos Estados Unidos e por soldados dos pa\u00edses aliados, fogo amigo, conexi\u00f3ns entre a intelixencia paquistan\u00ed e os [[talib\u00e1ns]] insurxentes. Outros documentos, ao redor de 15.000, non foron liberados por falta de comprobar que non supo\u00f1an un perigo para xente inocente, namentres que outros non ser\u00e1n filtrados polo mesmo motivo.\nO goberno dos [[Estados Unidos de Am\u00e9rica|Estados Unidos]] acusou a WikiLeaks de p\u00f3r en perigo a vida de civ\u00eds aos que se tomou declaraci\u00f3n para elaborar os informes militares. O fundador de WikiLeaks, [[Julian Assange]], manifestou que a [[Casa Branca]] estaba informada unha semana antes da publicaci\u00f3n co obxecto de \"minimizar a aparici\u00f3n dos nomes dalg\u00fans informantes\". Segundo Assange, o Goberno dos EEUU negouse a colaborar e non deu resposta ningunha. Estes contactos previos \u00e1 publicaci\u00f3n foron negados polo [[O Pent\u00e1gono|Pent\u00e1gono]].\nO 29 de xullo colgouse na p\u00e1xina un arquivo denominado \"Insurance file\" (\"Arquivo seguro\" en ingl\u00e9s). O arquivo, de 1,4 GB, est\u00e1 cifrado con [[Advanced Encryption Standard|AES]] polo que se precisa dunha clave, de 256 bits, para o descifrar. Espec\u00falase con que se tratar\u00eda dunha filtraci\u00f3n cuxo contrasinal se far\u00eda p\u00fablica en caso de que Wikileaks sufrira alg\u00fan ataque grave, como a detenci\u00f3n de [[Julian Assange]].\nRexistros da Guerra de Iraq: 22 de outubro de 2010 (Irak War Logs).\nO 22 de outubro de 2010 Wikileaks publ\u00edcase \"[[Irak War Logs]]\" ([[Documentos da guerra de Iraq]]), 391.831 documentos filtrados desde [[O Pent\u00e1gono]] (sede do [[Departamento de Defensa dos Estados Unidos]]) sobre a [[guerra de Iraq]] e a s\u00faa ocupaci\u00f3n entre o 1 de xaneiro de 2004 e o 31 de decembro de 2009 nos que se revelan, entre outros asuntos, o uso sistem\u00e1tico de [[torturas]], a cifra de 109.032 mortos en [[Iraq]] -dos que 66.081 foron civ\u00eds, o 63%; 23984 'inimigos etiquetados como insurxentes'; 15.196 do \"pa\u00eds anfitri\u00f3n\" (as forzas do goberno iraqu\u00ed) e 3.771 foron mortos \"amigos\" (forzas da coalici\u00f3n)-. Cada d\u00eda, de media, morreron 31 civ\u00eds, durante un per\u00edodo de seis anos. Nos 'Diarios da Guerra Afg\u00e1', publicado anteriormente por Wikileaks, que abrangue o mesmo per\u00edodo, morreron unhas 20.000 persoas. Ademais do n\u00famero de mortos e outros crimes, a filtraci\u00f3n confirma a axuda de [[Ir\u00e1n]] \u00e1s milicias iraqu\u00eds. Como na filtraci\u00f3n dos \"Diarios da Guerra de Afganist\u00e1n\" o seguimento da filtraci\u00f3n f\u00edxose a trav\u00e9s da p\u00e1xina de wikileaks e das edici\u00f3ns dixitais de [[The Guardian]] e [[The New York Times]], [[Le Monde]], [[Der Spiegel]], [[Al Jazeera]] e o [[Bureau of Investigative Journalism]].\n[[The Guardian]] informou que o 21 de outubro recibira todos os documentos. O 22 de outubro de 2010 [[Al Jazeera]], adiant\u00e1ndose media hora ao horario establecido, lanzou a filtraci\u00f3n denominada \"Rexistros da Guerra de Irak\". Pouco despois de que o material de orixe estivese dispo\u00f1\u00edbel nos medios indicados colgouse na p\u00e1xina WikiLeaks con funci\u00f3ns de buscas, debido \u00e1 cantidade de material filtrado. A [[BBC]], citando o [[Pent\u00e1gono]], considera os \"Rexistros da Guerra de Irak\" \"a maior filtraci\u00f3n de documentos clasificados da s\u00faa historia.\"\nSegundo [[Julian Assange]], os [[documentos da guerra de Iraq]] publicados reflicten a verdade da [[guerra de Iraq]]: as autoridades estadounidenses deixaron sen investigar centos de informes que denunciaban abusos, torturas, violaci\u00f3ns e incluso asasinatos cometidos sistematicamente pola Polic\u00eda e o Ex\u00e9rcito iraqu\u00ed, aliados das forzas internacionais que invadiron o pa\u00eds. Oficiais brit\u00e1nicos e estadounidenses insist\u00edan at\u00e9 agora en que non hab\u00eda rexistro oficial das v\u00edtimas. Os informes, apoiados por evidencias m\u00e9dicas, describen a situaci\u00f3n de prisioneiros cos ollos vendados, coas mans atadas, recibindo golpes, lategazos e soportando descargas el\u00e9ctricas. Todas estas torturas foron realizadas co co\u00f1ecemento do [[O Pent\u00e1gono|Pent\u00e1gono]], das autoridades militares e pol\u00edticas dos Estados Unidos e tam\u00e9n doutras forzas internacionais que participaron na guerra de Irak (basicamente [[Gran Breta\u00f1a]] xunto cos [[Estados Unidos de Am\u00e9rica|EUA]]). A pesar de que non consta que os soldados estadounidenses realizasen abusos, si que utilizaron a ameaza de abusos por parte das forzas iraqu\u00eds para obter informaci\u00f3n dos detenidos.\nOs papeis do Departamento de Estado (Cable Gate).\nO 28 de novembro de 2010, Wikileaks filtroulle \u00e1 prensa internacional unha colecci\u00f3n de 251.187 \"cables\" ou comunicaci\u00f3ns entre o Departamento de Estado estadounidense coas s\u00faas embaixadas por todo o mundo (denominados en ingl\u00e9s \"United States diplomatic cables leak\", \"Cable Gate\" ou \"Secret US Embassy Cables \"). Tr\u00e1tase da maior filtraci\u00f3n de documentos secretos da historia. WikiLeaks proporcionoulles esa informaci\u00f3n aos xornais [[The Guardian]], [[The New York Times]], [[Le Monde]], [[El Pa\u00eds]] e ao semanario \"[[Der Spiegel]]\".\nOutros portais especializados en filtraci\u00f3ns.\nAdemais da intenci\u00f3n de [[Daniel Domscheit-Berg]] (antigo portavoz de Wikileaks) de fundar o seu propio portal de filtraci\u00f3ns, existen outras p\u00e1xinas que, na defensa da liberdade de prensa e a transparencia exix\u00edbel aos gobernos, institucions e empresas, publican documentos prohibidos ou sens\u00edbeis:\nProxecto alleo \u00e1 Wikipedia.\nO [[Wikileaks]] non est\u00e1 afiliado \u00e1 [[Wikipedia]] ou a calquera proxectos da [[Fundaci\u00f3n Wikimedia]]. O termo [[wiki]] \u00e9 xen\u00e9rico e pode ser usado por calquera persoa, xur\u00eddica ou f\u00edsica, para calquera raz\u00f3n. O sitio Wikileaks s\u00f3 coincidentemente utiliza o [[software libre]] MediaWiki, que \u00e9 o mesmo utilizado pola Fundaci\u00f3n Wikimedia, e que calquera pode operar.\nO xornal \"[[The Daily Telegraph]]\", do [[Reino Unido]], publicou unha reportaxe na que [[Jimmy Wales]], o fundador da Wikipedia, afirma que non est\u00e1 relacionado ao Wikileaks.org e que moitas persoas est\u00e1n confundido.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Xornalismo]]\n[[Categor\u00eda:Novas filtradas]]"}
{"id": "165525", "revid": "98629", "url": "https://gl.wikipedia.org/wiki?curid=165525", "title": "Augusto C\u00e9sar Sandino", "text": "Augusto Nicol\u00e1s Calder\u00f3n Sandino, m\u00e1is co\u00f1ecido como Augusto C\u00e9sar Sandino, nado en Niquinohomo o 18 de maio de 1895 e finado en Managua o 21 de febreiro de 1934, foi un campesi\u00f1o, patriota e revolucionario nicaraguano. Est\u00e1 considerado heroe Nacional de Nicaragua, e xunto co poeta Rub\u00e9n Dar\u00edo constit\u00fae a m\u00e1xima expresi\u00f3n da Nacionalidade Nicaraguana. \u00c9 alcumado \u00abXeneral de Homes Libres\u00bb.\nFoi un l\u00edder da resistencia nicaraguana contra o ex\u00e9rcito de ocupaci\u00f3n estadounidense no seu pa\u00eds. Trala retirada das forzas estadounidenses, foi asasinado a traiz\u00f3n polo Xeneral Anastasio Somoza Garc\u00eda, Xefe Director da Guardia Nacional creada polos EUA, quen ti\u00f1a un proxecto pol\u00edtico persoal para o que Sandino era un estorbo. Foi asasinado xunto co seu irm\u00e1n S\u00f3crates Sandino e mailos seus lugartenentes por membros da Guardia Nacional en Managua. As s\u00faas acci\u00f3ns e ensinanzas foron a base ideol\u00f3xica para a fundaci\u00f3n, anos m\u00e1is tarde, da Fronte Sandinista de Liberaci\u00f3n Nacional (FSLN).\nTraxectoria.\nAugusto Nicol\u00e1s Calder\u00f3n Sandino naceu en Niquinohomo (Departamento de Masaya), fillo ilex\u00edtimo de Gregorio Sandino (un adi\u00f1eirado cultivador de caf\u00e9), e Margarita Calder\u00f3n, unha ind\u00edxena que serv\u00eda na plantaci\u00f3n do seu pai. En 1904, con 9 anos, foi abandonado pola s\u00faa nai e enviado a vivir coa s\u00faa avoa materna. M\u00e1is tarde foi enviado a vivir coa familia do seu pai, debendo traballar para ga\u00f1ar a hospedaxe.\nEn xullo de 1912,con 17 anos, presenciou por vez primeira intervenci\u00f3n das tropas estadounidenses en Nicaragua, fronte a unha sublevaci\u00f3n en contra do presidente Adolfo D\u00edaz, o cal contaba co apoio dos Estados Unidos. O xeneral liberal Benjam\u00edn Zeled\u00f3n morreu en combate o 4 de outubro defendendo os outeiros de El Coyotepe\" e La Barranca, estratexicamente localizados na entrada da cidade de Masaya. Sandino, a\u00ednda un mozo, quedou impresionado coa imaxe do cad\u00e1ver do patriota, levado nunha carreta polos Marines para ser sepultado en Catarina.\nSa\u00edda de Nicaragua.\nEn 1921 feriu de bala a Dagoberto Rivas, fillo dun destacado conservador da s\u00faa vila, por mor duns comentarios de Rivas sobre a s\u00faa nai. Fuxindo da lei e dunha posible vinganza da familia de Dagoberto, Sandino viaxou \u00e1 costa caribe\u00f1a de Nicaragua e despois a Honduras, onde traballou como empregado na industria azucareira. En 1923 dirixiuse cara a Guatemala, onde traballou nas plantaci\u00f3ns da United Fruit Company, e finalmente a Cerro Azul, en Veracruz (M\u00e9xico), onde foi empregado por empresas petroleiras.\nDurante a s\u00faa estad\u00eda en M\u00e9xico comezou a tomar parte en diversos grupos francmas\u00f3ns, antiimperialistas, anarquistas, e comunistas revolucionarios. A\u00ednda que recibiu unha forte influencia do anarcosindicalismo mexicano, Sandino converteuse nun fervente defensor do nacionalismo e sobre todo do antiimperialismo, en particular na resistencia contra a ocupaci\u00f3n estadounidense de Nicaragua.\nInicio da loita armada.\nLogo de retirarse as tropas estadounidenses de Nicaragua en agosto de 1925 e tralo vencemento da s\u00faa pena, Sandino regresou a Nicaragua o 10 de xu\u00f1o de 1926. Dirixiuse primeiro \u00e1 s\u00faa vila natal coa intenci\u00f3n de montar un negocio, pero o seu proxecto foi frustrado por Dagoberto Rivas, daquela alcalde de Niquinohomo. Sandino viuse forzado a abandonar novamente a s\u00faa vila natal, dirix\u00edndose cara ao norte, aos departamentos de Nueva Segovia, Madriz e Estel\u00ed, chamados comunmente \u00abLas Segovias\u00bb.\nNese contexto o caudillo conservador Emiliano Chamorro deu un golpe de estado ao presidente Carlos Jos\u00e9 Sol\u00f3rzano (do Partido Conservador), quen entregou o poder ao vicepresidente constitucional, Juan Bautista Sacasa (do Partido Liberal). Chamorro obrigou a renunciar a Sacasa e asumiu o poder. \u00c1 s\u00faa vez, os EUA non o reco\u00f1eceron e obrig\u00e1rono a renunciar, substitu\u00edndoo por Adolfo D\u00edaz. Os liberais non aceptan a violaci\u00f3n flagrante da Constituci\u00f3n por parte dos conservadores e os estadounidenses, e emprenden a Guerra Constitucionalista reclamando o regreso de Juan Bautista Sacasa ao poder, usando como base de operaci\u00f3ns Puerto Cabezas (Bilwi).\nDado que o presidente monicreque est\u00e1 en perigo, e co pretexto de \"protexer as vidas e as propiedades da cidadan\u00eda estadounidense\", a Mari\u00f1a dos Estados Unidos desembarcou numerosos efectivos de infanter\u00eda nas costas do oc\u00e9ano Pac\u00edfico e do Caribe, declarando como zonas neutrais diversos puntos estrat\u00e9xicos de vital importancia para as forzas gobernamentais (entend\u00e9ndose que se os liberais as atacaban, por\u00edanse inmediatamente en guerra cos EUA). O caso m\u00e1is denigrante foi a declaraci\u00f3n de Puerto Cabezas (capital dos liberais) como zona neutral: a mari\u00f1a dos Estados Unidos desarmou o presidente liberal Sacasa e obrigouno a fuxir da zona.\nEn medio desta situaci\u00f3n, Sandino procurou incorporarse \u00e1s tropas liberais. Nun primeiro momento acudiu ao xefe do Ex\u00e9rcito liberal, Jos\u00e9 Mar\u00eda Moncada, pero este, receoso de Sandino, negoulle as armas. Ent\u00f3n Sandino e os seus homes, axudados polas prostitutas de Puerto Cabezas, recolleron da auga un bo lote de armas e munici\u00f3n que fora requisado a Sacasa (os marines non as destru\u00edran, sen\u00f3n que se limitaron a botalas ao mar). Feito isto, emprendeu a viaxe a Las Segovias (o seu centro de operaci\u00f3ns) viaxando en pipante polo r\u00edo Coco.\nNos primeiros combates Sandino foi derrotado polo adestramento e poder de fogo dos marines. Este foi aleccionador para el, decidindo empregar a partir de ent\u00f3n t\u00e1cticas guerrilleiras e guerra de guerrillas. Isto permitiulle acadar numerosas vitorias sobre os conservadores, o que \u00e1 s\u00faa vez atraeu efectivos \u00e1 s\u00faa columna, co\u00f1ecida como Columna Segoviana, que no seu momento chegou a contar con 800 homes de cabaler\u00eda. En parte grazas aos triunfos de Sandino, os liberais tomaron a iniciativa na guerra e empezaron o avance xeral cara ao Pac\u00edfico. Pero en 1927 o n\u00famero de tropas estadounidenses en Nicaragua ascendera a 5.000 marines e 464 Oficiais participando activamente nos conflitos internos de Nicaragua.\nVendo que agora o perigo dunha intervenci\u00f3n directa dos Estados Unidos contra os liberais era inminente, o xefe do ex\u00e9rcito liberal, Jos\u00e9 Mar\u00eda Moncada, decidiu pactar. Os estadounidenses enviaron un representante plenipotenciario, Henry L. Stimson (nomeado anos despois Secretario de Estado do presidente Hoover) e Moncada, quen xa ti\u00f1a control sobre case todo o pa\u00eds, rendeuse \u00e1 entrada de Managua (en Tipitapa). Aceptou a continuidade do goberno conservador at\u00e9 as elecci\u00f3ns de 1928, nas que el (e non Sacasa) ser\u00eda o candidato liberal (o cal era unha flagrante traiz\u00f3n a quen en teor\u00eda era o seu xefe).\nEste acordo, co\u00f1ecido como Pacto del Espino Negro, non foi aceptado por Sandino. Op\u00faxose \u00e1 paz imposta polas forzas de ocupaci\u00f3n e retirouse ao inexpugnable outeiro El Chipote, onde ti\u00f1a a s\u00faa base principal. Como resposta \u00e1 acci\u00f3n tomada por Moncada, Sandino manifestou unha das s\u00faas m\u00e1is c\u00e9lebres frases: \"No me vendo, ni me rindo\". Enarbolaba unha bandeira vermella (liberal), \u00e1 que sumou unha franxa negra, simbolizando as\u00ed que a loita ser\u00eda at\u00e9 acadar a liberdade ou a morte.\nDurante esta fase da guerra, Sandino casou en San Rafael del Norte coa telegrafista da aldea, Blanca Ar\u00e1uz, que era 14 anos menor ca el. Deste matrimonio naceu en 1932 a \u00fanica filla de Sandino, Blanca Segovia. A s\u00faa muller finou ao pouco de dar a luz por complicaci\u00f3ns no parto.\nGuerra de Sandino contra os ocupantes estadounidenses.\nA trav\u00e9s dun manifesto, o 2 de setembro de 1927 Sandino deulle un xiro \u00e1 s\u00faa loita: xa non se trataba duna guerra civil, sen\u00f3n dunha loita entre patriotas e invasores, pois tanto conservadores como liberais pediran a intervenci\u00f3n dos Marines estadounidenses. Era com\u00fan o dito popular de \"Cinco liberales y cinco Conservadores suman Diez Bandidos\". Cun grupo formado por uns 30 homes e algunhas mulleres campesi\u00f1as, internouse nas monta\u00f1as do norte de Nicaragua para loitar contra os Marines.\nO grupo, co\u00f1ecido como Ej\u00e9rcito Defensor de la Soberan\u00eda Nacional, foi crecendo aos poucos at\u00e9 chegar a ser unhas 6.000 persoas, en parte por mor dos abusos cometidos polos infantes de mari\u00f1a estadounidenses, que adoitaban violar mulleres campesi\u00f1as nos lugares que ocupaban. Se ben Sandino foi vencido nalg\u00fans combates (como en El Chipote, que o obrigou a desaloxar o cuartel xeral), polo xeral adoitaba vencer \u00e1s tropas estadounidenses, non acostumadas a pelexar nas espesas selvas tropicais. Un dos m\u00e1is memorables combates tivo lugar en El Bramadero (1929), onde as tropas de Sandino venceron a un batall\u00f3n de marines, utilizando na fase final do combate os temibles machetes, armas brancas capaces de decapitar unha persos dun s\u00f3 golpe. A partir dese momento os marines, que chamaban \"bandidos\" ou \"bandoleiros\" aos Sandinistas, empezaron a chamalos \"guerrilleiros\".\nOutro memorable combate tivo lugar en 1927 en Ocotal, onde Sandino, logo de tomar case todo o poboado e obrigar os marines a atrincheirarse nos dous bloques de vivendas centrais, saqueou a aldea; nesa ocasi\u00f3n os estadounidenses v\u00edronse forzados a usar a aviaci\u00f3n para romper o cerco. Sandino retirouse sen maiores problemas, mentres que Ocotal sufriu o primeiro bombardeo a\u00e9reo de Am\u00e9rica Central (o primeiro bombardeo en Am\u00e9rica Latina foi realizado por F.K.8 tripulado por Stewart e Cusmanich, bombardeando tropas rebeldes preto de Paraguar\u00ed, Paraguai, o 29 de xu\u00f1o de 1922).\nRealizou diversas incursi\u00f3ns, como o ataque \u00e1 mina La Luz, propiedade do exsecretario de Estado norteamericano Knox, que resultou destru\u00edda. As acci\u00f3ns de Sandino foron d\u00e1ndolle sona por todo o pa\u00eds e por Hispanoam\u00e9rica, o que promoveu a chegada de moitas persoas dispostas a integrarse nas s\u00faas filas. A mediados de 1928 o intelectual franc\u00e9s Henri Barbusse chamouno Xeneral de Homes Libres.\nA finais de novembro de 1928 o contralmirante D.F. Sallers invitouno a abandonar a loita e obter as\u00ed certos beneficios. A resposta de Sandino foi:\nFormaci\u00f3n da Guardia Nacional.\nNotando os oficiais estadounidenses que os marines non eran quen de derrotar os soldados de Sandino, decidiron empregar a t\u00e1ctica de enfrontar nativos contra nativos. Deron comezo \u00e1 conformaci\u00f3n dun novo ex\u00e9rcito nicaraguano, a Guardia Nacional de Nicaragua, adestrada, equipada e financiada polos EUA e comandada por oficiais estadounidenses. Se ben isto significou un aumento considerable das tropas que combat\u00edan a Sandino, non influ\u00edu no curso da guerra de forma significativa. Lonxe disto, os sandinistas expandiron as s\u00faas zonas de operaci\u00f3ns al\u00e9n de Las Segovias, acadando zonas de Jinotega, Matagalpa, Chontales, Boaco, Chinandega, Le\u00f3n, a costa caribe\u00f1a e mesmo a capital Managua. As propiedades dos estadounidenses (entre elas as plantaci\u00f3ns da United Fruit Company) eran destru\u00eddas nos numerosos ataques sandinistas, e os colaboracionistas capturados eran sumariamente executados por \u00abtraiz\u00f3n \u00e1 Patria\u00bb.\nRetirada estadounidense.\nTrala chegada ao poder de Roosevelt, que ti\u00f1a que afrontar problemas dom\u00e9sticos de maior importancia (Gran Depresi\u00f3n), proclamou a \"pol\u00edtica de boa veci\u00f1anza\", o que significaba a retirada de todas as forzas militares dos Estados Unidos dos pa\u00edses do Caribe, inclu\u00edndo Nicaragua. Por\u00e9n, conscientes da s\u00faa derrota, xa desde alg\u00fan tempo atr\u00e1s os marines preparaban a s\u00faa retirada: paulatinamente deixaron de participar nos combates, e non s\u00f3 adestraban clases e soldados, sen\u00f3n tam\u00e9n oficiais nativos. o 1 de xaneiro de 1933 as forzas estadounidenses oficialmente abandonaron territorio nicaraguano, sen poder vencer, capturar ou matar o inimigo.\nPaz.\nLogo de se retiraren os estadounidenses, Sandino enviou unha proposta de paz ao novo presidente liberal, Juan Bautista Sacasa, que foi aceptada. O 2 de febreiro de 1933 terminou oficialmente a guerra; o ex\u00e9rcito de Sandino, ag\u00e1s un grupo de protecci\u00f3n de 100 homes, foi oficialmente desarmado. A Garda Nacional, que a\u00ednda non era autoridade militar reco\u00f1ecida como tal na Constituci\u00f3n, f\u00edxose cargo da seguridade en todo o pa\u00eds, o que provocou abusos contra os seus antigos inimigos (os sandinistas), ao estaren estes desarmados.\nSandino fixo varias viaxes a Managua para facer notar o incumprimento dos acordos por parte da Guardia Nacional. Foi nesa \u00e9poca cando Anastasio Somoza Garc\u00eda, Xefe Director da Guardia, decidiu eliminar a Sandino co obxectivo facerse co control total do pa\u00eds.\nAsasinato de Sandino.\nO 21 de febreiro de 1934 Sandino acudiu a unha cea no palacio presidencial de La Loma xunto co seu pai Gregorio Sandino, o escritor Sofon\u00edas Salvatierra (ministro de Agricultura de Sacasa) e os seus lugartenentes xerais Francisco Estrada e Juan Pablo Umanzor, invitados por Sacasa. \u00c1 sa\u00edda do evento, o coche no que viaxaban foi detido xunto o Campo de Marte, ao sur da Imprenta Nacional (onde se edita e imprime o diario oficial \"La Gaceta\"). O cabo de garda que os detivo era un maior disfrazado, apelidado Delgadillo, que os conduciu ao c\u00e1rcere de El Hormiguero (destru\u00eddo polo terremoto de Managua de 1972). Os detidos pediron que se chamase a Somoza, pero lles responderon que non pod\u00edan localizalo. Pero a filla de Sacasa mirara a detenci\u00f3n e comunicoulla ao seu pai, e este p\u00faxose en contacto coa embaixada dos Estados Unidos para intentar impedir o asasinato.\nSandino, Estrada e Umanzor foron levados ao monte La Calavera, no campo de Larreynaga, e al\u00ed, tralo sinal de Delgadillo, o batall\u00f3n que os custodiaba abateu os tres xenerais \u00e1s 11 da noite. Segundo a testemu\u00f1a de Salvatierra, Gregorio Sandino dixo ao o\u00edr os disparos: \nEsa mesma noite a Garda Nacional atacou a casa do ministro Salvatierra, no sector da igrexa do Calvario. No enfrontamento morreu S\u00f3crater Sandino (irm\u00e1n m\u00e1is novo de Augusto e coronel do EDSN), e resultou ferido o coronel Santos L\u00f3pez, quen logrou abrirse pasos a tiros e tomar rumbo cara a Honduras. Ao d\u00eda seguinte a Garda Nacional destru\u00edu a cooperativa que Sandino estableceu en Wiwil\u00ed, matando e apresando os integrantes.\nDous anos despois, Anastasio Somoza Garc\u00eda, quen chegou a afirmar que recibiu as ordes do asasinato de Sandino do embaixador estadounidense Arthur Bliss Lane, f\u00edxose co poder do pa\u00eds tras derrocar o presidente Sacasa, quen vi\u00f1a sendo o seu t\u00edo pol\u00edtico."}
{"id": "165526", "revid": "98629", "url": "https://gl.wikipedia.org/wiki?curid=165526", "title": "Tigre de Sumatra", "text": "O tigre de Sumatra (\"Panthera tigris sumatrae\") \u00e9 unha subespecie de tigre end\u00e9mica desta grande illa de Indonesia, dist\u00ednguese pola s\u00faa cor xeral m\u00e1is escura, e porque \u00e9 a subespecie que ten m\u00e1is longos os flocos de pelo da cara.\nAntes viv\u00eda en toda Sumatra, pero hoxe a maior parte destes animais at\u00f3panse concentrados nas \u00e1reas monta\u00f1osas da serra volc\u00e1nica de Burit Barisan, no centro da illa. O \u00faltimo censo deste animal (1994) deu un n\u00famero de non m\u00e1is de 500 exemplares sobreviventes. Calc\u00falase que actualmente hai entre 400 e 500"}
{"id": "165528", "revid": "98629", "url": "https://gl.wikipedia.org/wiki?curid=165528", "title": "Xan L\u00f3pez Facal", "text": "Xan L\u00f3pez Facal, Xo\u00e1n L\u00f3pez Facal, ou Jo\u00e1m Lopes Facal, nado en Toba (Cee) en 1940, \u00e9 un enxe\u00f1eiro, economista e pol\u00edtico galego.\nTraxectoria.\nFormaci\u00f3n acad\u00e9mica.\nTrasladouse a Santiago de Compostela a casa duns familiares para facer os \u00faltimos cursos de bacharelato e estudar na s\u00faa Universidade. Tras estudar o primeiro curso de Ciencias na Universidade de Santiago de Compostela (daquela curso com\u00fan para todas as licenciaturas en Ciencias e as enxe\u00f1ar\u00edas), trasladouse a Madrid para estudar na s\u00faa Universidade Polit\u00e9cnica a carreira superior de Enxe\u00f1ar\u00eda industrial. Posteriormente acadou o t\u00edtulo de doutor en Ciencias Econ\u00f3micas na USC.\nLabor como enxe\u00f1eiro, economista e pol\u00edtico.\nTraballou como enxe\u00f1eiro na empresa Tafisa de Pontevedra, e despois no estaleiro Barreras en Vigo. Nesa \u00e9poca desenvolveu unha intensa actividade sindical militando na clandestinidade en Galicia Socialista con Camilo Nogueira (cu\u00f1ado seu). Marchou a Madrid para traballar nos servizos centrais do Banco Popular e despois no Banco Central. Regresou a Galicia para traballar en SODIGA, da que chegou a ser director econ\u00f3mico-financeiro. Foi un dos dirixentes da Asemblea Popular Galega, integr\u00e1ndose despois no Partido Obreiro Galego. Foi profesor de Enxe\u00f1er\u00eda Qu\u00edmica da Universidade de Santiago de Compostela e deputado no Parlamento de Galicia polo PSG-EG. En 1999 prexubil\u00e1rono de Sodiga e deu clases na Escola Polit\u00e9cnica Superior de Lugo. Traballou na an\u00e1lise da situaci\u00f3n da econom\u00eda galega e participou como docente en cursos m\u00e1ster da USC. \nEscribiu unha tese sobre o Banco Olimpio P\u00e9rez. (V\u00e9xase m\u00e1is abaixo).\nEn 2016 tomou parte na fundaci\u00f3n da Associa\u00e7om de Estudos Galegos (AEG) da que actualmente \u00e9 o seu presidente.\nVida persoal.\n\u00c9 irm\u00e1n do ling\u00fcista, especialista en grego e tradutor Javier L\u00f3pez Facal, e do profesor de historia e historiador Ram\u00f3n L\u00f3pez Facal."}
{"id": "165530", "revid": "336", "url": "https://gl.wikipedia.org/wiki?curid=165530", "title": "Wikileaks", "text": ""}
{"id": "165532", "revid": "22570", "url": "https://gl.wikipedia.org/wiki?curid=165532", "title": "Todos Tus Muertos", "text": "Todos Tus Muertos (abreviado como TTM) \u00e9 un grupo de m\u00fasica de Buenos Aires. Foi formada a mediados da d\u00e9cada de 1980 e publicaron seis discos at\u00e9 a s\u00faa disoluci\u00f3n en 2000. En 2004, tres dos integrantes orixinais retomaron o proxecto cunha xira de reuni\u00f3n, publicando un \u00e1lbum en directo. Mesturan rock, punk e reggae, con letras influenciadas polo movemento rastafari e a cr\u00edtica social.\nHistoria.\nO grupo formouse arredor de 1985, con F\u00e9lix Guti\u00e9rrez no baixo, Horacio Villafa\u00f1e (\u00abGamexane\u00bb) na guitarra (anteriormente integrantes de Los Laxantes), Cristian Ruiz na bater\u00eda e Fidel Nadal como cantante. En 1986 editaron o sinxelo \u00abNoches agitadas de cementerio\u00bb, cun son m\u00e1is punk ca posteriormente.\nEn 1988 editaron o seu primeiro disco, \"Todos Tus Muertos\", que lles permitiu comezar a tocar noutros pa\u00edses grazas a temas como \"Gente que no\". En 1992 tocaron con Mano Negra na s\u00faa xira pola Arxentina, tralo cal Fidel e F\u00e9lix participaron na gravaci\u00f3n de \"Casa Babylon\". Despois Manu Chao colaborou na gravaci\u00f3n do seu terceiro disco, \"Dale aborigen\", no cal tam\u00e9n participou Fermin Muguruza de Negu Gorriak e m\u00fasicos de Los Fabulosos Cadillacs e Los Aut\u00e9nticos Decadentes.\nTrala entrada no grupo de Pablo Molina nas percusi\u00f3ns e os coros, sa\u00edron de xira por Latinoam\u00e9rica e Europa, editando o disco en directo \"Argentina te asesina\". Dous anos despois gravaron e editaron co selo TTM Discos un \u00e1lbum de versi\u00f3ns e remisturas, \"Subversiones\".\nEn 1998 lanzaron novo material de estudio, \"El camino real\", con videoclips como \u00abDignidad\u00bb (novamente con Fermin Muguruza) e \u00abNo te la vas a acabar\u00bb. Pero ese mesmo ano separ\u00e1ronse. Nadal afondou na cultura rastafari e editou alg\u00fans \u00e1lbums reggae coa participaci\u00f3n de Molina, Gamexane volveu ao punk coa banda Responsables No Inscriptos, e Pablo Potenzoni participou noutros proxectos musicais en Espa\u00f1a.\nEn 2010 a banda reuniuse con Pablo Molina como cantante, gravando un novo disco titulado \"Crisis Mundial\"."}
{"id": "165533", "revid": "1131", "url": "https://gl.wikipedia.org/wiki?curid=165533", "title": "Todos tus muertos", "text": ""}
{"id": "165534", "revid": "22570", "url": "https://gl.wikipedia.org/wiki?curid=165534", "title": "Apendicite", "text": "A Apendicite \u00e9 unha doenza consistente na inflamaci\u00f3n do ap\u00e9ndice, localizado no cego, que \u00e9 a porci\u00f3n onde comeza o intestino groso.\nCaracter\u00edsticas.\nNormalmente os casos de apendicite aguda requiren dun procedemento cir\u00farxico chamado apendicectom\u00eda ben por laparoscopia ou laparotom\u00eda que non \u00e9 m\u00e1is que a extirpaci\u00f3n do ap\u00e9ndice inflamado. En casos sen tratamento, o \u00edndice de mortalidade \u00e9 elevado, principalmente debido a complicaci\u00f3ns como a peritonite e o shock s\u00e9ptico (\"v\u00e9xase\": s\u00edndrome de resposta inflamatoria sist\u00e9mica - SIRS), en particular cando o ap\u00e9ndice inflamado se rompe.\nA apendicite aguda foi descrita por primeira vez en 1886 por Reginald Fitz, e as contribuci\u00f3ns de Charles McBurney en 1889, reco\u00f1ecida como unha das causas m\u00e1is frecuentes de dor abdominal aguda ou repentina no mundo. Aproximadamente o 7% da poboaci\u00f3n ser\u00e1 operado dunha apendicectom\u00eda debido a unha apendicite aguda.\nS\u00edntomas.\nO s\u00edntoma fundamental dunha apendicite \u00e9 a dor. Existe dor espont\u00e1nea e tam\u00e9n \u00e1 palpaci\u00f3n do abdome. Este s\u00edntoma tende a aumentar en intensidade gradualmente se existe perforaci\u00f3n ou inflamaci\u00f3n f\u00f3ra do ap\u00e9ndice.\nA dor adoita vir acompa\u00f1ada de febre e nalg\u00fans casos de v\u00f3mitos. Ante este cadro cl\u00ednico de dor, febre e v\u00f3mitos hai que facer un diagn\u00f3stico diferencial coa gastroenterite. Mentres que nesta \u00faltima o primeiro s\u00edntoma son os v\u00f3mitos, na apendicite \u00e9 a dor.\nA dor comeza na zona do ap\u00e9ndice xifoides do esterno, para despois espallarse polo flanco dereito e finalmente cara a rexi\u00f3n umbilical. Nos casos de rotura do ap\u00e9ndice, a dor disem\u00ednase por todo o abdome.\nNos primeiros momentos da apendicite \u00e9 com\u00fan ter un ritmo intestinal normal, pero conforme avanza a inflamaci\u00f3n este ritmo det\u00e9nse. Non acostuma haber diarrea. Nos casos de apendicite grave pode verse un abdome totalmente r\u00edxido, en t\u00e1boa.\nDiagn\u00f3stico.\nOs s\u00edntomas e signos orientan de modo case definitivo o diagn\u00f3stico. Non obstante deben realizarse certas probas para confirmalo:\nTratamento.\nO tratamento esencial \u00e9 cirurxico, e consiste na eliminaci\u00f3n do ap\u00e9ndice. A t\u00e9cnica m\u00e1is com\u00fan \u00e9 a apendicectom\u00eda de McBurney. P\u00f3dese abordar por v\u00eda aberta ou por v\u00eda laparosc\u00f3pica. O primeiro caso serve para operar o ap\u00e9ndice en moitas circunstancias diferentes. A v\u00eda laparosc\u00f3pica \u00e9 menos cruenta e implica unha mellor recuperaci\u00f3n do enfermo. Non obstante, non se debe empregar en casos de perforaci\u00f3n.\nSe existe perforaci\u00f3n debe administrarse antibi\u00f3tico, unha combinaci\u00f3n que poida eliminar moitos axentes microbianos. Tam\u00e9n ser\u00e1 preciso repo\u00f1er l\u00edquidos por v\u00eda venosa e o tratamento da dor."}
{"id": "165535", "revid": "1131", "url": "https://gl.wikipedia.org/wiki?curid=165535", "title": "Vicente \u00c1lvarez", "text": "Vicente \u00c1lvarez pode referirse a:"}
{"id": "165539", "revid": "22570", "url": "https://gl.wikipedia.org/wiki?curid=165539", "title": "Orelha Negra", "text": "Os Orelha Negra son un proxecto musical funk-soul portugu\u00e9s, creado en 2009. O grupo ded\u00edcase \u00e1 fusi\u00f3n de varios tipos de m\u00fasica, empregando para tal samples de m\u00fasicas e voces nas s\u00faas composici\u00f3ns. Entre as s\u00faas composici\u00f3ns dest\u00e1canse \"M.I.R.I.A.M.\", \"A Cura\" e \"Blessed\"."}
{"id": "165546", "revid": "98629", "url": "https://gl.wikipedia.org/wiki?curid=165546", "title": "Partido Dem\u00f3crata (Illas Cook)", "text": "O Partido Dem\u00f3crata \u00e9 un partido liberal das Illas Cook.\nHistoria.\nO Partido Dem\u00f3crata fundouno Tom Davis en 1971, en oposici\u00f3n ao Partido das Illas Cook do primeiro ministro Albert Henry. Nas elecci\u00f3ns de 1972 ga\u00f1ou oito escanos no Parlamento, impedindo a maior\u00eda de dous terzos da que vi\u00f1a gozando o PIC.. Despois das elecci\u00f3ns de 1978 e do delito electoral cometido por Albert Henry, o PD accedeu ao poder, convert\u00e9ndose Davis no primeiro ministro, que se mantivo no poder ata 1987, cunha interrupci\u00f3n dalg\u00fans meses en 1983, seguido do tam\u00e9n dem\u00f3crata Pupuke Robati que gobernou ata 1989. Tras a perda do goberno o PD sufriu unha escisi\u00f3n ao ser expulsado Norman George en 1992 e formar o seu propio partido, o Partido da Alianza, m\u00e1is tarde chamado Partido da Nova Alianza, mentres o PD denominouse nesa \u00e9poca Partido da Alianza Democr\u00e1tica. Nas elecci\u00f3ns de 1999 obtivo unha maior\u00eda relativa, non obstante accedeu ao goberno unha coalici\u00f3n formada polo Partido das Illas Cook e o PNA pero s\u00f3 durou seis meses, en novembro dese ano o PD forma goberno logo dun acordo entre Terepai Maoate, l\u00edder do PD, e Norman George. En agosto de 2001, Maoate botou a George do goberno, acus\u00e1ndoo de manobrar para destitu\u00edlo, nomeando no seu lugar a Robert Woonton, dem\u00f3crata, pero en febreiro de 2002 Woonton co apoio de Geoffrey Henry, do PIC; e Norman George ga\u00f1ou unha moci\u00f3n de censura contra o goberno de Maoate. Robert Woonton formou un novo goberno composto por membros dos tres partidos, PIC, PNA e PAD, e pouco despois o PAD e o PNA int\u00e9granse formando de novo o PD. En xaneiro de 2003 tras a sa\u00edda de Norman George, Terepai Maoate foi nomeado vicepresidente no seu lugar, pero acusado por Woonton de complot contra o goberno, foi substitu\u00eddo do seu posto en novembro de 2003\nNeste contexto inestable convoc\u00e1ronse as elecci\u00f3ns de setembro de 2004. O PD, do que meses antes marchara Norman George que fundou o Tumu Enua, tivo o 47.2 % dos votos e 12 dos 24 escanos, pero o primeiro ministro Woonton non foi quen de reter a s\u00faa acta, e o novo l\u00edder do partido Jim Marurai converteuse no primeiro ministro. No ano 2005 debido a desputas internas Marurai deixou o partido, fundando o Cook Islands First Party, pasando o PD \u00e1 oposici\u00f3n pero m\u00e1is tarde rachou o acordo e o PD aliouse con Marurai, quen finalmente volveu ao rego dem\u00f3crata, continuando como primeiro ministro mentres Terepai Maoate viraba no l\u00edder do partido. Nas elecci\u00f3ns de 2006 logrou a maior\u00eda no parlamento, con 15 dos 24 escanos.\nDe cara as elecci\u00f3ns de 2010, o partido sufriu unha fonda crise, en decembro de 2009, o primeiro ministro Jim Marurai destitu\u00edu ao viceprimeiro ministro, Maoate, provocando unha dimisi\u00f3n en bloque dos ministros dem\u00f3cratas. El e o seu novo viceprimeiro ministro Robert Wigmore foron deseguido expulsados do Partido Dem\u00f3crata, ao tempo que lle retirou o apoio. Evitouse unha escisi\u00f3n nunha conferencia en xu\u00f1o de 2010 que readmitiu a Marurai, Wigmore, e os outros ministros, elixindo a Wigmore como o l\u00edder do partido, con Wilkie Rasmussen como o segundo.. Non obstante, varios parlamentarios, como o antigo l\u00edder Terepai Maoate e o anterior presidente John Tangi non foron elixidos nas primarias nas s\u00faas circunscrici\u00f3ns, present\u00e1ndose finalmente como independentes.. Nas elecci\u00f3ns finalmentre obtivo 8 dos 24 escanos perdendo o goberno en favor do Partido das Illas Cook."}
{"id": "165547", "revid": "92340", "url": "https://gl.wikipedia.org/wiki?curid=165547", "title": "Owain Cyfeiliog", "text": "Owain ap Gruffydd (c. 1130 \u2013 1197) foi un pr\u00edncipe gal\u00e9s da parte meridional do reino de Powys e un poeta en lingua galesa. Adoita ser citado como Owain Cyfeiliog para o distinguir doutros gobernantes chamados tam\u00e9n Owain, en especial o seu coet\u00e1neo, Owain ap Gruffydd de Gwynedd, que \u00e9 co\u00f1ecido como Owain Gwynedd.\nRei de Powys meridional.\nOwain era fillo de Gruffydd ap Maredudd e sobri\u00f1o de Madog ap Maredudd, o \u00faltimo pr\u00edncipe do Powys unido. Madog deulle ao seu sobri\u00f1o o cantref de Cyfeiliog para que o gobernase en 1147. \u00c1 morte de Madog en 1160 Owain converteuse no gobernante da maior parte do Powys meridional.\nMantivo unha alianza cos outros pr\u00edncipes galeses para enfront\u00e1rense \u00e1 invasi\u00f3n que en 1165 levou a cabo o rei Henrique II de Inglaterra. Despois disto, a s\u00faa pol\u00edtica foi m\u00e1is de apoio \u00e1 coroa inglesa. En 1170 doou terras para a fundaci\u00f3n da abad\u00eda de Strata Marcella. En 1188, por\u00e9n, negouse a recibir ou axudar a Baldwin, Arcebispo de Canterbury e Giraldus Cambrensis cando percorreron Gales para recrutaren homes para unha cruzada, acto polo que foi excomungado. \nEn 1195 Owain cedeu o mando do seu territorio ao seu fillo Gwenwynwyn ab Owain e retirouse \u00e1 abad\u00eda de Strata Marcella, onde morreu e recibiu sepultura ao cabo de dous anos.\nPoeta.\nOwain foi considerado tam\u00e9n como poeta, malia s\u00f3 chegar ata n\u00f3s un poema que se lle atrib\u00fae, \"Hirlas Owain\" considerado coma un dos mellores poemas galeses deste per\u00edodo. No poema, a garda de Owain re\u00fanese na s\u00faa corte tras unha expedici\u00f3n en 1155 para liberar o seu irm\u00e1n Meurig do c\u00e1rcere en Maelor. Cumprida a misi\u00f3n, Owain fai que circule un corno con bebida entre os membros da s\u00faa garda por quendas, con palabras de louvanza para cada un. Hai unha nota m\u00e1is sombr\u00eda cando lembra a dous dos seus homes que caeran no combate e l\u00e1iase pola s\u00faa perda. O editor m\u00e1is recente do poema, Gruffydd Aled Williams, suxire que o poema foi escrito realmente por Cynddelw Brydydd Mawr, o poeta de corte m\u00e1is relevante do s\u00e9culo, se cadra en colaboraci\u00f3n con Owain.\nOwain tam\u00e9n aparece no relato de Fulke FitzWarin como un cabaleiro que golpea a Fulk cunha lanza."}
{"id": "165548", "revid": "22570", "url": "https://gl.wikipedia.org/wiki?curid=165548", "title": "Bontekoerace", "text": "A Bontekoerace \u00e9 unha competici\u00f3n de vela que se celebra anualmente nos Pa\u00edses Baixos, desde 1992, na que participan veleiros tradicionais do pa\u00eds, acontece en Hoorn no Markermeer ao remate da tempada de vela, na \u00faltima semana de outubro, participan unha gran variedade de nav\u00edos, como o cl\u00edper, tjalks, schouw, botter ou o kwak."}
{"id": "165549", "revid": "25871", "url": "https://gl.wikipedia.org/wiki?curid=165549", "title": "Mundial de F\u00fatbol de 2018", "text": "A Copa Mundial da FIFA Rusia 2018\u2122 (en ruso: \"\u0427\u0435\u043c\u043f\u0438\u043e\u043d\u0430\u0442 \u043c\u0438\u0440\u0430 \u043f\u043e \u0444\u0443\u0442\u0431\u043e\u043b\u0443 2018\u2122\") foi a edici\u00f3n n\u00famero vinte e un do Campionato Mundial de f\u00fatbol de selecci\u00f3ns, a competici\u00f3n m\u00e1is importante deste deporte. O torneo celebrouse en Rusia durante o ano 2018 (do 8 de xu\u00f1o ao 8 de xullo). Esta edici\u00f3n foi a primeira que se xogou en Europa Oriental.\nClasificaci\u00f3n.\nO sorteo para a clasificaci\u00f3n para o Mundial realizouse no Konstantinovsky Palace en Strelna, San Petersburgo, o 25 de xullo de 2015. Como pa\u00eds organizador, Rusia clasificouse automaticamente para o Mundial. As fases de clasificaci\u00f3n comezaron o 12 de marzo de 2015, e remataron o 15 de novembro de 2017. Por primeira vez na historia do Mundial, as 209 selecci\u00f3ns da FIFA entraron no proceso de clasificaci\u00f3n (ag\u00e1s Rusia, clasificada automaticamente).\n20 dos 32 clasificados estiveron presentes no anterior Mundial, mentres que as selecci\u00f3ns de Panam\u00e1 e Islandia far\u00e1n o seu debut na competici\u00f3n. Por primeira vez dende 1958, a selecci\u00f3n italiana quedou f\u00f3ra do Mundial tras non superar a clasificaci\u00f3n, mentres que os Pa\u00edses Baixos, tras ser segundos en 2010 e terceiros en 2014, tam\u00e9n quedaron eliminados. Por segundo Mundial consecutivo, a rexi\u00f3n de Ocean\u00eda quedou sen representante.\nCalendario.\nPara m\u00e1is informaci\u00f3n sobre cada encontro (ali\u00f1aci\u00f3ns, trocos, sanci\u00f3ns...) prema no resultado. Todos os horarios est\u00e1n en hora local."}
{"id": "165550", "revid": "56817", "url": "https://gl.wikipedia.org/wiki?curid=165550", "title": "Margin Walker", "text": "Margin Walker \u00e9 un EP da banda estadounidense de post-hardcore Fugazi, editado en xu\u00f1o de 1989 polo selo Dischord Records. Foi lanzado en vinilo e ese mesmo ano no recompilatorio \"13 Songs\" xunto co seu EP de estrea, \"Fugazi\". O vinilo quedou descatalogado, pero Dischord Records reeditouno en outubro do 2009."}
{"id": "165551", "revid": "89787", "url": "https://gl.wikipedia.org/wiki?curid=165551", "title": "Mundial de F\u00fatbol de 2022", "text": "A Copa Mundial da FIFA Qatar 2022 (en \u00e1rabe: 2022 \u0628\u0637\u0648\u0644\u0629 \u0643\u0623\u0633 \u0627\u0644\u0639\u0627\u0644\u0645 \u0644\u0643\u0631\u0629 \u0627\u0644\u0642\u062f\u0645) \u00e9 a edici\u00f3n n\u00famero vinte e dous da Copa do Mundo de F\u00fatbol, a competici\u00f3n masculina m\u00e1is importante deste deporte a nivel mundial, disputada polas selecci\u00f3ns nacionais dos pa\u00edses membros da FIFA. O torneo estase a celebrar en Qatar entre o 20 de novembro e o 18 de decembro de 2022. Esta edici\u00f3n foi a primeira que se xogou nun pa\u00eds \u00e1rabe e a segunda que se disputou enteiramente en Asia, despois da edici\u00f3n de 2002.\nElecci\u00f3n da sede.\nO procedemento de licitaci\u00f3n para albergar as Copas do Mundo da FIFA de 2018 e 2022 comezou en xaneiro de 2009, e as federaci\u00f3ns nacionais ti\u00f1an ata o 2 de febreiro dese ano para presentaren as s\u00faas candidaturas. Inicialmente, present\u00e1ronse 11 candidaturas para o Mundial de 2018, pero posteriormente M\u00e9xico retirouse do proceso por motivos econ\u00f3micos, mentres que a candidatura de Indonesia foi rexeitada pola FIFA en febreiro de 2010 despois de que a Asociaci\u00f3n de F\u00fatbol de Indonesia non presentase unha carta de garant\u00edas do goberno indonesio de apoio ao evento. T\u00f3dalas naci\u00f3ns non pertencentes \u00e1 UEFA retiraron gradualmente as s\u00faas candidaturas para 2018, garantindo as\u00ed que unha naci\u00f3n da UEFA ser\u00eda anfitrioa do torneo de 2018. Polo tanto, as naci\u00f3ns da UEFA non foron elixibles para a candidatura de 2022, debido \u00e1 pol\u00edtica de rotaci\u00f3n de continentes que aplica a FIFA, que dende 2007 impide que o Mundial sexa organizado por pa\u00edses das d\u00faas \u00faltimas confederaci\u00f3ns que o albergaron.\nAo final, quedaron cinco candidaturas para a Copa do Mundo de 2022: Australia, Xap\u00f3n, Qatar, Corea do Sur e Estados Unidos. O Comit\u00e9 Executivo da FIFA, formado por 22 membros, reuniuse en Z\u00fcrich o 2 de decembro de 2010 para votar a elecci\u00f3n dos anfitri\u00f3ns dos dous torneos. Dous membros do comit\u00e9 executivo da FIFA foran suspendidos antes da votaci\u00f3n en relaci\u00f3n con denuncias de corrupci\u00f3n relativas aos seus votos.\nFinalmente, a sede escollida foi Qatar, decisi\u00f3n que foi cualificada como de \"alto risco operativo\", e que xerou cr\u00edticas dos medios de comunicaci\u00f3n. Foi criticada por moitos como parte dos esc\u00e1ndalos de corrupci\u00f3n da FIFA. Os resultados das votaci\u00f3n foron os seguintes:\nQatar \u00e9 o pa\u00eds m\u00e1is pequeno en albergar unha Copa do Mundo da FIFA, desbancando \u00e1 que era a sede m\u00e1is pequena ata ent\u00f3n, Su\u00edza, anfitrioa do Mundial de 1954, que conta con m\u00e1is do triplo de superficie que Qatar, e que s\u00f3 tivo que albergar a 16 selecci\u00f3ns, en vez das 32 actuais. Qatar \u00e9 ademais o segundo pa\u00eds (sen contar a edici\u00f3n inaugural de 1930 no Uruguai) en ser escollido como sede para o Mundial de F\u00fatbol, sen terse clasificado anteriormente para ningunha edici\u00f3n do mesmo. O Xap\u00f3n tam\u00e9n fora escollido como sede para o Mundial de 2002 (xunto con Corea do Sur), sen ter xogado nunca un Mundial, a\u00ednda que se acabaron clasificando para a edici\u00f3n de 1998.\nAlgunhas investigaci\u00f3ns descubriron que Qatar buscou ter vantaxe sobre os seus rivais contratando a un antigo oficial da CIA reconvertido en contratista privado, Kevin Chalker, para espiar as candidaturas rivais e os membros do xurado que elixiron o ga\u00f1ador en 2010.\nEquipos.\nClasificaci\u00f3n.\nAs seis confederaci\u00f3ns continentais da FIFA organizaron cadans\u00faa competici\u00f3n de clasificaci\u00f3n. Todas as federaci\u00f3ns membros da FIFA, que son un total de 211, foron elixibles para conseguir a clasificaci\u00f3n. Qatar, como anfitrioa, conseguiu o pase ao torneo de xeito autom\u00e1tico. Con todo, a AFC obrigou ao pa\u00eds \u00e1rabe a participar na fase de clasificaci\u00f3n asi\u00e1tica, dado que as d\u00faas primeiras roldas tam\u00e9n funcionaban como clasificaci\u00f3n para a Copa Asi\u00e1tica de 2023. Qatar acabou a segunda fase como campi\u00f3n do seu grupo, polo que foi no seu lugar o L\u00edbano, quinto mellor equipo entre os segundos clasificados de grupo, o que avanzou \u00e1 terceira rolda.\nA vixente campioa do mundo, Francia, participou na fase de clasificaci\u00f3n como calquera outra selecci\u00f3n. Santa Luc\u00eda entrou inicialmente no proceso de clasificaci\u00f3n, pero retirouse antes da disputa do primeiro partido. Corea do Norte tam\u00e9n se retirou, por motivos de seguridade en relaci\u00f3n \u00e1 pandemia de COVID-19. Samoa Americana e Samoa retir\u00e1ronse antes do sorteo da AFC, mentres que Tonga fixo o mesmo trala erupci\u00f3n do volc\u00e1n Hunga Tonga e o posterior tsunami. As selecci\u00f3ns de Vanuatu e as Illas Cook, abandonaron o torneo de clasificaci\u00f3n despois da aparici\u00f3n de senllos gromos de COVID-19 nos seus equipos.\nDas 32 naci\u00f3ns clasificadas para o Mundial de 2022, 24 xa participaran na anterior edici\u00f3n do torneo, en Rusia 2018. Qatar \u00e9 a \u00fanica selecci\u00f3n debutante no Mundial, convert\u00e9ndose ademais na segunda anfitrioa en albergar unha Copa do Mundo sen ter participado en ningunha edici\u00f3n anterior, do mesmo xeito que o fixera Italia no Mundial de 1934. Os Pa\u00edses Baixos, Ecuador, Ghana, o Camer\u00fan e os Estados Unidos regresaron a unha Copa do Mundo despois de estar ausentes na edici\u00f3n de 2018. O Canad\u00e1 volveu clasificarse para unha fase final do Mundial despois de 36 anos, sendo a s\u00faa \u00fanica participaci\u00f3n anterior en 1986. Gales regresou ao Mundial 64 anos despois da s\u00faa anterior presenza, que databa de 1958, sendo este o intervalo m\u00e1is longo na historia dos Mundiais.\nItalia, catro veces campioa mundial e vixente vencedora da Eurocopa, volveu fracasar no seu intento de clasificarse para o Mundial, igual que en 2018, quedando f\u00f3ra de d\u00faas Copas do Mundo consecutivas por primeira vez na s\u00faa historia. Os italianos foron os \u00fanicos campi\u00f3ns do mundo que non conseguiron a clasificaci\u00f3n. A selecci\u00f3n anfitrioa da anterior Copa do Mundo, Rusia, foi descualificada das competici\u00f3ns da FIFA debido \u00e1 invasi\u00f3n rusa de Ucra\u00edna. Chile, vencedora da Copa Am\u00e9rica nas edici\u00f3ns de 2015 e 2016, quedou f\u00f3ra do Mundial por segunda vez consecutiva. Nixeria, que participara nas tres edici\u00f3ns anteriores e en seis das sete \u00faltimas, perdeu caeu na terceira rolda de clasificaci\u00f3n ante Ghana pola regra do gol en campo contrario. Exipto, Panam\u00e1, Colombia, Per\u00fa, Islandia e Suecia, participantes no Mundial de 2018, non conseguiron o pase \u00e1 edici\u00f3n de 2022.\n \nSorteo.\nO sorteo final celebrouse no Centro de Exposici\u00f3ns e Congresos de Doha o 1 de abril de 2022, antes da finalizaci\u00f3n da fase de clasificaci\u00f3n. No momento do sorteo non se co\u00f1ec\u00edan os dous ga\u00f1adores do play-off interconfederal nin o ga\u00f1ador do play-off da Ruta A da UEFA.\nPara o sorteo, os 32 equipos foron repartidos en catro bombos segundo a clasificaci\u00f3n mundial da FIFA a data do 31 de marzo de 2022. O primeiro bombo conti\u00f1a os sete mellores equipos, as\u00ed como a selecci\u00f3n anfitrioa, Qatar (que foi asignada automaticamente \u00e1 posici\u00f3n A1). O segundo bombo conti\u00f1a os seguintes oito mellores equipos, e o bombo 3 os oito seguintes. No bombo 4 introduc\u00edronse os cinco equipos peor clasificados, xunto coas tres prazas para os dous ga\u00f1adores do play-off interconfederal e do play-off da Ruta A da UEFA. Dous equipos da mesma confederaci\u00f3n non pod\u00edan entrar no mesmo grupo ag\u00e1s os equipos da UEFA, dos cales deb\u00eda haber un m\u00ednimo dun e un m\u00e1ximo de dous por grupo. Este principio tam\u00e9n se aplicaba \u00e1s prazas pendentes de resoluci\u00f3n, aplic\u00e1ndose restrici\u00f3ns en funci\u00f3n da confederaci\u00f3n dos potenciais ga\u00f1adores de cada eliminatoria de play-off. O sorteo comezou co bombo 1 e rematou co bombo 4, sendo cada equipo seleccionado e asignado ao primeiro grupo dispo\u00f1ible alfabeticamente. A posici\u00f3n de cada equipo dentro do grupo foi tam\u00e9n sorteada (a efectos do calendario de partidos), excepto para os equipos do bombo 1, que foron automaticamente colocados na posici\u00f3n 1 de cada grupo. Os bombos do sorteo estaban repartidos do seguinte xeito:\nS\u00edmbolos e mercadeo.\nMascota.\nA mascota oficial do Mundial de Qatar 2022 \u00e9 La'eeb, presentado o 1 de abril de 2022 no sorteo para definir os grupos.\nCanci\u00f3ns oficiais.\nO 1 de abril de 2022 sa\u00edu \u00e1 luz a primeira canci\u00f3n oficial do mundial chamada \u00abHayya Hayya (Better Together)\u00bb interpretado polo cantante estadounidense Trinidad Cardona coa participaci\u00f3n da icona do afrobeats Davido e AISHA.\nA segunda canci\u00f3n do mundial ch\u00e1mase \"Arhbo\", interpretado por Gims e Ozuna. Presentouse o 19 de agosto de 2022.\nA terceira canci\u00f3n oficial \u00e9 \"Light The Sky\", interpretado por Nora Fatehi, Manal, Rahma Riad e Balqees. Composta por RedOne, presentouse o 7 de outubro de 2022.\nBal\u00f3n oficial.\nAl Rihla \u00e9 o nome oficial do bal\u00f3n para o torneo.\n\u00c1rbitros.\nO 19 de maio de 2022, a FIFA anunciou a lista de 36 \u00e1rbitros, 69 \u00e1rbitros asistentes e 24 \u00e1rbitros de VAR para o torneo. Por primeira vez nun gran torneo masculino de f\u00fatbol de selecci\u00f3ns, varias mulleres foron seleccionadas para arbitrar partidos. A francesa St\u00e9phanie Frappart, a ruandesa Salima Mukansanga e a xaponesa Yoshimi Yamashita convert\u00e9ronse nas primeiras mulleres en ser seleccionadas como \u00e1rbitras dunha Copa do Mundo. A elas sumaranse tres \u00e1rbitras asistentes, tam\u00e9n por primeira vez. Frappart xa arbitrara anteriormente a final da Copa do Mundo Feminina de 2019. \nO \u00e1rbitro gambiano Bakary Gassama e o asistente arxentino Juan Pablo Belatti encaran o seu terceiro Mundial. Belatti foi \u00e1rbitro asistente na final de 2018. Outros \u00e1rbitros que repiten convocatoria son o mexicano C\u00e9sar Arturo Ramos e o zambiano Janny Sikazwe, as\u00ed como o asistente iraniano Mohammadreza Mansouri.\nSedes.\nAs cinco primeiras sedes propostas para a Copa do Mundo present\u00e1ronse a principios de marzo de 2010. O pa\u00eds pretend\u00eda que os estadios reflectisen os aspectos hist\u00f3ricos e culturais de Qatar, e que os dese\u00f1os cumprisen os seguintes termos de referencia: legado, confort, accesibilidade e sustentabilidade. Os estadios estar\u00e1n equipados con sistemas de refrixeraci\u00f3n que pretenden reducir as temperaturas dentro do estadio ata 20\u00a0\u00b0C, pero a\u00ednda non se sabe se isto funcionar\u00e1 realmente nos estadios ao aire libre. A organizaci\u00f3n describiu os estadios como de \"cero residuos\" e afirmou que os niveis superiores dos estadios ser\u00e1n desmontados despois do torneo e doados a pa\u00edses con infraestruturas deportivas menos desenvolvidas. Qatar aspira a que todos os seus estadios cumpran e estean certificados polo Sistema de Avaliaci\u00f3n da Sustentabilidade Global (GSAS). Os cinco proxectos de estadios foron dese\u00f1ados polo arquitecto alem\u00e1n Albert Speer &amp; Partners. O Estadio Al Bayt ser\u00e1 o \u00fanico estadio cuberto dos oito utilizados.\nUnha informaci\u00f3n publicada o 9 de decembro de 2010 citaba ao ent\u00f3n presidente da FIFA, Sepp Blatter, que afirmaba que outras naci\u00f3ns ademais de Qatar poder\u00edan albergar alg\u00fans partidos da Copa do Mundo. Con todo, no informe non se mencionaba ning\u00fan pa\u00eds espec\u00edfico. Blatter engadiu que calquera decisi\u00f3n deste tipo deber\u00eda ser tomada primeiro por Qatar e despois avalada polo comit\u00e9 executivo da FIFA. O pr\u00edncipe Ali bin Hussein de Xordania dixo \u00e1 \"Australian Associated Press\" que a celebraci\u00f3n de partidos en Bahrain, Emiratos \u00c1rabes Unidos e posiblemente Arabia Saudita axudar\u00eda a incorporar \u00e1 xente da rexi\u00f3n durante o torneo. \nSegundo un informe publicado en abril de 2013 por Merrill Lynch, a divisi\u00f3n de banca de investimento do Bank of America, os organizadores de Qatar solicitaron \u00e1 FIFA que aprobase un n\u00famero menor de estadios debido ao aumento dos custos. Bloomberg.com informou que Qatar quer\u00eda reducir o n\u00famero de sedes a oito ou nove das doce previstas orixinalmente.\nO estadio m\u00e1is utilizado ser\u00e1 o Estadio Ic\u00f3nico de Lusail, que albergar\u00e1 10 partidos, inclu\u00edda a final. O estadio Al Bayt de Al Khor acoller\u00e1 9 partidos. Todos os partidos ag\u00e1s os 9 que se disputar\u00e1n en Al Khor, celebraranse nun radio de 32 km dende o centro de Doha. Por primeira vez, todas as sedes do torneo ser\u00e1n utilizadas para os partidos eliminatorios.\nResultados.\nPara m\u00e1is informaci\u00f3n sobre cada encontro (ali\u00f1aci\u00f3ns, trocos, sanci\u00f3ns...) prema no resultado.\nFase de grupos.\n \u2013 Clasificado para os Oitavos de final. "}
{"id": "165554", "revid": "98629", "url": "https://gl.wikipedia.org/wiki?curid=165554", "title": "Furniture + 2", "text": "Furniture + 2 \u00e9 un EP da banda estadounidense de post-hardcore Fugazi, editado en outubro do 2001 polo selo Dischord Records. Foi gravado en xaneiro e febreiro do 2001, ao mesmo tempo que o seu derradeiro \u00e1lbum, \"The Argument\".\nOs temas \"Furniture\" e \"Hello Morning\" son de finais dos anos 80, e de feito \"Furniture\" foi interpretada no primeiro concerto da banda en 1987. Partes de \"Number 5\" prove\u00f1en de \"Turkish Disco\", unha canci\u00f3n gravada como demo en 1997 e editada en \"Instrument Soundtrack\" en 1999."}
{"id": "165555", "revid": "56817", "url": "https://gl.wikipedia.org/wiki?curid=165555", "title": "Fugazi (EP)", "text": "Fugazi \u00e9 un EP da banda estadounidense de post-hardcore Fugazi, editado en novembro de 1988 polo selo Dischord Records. A diferenza doutras edici\u00f3ns do grupo, Guy Picciotto non contrib\u00fae coa guitarra neste disco (todas foron gravadas por Ian MacKaye). En 1989 inclu\u00eduse no recompilatorio \"13 Songs\", xunto co EP \"Margin Walker\"."}
{"id": "165556", "revid": "17467", "url": "https://gl.wikipedia.org/wiki?curid=165556", "title": "Mundial de F\u00fatbol Alema\u00f1a Occidental 1974", "text": ""}
{"id": "165557", "revid": "56817", "url": "https://gl.wikipedia.org/wiki?curid=165557", "title": "Oh Lord! When? How?", "text": "Oh Lord! When? How? \u00e9 un EP da banda sueca de garage rock The Hives, lanzado o 1 de xu\u00f1o de 1996 polo selo Sidekicks Records. Tr\u00e1tase da primeira edici\u00f3n oficial do grupoo."}
{"id": "165558", "revid": "1987", "url": "https://gl.wikipedia.org/wiki?curid=165558", "title": "Buckskin Stallion Blues", "text": "Buckskin Stallion Blues \u00e9 un EP da banda estadounidense de grunge Mudhoney, editado o 15 de marzo de 1994 a trav\u00e9s do selo Sub Pop Records. A admiraci\u00f3n mutua da banda e o cantante country Jimmie Dale Gilmore permitiu o EP, e Gilmore colaborou no disco onde se versiona o seu tema \"Tonight I Think I'm Gonna Go Downtown\"."}
{"id": "165560", "revid": "21293", "url": "https://gl.wikipedia.org/wiki?curid=165560", "title": "Cabo coaxial", "text": ""}
{"id": "165562", "revid": "22570", "url": "https://gl.wikipedia.org/wiki?curid=165562", "title": "Ram Narayan", "text": "Ram Narayan (devan\u00e1gari \u0930\u093e\u092e \u0928\u093e\u0930\u093e\u092f\u0923) (nado o 25 de decembro de 1927) \u00e9 un m\u00fasico indio e un virtuoso da \"sarangi\". Narayan naceu e viviu a s\u00faa infancia en Udaipur."}
{"id": "165563", "revid": "56817", "url": "https://gl.wikipedia.org/wiki?curid=165563", "title": "A.K.A. I-D-I-O-T", "text": "A.K.A. I-D-I-O-T \u00e9 un EP da banda sueca de garage punk The Hives, editado o 13 de marzo de 1998 polo selo Burning Heart.\nA canci\u00f3n \"A.K.A. I-D-I-O-T\" foi editada inicialmente como segundo tema do primeiro \u00e1lbum de The Hives, \"Barely Legal\". O EP lanzouse novamente no recompilatorio \"Your New Favourite Band\", a\u00ednda que non enteiro, cos temas \"Outsmarted\", \"Untutored Youth\" e \"Mad Man\". \"Numbers\" \u00e9 unha versi\u00f3n de The Adicts."}
{"id": "165564", "revid": "56817", "url": "https://gl.wikipedia.org/wiki?curid=165564", "title": "A Killer Among Us", "text": "A Killer Among Us \u00e9 un EP compartido das bandas suecas The Hives e The Pricks, editado no ano 1998 a trav\u00e9s do selo Hard-On."}
{"id": "165567", "revid": "54334", "url": "https://gl.wikipedia.org/wiki?curid=165567", "title": "Schalk Burger", "text": "Schalk Burger, nado en Porto Elizabeth o 13 de abril de 1983, \u00e9 un xogador surafricano de rugby. Xoga na posici\u00f3n de \"flanqueador\" na 3\u00aa li\u00f1a dos Stormers do Super 14, no Western Province da Currie Cup e na selecci\u00f3n de rugby de Sur\u00e1frica. Foi premiado como mellor xogador internacional do mundo no ano 2004 pola IRB, e no ano 2007 ga\u00f1ou a Copa do Mundo de Rugby.\nTraxectoria.\nO seu pai ch\u00e1mase como el, e tam\u00e9n foi xogador de rugby internacional con Sur\u00e1frica. Schalk Burger debutou cos Springboks no mundial do 2003, e dende ese mundial non deixou de ser considerado un dos mellores \"flankers\" do mundo. Xogador dur\u00edsimo que sempre chama a atenci\u00f3n sobre o campo, ten sido acusado de ser violento de m\u00e1is cando fai as s\u00faas placaxes, pero tam\u00e9n adoita rematar os partidos botando sangue. Xogando con Western Province e os Stormers nunca obtivo t\u00edtulos, a\u00ednda que na tempada 2010, cos reforzos de Bryan Habana e Jaque Fourie, no Super 14 xogou por vez primeira a final, perdendo fronte \u00f3s Bulls de Pretoria. Coa selecci\u00f3n en troques obtivo os maiores honores posibles, ga\u00f1ando en 2007 o mundial e no 2009 o Tri Nations."}
{"id": "165568", "revid": "25871", "url": "https://gl.wikipedia.org/wiki?curid=165568", "title": "John Draper", "text": "John Draper (1943), tam\u00e9n co\u00f1ecido co nome de \"Captain Crunch\", foi un hacker estadounidense. Foi co\u00f1ecido por aproveitar os pitos inclu\u00eddos de agasallo nalgunhas caixas de cereais para facer chamadas telef\u00f3nicas gratu\u00edtas a comezos da d\u00e9cada de 1970. Estes pitos xeraban tons cunha frecuencia de 2.600 Hz, usada para a sinalizaci\u00f3n interna nas redes e centralitas do operador de telefon\u00eda AT&amp;T nos EUA. Desenvolveu as \"Blue Box\", capaces de emitir distintos tons nas frecuencias utilizadas polas operadoras para a sinalizaci\u00f3n interna das s\u00faas redes, cando estas a\u00ednda eran anal\u00f3xicas."}
{"id": "165573", "revid": "22570", "url": "https://gl.wikipedia.org/wiki?curid=165573", "title": "Vladimir Levin", "text": "Vladimir Leonidovich Levin (en ) \u00e9 un matem\u00e1tico ruso que en 1995 conseguiu acceder a trav\u00e9s de Internet dende San Petersburgo ao sistema inform\u00e1tico central de Citibank en Nova York, pudendo realizar transferencias por valor de 10 mill\u00f3ns de d\u00f3lares de contas corporativas desta entidade financeira a outras abertas por el en entidades doutros pa\u00edses como Rusia, Finlandia, Alema\u00f1a, Pa\u00edses Baixos ou Su\u00edza.\nFinalmente foi detido pola Interpol no aeroporto londiniense de Heathrow ese mesmo ano, extraditado a Estados Unidos e sentenciado a tres anos de c\u00e1rcere e a unha multa de 240.000 d\u00f3lares."}
{"id": "165574", "revid": "98629", "url": "https://gl.wikipedia.org/wiki?curid=165574", "title": "Batu", "text": "Batu Khan nado en 1205 e finado en 1255 foi un carism\u00e1tico l\u00edder mongol, fillo do primox\u00e9nito de Xenxis Kan, Jochi, e fundador da Horda de Ouro, o subkhanato m\u00e1is occidental do Imperio Mongol.\nTraxectoria.\nInicios.\nTras o pasamento de Xenxis Kan, o seu irm\u00e1n m\u00e1is vello Orda, fundador da Horda Branca gobernou entre o r\u00edo Volga e o lago Balkash, entrementres o propio Batu ficaba co control nas terras ao oeste do Volga e quedaba como l\u00edder da dinast\u00eda de Jochi. O apoio de Batu \u00e1 campa\u00f1a do novo Gran Khan \u00d6g\u00f6dei contra a dinast\u00eda Ching, na China, fixo que este entregara terras \u00e1 s\u00faa familia nestes lugares de Asia. Batu dirixiu tam\u00e9n a conquista de Crimea.\nInvasi\u00f3n de Europa.\n\u00d6g\u00f6dei p\u00faxoo \u00e1 fronte de 130.000 homes para a invasi\u00f3n de Europa e chegar ao Atl\u00e1ntico. Baixo as s\u00faas ordes colocaba ao famoso xeneral de Xenxis Kan, Subotai. En 1236 someteu aos b\u00falgaros do Volga, dos Kipchaks e os alanos. Seguidamente arrasou as cidades de Ryaz\u00e1n, Kolomma e Moscova. En s\u00f3 tres d\u00edas caeu Vladimir, a capital do rei Yuri II, que foi completamente destru\u00edda. Tras a batalla do r\u00edo Sit xa non quedou nada do ex\u00e9rcito de Yuri. As cidades rusas foron caendo unha por unha. Smolensko e Novgorod adiant\u00e1ronse a someterse compromet\u00e9ndose a pagar a Batu os correspondentes tributos.\nTras estas vitorias, o fillo de \u00d6g\u00f6dei, G\u00fcy\u00fck, puxo en cuesti\u00f3n o liderado de Batu tras ofendelo nun banquete. \u00d6g\u00f6dei amoestouno duramente cham\u00e1ndoo a Mongolia e obrig\u00e1ndoo a retornar con Batu disciplinadamente.\nBatu enviou esp\u00edas a Hungr\u00eda, Austria e Polonia co fin de preparar o ataque ao coraz\u00f3n de Europa. Decidiu avanzar protexendo os flancos penetrando en Europa central en tres grupos. O primeiro esmagou as forzas combinadas do Henrique o piadoso e o Gran Mestre da Orde Teut\u00f3nica en Legnica. Un segundo grupo cruzou os C\u00e1rpatos, e un terceiro seguiu a ribeira do Danubio. G\u00fcy\u00fck avanzou triunfalmente por Transilvania, ao tempo que Bujk se lanzaba sobre o r\u00edo Sajo e infrinx\u00eda unha contundente derrota ao rei Bela IV e os seus aliados na batalla de Mohi. Bela fux\u00eda a Croacia perseguido por Khadan. Batu ordenaba xa acu\u00f1ar moeda en Hungr\u00eda e asignaba o pa\u00eds de Bela a Orda. Ao pouco tempo escrib\u00eda ao emperador do Sacro Imperio Romano Xerm\u00e1nico, Federico II, inst\u00e1ndolle a que renunciase ao seu trono. S\u00f3 a morte de \u00d6g\u00f6dei en 1241 salvou \u00e1 Cristiandade occidental.\nRelaci\u00f3ns co Gran Khan G\u00fcy\u00fck.\nO seu gran carisma e virtual independencia non foi suficiente para ser elixido polo \"kurultai\", que tardou en optar por G\u00fcy\u00fck como Gran Khan.\nBatu estableceu a s\u00faa capital en Sarai e dende al\u00ed gobernaba sobre os pr\u00edncipes rusos aos que esix\u00eda unha fidelidade persoal. Pretendeu tam\u00e9n dirixir a pol\u00edtica en Xeorxia a prol de David Narin, pero o Gran Khan G\u00fcy\u00fck interferiu e impuxo como soberano ao liberado do poder dos turcos David Ulu. G\u00fcy\u00fck quixo po\u00f1er de manifesto a s\u00faa superior autoridade; recibiu a Alexandre Nevski e p\u00faxoo \u00e1 fronte do sur de Rusia e a Andr\u00e9 II confirmoulle o trono de Vladimir-Suzdal.\nPor fin G\u00fcy\u00fck chamou a Batu a Mongolia. Advertido este pola vi\u00fava de Tolui, Sorghaghtani Beki, de que pod\u00eda ser unha trampa, dirixiuse a Mongolia co seu poderoso e temido ex\u00e9rcito. G\u00fcy\u00fck sa\u00edu ao seu encontro facendo o propio. Cando o choque parec\u00eda inevitable, G\u00fcy\u00fck faleceu en circunstancias pouco claras.\nApoxeo.\nBatu convocou un \"kurultai\" nos seus extensos dominios e, co fin de desprazar a dinast\u00eda de \u00d6g\u00f6dei, propuxo a Mongke. As familias de \u00d6g\u00f6dei e de Chagatai alegaron que o \"kurultai\" non era v\u00e1lido por celebrarse lonxe das sacras terras de Mongolia. Daquela Batu mandou a Mongke co seu fillo Sartaq e o seu irm\u00e1n Berke a Kodoe Aral onde foi reco\u00f1ecido definitivamente como Gran Khan no ano 1251.\nEstas e outras incidencias animaron \u00e1 rebeli\u00f3n aos pr\u00edncipes rusos dirixidos por Andr\u00e9 II. Batu reaccionou ordenando unha dura expedici\u00f3n punitiva mediante a que recuperou o control dos seus estados.\nO seu prestixio como o gran sustentador do Gran Khan conferiulle un enorme grao de independencia a\u00ednda que non opuxo dificultades para a confecci\u00f3n do gran censo que Mongke ordenou facer en todo o Imperio. Cando se iniciaban os preparativos dunha nova invasi\u00f3n de Europa faleceu deixando ao seu fillo Sartaq o goberno do subkhanato."}
{"id": "165576", "revid": "22570", "url": "https://gl.wikipedia.org/wiki?curid=165576", "title": "Kevin Poulsen", "text": "Kevin Poulsen nado en 1965 en Pasadena (California, Estados Unidos), \u00e9 un famoso \"phreaker\" de California, que durante un per\u00edodo de dous anos conseguiu controlar o sistema de conmutaci\u00f3n da s\u00faa operadora de telefon\u00eda local. \nGrazas aos seus co\u00f1ecementos inform\u00e1ticos deu intervido a central de conmutaci\u00f3n para que seleccionaran a s\u00faa li\u00f1a persoal de tel\u00e9fono coma a ga\u00f1adora en multitude de concursos e ofertas telef\u00f3nicas, mentres bloqueaba a doutros usuarios do servizo. Deste modo, conseguiu ga\u00f1ar 2 Porsches, 2 viaxes a Hawaii e m\u00e1is de 22.000 d\u00f3lares en efectivo.\nFinalmente foi descuberto polo FBI e acusado de diversos delitos: interceptaci\u00f3n de comunicaci\u00f3ns, estafas inform\u00e1ticas etc."}
{"id": "165577", "revid": "47401", "url": "https://gl.wikipedia.org/wiki?curid=165577", "title": "Kevin Mitnick", "text": "Kevin David Mitnick, nado en Van Nuys (California) o 6 de agosto de 1963 e finado en Pittsburgh o 16 de xullo de 2023, foi un \"cracker\" estadounidense, que iniciou a s\u00faa carreira en 1980, cando s\u00f3 ti\u00f1a 16 anos e conseguiu romper a seguridade do sistema inform\u00e1tico do seu instituto.\nTraxectoria.\nNos anos 80 e a principios dos 90 f\u00edxose famoso por realizar continuas invasi\u00f3ns en ordenadores de universidades, empresas de inform\u00e1tica e telecomunicaci\u00f3ns, a NASA e mesmo o Departamento de Defensa dos EUA, conseguindo acceder a valiosa informaci\u00f3n confidencial.\nAs s\u00faas faza\u00f1as custaron moitos mill\u00f3ns de d\u00f3lares ao Goberno dos Estados Unidos. Por este motivo, a s\u00faa foto chegou a estar na lista dos delincuentes m\u00e1is buscados polo FBI, que o perseguiron durante tres anos ata que o detiveron en 1995.\nTras cumprir a condena no c\u00e1rcere, foi posto en liberdade en xaneiro do 2000. Mitnik tivo dende aquela absolutamente prohibido o uso de ordenadores, tel\u00e9fonos m\u00f3biles, televisores ou calquera equipo electr\u00f3nico capaz de conectarse a Internet. Adicouse a impartir conferencias e seminarios sobre Seguridade Inform\u00e1tica."}
{"id": "165578", "revid": "22570", "url": "https://gl.wikipedia.org/wiki?curid=165578", "title": "BM Alzira Avidesa", "text": "O Balonmano Avidesa Alzira foi un club de balonm\u00e1n espa\u00f1ol da cidade valenciana de Alzira que xogou na Liga ASOBAL cinco tempadas. Xogaba os seus partidos como local no Pazo dos Deportes de Alzira.\nNa tempada 1991-92 proclamouse campi\u00f3n da Copa do Rei, e na tempada 1993-94 campi\u00f3n da Copa EHF."}
{"id": "165579", "revid": "56817", "url": "https://gl.wikipedia.org/wiki?curid=165579", "title": "Balanceo de carga", "text": "O balanceo de carga \u00e9 a t\u00e9cnica de distribu\u00edr o peso do c\u00f3mputo entre varios dispositivos. O obxectivo \u00e9 optimizar o uso dos recursos, maximizar o desempe\u00f1o, minimizar os tempos de resposta e evitar a sobrecarga. Un sistema de balanceo de carga non implica necesariamente unha tolerancia a erros. O elemento que falle perder\u00e1 os seus procesos e deber\u00e1n crearse de novo no resto de servidores que soporten o balanceo.\nTodo o hardware ten o seu l\u00edmite, e moitas veces o mesmo servizo ten que se repartir por varias m\u00e1quinas, co fin de evitar unha saturaci\u00f3n. Entre os elementos dunha rede m\u00e1is susceptibles de ser balanceados at\u00f3panse servidores, servizos web, li\u00f1as de comunicaci\u00f3ns, routers, switches e devasas.\nBalanceo de carga entre servidores.\nGrupo de servidores f\u00edsicos, no que cada nodo ten o seu propio enderezo IP. O servizo que se desexa balancear ten asignada un enderezo IP virtual. Un dos servidores do balanceo act\u00faa como Master e enc\u00e1rgase de atender as petici\u00f3ns \u00e1 IP virtual e seleccionar o servidor menos cargado para atender a petici\u00f3n. As formas de selecci\u00f3n do servidor menos cargado incl\u00faen carga de CPU, n\u00famero de conexi\u00f3ns que atende, selecci\u00f3n alternativa etc.\nPara garantir que o usuario ver\u00e1 os seus datos independentemente do servidor que lle atenda, existen mecanismos de afinidade que asignan o mesmo servidor ao mesmo usuario entre diferentes conexi\u00f3ns.\nBalanceo de carga entre devasas.\nUtil\u00edzanse para dar continuidade ao servizo de acceso a Internet da compa\u00f1\u00eda. A t\u00e1boa de conexi\u00f3ns \u00e9 compartida entre t\u00f3dalas devasas que atenden exclusivamente \u00e1s conexi\u00f3ns.\nBalanceo de carga entre li\u00f1as de comunicaci\u00f3ns.\nEsta t\u00e9cnica consiste en agrupar varias li\u00f1as de comunicaci\u00f3ns, coma por exemplo ADSL, para conseguir unha \u00fanica li\u00f1a de maior capacidade. T\u00f3dalas li\u00f1as poden utilizarse ao mesmo tempo (Shortest Path Bridging), a carga \u00e9 compartida e as conexi\u00f3ns dende o exterior son balanceadas polo dispositivo de balanceo de carga.\nO balanceo tam\u00e9n pode consistir nun reencami\u00f1amento do tr\u00e1fico por cami\u00f1os alternativos co fin de desconxestionar o acceso aos servidores.\nBalanceo de almacenamento.\nO balanceo de soporte de almacenamento permite distribu\u00edr o acceso a sistemas de arquivos por varios discos, conseguindo as\u00ed melloras nos tempos de acceso. As soluciones poden ser adicadas ou existir en cada un dos servidores do cluster de servidores. T\u00edpicas soluci\u00f3ns poden ser varios dispositivos locais configurados RAID e/ou dispositivos accesibles dentro da rede SAN. Tam\u00e9n p\u00f3dese ofrecer como un servizo na nube, que non precisa de hardware adicional, posto que o servizo pr\u00e9stase de xeito remoto. Todas as petici\u00f3ns de acceso son encami\u00f1ados a trav\u00e9s de Internet a datacenter. O provedor do servizo adoita a cobrar por este en concepto de petici\u00f3ns simult\u00e1neas e por cantidade de datos transferidos."}
{"id": "165580", "revid": "23204", "url": "https://gl.wikipedia.org/wiki?curid=165580", "title": "The Legendary Tiger Man", "text": "The Legendary Tiger Man \u00e9 un nome art\u00edstico de Paulo Furtado, un artista, vocalista e m\u00fasico blues portugu\u00e9s, nun estilo de \"banda dun home s\u00f3\" (en ingl\u00e9s \"One-man show\"). Furtado toca guitarra, harm\u00f3nica e bater\u00eda s\u00f3 en palco. Editou ata hoxe cinco \u00e1lbums. Gran parte das s\u00faas composici\u00f3ns consisten en \"covers\" de \u00e1lbums famosos do mundo do blues.\nOutros proxectos.\nPaulo Furtado \u00e9 tam\u00e9n o vocalista e principal compositor da banda Wraygunn. Tivo unha participaci\u00f3n especial en \"Torch Songs for Secret Agents\", do produtor Bulllet, nome polo cal \u00e9 co\u00f1ecido Armando Teixeira. \u00c9 tam\u00e9n membro fundador dos extintos T\u00e9dio Boys."}
{"id": "165581", "revid": "5863", "url": "https://gl.wikipedia.org/wiki?curid=165581", "title": "Francisco Mantec\u00f3n", "text": "Francisco Mantec\u00f3n Rodr\u00edguez, nado en Vigo en 1948 e finado na mesma cidade en 2001 foi un pintor e dese\u00f1ador galego.\nTraxectoria.\nEra fillo dun cr\u00edtico musical, e no seu fogar viviuse nun ambiente art\u00edstico. Estudou a carreira de Belas Artes en Barcelona. A s\u00faa obra est\u00e1 representada en diversos museos de Galiza.\nPos\u00faen obras de Mantec\u00f3n, entre outras, as seguintes instituci\u00f3ns:"}
{"id": "165582", "revid": "6939", "url": "https://gl.wikipedia.org/wiki?curid=165582", "title": "Francisco Mantec\u00f3n Rodr\u00edguez", "text": ""}
{"id": "165583", "revid": "387", "url": "https://gl.wikipedia.org/wiki?curid=165583", "title": "Punto vernal", "text": ""}
{"id": "165584", "revid": "387", "url": "https://gl.wikipedia.org/wiki?curid=165584", "title": "Equinoccio de primavera", "text": ""}
{"id": "165585", "revid": "56817", "url": "https://gl.wikipedia.org/wiki?curid=165585", "title": "3 Songs", "text": "\"3 Songs\" \u00e9 un sinxelo de 7\" da banda estadounidense de post-hardcore Fugazi. Foi lanzado orixinalmente en xaneiro de 1990 e posteriormente inclu\u00eddo no recompilatorio \"Repeater + 3 Songs\" xunto co \u00e1lbum \"Repeater\"."}
{"id": "165586", "revid": "56817", "url": "https://gl.wikipedia.org/wiki?curid=165586", "title": "Mr. Moon", "text": "\"Mr. Moon\" \u00e9 o sinxelo de estrea da banda sueca de garage rock Mando Diao, editado no ano 2002. O tema do t\u00edtulo apareceu posteriormente no seu primeiro disco, \"Bring 'Em In\", mentres que \"She's So\" apareceu s\u00f3 na s\u00faa versi\u00f3n xaponesa. O sinxelo acadou o n\u00famero 37 nas listas suecas. Parte da canci\u00f3n trata sobre o bater\u00eda de The Who Keith Moon."}
{"id": "165587", "revid": "56817", "url": "https://gl.wikipedia.org/wiki?curid=165587", "title": "Fukd ID 3", "text": "Fukd ID #3 \u00e9 o EP de estrea da banda estadounidense de post-punk revival Interpol, editado o 11 de decembro do 2000 polo selo Chemikal Underground. Tr\u00e1tase dunha rareza e dun obxecto moi buscado polos seareiros, xa que orixinalmente s\u00f3 se lanzaron 1.000 copias e est\u00e1 descatalogado. No EP incl\u00faense algunhas das primeiras gravaci\u00f3ns da banda, feitas todas elas nun gravador de 8 pistas. \"PDA\", \"Roland\" e \"5\" grav\u00e1ronse no ano 1998, mentres que \"Precipitate\" o ano seguinte.\nO tema \"5\" foi titulado orixinalmente \"Get the Girls\", e foi editado con anterioridade nunha cinta demo da banda, xunto con \"PDA\" e \"Roland\"."}
{"id": "165589", "revid": "5863", "url": "https://gl.wikipedia.org/wiki?curid=165589", "title": "Julian Assange", "text": "Julian Paul Assange, nado en Townsville (Queensland) o 3 de xullo de 1971, \u00e9 un xornalista, programador e activista de internet australiano, co\u00f1ecido por ser o portavoz e editor do sitio web WikiLeaks.\nTraxectoria.\nAssange estudou f\u00edsica e matem\u00e1ticas na Universidade de Melbourne at\u00e9 2006, cando empezou a implicarse profundamente en Wikileaks. Foi descrito como moi autodidacta e cumpridamente lido en ciencias e matem\u00e1ticas. Tam\u00e9n estudou filosof\u00eda e neurociencia. Na s\u00faa p\u00e1xina web, describiu como representou \u00e1 s\u00faa universidade na Competici\u00f3n Nacional Australiana de F\u00edsica en 2005.\nWikileaks.\nWikileaks foi fundado en 2006. Assange est\u00e1 entre os nove membros asesores, e \u00e9 o voceiro diante dos medios de comunicaci\u00f3n. Tam\u00e9n foi nomeado director e fundador do sitio e ten a decisi\u00f3n final no proceso de exame dos documentos presentados ao sitio. Como todos os integrantes do sitio, Assange traballa en calidade de voluntario. Kristinn Hrafnsson tomou as rendas da organizaci\u00f3n a partir da s\u00faa detenci\u00f3n o 7 de decembro, en cumprimento da orde europea de detenci\u00f3n internacional emitida desde Suecia, pola polic\u00eda metropolitana de Londres despois de presentarse nunha comisar\u00eda pola s\u00faa propia vontade, ao estar acusado dos delitos de violaci\u00f3n, abusos sexuais e coacci\u00f3n, cargos pol\u00e9micos que a d\u00eda de hoxe non est\u00e1n en absolutos claros.\nReacci\u00f3ns ao arresto.\nPerante a detenci\u00f3n de Assange acusado pola fiscal\u00eda sueca dos supostos delitos de violaci\u00f3n, abusos sexuais e coacci\u00f3n, e a negativa da xustiza brit\u00e1nica a que saia en liberdade baixo fianza creouse a FreeAssange.org, unha plataforma de apoio pola liberdade de Assange. Os seus partidarios consideran que a acusaci\u00f3n \u00e9 falsa e que a intensificaci\u00f3n da procura de Assange coincidiu coa publicaci\u00f3n por parte de Wikileaks e outros cinco \u00f3rganos de prensa de cables diplom\u00e1ticos confidenciais estadounidenses, o que provocou a indignaci\u00f3n dos Estados Unidos e de numerosos pa\u00edses afectados polas revelaci\u00f3ns e consecuentemente as presi\u00f3n internacionais para lograr o seu encarceramento.\nDetenci\u00f3n en 2019.\nO 11 de abril de 2019 foi detido dentro da embaixada de Ecuador, onde estivo asilado durante seis anos e dez meses, despois de que o presidente de Ecuador, Len\u00edn Moreno, anunciase a retirada do asilo. Ecuador ten a promesa do Reino Unido de que non ser\u00e1 extraditado a un pa\u00eds no que poida ser condenado a morte. A detenci\u00f3n xurdiu da orde europea de detenci\u00f3n emitida por Suecia no 2010, a\u00ednda que foi retirada no 2017 pola baixa posibilidade de extradici\u00f3n.\nDiversas declaraci\u00f3ns coinciden en que a detenci\u00f3n ten a s\u00faa orixe na persecuci\u00f3n dos EEUU contra Assange, pola filtraci\u00f3n de datos e v\u00eddeos de Wikileaks proporcionados por Chelsea Manning, amosando entre outras, probas sobre a comisi\u00f3n de crimes de guerra."}
{"id": "165590", "revid": "5863", "url": "https://gl.wikipedia.org/wiki?curid=165590", "title": "Antonio Baltar", "text": "Antonio Baltar Dom\u00ednguez, nado en Santiago de Compostela o 13 de setembro de 1906 e finado en Buenos Aires o 22 de setembro de 1970, foi un m\u00e9dico galego.\nTraxectoria.\nFillo do padron\u00e9s \u00c1ngel Baltar Cort\u00e9s que foi director do Hospital de Santiago e pioneiro en t\u00e9cnicas cir\u00farxicas, e sobri\u00f1o de Ram\u00f3n Baltar, pai tam\u00e9n de dous cirurxi\u00e1ns, foi director do Sanatorio Baltar e do Gran Hospital de Santiago, Antonio Baltar estudou Medicina en Compostela, en Par\u00eds atra\u00eddo pola escola de Histopatolox\u00eda e na Universidade Complutense de Madrid, onde se licenciou. En 1933, especializado en Histolox\u00eda patol\u00f3xica, ingresou no corpo de M\u00e9dicos Inspectores Municipais de Santiago e pouco despois, bolseiro da Junta para Ampliaci\u00f3n de Estudios e Investigaciones Cient\u00edficas, viaxou a Berl\u00edn para estudar. Entre 1934 e 1936 desempe\u00f1ou o cargo de profesor auxiliar de Histolox\u00eda e Anatom\u00eda Patol\u00f3xica da Universidade de Santiago de Compostela, ao mesmo tempo que concentraba as s\u00faas inquedanzas na creaci\u00f3n da \"Agrupaci\u00f3n al Servicio de la Rep\u00fablica\" de Compostela e na elaboraci\u00f3n dos seus escritos publicados da Revista PAN (Poetas Andantes e Navegantes) co pseud\u00f3nimo de Ant\u00f3n Mart\u00edn.\nCo golpe de Estado do 18 de xullo de 1936, foi suspendido de emprego e soldo na Facultade de Medicina e exiliouse en Am\u00e9rica, onde a s\u00faa muller, Mireia Dieste, filla de Eduardo Dieste, ti\u00f1a casa familiar. Logo de dous meses en Montevideo, traslad\u00e1ronse a Arxentina onde participou nas actividades dos intelectuais galeguistas exiliados. En 1937 revalidou o t\u00edtulo de doutor en Medicina na Universidade da Plata e fundou un sanatorio en Avellaneda co tam\u00e9n santiagu\u00e9s Gumersindo S\u00e1nchez Guisande. Abr\u00edronlle expediente de responsabilidades pol\u00edticas en 1941.\nEntre 1939 a 1947, Baltar organizou o Laboratorio de Anatom\u00eda Patol\u00f3xica do Centro Galego de Bos Aires, fundou o Hogar Gallego para Ancianos en Domseelar, e publicou varios artigos sobre Ciencia e Cultura. Trasladouse \u00e1 Patagonia para exercer como m\u00e9dico dos mineiros de Chos Malal, lugar illado do Neuquen, ao p\u00e9 dos Andes.\nEntre 1952 e 1953 exerceu de secretario na Direcci\u00f3n Xeral de sanidade do Sur (Ba\u00eda Branca). Ao ano seguinte foi nomeado catedr\u00e1tico de Anatom\u00eda Patol\u00f3xica na Universidade de Cuyo (Mendoza), onde dirixiu o Laboratorio Anatomopatol\u00f3xico. En 1954 abandonou a c\u00e1tedra para exercer como director xeral de Sanidade de Cuyo na rama de medicina sanitaria e a loita anticancerosa. Logo traballou como pat\u00f3logo en Bos Aires e especializouse en Medicina Social na Organizaci\u00f3n Mundial da Sa\u00fade. Entre 1961 e 1964 coordinou un Plan Integral de Sa\u00fade de San Juan e estudou a organizaci\u00f3n da medicina social dos Andes Centrais e das serras pamp\u00e1nicas. Nos anos posteriores traballou na Coordinaci\u00f3n Sanitaria Rexional en C\u00f3rdoba.\nRelacionouse cos intelectuais galegos exiliados na Arxentina, sobre todo co seu t\u00edo Rafael Dieste e en 1956 presidiu a Asociaci\u00f3n Gallega de Universitarios, Escritores y Artistas (AGUEA). Despois da celebraci\u00f3n do Primeiro Congreso da Emigraci\u00f3n Galega de 1956, organizado polo Consello de Galiza, no que presentou un relatorio titulado \"A Emigraci\u00f3n Galega e a Cultura\", viaxou a Galicia co encargo da AGUEA de po\u00f1er en marcha un proxecto que, continuador do Seminario de Estudos Galegos, se dedicase \u00e1 investigaci\u00f3n socio econ\u00f3mica. As xesti\u00f3ns de Baltar non foron ben acollidas polos intelectuais do interior e a polic\u00eda aconselloulle que abandonase Galicia. Tam\u00e9n colaborou estreitamente con D\u00edaz Pardo e Lu\u00eds Seoane no proxecto do Laboratorio de Formas de Galicia que inclu\u00eda a restauraci\u00f3n de Sargadelos e a creaci\u00f3n dun Museo Galego de Arte Contempor\u00e1nea. Baltar tratou de que o Museo promovido polo Laboratorio de Formas no Castro de Samoedo incorporase a maior parte da obra de Carlos Maside.\nAntonio Baltar morreu dun paro card\u00edaco en setembro de 1970 no Hospital Ribadavia de Buenos Aires."}
{"id": "165592", "revid": "1888", "url": "https://gl.wikipedia.org/wiki?curid=165592", "title": "N\u00fa\u00f1ez B\u00faa", "text": ""}
{"id": "165597", "revid": "1131", "url": "https://gl.wikipedia.org/wiki?curid=165597", "title": "Asociaci\u00f3n Gallega de Universitarios, Escritores y Artistas", "text": "A Asociaci\u00f3n Gallega de Universitarios, Escritores y Artistas AGUEA, foi unha entidade de car\u00e1cter galeguista fundada en Buenos Aires o 22 de xu\u00f1o de 1956.\nCreada por Antonio Baltar e un grupo de emigrantes galegos profesionais, no seu documento de fundaci\u00f3n sin\u00e1lanse como obxectivos:\nDurante 1956 AGUEA realizou 57 clases de xeograf\u00eda, historia, lingua e literatura galega, ditadas en galego. Organizou unha homenaxe a Mar\u00eda Casares, coloquios sobre os problemas de Galicia coas intervenci\u00f3ns de Valent\u00edn Paz-Andrade, Rafael Dieste, Alberto Vilanova, N\u00fa\u00f1ez B\u00faa, Ram\u00f3n de Valenzuela, unha velada necrol\u00f3xica dedicada a Carlos Maside, promoveu a exposici\u00f3n de D\u00edaz Pardo en 1957 no Centro Lucense e un coloquio sobre A parroquia galega, dirixido por Otero Pedrayo en 1959.\nComo iniciativa da AGUEA, Antonio Baltar e Lu\u00eds Seoane dirixiron a editorial Citania que nas s\u00faas colecci\u00f3ns \u201cMart\u00edn Sarmiento\u201d, \u201cIdacio\u201d, \u201cMestre Mateo\u201d, \u201cDolmen de Dombate\u201d e \u201cHerba de namorar\u201d publicou importantes libros de Parga Pondal, Paz Andrade, Cruz Gall\u00e1stegui, Emilio Gonz\u00e1lez L\u00f3pez, D\u00edaz Pardo, Blanco Amor, Fern\u00e1ndez del Riego, Lu\u00eds Seoane etc."}
{"id": "165600", "revid": "23204", "url": "https://gl.wikipedia.org/wiki?curid=165600", "title": "Brian O'Driscoll", "text": "Brian O'Driscoll, nado en Clontarf, preto de Dubl\u00edn, o 21 de xaneiro de 1979, \u00e9 un xogador irland\u00e9s de rugby. Xoga na posici\u00f3n de centro no Leinster Rugby da Pro12 e na selecci\u00f3n de rugby de Irlanda. Foi candidato a ser nomeado mellor xogador internacional do mundo nos anos 2001, 2002 e 2009, a\u00ednda que non chegou a ga\u00f1ar ningunha das 3 veces. \u00c9 o xogador irland\u00e9s que m\u00e1is ensaios anotou na historia do 6 Naci\u00f3ns.\nTraxectoria.\nDe neno xogaba a f\u00fatbol ga\u00e9lico antes de comezar co rugby. Xogou en t\u00f3dalas categor\u00edas inferiores da selecci\u00f3n irlandesa, acadando en 1998 o campionato do mundo sub-19. En 1999 debutou con Leinster Rugby e na selecci\u00f3n de rugby de Irlanda. O'Driscoll \u00e9 o capit\u00e1n de Irlanda dende o 2003, ano da retirada de Keith Wood. Formou parte dos British &amp; Irish Lions nas xiras por Australia de 2001, Nova Zelandia de 2005 (como capit\u00e1n), e Sur\u00e1frica de 2009. Foi elixido mellor xogador do Torneo das Seis Naci\u00f3ns nos anos 2006, 2007 e 2009. Will Carling, importante ex xogador ingl\u00e9s, publicou en 2007 unha lista persoal sobre os 50 mellores xogadores de rugby de t\u00f3dolos tempos, e O'Driscoll ocupaba a 10\u00aa posici\u00f3n. A revista \"Rugby World\" elixiuno como mellor xogador de rugby da d\u00e9cada entre 2000 e 2009. \u00c9 o m\u00e1ximo anotador de ensaios da historia do XV do Trevo, ocupando a 9\u00aa praza na lista dos m\u00e1ximos anotadores internacionais da historia.\nO xogo de Brian O'Driscoll \u00e9 moi veloz, t\u00e9cnico, rompe as li\u00f1as defensivas continuamente creando perigo e ocasi\u00f3ns para anotar, con cambios de ritmo e direcci\u00f3n espectaculares."}
{"id": "165601", "revid": "1888", "url": "https://gl.wikipedia.org/wiki?curid=165601", "title": "D\u00edaz Pardo", "text": ""}
{"id": "165602", "revid": "1888", "url": "https://gl.wikipedia.org/wiki?curid=165602", "title": "Parga Pondal", "text": ""}
{"id": "165604", "revid": "1888", "url": "https://gl.wikipedia.org/wiki?curid=165604", "title": "Fern\u00e1ndez del Riego", "text": ""}
{"id": "165605", "revid": "1888", "url": "https://gl.wikipedia.org/wiki?curid=165605", "title": "AGUEA", "text": ""}
{"id": "165612", "revid": "5863", "url": "https://gl.wikipedia.org/wiki?curid=165612", "title": "Alberto Vilanova", "text": "Alberto Vilanova Rodr\u00edguez, nado en Ourense o 5 de xullo de 1910 e finado na mesma cidade o 13 de maio de 1985, foi un ensa\u00edsta e profesor galego.\nTraxectoria.\nCursou bacharelato e Maxisterio en Ourense, e Dereito e Filosof\u00eda e Letras en Madrid e Valladolid. Foi mestre en Almorfe e Trasmiras. Na Rep\u00fablica militou no republicanismo de esquerda, dirixiu as Juventudes de Acci\u00f3n Republicana de Ourense e colaborou en \"La Zarpa\" e \"Heraldo de Galicia\". Co Golpe de Estado do 18 de xullo de 1936 estivo preso no mosteiro de Oseira. \nFinalizada a Guerra Civil traballou como profesor en colexios privados de Chantada e Ourense, onde tam\u00e9n colaborou na revista \"Pos\u00edo\". Como consecuencia da invitaci\u00f3n do Centro Ourens\u00e1n para unhas conferencias, trasladouse a Buenos Aires en 1954. Na Arxentina conseguiu a praza de Lingua e Literatura Galaico-Portuguesa na Universidade Nacional da Plata. Entre 1956 e 1959 ocupou a c\u00e1tedra de Cultura Galega no Centro Lucense de Bos Aires. Rexentou tam\u00e9n as c\u00e1tedras de Historia Medieval e Moderna e dirixiu o Instituto de Investigaci\u00f3ns Hist\u00f3ricas da Universidade Nacional do Nordeste. Foi presidente da Comisi\u00f3n de Cultura do Consello de Galiza. \nRetornou a Galicia en 1982.\nVida persoal.\nCasou en San\u00edn (Ribadavia) con Nieves Fern\u00e1ndez en marzo de 1936.\nPremios.\nGalardoado co Premio Nacional de Historia en 1936 pola obra \"El Padre Mariana y la historiograf\u00eda de su \u00e9poca\" e o de Sociolox\u00eda polo ensaio \"Joaqu\u00edn Costa o el gran dolor nacional\"."}
{"id": "165613", "revid": "23204", "url": "https://gl.wikipedia.org/wiki?curid=165613", "title": "Holly Marie Combs", "text": "Holly Marie Combs, nada o 3 de decembro de 1973 en San Diego, \u00e9 unha actriz estadounidense.\nTraxectoria.\nCombs mudouse para Nova York cando ti\u00f1a sete anos comezou a actuar en publicidade aos oito anos, a partir de 1985 comezou a aparecer en pequenos papeis, como en \"Born on the Fourth of July\" (1989), deu vida a Kimberly Brock na serie \"Picket Fences\" (1992-1996), recibindo un premio Young Artist e interpretou a Piper Halliwell en \"Charmed\" (1998-2006). Entre 2010 e 2017 actuou na serie de ABC Family \"Pretty Little Liars\" no papel de Ella Montgomery."}
{"id": "165615", "revid": "21293", "url": "https://gl.wikipedia.org/wiki?curid=165615", "title": "Xornal", "text": ""}
{"id": "165617", "revid": "98629", "url": "https://gl.wikipedia.org/wiki?curid=165617", "title": "AD Ciudad de Guadalajara", "text": "A Asociaci\u00f3n Deportiva Ciudad de Guadalajara, tam\u00e9n co\u00f1ecido por motivos de patrocinio como Quabit BM Guadalajara, \u00e9 un club de balonm\u00e1n espa\u00f1ol da cidade de Guadalaxara, que xoga na Liga ASOBAL.\nHistoria.\nFoi fundado no 2007 como herdeiro do anterior club de balonm\u00e1n da cidade castel\u00e1, o BM Guadalajara. En tan s\u00f3 tres tempadas conseguiu ascender de Primeira Nacional de balonm\u00e1n \u00e1 Liga ASOBAL, a m\u00e1xima categor\u00eda do balonm\u00e1n espa\u00f1ol.\nNa s\u00faa primeira tempada da s\u00faa nova etapa, o Realitas BM Guadalajara militou na Primeira Nacional e acadou nun tempo r\u00e9cord o campionato de Espa\u00f1a da categor\u00eda e o ascenso \u00e1 Divisi\u00f3n de Honra B. Na s\u00faa segunda tempada, xa na categora de prata do balonm\u00e1n espa\u00f1ol, chegou \u00e1 fase de ascenso \u00e1 Liga ASOBAL, a\u00ednda que finalmente o club non puido acadar o ascenso ao finalizar no segundo posto do play-off. Na tempada 2009-10, o Rayet BM Guadalajara conseguiu o ascenso \u00e1 Liga ASOBAL logo de finalizar no 2\u00ba posto na liga regular e rematar na 1\u00aa posici\u00f3n no play-off de ascenso."}
{"id": "165618", "revid": "22570", "url": "https://gl.wikipedia.org/wiki?curid=165618", "title": "Toledo BM", "text": "O Toledo Balonmano ou L\u00e1baro Toledo Balonmano \u00e9 un equipo de balonm\u00e1n da cidade de Toledo, Castela-A Mancha (Espa\u00f1a) que actualmente milita na Liga ASOBAL na que debutou na tempada 2009-2010."}
{"id": "165619", "revid": "54334", "url": "https://gl.wikipedia.org/wiki?curid=165619", "title": "BM Guadalajara", "text": "O Club Balonmano Guadalajara foi un club de balonm\u00e1n da cidade de Guadalaxara (Castela-A Mancha) que xogou durante catro tempadas na Liga ASOBAL na d\u00e9cada de 1990. Foi o primeiro equipo da cidade castelanomanchega en chegar \u00e1 m\u00e1xima categor\u00eda dun deporte de elite. Nas s\u00faas filas xogaron homes como Papitu, Valenzuela, o m\u00e1is tarde designado como mellor xogador do mundo, Rafael Guijosa, Vladan Lanca, Javier Rodr\u00edguez, Buligan ou Antonio Rom\u00e1n, capit\u00e1n do equipo e actual alcalde da cidade."}
{"id": "165620", "revid": "1888", "url": "https://gl.wikipedia.org/wiki?curid=165620", "title": "Antonio Baltar Dom\u00ednguez", "text": ""}
{"id": "165621", "revid": "89787", "url": "https://gl.wikipedia.org/wiki?curid=165621", "title": "THW Kiel", "text": "O THW Kiel \u00e9 un equipo de balonm\u00e1n da cidade de Kiel, no estado de Slesvig-Holstein (Alema\u00f1a). Actualmente o THW Kiel compite na Handball-Bundesliga, a m\u00e1xima categor\u00eda do balonm\u00e1n alem\u00e1n, competici\u00f3n que ga\u00f1ou en 20 ocasi\u00f3ns, sendo o equipo alem\u00e1n que m\u00e1is t\u00edtulos de liga pos\u00fae.\nA nivel internacional, ga\u00f1ou diferentes competici\u00f3ns, destacando as Copas de Europa ga\u00f1adas no 2007, no 2010 e 2012 (a pesar de ter perdido as finais dos anos 2000, 2008 e 2009). Tam\u00e9n ga\u00f1ou tres Copas EHF (1998, 2002 e 2004) e unha Supercopa de Europa no 2007."}
{"id": "165622", "revid": "85894", "url": "https://gl.wikipedia.org/wiki?curid=165622", "title": "Leandro Carr\u00e9 Brandariz", "text": "Leandro Carr\u00e9 Brandariz, nado en Porto o 15 de febreiro de 1913 e finado o 21 de maio de 1937, foi un escritor, xornalista e militante libertario galego.\nTraxectoria.\nFillo de Leandro Carr\u00e9 Alvarellos, foi profesor na Escola de traballo da Coru\u00f1a. Era partidario da actuaci\u00f3n pol\u00edtica da CNT e defensor en solitario do Estatuto de Autonom\u00eda no sindicalismo. En 1934 abandonou a CNT e ingresou no Partido Sindicalista. Un ano despois afiliouse ao Partido Galeguista. Colaborador de \"Solidaridad Obrera\", \"Trabajo\" e \"A Nosa Terra\", asinaba as s\u00faas colaboraci\u00f3ns co pseud\u00f3nimo Fausto Brand (abreviatura do seu segundo apelido Brandariz).\nFoi mobilizado polo ex\u00e9rcito franquista en outubro de 1936 e destinado a Asturias, onde morreu en estra\u00f1as circunstancias. O seu pai procurou o cad\u00e1ver sen \u00e9xito, sendo detido ao volver \u00e1 Coru\u00f1a en agosto de 1937."}
{"id": "165624", "revid": "98629", "url": "https://gl.wikipedia.org/wiki?curid=165624", "title": "Odense", "text": "Odense \u00e9 unha comuna e cidade de Dinamarca, situada na rexi\u00f3n de Syddanmark, na illa de Fionia. Ten unha poboaci\u00f3n de 172.512 habitantes (2014), sendo a terceira cidade m\u00e1is poboada de Dinamarca.\nHistoria.\nO nome de Odense prov\u00e9n de \"Odins Vi\" que significa 'o Santuario de Odin', en relaci\u00f3n coa antiga mitolox\u00eda escandinava. \u00c9 unha das cidades m\u00e1is antigas de Dinamarca. En 1988 celebrou os 1.000 anos de antig\u00fcidade. O Templo de San Knud foi durante a Idade Media un importante punto de peregrinaci\u00f3n para honrar ao rei Knud, asasinado no 1086. En 1805 converteuse na sede da asemblea provincial de Fionia."}
{"id": "165625", "revid": "23204", "url": "https://gl.wikipedia.org/wiki?curid=165625", "title": "Jacksonville, Florida", "text": "Jacksonville \u00e9 unha cidade estadounidense localizada no condado de Duval, Florida. Segundo o censo do 2007 ten 805.605 habitantes, o que a converte na cidade m\u00e1is poboada de Florida e a duod\u00e9cima dos Estados Unidos. O seu nome prov\u00e9n do primeiro gobernador territorial de Florida e s\u00e9timo presidente dos Estados Unidos, Andrew Jackson.\nHistoria.\nA \u00e1rea ocupada pola actual cidade estivo orixinariamente habitada polo pobo Timucua, ata que no 1564 pasou a formar parte da colonia francesa de Fort Caroline, un dos primeiros asentamentos europeos no que hoxe son os Estados Unidos continentais. M\u00e1is tarde foi ocupada polos brit\u00e1nicos que lle deron o nome de Cowford (Vao das Vacas) a partir do nome ind\u00edxena Wacca Pilatka. No 1822, un ano despois de que os Estados Unidos adquirisen Florida a Espa\u00f1a, foi renomeada coa s\u00faa denominaci\u00f3n actual, Jacksonville.\nAs melloras no seu porto efectuadas dende o s\u00e9culo XIX fixeron de Jacksonville un importante porto civil e militar, existindo actualmente d\u00faas bases da Armada dos Estados Unidos.\nIrmandamentos.\nJacksonville est\u00e1 irmandada coas seguintes cidades:"}
{"id": "165627", "revid": "865", "url": "https://gl.wikipedia.org/wiki?curid=165627", "title": "Desalojo", "text": "Desalojo foi un grupo galego de rock orixinario da Pobra do Carami\u00f1al, que comezou a s\u00faa andaina polo 2003 e realizou o seu derradeiro concerto o 7 de xaneiro de 2017. \nDurante a s\u00faa carreira a banda publicou dous \u00e1lbums de estudio, \"Papeles Mojados\" (2011), e \"Despierta\" (2014)."}
{"id": "165629", "revid": "89787", "url": "https://gl.wikipedia.org/wiki?curid=165629", "title": "Can-can", "text": "O can-can \u00e9 un baile r\u00e1pido e vivaz de reputaci\u00f3n escandalosa, cuxas principais caracter\u00edsticas son os movementos provocativos, as patadas altas e o alzamento e movemento das saias. Orixinouse no s\u00e9culo XIX en Par\u00eds e foi inmortalizado na \u00f3pera de Offenbach \"Orfeo nos Infernos\", de 1858.\nV\u00e9xase tam\u00e9n.\nLigaz\u00f3ns externas.\n\"CAN CAN Classics Version\" en Mp3. "}
{"id": "165630", "revid": "92340", "url": "https://gl.wikipedia.org/wiki?curid=165630", "title": "Bernard Herrmann", "text": "Bernard Herrmann, nado en Nova York o 29 de xu\u00f1o de 1911 e finado en Hollywood o 24 de decembro de 1975, foi un compositor estadounidense de m\u00fasica para cinema. O seu debut f\u00edxoo grazas a Orson Welles con \"Cidad\u00e1n Kane\" e a s\u00faa colaboraci\u00f3n m\u00e1is co\u00f1ecida e continua foi con Alfred Hitchcock. Estivo nomeado ao Oscar en 5 ocasi\u00f3ns."}
{"id": "165631", "revid": "22570", "url": "https://gl.wikipedia.org/wiki?curid=165631", "title": "Atl\u00e9tico de Madrid (balonm\u00e1n)", "text": "O Atl\u00e9tico de Madrid tivo unha hist\u00f3rica secci\u00f3n de balonm\u00e1n entre os anos 50 e 1994 que chegou a ser un dos mellores equipos do balonm\u00e1n espa\u00f1ol entre os anos 60 e os anos 80, en pugna co Balonmano Granollers, FC Barcelona e CB Calpisa. Disputaba os seus encontros como local no Polideportivo Antonio Magari\u00f1os.\nHistoria.\nAdestrado por Domingo B\u00e1rcenas, Juan de Dios Rom\u00e1n e Jordi Alvaro chegou a conqusitar 7 Ligas espa\u00f1olas e 10 Copas espa\u00f1olas. Non conseguiu ga\u00f1ar ning\u00fan t\u00edtulo internacional, a pesar de que chegou a disputar d\u00faas finais europeas. Foi subcampi\u00f3n da Copa de Europa na tempada 1984-85, perdendo a final ante a Metalopl\u00e1stica de Iugoslavia. Tam\u00e9n foi subcampi\u00f3n da Copa IHF na tempada 1986-87, perdendo a final fronte ao Granitas Kaunas de Lituania.\nAo final da tempada 1991-92, o daquela presidente do club Jes\u00fas Gil decidiu suprimir a secci\u00f3n debido ao seu d\u00e9ficit econ\u00f3mico. Un grupo de socios e persoas vencelladas \u00e1 secci\u00f3n asumiron a s\u00faa xesti\u00f3n. A secci\u00f3n foi cedida e trasladada a Alcobendas con t\u00f3dolos equipos de base.\nNesta localidade xogou durante d\u00faas temporadas, militando na Liga ASOBAL como Atl\u00e9tico Madrid Alcobendas, mantendo as cores, s\u00edmbolos etc. mais nun claro declive deportivo e econ\u00f3mico. Precisamente, os problemas econ\u00f3micos en forma de d\u00e9bedas causaron a disoluci\u00f3n da secci\u00f3n e a desaparici\u00f3n dun hist\u00f3rico do balonm\u00e1n espa\u00f1ol.\nOs dous \u00faltimos adestradores que se sentaron no banco foron Paco Parrilla na tempada 1992-93 e Luis Carlos Torrescusa na 1993-94, conseguindo manter a categor\u00eda a pesar de t\u00f3dalas circunstancias adversas e dos problemas econ\u00f3micos.\nNo ano 2005, o presidente do club Enrique Cerezo anunciou o seu interese en recuperar a secci\u00f3n de balonm\u00e1n de cara \u00e1 tempada 2006-07, a\u00ednda que falla por ver se mercar\u00e1 os dereitos dalg\u00fan equipo da Liga ASOBAL, ou deber\u00e1 iniciar a s\u00faa nova etapa competindo na Divisi\u00f3n de Honra B, a segunda categor\u00eda do balonmano espa\u00f1ol."}
{"id": "165632", "revid": "10599", "url": "https://gl.wikipedia.org/wiki?curid=165632", "title": "\u00c5rhus", "text": ""}
{"id": "165633", "revid": "22570", "url": "https://gl.wikipedia.org/wiki?curid=165633", "title": "Abucide, A Capela, Toques", "text": "Abucide \u00e9 un lugar da parroquia da Capela no concello coru\u00f1\u00e9s de Toques na comarca da Terra de Melide. Ti\u00f1a 19 habitantes no ano 2009 segundo datos do Instituto Nacional de Estad\u00edstica, dos cales 11 eran homes e 8 eran mulleres."}
{"id": "165634", "revid": "85894", "url": "https://gl.wikipedia.org/wiki?curid=165634", "title": "Arxubide, A Capela, Toques", "text": "Arxubide \u00e9 un lugar da parroquia da Capela no concello coru\u00f1\u00e9s de Toques na comarca da Terra de Melide. Segundo o Instituto Nacional de Estad\u00edstica en 2009 ti\u00f1a catro habitantes (catro homes)."}
{"id": "165636", "revid": "85894", "url": "https://gl.wikipedia.org/wiki?curid=165636", "title": "O Abeledo, Doro\u00f1a, Vilarmaior", "text": "O Abeledo \u00e9 un lugar da parroquia de Doro\u00f1a no concello coru\u00f1\u00e9s de Vilarmaior na comarca de Betanzos. Ti\u00f1a 5 habitantes no ano 2010 segundo datos do INE, dos cales 2 eran homes e 3 eran mulleres."}
{"id": "165637", "revid": "85894", "url": "https://gl.wikipedia.org/wiki?curid=165637", "title": "O Loureiro, Doro\u00f1a, Vilarmaior", "text": "O Loureiro \u00e9 un lugar da parroquia de Doro\u00f1a no concello coru\u00f1\u00e9s de Vilarmaior na comarca de Betanzos. Ti\u00f1a 9 habitantes no ano 2010 segundo datos do INE, dos cales 5 eran homes e 4 eran mulleres."}
{"id": "165639", "revid": "85894", "url": "https://gl.wikipedia.org/wiki?curid=165639", "title": "O Castro, Armental, Vilasantar", "text": "O Castro \u00e9 un lugar da parroquia de Armental no concello coru\u00f1\u00e9s de Vilasantar na comarca de Betanzos. Ti\u00f1a 19 habitantes no ano 2018 segundo datos do Instituto Nacional de Estad\u00edstica, dos cales 13 eran homes e 6 eran mulleres."}
{"id": "165641", "revid": "85894", "url": "https://gl.wikipedia.org/wiki?curid=165641", "title": "O Porto, Armental, Vilasantar", "text": "O Porto \u00e9 un lugar da parroquia de Armental no concello coru\u00f1\u00e9s de Vilasantar na comarca de Betanzos. Ti\u00f1a 14 habitantes no ano 2018 segundo datos do Instituto Nacional de Estad\u00edstica, dos cales 6 eran homes e 8 eran mulleres."}
{"id": "165644", "revid": "5724572", "url": "https://gl.wikipedia.org/wiki?curid=165644", "title": "Ag\u00fceira, Ag\u00fceira, Becerre\u00e1", "text": "Ag\u00fceira \u00e9 un lugar da parroquia de Ag\u00fceira no concello lugu\u00e9s de Becerre\u00e1 na comarca dos Ancares. Ti\u00f1a 15 habitantes no ano 2009 segundo datos do Instituto Nacional de Estad\u00edstica, dos cales 10 eran homes e 5 eran mulleres."}
{"id": "165645", "revid": "22570", "url": "https://gl.wikipedia.org/wiki?curid=165645", "title": "A Balsa, Ag\u00fceira, Becerre\u00e1", "text": "A Balsa \u00e9 un lugar da parroquia de Ag\u00fceira no concello lugu\u00e9s de Becerre\u00e1 na comarca dos Ancares. Ti\u00f1a 2 habitantes no ano 2009 segundo datos do Instituto Nacional de Estad\u00edstica, dos cales 1 era home e 1 era muller."}
{"id": "165658", "revid": "1131", "url": "https://gl.wikipedia.org/wiki?curid=165658", "title": "O Castri\u00f1o", "text": "O top\u00f3nimo galego O Castri\u00f1o pode referirse a:"}
{"id": "165659", "revid": "1987", "url": "https://gl.wikipedia.org/wiki?curid=165659", "title": "Os viaxeiros da luz", "text": "Os viaxeiros da luz \u00e9 unha serie documental realizada por IBISAtv para a Televisi\u00f3n de Galicia que se emitiu no ano 1991.\nDesenvolvemento.\nA serie consta de 13 cap\u00edtulos e narra o percorrido de catro cabaleiros, Anxo Cabada, Xos\u00e9 Carlos L\u00f3pez Corral, Xos\u00e9 Fortes e Valent\u00edn Carrera, en viaxe por Galicia, comezando desde O Bierzo e inspir\u00e1ndose nas narraci\u00f3ns de viaxeiros como George Borrow, Ambrosio de Morales ou Richard Ford e nos escritos de escritores galegos como Frei Mart\u00edn Sarmiento, Emilia Pardo Baz\u00e1n, Ram\u00f3n Otero Pedrayo ou Vicente Risco."}
{"id": "165663", "revid": "23204", "url": "https://gl.wikipedia.org/wiki?curid=165663", "title": "Sant Mart\u00ed", "text": "Sant Mart\u00ed \u00e9 un distrito da cidade de Barcelona, en Catalu\u00f1a, situado ao leste da cidade. Limita co concello de Sant Adri\u00e0 de Bes\u00f2s, os distritos de Ciutat Vella, Eixample, Horta-Guinard\u00f3 e Sant Andreu, e co mar Mediterr\u00e1neo.\nA orixe do distrito est\u00e1 no antigo concello de Sant Mart\u00ed de Proven\u00e7als, independente entre 1714 e 1897, cando foi agregado ao concello de Barcelona.\nO distrito de Sant Mart\u00ed concentra a maior parte das praias de Barcelona nos seus 2.675 metros de litoral. Con 1.052,4 hect\u00e1reas e 231.855 habitantes (2009), \u00e9 o cuarto distrito da cidade en extensi\u00f3n e o segundo en poboaci\u00f3n.\nBarrios.\nO distrito de Sant Mart\u00ed est\u00e1 formado por dez barrios:"}
{"id": "165664", "revid": "59430", "url": "https://gl.wikipedia.org/wiki?curid=165664", "title": "Fort Worth, Texas", "text": "Fort Worth \u00e9 unha cidade estadounidense localizada no condado de Tarrant, Texas. Cos seus 681.818 habitantes, segundo o censo do ano 2007, \u00e9 a quinta cidade do estado texano e a d\u00e9cimoseptima dos Estados Unidos por volume de poboaci\u00f3n.\nHistoria.\nA cidade foi fundada en 1849 como un posto avanzado do ex\u00e9rcito nun penedo con vistas ao r\u00edo Trinity. Hoxe en d\u00eda, Fort Worth a\u00ednda amosa s\u00faa herdanza do Oeste e a s\u00faa arquitectura e dese\u00f1os tradicionais.\nIrmandamentos.\nFort Worth est\u00e1 irmandada coas seguintes cidades:"}
{"id": "165665", "revid": "89787", "url": "https://gl.wikipedia.org/wiki?curid=165665", "title": "You Are There", "text": "You Are There \u00e9 unha serie de divulgaci\u00f3n hist\u00f3rica estadounidense emitida orixinalmente para a radio, na CBS Radio e da que m\u00e1is tarde se fixo unha serie para a televisi\u00f3n, emitida na rede da CBS Television.\nRadio.\nA serie para a radio creouna Goodman Ace, axuntando a historia coa tecnolox\u00eda moderna, cada programa consist\u00eda nun noticieiro en vivo que trataba alg\u00fan dos grandes eventos do pasado, dramatiz\u00e1ndoos e mesturando as convenci\u00f3ns da investigaci\u00f3n hist\u00f3rica co xornalismo de investigaci\u00f3n, e coa participaci\u00f3n de xornalistas co\u00f1ecidos como John Charles Daly, Don Hollenbeck ou Richard C. Hottelet. A estrea da serie foi o 7 de xullo de 1947 co t\u00edtulo de CBS Is There, a partir do episodio 24 utilizou a denominaci\u00f3n \"You Are There\". O \u00faltimo episodio difundiuse o 19 de marzo de 1950. Dos 90 episodios emitidos cons\u00e9rvanse 75.\nTelevisi\u00f3n.\nO 1 de febreiro de 1953 emitiuse o primeiro programa da serie de televisi\u00f3n, con Walter Cronkite como o presentador habitual, seguindo o mesmo esquema que na radio, emit\u00edanse en directo, a\u00ednda que moitos dos \u00faltimos episodios produc\u00edronse en filme. O derradeiro episodio emitiuse o 13 de outubro de 1957."}
{"id": "165666", "revid": "98629", "url": "https://gl.wikipedia.org/wiki?curid=165666", "title": "Sartaq", "text": "Sartaq Khan, finado en 1256 foi o terceiro caudillo da dinast\u00eda de Jochi, o primox\u00e9nito de Xenxis Kan\nTraxectoria.\nFillo de Batu Khan, sucedeuno \u00e1 fronte da Horda de Ouro. Con anterioridade, por encargo do seu pai, acompa\u00f1ara, \u00e1 fronte dos ex\u00e9rcitos co seu t\u00edo Berke, a Mongke, para que este fose reco\u00f1ecido como Gran Khan en Mongolia. No \"kurultai\" de Kodoe Aral, as dinast\u00edas de \u00d6g\u00f6dei e Chagatai foron desprazadas do poder intimidadas polos forzas de Sartaq e Berke.\nNomeou a Alexandre Nevski Gran Duque de Vlad\u00edmir e tivo con el unha especial relaci\u00f3n de irmandade. Sartaq converteuse ao cristianismo e mandou mensaxes amigables ao papa Inocencio IV. Isto determinou que os mongois abandonaran o vello proxecto de \u00d6g\u00f6dei de destru\u00edr a cristiandade occidental.\nSosp\u00e9itase que foi envelenado por encargo do seu t\u00edo Berke quen, pola s\u00faa vez, se convertera ao islam. Tras o breve reinado de Ulaqchi, Berke far\u00edase co dominio dos estados mongois occidentais."}
{"id": "165668", "revid": "1888", "url": "https://gl.wikipedia.org/wiki?curid=165668", "title": "\u00c1lvaro de las Casas", "text": ""}
{"id": "165669", "revid": "21293", "url": "https://gl.wikipedia.org/wiki?curid=165669", "title": "Albert Royle Henry", "text": ""}
{"id": "165670", "revid": "22570", "url": "https://gl.wikipedia.org/wiki?curid=165670", "title": "Partido das Illas Cook", "text": "O Partido das Illas Cook (Cook Island Party) \u00e9 un partido das Illas Cook fundado o 15 de xu\u00f1o de 1964 por Albert Royle Henry sobre a base da Asociaci\u00f3n para o Progreso das Illas Cook, e os seus fundamentos eran o desenvolvemento econ\u00f3mico, mantemento dos lazos con Nova Zelandia, a protecci\u00f3n da cultura tradicional do pa\u00eds e o reco\u00f1ecemento dos t\u00edtulos tradicionais.. Ao mes da s\u00faa fundaci\u00f3n ti\u00f1a m\u00e1is de 2.000 en Rarotonga.\nHistoria.\nO PIC estivo por primeira vez no poder de 1965 a 1978, data na que Albert Royle Henry se retirou da vida p\u00fablica logo de cometer un delito electoral. Sucedeulle o seu primo Geoffrey Henry \u00e1 cabeza do partido; volveu ao poder durante alg\u00fans meses en 1983, e posteriormente de 1989 a 1999. Participando nos anos seguintes en diversos gobernos de coalici\u00f3n, pasando \u00e1 oposici\u00f3n logo das elecci\u00f3ns de 2006 que lle deron ao Partido Dem\u00f3crata unha maior\u00eda confortable, pouco antes Geoffrey Henry decid\u00edrase retirar da vida p\u00fablica, deixando o liderado en Henry Puna. En xu\u00f1o de 2010 despois dunha disputa sobre a selecci\u00f3n de candidatos Albert Nicholas deixou o partido fundando o Partido Tumu que concorreu sen \u00e9xito nas elecci\u00f3ns de 2010, que ga\u00f1ou con maior\u00eda absoluta o Partido das Illas Cook.\nV\u00e9xase tam\u00e9n.\nLigaz\u00f3ns externas.\nWeb oficial "}
{"id": "165671", "revid": "22570", "url": "https://gl.wikipedia.org/wiki?curid=165671", "title": "Colin Archer Memorial Race", "text": "A Colin Archer Memorial Race \u00e9 unha regata de vela que se celebra bianualmente, sae de Lauwersoog e que logo de 365 millas remata en Larvik en Noruega, dependendo das condici\u00f3ns clim\u00e1ticas os barcos fan o traxecto en entre tres e cinco d\u00edas. A primeira edici\u00f3n foi en 1982 participaron sete veleiros dos que s\u00f3 un chegou \u00e1 meta, na edici\u00f3n de 2010 houbo 100 barcos en competici\u00f3n en tres clases ORC, multicasco e libre. O seu nome venlle de Colin Archer, famoso construtor naval noruegu\u00e9s.\nV\u00e9xase tam\u00e9n.\nLigaz\u00f3ns externas.\nWeb oficial "}
{"id": "165673", "revid": "1131", "url": "https://gl.wikipedia.org/wiki?curid=165673", "title": "Julio Rodr\u00edguez Yordi", "text": "Julio Rodr\u00edguez Yordi, nado na Coru\u00f1a o 7 de novembro de 1894 e finado na mesma cidade o 27 de setembro de 1967, foi un escritor, poeta, ensa\u00edsta e xornalista galego.\nTraxectoria.\nFoi fillo do lexic\u00f3grafo Eladio Rodr\u00edguez Gonz\u00e1lez. Estudou a carreira de Comercio na Escola de Comercio da Coru\u00f1a. Dedicouse \u00e1 literatura e \u00f3 xornalismo e desenvolveu tam\u00e9n unha labor empresarial.\nPublicou as novelas \"Cristal y Sonrisa\" e \"La pe\u00f1a y la pe\u00f1a\". \u00c1 s\u00faa morte public\u00e1ronse outras obras s\u00faas que estaban in\u00e9ditas: \"Quenje en Conjo\", \"Agenor\", \"Haz de Ensayos\", \"Rinc\u00f3n y esquina\" e \"Tren y and\u00e9n, biograf\u00eda y viograf\u00eda\". Colaborou asiduamente nos xornais \"El Orz\u00e1n\" e \"El Noroeste\".\nIngresou como membro numerario na Real Academia Galega o 6 de outubro de 1955, a proposta de \u00c1ngel del Castillo, Leandro Carr\u00e9 Alvarellos, Jos\u00e9 Lu\u00eds Bugallal Marchesi e Francisco Vales Villamar\u00edn, pronunciando o discurso \"Lo maternal en Emilia Pardo Baz\u00e1n\", respondido por Antonio Rey Soto.\nEn agosto de 2013 os seus fondos manuscritos foron doados \u00e1 Real Academia Galega polo seu fillo.\nVida persoal.\nCasou con Mar\u00eda Luisa Dur\u00e1n Marquina."}
{"id": "165674", "revid": "89787", "url": "https://gl.wikipedia.org/wiki?curid=165674", "title": "Metro de S\u00e3o Paulo", "text": "O Metro de S\u00e3o Paulo (en portugu\u00e9s: \"Metropolitano de S\u00e3o Paulo\") \u00e9 unha rede de transporte ferroviario urbano da cidade de S\u00e3o Paulo, a primeira rede de metro constru\u00edda no Brasil. Foi fundada o 24 de abril de 1968 e inaugurada en 14 de setembro de 1974. Pos\u00fae cinco li\u00f1as de 97,2 quil\u00f3metros, 85 estaci\u00f3ns, e actualmente as s\u00faas li\u00f1as est\u00e1n en expansi\u00f3n.\nLi\u00f1as.\nActualmente o Metro de S\u00e3o Paulo pos\u00fae 6 li\u00f1as: 1 Azul, 2 Verde, 3 Vermella, 4 Amarela, 5 Lil\u00e1s e 15 Prata que xuntas forman 97,2 quil\u00f3metros do sistema. Hoxe, d\u00faas li\u00f1as (4 Amarela e 15 Lila) est\u00e1n en expansi\u00f3n, e est\u00e1n previstas para seren conclu\u00eddas en 2020 e 2021."}
{"id": "165675", "revid": "98629", "url": "https://gl.wikipedia.org/wiki?curid=165675", "title": "Alexandre Nevski", "text": "Alexandre Nevski nado o 30 de maio de 1220 e finado o 14 de novembro de 1263. Foi Gran Pr\u00edncipe de Novgorod e Vlad\u00edmir.\nTraxectoria.\nFillo do Gran Pr\u00edncipe Iaroslav, liderou aos rusos na batalla do r\u00edo Neva en 1240, onde derrotou de xeito decisivo aos suecos no seu intento de invadir Rusia. O alcume \"Nevski\" fai memoria desa vitoria fundamental. Atallou tam\u00e9n cun ex\u00e9rcito de infanter\u00eda a carga da famosa cabaler\u00eda de Orde Teut\u00f3nica na batalla do lago Peipus, onde infrinxiu unha abraiante derrota aos cabaleiros teut\u00f3ns.\nAnte a ameaza mongol, soubo concitar habilmente as simpat\u00edas da dinast\u00eda de Jochi, apesares de terse negado a realizar a cerimonia de homenaxe aos devanceiros mongois. Consist\u00eda esta cerimonia en cami\u00f1ar entre lumes e prostrarse ante a efixie dos antepasados dos invasores. Nevski respondeu con enteireza que el s\u00f3 se prostraba perante o Deus de Xesucristo. Chegou a ter unha grande amizade con Sartaq, o fillo de Batu Khan, quen o puxo \u00e1 fronte de Vladimir.\nDistinguiuse polo seu goberno xusto e prudente e a defensa do feble e o desvalido. As s\u00faas relaci\u00f3ns de vasalaxe cara a Horda de Ouro permit\u00edronlle evitar a aniquilaci\u00f3n da civilizaci\u00f3n rusa.\nSignificaci\u00f3n.\nEst\u00e1 considerado como un dos pais da patria rusa. Catarina I de Rusia creou a Imperial Orde de Alexandre Nevski o 21 de maio de 1752, como reco\u00f1ecemento ao m\u00e9rito patri\u00f3tico e militar. Os sovi\u00e9ticos, ameazados polo avance do ex\u00e9rcito nazi en 1942, recuperaron esta condecoraci\u00f3n.\nA Igrexa Ortodoxa ven\u00e9rao como santo."}
{"id": "165676", "revid": "85894", "url": "https://gl.wikipedia.org/wiki?curid=165676", "title": "Ted Danson", "text": "Edward Bridge \u201cTed\u201d Danson III, nado o 29 de decembro de 1947 en San Diego, \u00e9 un actor estadounidense.\nTraxectoria.\nDanson \u00e9 co\u00f1ecido pola s\u00faa interpretaci\u00f3n de Sam Malone, o protagonista da comedia de situaci\u00f3n \"Cheers\" (1982-1993), tam\u00e9n protagonizou a serie, \"Becker\" (1998-2004). Tam\u00e9n actuou en varios episodios da serie de comedia Larry David' na HBO \"Curb Your Enthusiasm\" (2000-2009), como actor regular na primeira tempada e recorrente nas outras do drama lega \"Damages\" e desde 2009 como un dos protagonistas de \"Bored to Death\". Ao longo da s\u00faa carreira Danson ga\u00f1ou dous Emmy e tres Premios Globo de Ouro."}
{"id": "165682", "revid": "89787", "url": "https://gl.wikipedia.org/wiki?curid=165682", "title": "MKB Veszpr\u00e9m KC", "text": "O MKB Veszpr\u00e9m KC \u00e9 un equipo de balonm\u00e1n da cidade de Veszpr\u00e9m (Hungr\u00eda). Fundado en 1977, o equipo compite actualmente na Primeira Divisi\u00f3n da Liga de balonm\u00e1n de Hungr\u00eda, competici\u00f3n que ga\u00f1ou en 17 ocasi\u00f3ns. \u00c9 o m\u00e1ximo dominador do balonm\u00e1n h\u00fangaro nos \u00faltimos anos.\nNo 2002 chegou \u00e1 final da Copa de Europa, mais perdeuna fronte ao SC Magdeburg alem\u00e1n. Por\u00e9n proclamouse d\u00faas veces campi\u00f3n da Recopa de Europa os anos 1992 e 2008.\nA mediados da tempada 2008-09 o club sufriu unha grave traxedia ao ser asasinado o seu pivote roman\u00e9s Marian Cozma, polo que o club retirou o dorsal n\u00famero 8 na s\u00faa memoria.\nDenominaci\u00f3ns.\nAo longo da s\u00faa historia, o club adoptou distintas denominaci\u00f3ns por cuesti\u00f3ns de patrocinio:"}
{"id": "165683", "revid": "56817", "url": "https://gl.wikipedia.org/wiki?curid=165683", "title": "Tiago Bettencourt &amp; Mantha", "text": " Tiago Bettencourt &amp; Mantha \u00e9 unha banda pop rock portuguesa de Lisboa, creada en 2007. Entre as s\u00faas canci\u00f3ns m\u00e1is destacadas est\u00e1n \"Can\u00e7\u00e3o Simples\", \"O Jogo\" e \"Em Fuga\". O seu \u00faltimo disco tit\u00falase \"Em Fuga\"."}
{"id": "165686", "revid": "1131", "url": "https://gl.wikipedia.org/wiki?curid=165686", "title": "SC Pick Szeged", "text": "O SC Pick Szeged \u00e9 un equipo de balonm\u00e1n da cidade de Szeged (Hungr\u00eda). Cmpite na Primeira Divisi\u00f3n da Budapest Bank F\u00e9rfi Liga.\nHistoria.\nLogrou frear o gran dominador do balonm\u00e1n h\u00fangaro, o MKB Veszpr\u00e9m KC, tras ga\u00f1ar a Liga na tempada 2006-07, sendo a primeira vez dende a tempada 1999-00 que o Veszpr\u00e9m non se alzaba co t\u00edtulo e cortando as\u00ed unha vaga de seis t\u00edtulos de liga consecutivos do equipo de Veszpr\u00e9m.\nNas competici\u00f3ns continentais, o Pick Szeged non conseguiu alzar ning\u00fan t\u00edtulo, sendo o seu mellor resultado o de semifinalista da Recopa de Europa en tres ocasi\u00f3ns (1982-83, 1983-84 e 1993-94) e na EHF Challenge Cup nunha (1995-96). Na Copa de Europa, a m\u00e1xima competici\u00f3n continental, o seu mellor rexistro tivo lugar nas tempadas 1996-97 e 2003-04, cando o equipo h\u00fangaro chegou aos cuartos de final."}
{"id": "165688", "revid": "89787", "url": "https://gl.wikipedia.org/wiki?curid=165688", "title": "Jean-Luc Nancy", "text": "Jean-Luc Nancy, nado en Bordeos o 26 de xullo de 1940 e finado en Estrasburgo o 23 de agosto de 2021, foi un fil\u00f3sofo franc\u00e9s.\nTraxectoria.\nProfesor em\u00e9rito de filosof\u00eda na Universidade Marc Bloch de Estrasburgo e colaborador das de Berkeley e Berl\u00edn, est\u00e1 considerado como un pensador orixinal que recorre por conta propia os cami\u00f1os abertos por Heidegger, Bataille ou Derrida, interlocutor de Blanchot.\n\u00c9 autor de numerosas obras nas que se abordan alg\u00fan dos problemas m\u00e1is profundos e cruciais do s\u00e9culo XX como a construci\u00f3n das nacionalidades e os nacionalismos, que considera unha resposta a \"esa inxente m\u00e1quina, arroiadora de identidades, que foi e \u00e9 a Modernidade\" na que destacou a filosof\u00eda alem\u00e1.\nNancy aborda tam\u00e9n na s\u00faa obra o \"Sentido\", ou \"o final do Sentido\" como diagn\u00f3stico do noso tempo m\u00e1is preciso a\u00ednda que a fin da historia ou das ideolox\u00edas, a ontolox\u00eda do \u201cnosoutros\u201d. Tam\u00e9n abordou temas como o da globalizaci\u00f3n ou mundializaci\u00f3n."}
{"id": "165689", "revid": "1888", "url": "https://gl.wikipedia.org/wiki?curid=165689", "title": "Derrida", "text": ""}
{"id": "165699", "revid": "89787", "url": "https://gl.wikipedia.org/wiki?curid=165699", "title": "Pro Evolution Soccer 2011", "text": "Pro Evolution Soccer 2011 (oficialmente abreviado PES 2011 e co\u00f1ecido como World Soccer: Winning Eleven 2011 no Xap\u00f3n) \u00e9 o d\u00e9cimo videoxogo da serie \"Pro Evolution Soccer\" desenvolvido por Konami coa asistencia do equipo de produci\u00f3n de Blue Sky. O xogo anunciouse o 9 de febreiro de 2010 e lanzouse o 30 de setembro para Microsoft Windows, PlayStation 3 e Xbox 360 e o 28 de outubro de 2010 para PlayStation Portable, PlayStation 2 e Wii. O xogo conta coas xa licenzadas Liga de Campi\u00f3ns da UEFA e UEFA Europa League, ademais de inclu\u00edr a Supercopa de Europa para o seu modo Liga M\u00e1ster. Pero sen d\u00fabida o m\u00e1is sobresa\u00ednte \u00e9 a inclusi\u00f3n por primeira vez da Copa Libertadores de Am\u00e9rica, a cal est\u00e1 presente con t\u00f3dalas licenzas. O primeiro tr\u00e1iler lanzouse o 4 de maio de 2010.\nDemo.\nO demo do xogo lanzouse o 15 de setembro e at\u00f3pase dispo\u00f1ible para descargar na p\u00e1xina oficial do mesmo, \u00e9 dicir, Windows, PS Store e Xbox Live, cos seguintes equipos:\nTam\u00e9n houbo o demo do xogo o mesmo d\u00eda 15 de setembro, data do lanzamento no Xap\u00f3n, e engad\u00edronse d\u00faas selecci\u00f3ns nacionais, en conxunto coa versi\u00f3n europea:\nLigas.\nLigas parcialmente licenzadas.\n Barclays Premier League. Dous clubs licenzados: Manchester United e Tottenham Hotspur.\n Serie A. Dezanove clubs licenzados: AS Bari, Bologna FC, Brescia, Cagliari Calcio, Calcio Catania, Cesena, AC ChievoVerona, ACF Fiorentina, Genoa CFC, Internazionale, Juventus FC, SS Lazio, Lecce, AC Milan, SSC Napoli, Parma FC, AS Roma, UC Sampdoria e Udinese Calcio.\n Liga BBVA. Catorce clubs licenzados: UD Almer\u00eda, Athletic Club, FC Barcelona, RC Deportivo da Coru\u00f1a, RCD Espanyol, Getafe CF, Sporting de Xix\u00f3n, Atl\u00e9tico de Madrid, Real Madrid CF, RCD Mallorca, Racing de Santander, Valencia CF, Villarreal CF e Real Zaragoza.\nOutros clubs.\nAm\u00e9rica.\nOs clubs de Am\u00e9rica inclu\u00eddos no xogo son os 40 equipos que participaron na Copa Libertadores 2010.\nEstes equipos a\u00ednda que non se lograron clasificar Konami pos\u00fae as s\u00faas licenzas:\nSelecci\u00f3ns nacionais.\nPES 2011 conta con 88 selecci\u00f3ns nacionais:\nEquipos cl\u00e1sicos.\n&lt;/div style&gt;\nEstadios.\nOs estadios inclu\u00eddos son 28 en total, 6 m\u00e1is que no PES 2010 e son os seguintes:\nBanda sonora.\nPES 2011 cont\u00e9n 24 canci\u00f3ns:"}
{"id": "165705", "revid": "23204", "url": "https://gl.wikipedia.org/wiki?curid=165705", "title": "Robert Downey, Jr.", "text": "Robert John Downey, Jr., nado o 4 de abril de 1965 en Nova York, \u00e9 un actor, produtor, guionista e cantautor estadounidense ga\u00f1ador de dous Globos de Ouro e un BAFTA. Con 26 anos no mundo do espect\u00e1culo, filmou m\u00e1is de 80 pel\u00edculas. Foi nomeado d\u00faas veces aos Oscar: a primeira vez no 1993 polo seu papel en \"Chaplin\" e a segunda no 2009 por \"Tropic Thunder\".\nVida persoal.\nO actor tivo unha longa relaci\u00f3n de sete anos con Sarah Jessica Parker, \u00e1 quen co\u00f1eceu en 1984, pero a relaci\u00f3n terminou por mor de problemas coas drogas de Downey. M\u00e1is tarde casou d\u00faas veces. O seu primeiro matrimonio durou doce anos (1992-2004) e foi con Deborah Falconer, con quen tivo un fillo, Indio Downey. Mentres filmaba Gothika, en 2003, co\u00f1eceu a muller que se converteu na s\u00faa segunda esposa, a produtora executiva Susan Levin, con quen casou o 27 de agosto de 2005. Ela \u00e9 vicepresidenta executiva de produci\u00f3n Joel Silver, en Silver Pictures e directora de desenvolvemento da Dark Castle Entertainment, unha divisi\u00f3n de Silver Pictures. A parella tivo o seu primeiro fillo, Exton Elias Downey, o 7 de febreiro de 2012. O 4 de novembro de 2014, Downey converteuse en pai por terceira vez, cando a s\u00faa muller deu a luz \u00e1 s\u00faa filla Avri Roel Downey.\nTraxectoria.\nDowney principiou a s\u00faa carreira no cinema en 1970, \u00e1 idade de cinco anos, cando apareceu no filme de seu pai, \"Pound\", e desde aquela non deixou de traballar no cinema e na televisi\u00f3n. Durante a d\u00e9cada de 1980 traballou en filmes para adolescentes e mozos asociados cos Brat Pack. \"Less Than Zero\" (1987) foi o primeiro no que a s\u00faa actuaci\u00f3n foi reco\u00f1ecida pola cr\u00edtica, e logo comezou a interpretar papeis protagonistas en filmes de m\u00e1is presuposto como \"Air America\" (1990), \"Soapdish\" (1991) ou \"Asasinos natos\" (1994), polo seu papel de Charlie Chaplin en \"Chaplin\" (1992) foi nomeado para o Oscar ao mellor actor.\nEntre 1996 e 2001, Downey foi frecuentemente arrestado por consumo e posesi\u00f3n de drogas e estivo en varios programas para o tratamento da s\u00faa dependencia. Despois de sa\u00edr de prisi\u00f3n en 2000, Downey uniuse ao elenco da serie \"Ally McBeal\", interpretando ao novo amor da protagonista, e ga\u00f1ou un Globo de Ouro pero o seu personaxe retirouse da serie logo de dous arrestos por drogas a finais de 2000 e comezos de 2001. Downey pasou unha vez m\u00e1is por un programa de desintoxicaci\u00f3n que resultou exitoso e volveu \u00e1 s\u00faa carreira profesional, aparecendo en filmes semiindependentes como \"O detective cantante\" (2003), \"Kiss Kiss Bang Bang\" (2005), e \"A Scanner Darkly\" (2006), e papeis secundarios en filmes dos grandes estudios como \"Gothika\" (2003) e \"Zodiac\" (2007). En 2004, Downey lanzou o seu primeiro \u00e1lbum, \"The Futurist\".\nEn 2007, Downey foi elixido para facer o personaxe de Iron Man na adaptaci\u00f3n cinematogr\u00e1fica que tivo a s\u00faa estrea en 2008, recadando case 100 mill\u00f3ns de d\u00f3lares nos Estados Unidos e o Canad\u00e1 na primeira semana; nese ano tam\u00e9n estreou \"Charlie Bartlett\" e \"Tropic Thunder\", recibindo o seu segundo nomeamento por este filme, na categor\u00eda de actor secundario. En 2009 interpretou a Sherlock Holmes na adaptaci\u00f3n cinematogr\u00e1fica de Guy Ritchie, polo que ga\u00f1ou un Globo de Ouro.. En 2010 protagonizou \"Iron Man 2\".\nPremios e nomeamentos.\nPremios \u00d3scar:\nPremios BAFTA:\nPremios do Sindicato de Actores:\nPremio Satellite:\nPremios Emmy:\nPremios People's Choice:\nTeen Choice Awards:"}
{"id": "165706", "revid": "3054", "url": "https://gl.wikipedia.org/wiki?curid=165706", "title": "Robert Downey Jr.", "text": ""}
{"id": "165711", "revid": "1093", "url": "https://gl.wikipedia.org/wiki?curid=165711", "title": "Francisco de Molina", "text": ""}
{"id": "165712", "revid": "5863", "url": "https://gl.wikipedia.org/wiki?curid=165712", "title": "Licenciado Molina", "text": "Juan de Molina, Francisco de Molina, Luis de Molina, Bartolom\u00e9 Francisco de Molina ou Bartolom\u00e9 Sagrario de Molina, m\u00e1is co\u00f1ecido como Licenciado Molina, nado en M\u00e1laga, foi un escritor espa\u00f1ol do s\u00e9culo XVI.\nTraxectoria.\nS\u00e1bese que estudou dereito e de a\u00ed o t\u00edtulo de licenciado, e crese que estudou na Universidade de Santiago de Compostela, creada pouco tempo atr\u00e1s, ou que cando menos, que despois estivera practicando a avogac\u00eda en Santiago de Compostela. En 1549 redactou a s\u00faa obra m\u00e1is co\u00f1ecida, a \"Descripcion del Reyno de Galizia y de las cosas notables del\", que publicou ao ano seguinte, 1550, en Mondo\u00f1edo. Consta tam\u00e9n que foi nomeado c\u00f3engo polo bispo de Mondo\u00f1edo, Diego de Soto."}
{"id": "165713", "revid": "1093", "url": "https://gl.wikipedia.org/wiki?curid=165713", "title": "Juan de Molina", "text": ""}
{"id": "165715", "revid": "1093", "url": "https://gl.wikipedia.org/wiki?curid=165715", "title": "Bartolom\u00e9 Francisco de Molina", "text": ""}
{"id": "165716", "revid": "1093", "url": "https://gl.wikipedia.org/wiki?curid=165716", "title": "Bartolom\u00e9 Sagrario de Molina", "text": ""}
{"id": "165718", "revid": "85894", "url": "https://gl.wikipedia.org/wiki?curid=165718", "title": "Mike Farrell", "text": "Michael Joseph \"Mike\" Farrell, nado en Saint Paul (Minnesota) o 6 de febreiro de 1939, \u00e9 un actor, produtor e activista estadounidense.\nTraxectoria.\nComo actor Farrell \u00e9 co\u00f1ecido como o capit\u00e1n B.J. Hunnicutt da serie de televisi\u00f3n \"M*A*S*H\" (1975-83), foi produtor de \"Patch Adams\" (1998) protagonizado por Robin Williams, actuou na serie \"Providence\" (1999-2002) e apareceu en tres episodios de \"Desperate Housewives\" (2007-2008) e nun episodio de \"\" (2008).\nActivismo.\nComo activista colaborou con Human Rights Watch, foi un dos dirixentes da organizaci\u00f3n antiseitas Cult Awareness Network durante a s\u00faa primeira, \u00e9 presidente de Death Penalty Focus, que se op\u00f3n \u00e1 pena de morte. Tam\u00e9n activo no sindicalismo, foi vicepresidente primeiro da secci\u00f3n dos \u00c1nxeles do Screen Actors Guild."}
{"id": "165730", "revid": "85894", "url": "https://gl.wikipedia.org/wiki?curid=165730", "title": "Gondar, Dimo, Catoira", "text": "Gondar \u00e9 un lugar da parroquia de Dimo no concello pontevedr\u00e9s de Catoira, na comarca de Caldas. Segundo o padr\u00f3n municipal (INE 2013) ten 128 habitantes (64 homes e 64 mulleres). A aldea \u00e9 recorrida pola estrada PO-548.\nToponimia.\nSegundo Nicandro Ares \"Gondar\" deriva do antrop\u00f3nimo g\u00f3tico que ser\u00eda o posuidor da vila."}
{"id": "165740", "revid": "85894", "url": "https://gl.wikipedia.org/wiki?curid=165740", "title": "Baamonde, Baamonde, Begonte", "text": "Baamonde \u00e9 un lugar da parroquia de Baamonde no concello lugu\u00e9s de Begonte na comarca da Terra Ch\u00e1. Segundo o IGE, en 2011 ti\u00f1a 243 habitantes (126 homes e 117 mulleres)."}
{"id": "165741", "revid": "89787", "url": "https://gl.wikipedia.org/wiki?curid=165741", "title": "A Rega, Baamonde, Begonte", "text": "A Rega \u00e9 un lugar da parroquia de Baamonde, no concello lugu\u00e9s de Begonte, na comarca da Terra Ch\u00e1. Segundo o IGE, en 2014 ti\u00f1a 8 habitantes (3 homes e 5 mulleres)."}
{"id": "165743", "revid": "75439", "url": "https://gl.wikipedia.org/wiki?curid=165743", "title": "Peter Stringer", "text": "Peter Alexander Stringer, nado en Cork o 13 de decembro de 1977, \u00e9 un xogador de rugby irland\u00e9s que xoga de medio de mel\u00e9 no Munster e con Irlanda. \u00c9 un dos xogadores de rugby m\u00e1is reco\u00f1ecidos a pesar de medir tan s\u00f3 1,70 m de estatura e pesar en torno aos 70\u00a0kg .\nTraxectoria.\nPeter Stringer forma parte do Munster Rugby dende 1998. En febreiro do 2000 debutou coa selecci\u00f3n irlandesa fronte a Escocia na edici\u00f3n do ano 2000 do Torneo das Seis Naci\u00f3ns.\nEn rebreiro do 2006 anotou o ensaio definitivo para Irlanda fronte a Gales na vitoria irlandesa por 31-5 fronte ao XV gal\u00e9s no Torneo das Seis Naci\u00f3ns 2006. Tam\u00e9n xogou un papel fundamental na Heineken Cup conquistada polo Munster na tempada Copa de Europa de rugby 2005-2006, cando anotou o ensaio da vitoria e foi nomeado \"Man of the Match\" na final disputada fronte ao Biarritz que finalizou co resultado de 19-23 no Millennium Stadium de Cardiff (Gales) e tam\u00e9n nesta mesma competici\u00f3n, na tempada 2007-08.\nNa fase de grupos da Heineken Cup 2007-08 dirixiu 33 fases do Munster ante o Llanelli Scarlets durante m\u00e1is de 5 minutos ata o final do partido que ga\u00f1ar\u00edan os irlandeses en Llanelli (Gales) por 16-29."}
{"id": "165746", "revid": "22570", "url": "https://gl.wikipedia.org/wiki?curid=165746", "title": "A Abelleira, Barx\u00e9s, Mu\u00ed\u00f1os", "text": "A Abelleira \u00e9 un lugar da parroquia de Barx\u00e9s no concello ourens\u00e1n de Mu\u00ed\u00f1os na comarca da Baixa Limia. Ti\u00f1a 43 habitantes no ano 2009 segundo datos do Instituto Nacional de Estad\u00edstica, dos cales 22 eran homes e 21 eran mulleres."}
{"id": "165747", "revid": "85894", "url": "https://gl.wikipedia.org/wiki?curid=165747", "title": "Pazos, Barx\u00e9s, Mu\u00ed\u00f1os", "text": "Pazos \u00e9 un lugar da parroquia de Barx\u00e9s no concello ourensano de Mu\u00ed\u00f1os na comarca da Baixa Limia. Ti\u00f1a 26 habitantes no ano 2009 segundo datos do Instituto Nacional de Estad\u00edstica, dos cales 16 eran homes e 10 eran mulleres."}
{"id": "165749", "revid": "98629", "url": "https://gl.wikipedia.org/wiki?curid=165749", "title": "!!!", "text": "!!! (pronunciado coma chk chk chk) \u00e9 unha banda estadounidense de dance-punk formada no outono de 1996 en Sacramento (Estados Unidos) polos antigos membros das bandas locais The Yah Mos, Black Liquorice e Popesmashers.\nHistoria.\nDespois dunha xira xuntos, membros das bandas de Sacramento Black Liquorice e Popesmashers formaron !!!. O nome da banda foi inspirado polos subt\u00edtulos da pel\u00edcula \"The Gods Must Be Crazy\", na cal os sons dos chasqueos da boca dos bosquimanos represent\u00e1banse coma \"!\". Por\u00e9n, como a banda di na s\u00faa web: \"!!! pronunciase repetindo tres veces calquera son monos\u00edlabo. Chk Chk Chk \u00e9 a pronunciaci\u00f3n m\u00e1is com\u00fan, pero poder\u00edan ser chamados Pew Pew Pew, Bam Bam Bam, Uh Uh Uh, crabs crabs crabs etc. A URL da s\u00faa p\u00e1xina e o t\u00edtulo do seu MySpace, por\u00e9n, suxiren que \"Chk Chk Chk\" \u00e9 a pronunciaci\u00f3n preferida.\nBaseados en Sacramento (California); Portland (Oreg\u00f3n); e Nova York, o seu traballo de debut publicouse no ano 2000 cun \u00e1lbum autititulado lanzado polo selo Gold Standard Laboratories. A este seguiuno no 2003 o sinxelo \"Me and Giuliani Down By the School Yard\".\nUn segundo traballo, \"Louden Up Now\", foi editado a trav\u00e9s da Touch and Go en Am\u00e9rica e da Warp Records en Europa en xu\u00f1o do 2004. Un ano despois, no mes de xu\u00f1o do 2005, !!! editou un EP versionando \"Take Ecstasy With Me\" de The Magnetic Fields, e \"Get Up\" de Nate Dogg. No mes de decembro, o bater\u00eda orixinal da banda, Mikel Gius, foi atropelado e matado por un coche mentres paseaba en bicicleta. !!! editou o seu terceiro \u00e1lbum, \"Myth Takes\" no ano 2007.\nO vocalista e bater\u00eda John Pugh deixou a banda en xullo do 2007 para concentarse na s\u00faa nova banda Free Blood. Shannon Funchess substitu\u00edu a Pugh durante a meirande parte da s\u00faa xira dese ano.\nJohn Frusciante de Red Hot Chili Peppers presenciou un concerto da banda nos \u00c1nxeles e convidounos como abreconcertos dos Chili Peppers durante a s\u00faa xira do 2006 polo Reino Unido."}
{"id": "165751", "revid": "1131", "url": "https://gl.wikipedia.org/wiki?curid=165751", "title": "A Abelleira", "text": ""}
{"id": "165752", "revid": "89787", "url": "https://gl.wikipedia.org/wiki?curid=165752", "title": "Sabor a ti", "text": "Sabor a ti foi un programa de variedades da Televisi\u00f3n de Galicia.\nDesenvolvemento.\nO programa dirixido por Ghaleb Jaber e presentado por Silvia Jato consit\u00eda en actuaci\u00f3ns musicais, entrevistas, un concurso a cargo de V\u00edctor Bouzas e unha secci\u00f3n de humor protagonizada por Monnty."}
{"id": "165754", "revid": "5863", "url": "https://gl.wikipedia.org/wiki?curid=165754", "title": "Ant\u00f3n Santamarina Delgado", "text": "Ant\u00f3n Santamarina Delgado, nado en Melilla o 16 de novembro de 1928, \u00e9 un escritor e pol\u00edtico galego.\nTraxectoria.\nFillo dun sarxento de artillar\u00eda, con ano e medio por cambio de destino do pai, pasou a vivir a Axdir, no Rif; de onde procede o pseud\u00f3nimo Al\u00ed Ben Omar que utilizar\u00eda para asinar moitos artigos. En 1933 traslad\u00e1ronse a Coru\u00f1a. En 1936 o pai foi detido por non se ter pregado \u00e1 rebeli\u00f3n militar, permanecendo preso durante catro anos, e Ant\u00f3n vai vivir cos av\u00f3s paternos a Guitiriz. Cando o pai sa\u00edu da prisi\u00f3n, Ant\u00f3n regresou a Coru\u00f1a e estudou o bacharelato que rematou en 1947. Ao ano seguinte titulouse como mestre de primeiro ensino. Dedicouse a dar clases a domicilio a estudantes de secundaria. Pero a Lei de responsabilidades pol\u00edticas complicoulle a existencia a toda a familia: O pai marchou a Arxentina en 1951, Ant\u00f3n seguiu os seus pasos e embarcou en Vigo en xu\u00f1o de 1953; o resto da familia (a nai, a irm\u00e1 m\u00e1is nova e a s\u00faa muller) tam\u00e9n partiron entre 1954 e 1955.\nEn Bos Aires fundou o coro Br\u00e9temas e Raiolas, remedo do hom\u00f3nimo da Coru\u00f1a, do que foi presidente. En 1953 uniuse a Vidal P\u00e9rez Gra\u00f1a, Carlos Abraira, Ant\u00f3n Moreda, Pilar Jerem\u00edas Cela, Denis Conles Tizado, Manuel Cordeiro e Xos\u00e9 Neira Vilas para fundar as Mocedades Galeguistas, das que foi o primeiro presidente.\nFoi homenaxeado non XVI Encontros na Terra Ch\u00e1, o 5 de setembro de 2008."}
{"id": "165755", "revid": "98629", "url": "https://gl.wikipedia.org/wiki?curid=165755", "title": "Xos\u00e9 Lu\u00eds Fontenla M\u00e9ndez", "text": "Xos\u00e9 Lu\u00eds Fontenla M\u00e9ndez, nado en 1915 e finado en Pontevedra o 14 de decembro 1998, foi un mestre e pol\u00edtico galego\nTraxectoria.\nFillo de Antonio Fontenla. Foi alumno da Escola Normal de Pontevedra. Colaborou coa Secci\u00f3n de Psicolox\u00eda do Seminario de Estudos Galegos dirixida por Ant\u00f3n Iglesias Vilarelle. Pertenceu a Labor Gallega de Pontevedra. Participou en maio de 1934 na primeira Asemblea da Federaci\u00f3n de Mocedades Galeguistas, nela resultou elixido para a Secretar\u00eda Executiva.\nFoi mestre en Arbo. Despois da guerra tivo a intenci\u00f3n de volver publicar a revista \"Logos\" con Iglesias Vilarelle, pero as autoridades franquistas esix\u00edanlles unha declaraci\u00f3n de adhesi\u00f3n a Movimiento e decidiron non continuar co proxecto. Foi axente de seguros na provincia de Pontevedra.\nParticipou na Asemblea de constituci\u00f3n da editorial Galaxia, celebrada en Santiago de Compostela o 25 de xullo de 1950. Realizou a primeira versi\u00f3n ao galego dos Evanxeos en \"La Noche\" e traduciu o Ordinario da Misa ao galego. Foi un dos fundadores do Ateneo de Pontevedra e do Cine Club de Pontevedra.\nFinou en Pontevedra con 83 anos.\nVida persoal.\nCasou con Rosa Rodr\u00edguez P\u00e9rez e foi pai de Jos\u00e9 Lu\u00eds Fontenla Rodrigues."}
{"id": "165757", "revid": "1131", "url": "https://gl.wikipedia.org/wiki?curid=165757", "title": "Escola Polit\u00e9cnica Superior de Ferrol", "text": "A Escola Polit\u00e9cnica Superior de Ferrol \u00e9 un centro universitario da cidade de Ferrol, dependente da Universidade da Coru\u00f1a. Est\u00e1 situada no Campus de Esteiro.\nHistoria.\nTen a s\u00faa orixe como escola polit\u00e9cnica a partir da Lei 11/1989, de 20 de xullo, de Ordenaci\u00f3n do Sistema Universitario de Galicia, crea a Universidade da Coru\u00f1a, que constit\u00fae xunto coa de Santiago de Compostela e coa de Vigo o sistema universitario de Galicia. Os Estatutos da Universidade da Coru\u00f1a apr\u00f3banse por Decreto 253/1992, indic\u00e1ndose no art. 13 a s\u00faa estruturaci\u00f3n territorial nos Campus da Coru\u00f1a e de Ferrol.\nA cesi\u00f3n polo Ministerio de Defensa das instalaci\u00f3ns do antigo Hospital da Mari\u00f1a \u00e9 o inicio da creaci\u00f3n do Campus de Ferrol-Esteiro, que desde o curso 1991/92 alberga a Escola Polit\u00e9cnica Superior, creada en virtude do Decreto 274/1991 de 30 de xullo da Conseller\u00eda de Educaci\u00f3n e Ordenaci\u00f3n Universitaria da Xunta de Galicia.\nEsta escola comeza a s\u00faa actividade no curso acad\u00e9mico 1991/92 impartindo a titulaci\u00f3n de Enxe\u00f1ar\u00eda Naval e Oce\u00e1nica, ao inicio en aulas provisionais e, posteriormente (28/01/1992), nas novas instalaci\u00f3ns citadas, onde xa no curso 1992/93 in\u00edciase a impartici\u00f3n das ensinanzas correspondentes \u00e1 titulaci\u00f3n de Enxe\u00f1ar\u00eda industrial. Ambas as d\u00faas titulaci\u00f3ns comezan con planos de estudo provisionais, estando actualmente regulados estes estudos segundo:"}
{"id": "165764", "revid": "5863", "url": "https://gl.wikipedia.org/wiki?curid=165764", "title": "Antonio Iglesias Vilarelle", "text": "Antonio Iglesias Vilarelle, nado en Santiago de Compostela o 17 de xaneiro de 1891 e finado en Pontevedra o 11 de maio de 1971, foi un mestre e m\u00fasico galego.\nTraxectoria.\nMalia nacer en Compostela xa de rapaz pasou a vivir en Pontevedra. Estudou Dereito na Universidade de Santiago de Compostela e retornou a Pontevedra, con praza de funcionario na delegaci\u00f3n de facenda, onde quedou. As s\u00faas inquedanzas intelectuais abrangu\u00edan moi diversos eidos: a historia da arte, as fontes e testemu\u00f1os hist\u00f3ricos, a liturxia e a haxiograf\u00eda, a evoluci\u00f3n das t\u00e9cnicas musicais e a renovaci\u00f3n pedag\u00f3xica. Sendo a m\u00e1is destacada das s\u00faas participaci\u00f3ns culturais a s\u00faa produci\u00f3n no eido da m\u00fasica.\nNa s\u00faa mocidade compartiu instituto con Francisco Javier S\u00e1nchez Cant\u00f3n, Octavio Pintos e Antonio Blanco Porto e fixo parte dos Ultreias. A trav\u00e9s da s\u00faa relaci\u00f3n con Ant\u00f3n Losada Di\u00e9guez axudou a p\u00f3r os alicerces do Museo Provincial de Pontevedra e tam\u00e9n do Seminario de Estudos Galegos.\nFundou con Antonio Blanco Porto a Sociedad Filharm\u00f3nica de Pontevedra, da que foi secretario entre 1923 e 1925, e en 1940 converteuse en director da Coral Polif\u00f3nica de Pontevedra, cargo que ocupou durante vinte e catro anos. Tam\u00e9n dirixiu o Conservatorio de M\u00fasica de Pontevedra. Como m\u00fasico cultivou diversos x\u00e9neros como o motete, a suite orquestral, o lied, o preludio sinf\u00f3nico e a canci\u00f3n popular.\nCreou con Xes\u00fas Ferro Couselo a revista \"Logos\", bolet\u00edn cat\u00f3lico mensual do que foi director. Como mestre estivo a cargo da Secci\u00f3n de Pedagox\u00eda e do Laboratorio de Psicot\u00e9cnica do Seminario de Estudos Galegos, e defendeu a galeguizaci\u00f3n do ensino desde os primeiros anos de escolarizaci\u00f3n do neno. Participou na fundaci\u00f3n do Partido Galeguista de Pontevedra en 1931 e integrouse na Dereita Galeguista logo da escisi\u00f3n do Partido Galeguista en maio de 1935.\nIngresou na Real Academia Galega o 29 de decembro de 1951. Foi membro da Real Academia de Bellas Artes e da Comisi\u00f3n de Monumentos de Pontevedra.\nEra irm\u00e1n da tam\u00e9n mestra Josefa Iglesias Vilarelle, autora dun \"M\u00e9todo de lectura\" en galego, que foi o primeiro do seu x\u00e9nero, publicado polo Seminario de Estudos Galegos en 1932 e formou parte da xunta directiva da Dereita Galeguista.\nHomenaxes.\nA cidade de Pontevedra rendeulle homenaxe fac\u00e9ndoo fillo adoptivo no ano 1960 e po\u00f1\u00e9ndolle a unha r\u00faa c\u00e9ntrica o seu nome no ano 1979."}
{"id": "165765", "revid": "56817", "url": "https://gl.wikipedia.org/wiki?curid=165765", "title": "Manolo F\u00e1bregas", "text": "Manuel S\u00e1nchez Navarro, m\u00e1is co\u00f1ecido como Manolo F\u00e1bregas ou \"Se\u00f1or Teatro\", nado o 15 de xullo de 1921 en Vigo e finado o 4 de febreiro de 1996 en M\u00e9xico D.F., foi un actor mexicano de orixe galega, neto de Virginia F\u00e1bregas. Os seus pais lev\u00e1rono a M\u00e9xico en 1934 e al\u00ed \u00e9 onde se ficar\u00eda de por vida. Iniciou a s\u00faa carreira en teatro na compa\u00f1\u00eda de Mar\u00eda Tereza Montoya, coa obra de teatro \"La Hiedra\"."}
{"id": "165766", "revid": "111586", "url": "https://gl.wikipedia.org/wiki?curid=165766", "title": "Tick Tick Boom", "text": "Para o filme sobre Jonathan Larson v\u00e9xase \"Tick, Tick... Boom!\" (filme)\n\"Tick Tick Boom\" \u00e9 unha canci\u00f3n da banda sueca de garage punk The Hives, editado o 8 de outubro do 2007 como primeiro sinxelo do seu \u00e1lbum \"The Black and White Album\"."}
{"id": "165767", "revid": "895", "url": "https://gl.wikipedia.org/wiki?curid=165767", "title": "Solsticio (\u00e1lbum)", "text": "Solsticio \u00e9 o d\u00e9cimo \u00e1lbum de estudio do grupo de folk galego Luar na Lubre. Publicouse o 30 de novembro\u00a0de 2010, baixo o selo Warner Music.\nO disco gravouse nos estudios Bruar da Coru\u00f1a e os produtores art\u00edsticos foron Bieito Romero e Xabier Ferreiro."}
{"id": "165768", "revid": "23204", "url": "https://gl.wikipedia.org/wiki?curid=165768", "title": "Jacinto Rey (escritor)", "text": "Jacinto Rey, nado en Vigo o 23 de febreiro de 1972, \u00e9 un escritor galego en lingua castel\u00e1. Actualmente reside en Francia.\nTraxectoria.\nEstudou Ciencias Econ\u00f3micas entre Espa\u00f1a e Inglaterra, e traballou en varias empresas multinacionais en Alema\u00f1a e Su\u00edza.\nEn 2007 publicou a s\u00faa primeira obra, \"El Cirujano de las Indias\", unha novela hist\u00f3rica sobre a colonizaci\u00f3n espa\u00f1ola en Am\u00e9rica do Sur. En 2009 publicou a novela polic\u00edaca \"El \u00faltimo cliente\", coa inspectora holandesa Cristina Molen como protagonista, que tivo a s\u00faa secula en 2011 coa obra \"El hombre de El Cairo\". Amais, escribiu dous libros de relatos breves e un libro de poemas, \"El p\u00e1jaro alunado\"."}
{"id": "165770", "revid": "56817", "url": "https://gl.wikipedia.org/wiki?curid=165770", "title": "Jacinto Rey", "text": "O nome de Jacinto Rey pode referirse a:"}
{"id": "165771", "revid": "56817", "url": "https://gl.wikipedia.org/wiki?curid=165771", "title": "A Christmas Duel", "text": "\"A Christmas Duel\" \u00e9 un dueto gravado pola banda sueca de garage punk The Hives e a compositora e vocalista estadounidense Cyndi Lauper. Foi editado como sinxelo s\u00f3 en Suecia o 19 de novembro do 2008. Estreouse no n\u00famero 6 da listas suecas de sinxelos e chegou a acadar o n\u00famero 4."}
{"id": "165772", "revid": "1505", "url": "https://gl.wikipedia.org/wiki?curid=165772", "title": "Papus", "text": "G\u00e9rard Anaclet Vincent Encausse, nado na Coru\u00f1a o 13 de xullo de 1865 e finado en Par\u00eds o 25 de outubro de 1916, foi un m\u00e9dico e ocultista franc\u00e9s de orixe galega, m\u00e1is co\u00f1ecido como Papus. Foi gran divulgador do ocultismo e fundador da moderna Orde Martinista."}
{"id": "165774", "revid": "56817", "url": "https://gl.wikipedia.org/wiki?curid=165774", "title": "The Band (sinxelo)", "text": "\"The Band\" \u00e9 unha canci\u00f3n da banda sueca de garage rock Mando Diao, editada no 2002 como sinxelo do seu \u00e1lbum de estrea \"Bring 'Em In\".\nListaxe de canci\u00f3ns.\nTodos os temas compostos por Bj\u00f6rn Dixg\u00e5rd e Gustaf Nor\u00e9n"}
{"id": "165775", "revid": "21293", "url": "https://gl.wikipedia.org/wiki?curid=165775", "title": "Escola polit\u00e9cnica superior de ferrol", "text": ""}
{"id": "165776", "revid": "98629", "url": "https://gl.wikipedia.org/wiki?curid=165776", "title": "Ao vivo", "text": "Ao vivo \u00e9 un disco en directo do grupo de folk galego Luar na Lubre. Publicouse o 31 de marzo de 2009, baixo o selo Warner Music.\nTr\u00e1tase do primeiro \u00e1lbum en directo do grupo, gravado os d\u00edas 22 e 23 de xaneiro de 2009 no Teatro Col\u00f3n da Coru\u00f1a. Os produtores art\u00edsticos foron Bieito Romero e Xabier Ferreiro e as mesturas fix\u00e9ronse nos estudos Bruar da Coru\u00f1a."}
{"id": "165777", "revid": "56817", "url": "https://gl.wikipedia.org/wiki?curid=165777", "title": "Sherlock", "text": "Sherlock \u00e9 un nome ingl\u00e9s masculino de pouca frecuencia, que significa literalmente \"loiro\", do anglosax\u00f3n \"scir\" (\"brillante\") e \"locc\" (\"mech\u00f3n de pelo\"). Popularizado a partir do personaxe literario Sherlock Holmes, pode referirse a:"}
{"id": "165778", "revid": "895", "url": "https://gl.wikipedia.org/wiki?curid=165778", "title": "Cami\u00f1os da fin da terra", "text": "Cami\u00f1os da fin da terra \u00e9 o noveno \u00e1lbum de estudio do grupo de folk galego Luar na Lubre. Foi publicado o 23 de outubro de 2007, baixo o selo Warner Music.\nO disco gravouse nos estudios Bruar da Coru\u00f1a."}
{"id": "165779", "revid": "89787", "url": "https://gl.wikipedia.org/wiki?curid=165779", "title": "Ti\u00f3 de Nadal", "text": "O Ti\u00f3 de Nadal \u00e9 un personaxe mitol\u00f3xico catal\u00e1n e a base dunha tradici\u00f3n moi arraigada en Catalu\u00f1a. Esta tradici\u00f3n tam\u00e9n se pode atopar en Occitania baixo o nome \"Cachafu\u00f2c\" ou \"Soc de Nadal\", e en Arag\u00f3n como \"Tronca de Nadal\" ou \"Toza\". \nEstar\u00eda emparentado coa a \u00e1rbore de Nadal e, en Galicia co tiz\u00f3n de Nadal, un tronco que se deixa queimar dende a Noiteboa ata Aninovo para afastar os esp\u00edritos da casa.\nHistoria e caracter\u00edsticas.\nNo d\u00eda da Inmaculada Concepci\u00f3n (isto \u00e9, o 8 de decembro), emp\u00e9zase a dar para comer cada noite a un tronco, e t\u00e1pase normalmente cunha manta para que non pase fr\u00edo durante a noite. Consiste en azoutar un tronco cun bast\u00f3n.\nO d\u00eda de Nadal ou, segundo a casa, durante a v\u00e9spera, p\u00fa\u00f1ase o ti\u00f3 ao lume e fac\u00edallo defecar. Agora xa non se queima o ti\u00f3, sen\u00f3n que tan s\u00f3 obr\u00edgaselle a defecar repetidamente a base de arremeterlle golpes de bast\u00f3n acompa\u00f1ados das chamadas canci\u00f3ns do Ti\u00f3.\nO Ti\u00f3 nunca defeca obxectos grandes (estes xa os traen os Reis Magos) sen\u00f3n chucher\u00edas, barquillos e turr\u00f3ns para os m\u00e1is pequenos. Segundo a comarca defeca figos secos e cando deixa de defecar (porque xa non lle queda nada) defeca un arenque salgado, un allo, unha cebola, ou ouri\u00f1a no chan.\nA tradici\u00f3n do Ti\u00f3 est\u00e1 emparentada coa da \u00e1rbore de Nadal, tam\u00e9n portador de agasallos para os m\u00e1is pequenos da casa.\n\u00c9 com\u00fan que leve unha barretina e unha cara riseira nun dos extremos e que se soste\u00f1a con dous ou catro patas."}
{"id": "165780", "revid": "1131", "url": "https://gl.wikipedia.org/wiki?curid=165780", "title": "Ciutat Esportiva Joan Gamper", "text": "A Ciutat Esportiva Joan Gamper \u00e9 un complexo deportivo propiedade do Futbol Club Barcelona situado en Sant Joan Desp\u00ed. Foi inaugurada o 1 de xu\u00f1o de 2006, e est\u00e1 situada a poucos quil\u00f3metros do Camp Nou. Disp\u00f3n dunha superficie total de case 14 hect\u00e1reas, onde hai repartidos, ademais de oficinas e despachos, nove campos de f\u00fatbol (5 de herba natural e 4 artificiais), zonas especiais de adestramento ou un polideportivo, entre outros.\nA Cidade Deportiva est\u00e1 organizada ao redor do campo central, onde adestra o primeiro equipo e onde non se pode acceder normalmente, xa que est\u00e1 tapado polas oficinas e os vestiarios.\nA Cidade ten unha residencia para as xoves promesas desde 2011, onde continua o labor realizado na Masia Blaugrana."}
{"id": "165781", "revid": "75439", "url": "https://gl.wikipedia.org/wiki?curid=165781", "title": "Intervention", "text": "Intervention \u00e9 un programa de televisi\u00f3n estadounidense de telerealidade que trata sobre a vida coti\u00e1 de adictos.\nDesenvolvemento.\nCada programa segue a un ou dous participantes con problemas de adicci\u00f3n ou outra desorde mental ou f\u00edsica e que cren que est\u00e1n a gravalos para un documental sobre o seu problema, cando en realidade as c\u00e1maras act\u00faan como documentaci\u00f3n para a intervenci\u00f3n da familia e/ou amigos. Cada un dos participantes ten que elixir entre a rehabilitaci\u00f3n inmediata ou o risco de perder o contacto, os cartos ou outros tipo de privilexios cos que instigaron a intervenci\u00f3n. Os produtores normalmente seguen a s\u00faa evoluci\u00f3n nos meses seguintes para monitorizar o progreso ou retroceso e amosalo noutros programas ou na web do programa.\nIntervencionistas.\nEn cada programa interve\u00f1en principalmente os adictos, a s\u00faa familia e o seu c\u00edrculo de amigos pero tam\u00e9n os intervencionistas que son os encargados de dirixir a intervenci\u00f3n. Orixinalmente no programa intervi\u00f1an de xeito regular tres especialistas: Ken Seeley, antigo adicto \u00e1 metanfetamina e fundador de Intervention-911, un servizo especializado en intervenci\u00f3ns para adictos, Jeff VanVonderen, antigo ministro protestante e ex-alcoh\u00f3lico que se converteu en intervencionista profesional e Candy Finnigan, antiga adicta que se converteu en intervencionista. VanVonderen deixou o programa na quinta tempada logo de admitir que recaera na adicci\u00f3n pero volveu \u00e1 tempada seguinte. Ken Seeley deixou o programa na oitava tempada."}
{"id": "165782", "revid": "89787", "url": "https://gl.wikipedia.org/wiki?curid=165782", "title": "Sherlock (serie de televisi\u00f3n)", "text": "Sherlock \u00e9 unha serie de televisi\u00f3n brit\u00e1nica, que trata sobre unha actualizaci\u00f3n contempor\u00e1nea das aventuras do detective Sherlock Holmes, creado por Arthur Conan Doyle. Est\u00e1 protagonizada por Benedict Cumberbatch como Holmes e Martin Freeman como o Dr. Watson. Una Stubbs interpreta a se\u00f1ora Hudson, e Rupert Graves \u00e9 o Detective Inspector Lestrade.\nHistoria e caracter\u00edsticas.\nProducida por Hartswood Films para BBC de Gales, en coproduci\u00f3n coa WGBH de Boston para s\u00faa serie de antolox\u00eda \"Masterpiece\". Foi creada por Steven Moffat e Mark Gatiss, que escribiron un episodio cada un. Paul McGuigan dirixiu o primeiro e o terceiro episodio; Euros Lyn dirixiu o segundo, que foi escrito por Stephen Thompson.\nA rodaxe tivo lugar en varios lugares, inclu\u00edndo Londres e Cardiff. A primeira tempada, de tres episodios, foi transmitida na BBC One e BBC HD, en xullo e agosto de 2010. A recepci\u00f3n cr\u00edtica foi positiva. Estes episodios, conxuntamente co cap\u00edtulo piloto non emitido, foron lanzados en DVD e Blu-ray no Reino Unido o 30 de agosto de 2010. Unha segunda tempada de tres episodios duns 90 minutos est\u00e1 programada para ser transmitida no outono de 2011.\nPersonaxes.\nNunha entrevista con The Observer, o co-creador Mark Gatiss di que tiveron m\u00e1is dificultades para encontrar o actor adecuado para desempe\u00f1ar \u00f3 Dr. John Watson. A produtora Sue Vertue di: \u00ab\"Benedict foi a \u00fanica persoa que realmente vin para Sherlock... Unha vez que Benedict estaba al\u00ed era simplemente asegurarse de que ti\u00f1a qu\u00edmica con John Watson... e creo que a conseguen en canto entran na habitaci\u00f3n, p\u00f3dese ver que poden traballar xuntos.\"\u00bb Steven Moffat lembra que Matt Smith foi a primeira persoa que audicionou, sen \u00e9xito, para o papel de Watson. A caracterizaci\u00f3n de Smith na audici\u00f3n era demasiado \"tola\", m\u00e1is apropiado para Holmes, e os produtores exixiron algo m\u00e1is da persoa \"recta\" de Watson. P\nAlg\u00fans di\u00e1logos do primeiro episodio suxiren que nesta versi\u00f3n moderna, o personaxe de Sherlock Holmes \u00e9 homosexual. Por exemplo, Holmes responde \u00e1 pregunta de Watson sobre o seu estado de relaci\u00f3n con \"Moza? Non, non \u00e9 a mi\u00f1a \u00e1rea\". A s\u00faa caseira, aparentemente cre que son unha parella, inform\u00e1ndolles \"Hai outro cuarto enriba... \u00c9 dicir, se precisan m\u00e1is dun\". Steven Moffat negou calquera relaci\u00f3n sexual impl\u00edcita entre os dous, mentres que Cumberbatch di que \u00ab\"\"Aluden \u00e1 idea de que pode haber un \"malentendido\" doutras persoas que pensan que somos unha parella.\"\"\u00bb Moffat continuou: \u00ab\"E que o de dous homes investigando xuntos, convivindo xuntos... neste bonito mundo moderno leva \u00e1 xente a dicir 'Oh, son parella?'. E iso \u00e9 bo. Pensei que o mundo cambiara, non hai desconformidade. Canto se civilizou o mundo.\"\u00bb\nPremios e nomeamentos.\nPremios Primetime Emmy.\nNomeada a 8 premios BAFTA\nMellor serie brit\u00e1nica"}
{"id": "165783", "revid": "1131", "url": "https://gl.wikipedia.org/wiki?curid=165783", "title": "Logos (revista)", "text": "Logos, subtitulada \"Bolet\u00edn cat\u00f3lico mensual\", foi unha revista mensual editada en Pontevedra de 1931 a 1936.\nCaracter\u00edsticas.\nCreada por Ant\u00f3n Iglesias Vilarelle e Xes\u00fas Ferro Couselo, foi unha revista innovadora na prensa cat\u00f3lica polo uso do idioma galego e a disparidade de criterios dos seus colaboradores. Xunto aos temas teol\u00f3xicos, trataba aspectos hist\u00f3ricos e literarios, e a s\u00faa li\u00f1a pol\u00edtica est\u00e1 marcada por un certo aperturismo cara aos problemas sociais do momento.\nSa\u00edron un total de 49 n\u00fameros, xa que a edici\u00f3n suspendeuse entre agosto e decembro de 1934; en 1935 s\u00f3 se editaron catro n\u00fameros, asumindo un ritmo trimestral, e en 1936 empeza edit\u00e1ndose a ritmo bimensual, pero s\u00f3 saen dous n\u00fameros, o 48 de xaneiro-febreiro, e o 49 de marzo-abril.\nNa revista colaboraron os sacerdotes Paulino Pedret, Avelino G\u00f3mez Ledo, Ram\u00f3n Mar\u00eda Aller, Fernando Quiroga Palacios; os frades Mercedarios de Poio: Guillermo V\u00e1zquez, Gumersindo Placer, P. Migu\u00e9lez, Emilio Silva, Santiago Crespo e Xos\u00e9 Vallejo; os Franciscanos de Santiago Atanasio L\u00f3pez Fern\u00e1ndez, P. Aldegunde e Lino G\u00f3mez Canedo; e os monxes de Samos Maximino Arias e Victoriano Gonz\u00e1lez. A imaxe do profeta Daniel que aparec\u00eda na portada foi debuxado por Alfonso Daniel Rodr\u00edguez Castelao.\nDespois da guerra, Iglesias Vilarelle e Xos\u00e9 Lu\u00eds Fontenla M\u00e9ndez intentaron volver publicar a revista, pero as autoridades franquistas esix\u00edronlles unha declaraci\u00f3n de adhesi\u00f3n ao Movemento e decidiron non continuar co proxecto.\nEn 1983 Sotelo Blanco Edici\u00f3ns editou a colecci\u00f3n completa en edici\u00f3n facs\u00edmile, cun limiar de Xos\u00e9 Filgueira Valverde."}
{"id": "165784", "revid": "89787", "url": "https://gl.wikipedia.org/wiki?curid=165784", "title": "Cook Islands First Party", "text": "Cook Islands First Party foi un partido pol\u00edtico das Illas Cook.\nHistoria.\nOrixinalmente foi unha corrente dentro do Partido Dem\u00f3crata af\u00edn ao primeiro ministro Robert Woonton fronte a Terepai Maoate. Nas elecci\u00f3ns de 2004 venceron os dem\u00f3cratas sen unha maior\u00eda clara, Woonton anunciou un goberno de coalici\u00f3n co Partido das Illas Cook encabezado por el mesmo o que causou un importante debate no seo dos dem\u00f3cratas e Woonton foi expulsado do partido xunto co ministro de sanidade Peri Vaevae Pare, Woonton respondeu presentando o seu propio partido, o Demo Tumu Party, o 1 de decembro de 2004..\nInicialmente o partido comp\u00fa\u00f1ano catro deputados: Pare, o ent\u00f3n ministro de educaci\u00f3n Jim Marurai, Teenui Mapumai e Poko Simpson. O novo partido mantivo o acordo que asinara Woonton co Partido das Illas Cook pero no reconto final da circunscrici\u00f3n de Manihiki Woonton empatou con Henry Puna, candidato do Partido das Illas Cook e o gobernador da Ra\u00ed\u00f1a disolveu o goberno que estaba en funci\u00f3ns desde os \u00faltimos comicios, convocando novas elecci\u00f3ns en Manihiki., formouse un novo goberno con Jim Marurai como o novo primeiro ministro nun acordo para que Geoffrey Henry, l\u00edder do PIC o substitu\u00edra aos dous anos.\nA coalici\u00f3n disolveuse en 2005, e o partido, agora chamado \"Cook Islands First\", formou unha nova coalici\u00f3n cos dem\u00f3cratas., pouco despois das elecci\u00f3ns de 2006 os dous partido reunific\u00e1ronse."}
{"id": "165787", "revid": "5312", "url": "https://gl.wikipedia.org/wiki?curid=165787", "title": "Estai (barco)", "text": "O Estai foi un barco arrastreiro galego, con base en Vigo, famoso por ser apreixado polo goberno do Canad\u00e1 no marco da as\u00ed chamada guerra do flet\u00e1n. A\u00ednda que segue navegando, xa non o fai baixo o mesmo nome, sen\u00f3n baixo o de Argos Galicia.\nCaracter\u00edsticas.\nO barco chamado Estai fora constru\u00eddo en 1988 nos estaleiros Freire, en Vigo. Ti\u00f1a 76.4 metros de eslora, 12.7 metros de manga e un calado de 5.4 metros. Pod\u00eda acadar unha velocidade de 13.8 n\u00f3s e o seu motor ti\u00f1a unha potencia de 1618 kw. Ademais, ti\u00f1a unha capacidade de carga de 1300 toneladas e unha tara de 417 toneladas, o que fai un peso m\u00e1ximo de 1717 toneladas. Recolle as redes pola popa, no que se denomina arrastreiro de popa.\nDe cor branca, a s\u00faa matr\u00edcula era 3\u00aa-VI-5-10001. En 1995 mudou o seu nome polo de Puente Real, de novo outra vez Estai, e finalmente, en 1996 pasou a chamarse Argos Galicia, nome co que contin\u00faa en servizo en 2010, se ben con bandeira das illas Malvinas e matriculado en Stanley.\nO capit\u00e1n en 1995 era Enrique Davila, o patr\u00f3n Seraf\u00edn Blanco e o armador Jos\u00e9 Enrique Pereira Molares, da empresa Pereira SA.\nO apreixamento.\nO 9 de marzo de 1995 unha patrulleira do Ministerio de Pesca e Oc\u00e9anos do Canad\u00e1, canda barcos da garda costeira canadense e da Armada do Canad\u00e1 d\u00e9ronlle o alto e perseguiron o Estai en augas internacionais, f\u00f3ra da \u00e1rea econ\u00f3mica exclusiva.\nPara escapar das patrulleiras, o Estai cortou as redes e liscou nunha persecuci\u00f3n que durou varias horas e que s\u00f3 rematou cando o buque Cape Roger disparou un canonazo de calibre 50 que cruzou pola ponte do Estai. Ademais, o barco gardacostas Sir Wilfred Gernell disparou can\u00f3ns de auga sobre outros buques galegos que acudiran ao auxilio do Estai. Finalmente forzas do ministerio e da Polic\u00eda Montada do Canad\u00e1 abordaron o Estai, sempre en augas internacionais, apreixaron o buque e detiveron a s\u00faa tripulaci\u00f3n.\nA partir dese momento estourou o conflito diplom\u00e1tico entre a Uni\u00f3n Europea, liderada por Espa\u00f1a e o Canad\u00e1. A Armada Espa\u00f1ola chegou a enviar a patrulleira P-74 Vig\u00eda para protexer os intereses pesqueiros. Os buques canadenses recuperaron a rede do Estai e acusaron a embarcaci\u00f3n galega de usar redes dun tama\u00f1o ilegal, menor ao permitido para a pesca do flet\u00e1n negro. A tripulaci\u00f3n do Estai, integrada por 26 galegos foi conducida ata o porto de St. Johns's, onde foi recibida con apupos por parte do xent\u00edo. O barco foi saqueado no porto canadense e perdeu 200 toneladas de carga.\nO ministro canadense de pesca, Brian Tobin marchou a Nova York, onde deu unha rolda de prensa nun barco fronte ao edificio das Naci\u00f3ns Unidas, e onde ensinou as redes, ilegalmente pequenas, que supostamente pertenc\u00edan ao Estai. O goberno espa\u00f1ol nunca argumentou que as redes non fosen as do Estai, sen\u00f3n que concentrou a s\u00faa protesta na ilegalidade do emprego da forza e do secuestro en augas internacionais. Madrid acudiu tam\u00e9n ao Tribunal Internacional da Haia, pero este tribunal non admitiu o caso a tr\u00e1mite. Seis d\u00edas despois, o 15 de marzo, Canad\u00e1 liberou a tripulaci\u00f3n cunha fianza de cincuenta mill\u00f3ns de pesetas (300.000 euros). O barco chegou ao porto de Vigo o 23 de marzo, onde tivo un recibimento p\u00fablico. Ese mesmo ano o Estai mudou o seu nome."}
{"id": "165788", "revid": "54334", "url": "https://gl.wikipedia.org/wiki?curid=165788", "title": "More Than A Thousand", "text": "More Than a Thousand tam\u00e9n co\u00f1ecidos por MTAT son unha banda de Metalcore formada en 2001 e proveniente de Set\u00fabal, Portugal.\nTraxectoria.\nMudanza para Londres.\nO n\u00facleo da banda enc\u00f3ntrase reunido desde o ano de 2001. Cunha campa\u00f1a promocional de DIY (Do It Yourself) e explosivas actuaci\u00f3ns ao vivo, facilmente angariaron unha base de fans bastante vasta no underground portugu\u00e9s. \nMud\u00e1ronse para Londres en 2005 para aumentaren a internacionalizaci\u00f3n da s\u00faa m\u00fasica.\nPrimeiro \u00e1lbum.\nO \u00e1lbum de estrea dos More Than A Thousand, \u00e9 un succed\u00e1neo do EP: . Volume II: The Hollow \u00e9 descrito pola banda como sendo \u201813 canci\u00f3ns sobre perda, separaci\u00f3n e decadencia humana\u2019. \nFoi gravado e producido en 2006 nos Toteknik studios en Umea, na Suecia, por Pelle Henricsson e Eskil Lovstr\u00f6m, o equipo que xa produciu \u00e1lbums de Refused, Poison The Well, Cult of Luna e Hell Is For Heroes. \nFoi gravado un v\u00eddeo oficial para o mesmo single do \u00e1lbum 'The Hollow'. Abriran para os 'Incubus', cando estes d\u00e9ran un concerto en Lisboa, no Pavilh\u00e3o Atl\u00e2ntico.\nTraballo posterior.\nEn 2007 participaron no Festival Super Bock Super Rock, tendo xa en anos anteriores participado en concertos con grandes bandas internacionais, entre elas os The Dillinger Escape Plan, Morbid Angel e Papa Roach, cos cales ficeran unha tour brit\u00e1nica. Entre tanto, regresaron a Portugal.\nEn 2010 lanzan o seu segundo \u00e1lbum que colle moi boas cr\u00edticas entre o p\u00fablico portugu\u00e9s. \u00e9 un \u00e1lbum recheado de enerx\u00eda e batidas gratificantes que se poden verificar ao longo das s\u00faas 12 excelentes m\u00fasicas. \nFoi creado un v\u00eddeo oficial para a m\u00fasica \"It's Alive (How I Made A Monster)\" e a\u00ednda un v\u00eddeo non-oficial gravado por un amigo da banda para a m\u00fasica \"First Bite\".\nNo d\u00eda 30 de maio de 2010, actuaron perante moitos fans no palco \"Sunset\" do Rock In Rio 2010, no mesmo d\u00eda que Ramp e Hail (tam\u00e9n no palco Sunset) e Rammstein,Motorhead e Megadeth, mentres estes te\u00f1an actuado no palco \"Mundo\". Para o palco os \"MTAT\" convidaron Rui Veloso, con quen tocaron d\u00faas m\u00fasicas, e a\u00ednda convidaron o vocalista da banda Hills Have Eyes: F\u00e1bio Batista.\nInfluencias.\nOs \"More Than A Thousand\" citan como s\u00faas influencias maiores os Deftones, Sigur R\u00f3s, The Smashing Pumpkins, Bj\u00f6rk, Extreme, Nuno Bettencourt, Nine Inch Nails, Faith No More, Refused, e Suicidal Tendencies."}
{"id": "165789", "revid": "1093", "url": "https://gl.wikipedia.org/wiki?curid=165789", "title": "Argos Galicia", "text": ""}
{"id": "165790", "revid": "5863", "url": "https://gl.wikipedia.org/wiki?curid=165790", "title": "Jes\u00fas Calleja", "text": "Jes\u00fas Gonz\u00e1lez Calleja, nado en Fresno de la Vega (Le\u00f3n) o 11 de abril de 1965, \u00e9 un alpinista e aventureiro espa\u00f1ol entre cuxos fitos se atopa a ascensi\u00f3n en 2005 ao monte Everest e a ascensi\u00f3n entre 2006 e 2008 dos Sete Cumios. \u00c9 tam\u00e9n presentador do programa \"Desaf\u00edo extremo\" da canle de televisi\u00f3n Cuatro."}
{"id": "165793", "revid": "22570", "url": "https://gl.wikipedia.org/wiki?curid=165793", "title": "Sete Cumios", "text": "Co\u00f1\u00e9cense como os Sete Cumios \u00e1s m\u00e1is altas monta\u00f1as de cada un dos sete continentes. Alcanzar o cumio de todas \u00e9 considerado un dos maiores desaf\u00edos no alpinismo. O primeiro escalador en lograr tal reto foi o estadounidense Richard Bass en 1985."}
{"id": "165794", "revid": "89787", "url": "https://gl.wikipedia.org/wiki?curid=165794", "title": "Iepen Fryske Kampioenskippen Sk\u00fbtsjesilen", "text": "Iepen Fryske Kampioenskippen Sk\u00fbtsjesilen (IFKS) \u00e9 unha asociaci\u00f3n frisoa formada o 19 de decembro de 1981 en Hindeloopen, o seu principal labor \u00e9 organizar unha competici\u00f3n de sk\u00fbtsje, unha variedade frisoa do tsjalk. A IFKS xurdiu como consecuencia e en protesta da decisi\u00f3n que tomou en 1979 a Sintrale Kommisje Sk\u00fbtsjesilen (SKS) de limitar a s\u00faa competici\u00f3n a 14 nav\u00edos .\nHistoria.\nA IFKS organizou de 1982 a 1984 a s\u00faa competici\u00f3n nunha soa clase na que loitaban todos os sk\u00fbtsje participantes. En 1985 introduciuse unha clase B e implantouse un sistema de descenso e promoci\u00f3n que levaba a que os tres \u00faltimos participantes na clase A baixasen \u00e1 clase B e os tres primeiros desta ascenderan \u00e1 A. En 1993, debido ao aumento dos candidatos a participar, estableceuse unha clase C e en 1995 unha clase especial para os nav\u00edos m\u00e1is pequenos, os dunha lonxitude m\u00e1xima de 17.1 metros. O ga\u00f1ador da clase B pequena pode pasar \u00e1 clase A, as\u00ed o fixo o ga\u00f1ador de 1997, Peter de Koe. En 1999 a clase B dividiuse en clase B1 e B2, o que permitiu aumentar o n\u00famero de participantes. En 2002 volveuse ao sistema de catro clases (A, B, C e A pequena)\nCompetici\u00f3n.\nA asociaci\u00f3n organiza sete regatas organizados por seis comit\u00e9s locais na terceira e \u00faltima semana da Bouwvakvakantie, per\u00edodo de vacaci\u00f3ns nos Pa\u00edses Baixos nos que pechan as industrias da construci\u00f3n, e despois da competici\u00f3n da SKS."}
{"id": "165795", "revid": "89787", "url": "https://gl.wikipedia.org/wiki?curid=165795", "title": "Papercutz (grupo musical)", "text": "Os Papercutz son unha banda portuguesa de m\u00fasica electr\u00f3nica formada en 2005 no Porto, Portugal. Bruno Miguel \u00e9 o \u00fanico membro oficial e por tanto o \u00fanico respons\u00e1bel pola s\u00faa direcci\u00f3n. Antes de comezar a gravaci\u00f3n de cada \u00e1lbum, Bruno recruta unha banda temporal . Entre os colaboradores pasados incl\u00faense as vocalistas principais Melissa Veras e Marisa Pinto e os multi-instrumentistas Bruno Ribeiro e Francisco Bernardo.\nTraxectoria.\nAnnie Nightingale, xurado do programa The People\u2019s Music Awards en 2009, clasificounos como 'interesantes e producindo un son orixinal' . No mesmo ano, o \u00e1lbum de estrea \"Lylac\" foi lanzado pola editora canadense independente Apegenine recordings e o single \"Ultravioleta\" rmx's inclu\u00edu remixes de Riz Maslen(Neotropic) e a estrea de The Sight Below antes deste asinar contrato coa Ghostly International . O \u00e1lbum foi ben recibido pola prensa e comunidade musical, e tivo proxecci\u00f3n en publicaci\u00f3ns de relevo como a \"Textura\" , a Cuemix-magazine , a Tokafi, a Cylic Defrost, a \"Subba-cultcha\" , a \"Organ Mag\" , a \"The Silent Ballet\" que lle chamou 'un comezo promisor que deber\u00eda ser unha carreira brillante' e a Record Collector que comparou o traballo de precisi\u00f3n de Bruno co dos Four Tet .\nEntre 2009 e 2010, o grupo actuou en Europa e os Estados Unidos nos Festivais SXSW e Exit e asinaron contrato coa editora brit\u00e1nica Audiobulb Records cun novo \u00e1lbum de remixes. 'Do outro lado do espelho' (Lylac ambient reworks) destacouse en Drowned in Sound, o que permitiu a clasificaci\u00f3n do \u00e1lbum como 'notabelmente coherente e tocante' ao contrario dalg\u00fans outros discos de remesturas , contando coa participaci\u00f3n de artistas de m\u00fasica ambiente como Taylor Deupree, Keith Kenniff e Simon Scott entre outros."}
{"id": "165797", "revid": "85894", "url": "https://gl.wikipedia.org/wiki?curid=165797", "title": "Tina Fey", "text": "Elizabeth Stamatina \"Tina\" Fey, nada o 18 de maio de 1970 en Upper Darby Township, \u00e9 unha actriz, humorista, guionista e produtora estadounidense.\nTraxectoria.\nTras graduarse pola Universidade de Virxinia en 1992, Fey mudouse a Chicago para recibir clases no grupo de teatro da improvisaci\u00f3n The Second City, optando pola comedia, recibindo unha invitaci\u00f3n para entrar no seu elenco en 1994, tres anos m\u00e1is tarde traballou como guionista para \"Saturday Night Live\", convert\u00e9ndose en guionista xefe en 1999, e o ano seguinte comezou a sa\u00edr diante as c\u00e1maras, durante ese tempo foi copresentadora do segmento \"Weekend Update\". Despois de deixar o programa creou en 2006 a s\u00faa propia serie de televisi\u00f3n \"30 Rock\", baseada nas s\u00faas propias experiencias como guionista do \"Saturday Night Live\", xa que Fey interpreta xustamente a guionista xefe dun programa do mesmo estilo.\nEn 2004, Fey debutou no cine, como guionista e protagonista da comedia xuvenil \"Mean Girls\". En 2008, participou no filme de comedia \"Baby Mama\", xunto con Amy Poehler. En 2009, Fey ga\u00f1ou un Emmy polo seu retrato sat\u00edrico de Sarah Palin, candidata polos republicanos a vicepresidente nunha aparici\u00f3n como convidada en \"Saturday Night Live\". En 2010, Fey ga\u00f1ou o Premio Mark Twain e protagonizou \"Crazy Night\"."}
{"id": "165799", "revid": "89787", "url": "https://gl.wikipedia.org/wiki?curid=165799", "title": "Gabriel Portal Ant\u00f3n", "text": "Gabriel Portal Ant\u00f3n, nado en Ferrol o 23 de xu\u00f1o de 1933 e finado en Madrid o 17 de abril de 2019, foi un militar galego, almirante da Armada Espa\u00f1ola.\nTraxectoria.\nEra fillo de Ceferino Portal Villaamil, comandante de submarino morto en Ma\u00f3 durante os primeiros d\u00edas da Guerra Civil espa\u00f1ola. Comezou a estudar no colexio Tirso de Molina, pero logo da morte do pai trasladouse a vivir a Ma\u00f3 cun t\u00edo seu, onde proseguiu os estudos de escola. Tras o colexio decidiuse a estudar para a Mari\u00f1a, primeiro en Madrid e entre 1953 e 1958 en Mar\u00edn, onde se titulou como alf\u00e9rez de nav\u00edo. Despois de facer a viaxe de instruci\u00f3n no \"Juan Sebasti\u00e1n Elcano\" recibiu o seu primeiro destino en Ferrol, no \"Canarias\".\nDespois de estar destinado durante dous anos na fragata \"Legazpi\", trasladouse a Vigo para estudar enxe\u00f1er\u00eda de telecomunicaci\u00f3ns. Despois de licenciarse regresou a Ferrol, onde estivo na fragata \"Vulcano\" e posteriormente, xa como capit\u00e1n, no dragaminas \"Mi\u00f1o\". En 1968 trasladouse a Chicago para ampliar a s\u00faa informaci\u00f3n en enxe\u00f1er\u00eda, e \u00e1 s\u00faa volta en 1968 incorporouse como profesor na Escola de Transmisi\u00f3ns e Electr\u00f3nica da Armada, en Vigo, onde estivo ata 1972.\nNese ano trasladouse a Madrid para facer o curso de estado maior, e logo de dous anos de destino en Ferrol regresou a Madrid para ocuparse da xefatura da estaci\u00f3n de comunicaci\u00f3ns de Santorcaz, onde permaneceu entre 1976 e 1979. Nese ano dest\u00ednano como mando \u00e1 corveta \"Princesa\", con base no porto de C\u00e1diz. Posteriormente regresou a Madrid, neste caso para traballar no Ministerio de Defensa e marchou de novo a Ferrol para facerse cargo do destrutor \"Blas de Lezo\". De novo en Madrid ocupouse da xefatura de comunicaci\u00f3ns e posteriormente marchou a Rhode Island para ampliar os seus estudos en comunicaci\u00f3ns no Estado Maior dos Estados Unidos. Entre xullo de 1987 e novembro de 1988 f\u00edxose cargo do mando do buque escola \"Juan Sebasti\u00e1n Elcano\".\nEn 1989 foi nomeado xefe de gabinete do Estado Maior da Armada e ascendeu a contralmirante. O seguinte paso, logo de mandar unha misi\u00f3n espa\u00f1ola na OTAN, foi o seu ascenso a vicealmirante en lox\u00edstica, e posteriormente comandante xeneral nas Canarias e logo en Ferrol, co cargo de xefe da Zona Mar\u00edtima do Cant\u00e1brico, onde pasou a almirante e logo \u00e1 reserva.\nVida civil.\nFoi promotor da Fundaci\u00f3n Philippe Cousteau Uni\u00f3n de los Oc\u00e9anos e da Fundaci\u00f3n Gabriel Portal Ant\u00f3n, que se ocupa de paliar situaci\u00f3ns de drogadici\u00f3n.\nVida persoal.\nCasou e tivo un fillo."}
{"id": "165802", "revid": "5863", "url": "https://gl.wikipedia.org/wiki?curid=165802", "title": "D\u00eda da Constituci\u00f3n de Espa\u00f1a", "text": "En Espa\u00f1a, o D\u00eda da Constituci\u00f3n \u00e9 o sexto d\u00eda do \u00faltimo mes do ano, \u00e9 dicir, o 6 de decembro. Tr\u00e1tase dun d\u00eda festivo en todo o territorio no que se conmemora a celebraci\u00f3n do Referendo Constitucional de 1978, que foi aprobado por maior\u00eda e deu como resultado a actual Constituci\u00f3n Espa\u00f1ola."}
{"id": "165803", "revid": "89787", "url": "https://gl.wikipedia.org/wiki?curid=165803", "title": "Paulino Pedret", "text": "Paulino Pedret Casado, nado en Santiago de Compostela o 28 de agosto de 1899 e finado na mesma vila o 26 de maio de 1969, foi un sacerdote e escritor galego.\nTraxectoria.\nFillo de Emilio Pedret Tost e Sof\u00eda Casado Reinosa, foi irm\u00e1n de Tom\u00e1s Pedret Casado. Ingresou en 1909 no Instituto de Santiago para facer o Bacharelato, estudando ao mesmo tempo no Seminario. En 1922 foi ordenado presb\u00edtero en Tui. Antes de ordenarse sacerdote rematou os estudos de Dereito, obtendo a licenciatura en 1921, e o doutoramento en 1923. Tam\u00e9n conseguiu a licenciatura en Ciencias Hist\u00f3ricas en 1929.\nEn 1923 consegue unha praza de Capel\u00e1n castrense. En 1928 regresou a Compostela e foi nomeado profesor axudante da Facultade de Dereito\nPertenceu ao Seminario de Estudos Galegos e logo ao Instituto Padre Sarmiento de Estudos Galegos.\nIngresou na Real Academia Galega o 27 de xullo de 1941."}
{"id": "165804", "revid": "1888", "url": "https://gl.wikipedia.org/wiki?curid=165804", "title": "Paulino Pedret Casado", "text": ""}
{"id": "165805", "revid": "6939", "url": "https://gl.wikipedia.org/wiki?curid=165805", "title": "D\u00eda da Constituci\u00f3n espa\u00f1ola", "text": ""}
{"id": "165806", "revid": "98629", "url": "https://gl.wikipedia.org/wiki?curid=165806", "title": "Hurling", "text": "O hurling (en irland\u00e9s, \"iom\u00e1int\" o \"iom\u00e1na\u00edocht\") \u00e9 un deporte de equipo de orixe celta. \u00c9 un deporte de equipo xogado ao aire libre con orixe antiga Irlanda. Est\u00e1 rexido pola Asociaci\u00f3n Atl\u00e9tica Ga\u00e9lica (GAA). A orixe do hurling dise que foi hai xa 3000 anos e consid\u00e9rase que \u00e9 o deporte de campo m\u00e1is r\u00e1pido do mundo. Ao ser un deporte ga\u00e9lico este xogo comparte moitas caracter\u00edsticas co f\u00fatbol ga\u00e9lico, tantas, que o campo, o n\u00famero de xogadores e o obxectivo son os mesmos. O xogo pract\u00edcase principalmente en Irlanda e par\u00e9cese ao shinty, que se xoga en Escocia. Existe unha versi\u00f3n feminina do xogo, que se co\u00f1ece como camogie. X\u00f3gase con paus (\"hurley/cam\u00e1in\") mediante os cales golp\u00e9ase unha pelota (\"sliotar\").\nO obxectivo do xogo \u00e9 que os xogadores que usan un pau de madeira chamado hurley para golpear unha pequena pelota denominada sliotar entre os postes do opo\u00f1ente, xa sexa por riba do traveseiro para ga\u00f1ar 1 punto, ou por debaixo do traveseiro nunha rede defendida por un porteiro para conseguir 3 puntos.\nO hurling x\u00f3gase en todo o mundo, e \u00e9 popular entre os irlandeses emigrados en Am\u00e9rica do Norte, Europa, Nova Zelandia, Arxentina, Sur\u00e1frica e Australia. A final do All-Ireland enum\u00e9rase en 2\u00ba lugar segundo a CNN nos seus \"10 eventos deportivos que hai que ver en directo\" despois s\u00f3 dos Xogos Ol\u00edmpicos e por diante da Copa do Mundo da FIFA e da Copa de Europa.\nRegras.\nTerreo de xogo.\nO terreo de xogo do hurling \u00e9 igual ao do f\u00fatbol ga\u00e9lico e moi semellante ao de rugby, pero m\u00e1is grande. O terreo, \u00e9 un campo de 130 a 145 metros de longo e de 80 a 90 metros de ancho. As portas te\u00f1en forma de H e sit\u00faanse nos extremos do campo. As portar\u00edas est\u00e1n formadas por dous postes que miden 6-7 metros de alto e que est\u00e1n distanciados a 6,5 m. Estes dous postes con\u00e9ctanse cun traveseiro que est\u00e1 a 2,5 metros de altura. Detr\u00e1s da portar\u00eda ponse unha rede. As li\u00f1as est\u00e1n marcadas a 14 m, 21 m e 65 m da li\u00f1a de fondo. En campos de mozos util\u00edzanse medidas m\u00e1is pequenas en todos os aspectos.\nEquipos.\nOs equipos constan de 15 xogadores: un porteiro, tres defensas, tres full backs, dous half backs, tres mediocentros e tres dianteiros. Na bancada poden estar de 24 a 30 xogadores e p\u00f3dense facer 5 substituci\u00f3ns. Se \u00e9 necesario p\u00f3dese facer outro troco m\u00e1is.\nPelota.\nA b\u00f3la de hurling est\u00e1 formada por un n\u00facleo de cortiza cuberto de d\u00faas pezas de coiro cosidas xuntas. Esta pelota ch\u00e1mase sliotar. Este, \u00e9 un obxecto con regulaci\u00f3ns moi escritas en canto a tama\u00f1o, peso e composici\u00f3n.\nCascos.\nDende o 1 de xaneiro do 2010 os uso de cascos con protector de cara son obrigatorios. Con esta medida, a GAA espera reducir significativamente as lesi\u00f3ns na cabeza mediante a introduci\u00f3n do uso destes cascos, tanto en partidos coma en adestramentos. En todas as idades, os hurlers deben ter o hurley na mam e deben ter posto o casco e a visera en todo momento. Se un xogador non ten algo disto, o \u00e1rbitro pode parar o partido.\nTempo de partido.\nOs partidos profesionais duran 70 minutos (35 minutos cada parte). Todos os demais partidos duran 60 minutos (30 minuts por metade). En idades escolares, os partidos poden chegar a durar 50 minutos. Ao final de cada parte, o \u00e1rbitro pode engadir un tempo perdido durante o tempo regulamentario se o cre oportuno.\nSe \u00e9 un partido eliminatorio e o resultado acaba en empate x\u00f3gase unha repetici\u00f3n. Se a repetici\u00f3n tam\u00e9n finaliza en t\u00e1boas, logo disputarase unha pr\u00f3rroga de d\u00faas partes de 10 minutos. Se o xogo segue empatado, x\u00f3gase outra repetici\u00f3n.\nNas competici\u00f3ns de equipos, as repetici\u00f3ns cada vez son menos utilizadas polos atrasos que producen nos horarios.\nFaltas t\u00e9cnicas.\nConsid\u00e9ranse como faltas t\u00e9cnicas:\nPuntuaci\u00f3n.\nA puntuaci\u00f3n cons\u00e9guese lanzando o sliotar (pelota) entre os postes da porter\u00eda do equipo contrario. Os postes, que est\u00e1n nos extremos do campo, son postes con forma de H coma os de rugby, pero cunha rede por debaixo do traveseiro que fai unha portar\u00eda semellante \u00e1 de f\u00fatbol. Os postes te\u00f1en 6,4 m de separaci\u00f3n e o longueiro est\u00e1 a 2,44 m de altura.\nSe o sliotar pasa por riba do traveseiro, un punto \u00e9 anotado e o \u00e1rbitro levanta unha bandeira branca. Se a pelota entra na portar\u00eda, an\u00f3tase un gol, o gol vale tres puntos e o \u00e1rbitro levanta unha bandeira verde. A portar\u00eda est\u00e1 defendida por un porteiro. As puntuaci\u00f3ns an\u00f3tanse en formato goles metidos - puntos feitos. Por exemplo, a 1997 All-Ireland Final rematou: Clare GAA 0-20 - Tipperary GAA 2-13. As\u00ed Clare ga\u00f1ou por \"vinte puntos a dous trece\" (20 a 19). 2-0 ser\u00eda referido como \"2 goles\", nunca \"dous cero\". 0-0 dise \"sen puntuaci\u00f3n\".\nArbitraxe.\nUn partido de hurling est\u00e1 vixiado por 8 \u00e1rbitros:\nUn \u00e1rbitro.\nO \u00e1rbitro \u00e9 o responsable de iniciar e deter o xogo, da gravaci\u00f3n da puntuaci\u00f3n e da adxudicaci\u00f3n e emisi\u00f3n de tarxetas aos xogadores que non cumpran as normas.\nHistoria.\nO hurling \u00e9 m\u00e1is antigo ca a historia de Irlanda. Crese que este deporte \u00e9 m\u00e1is antigo que a cristiandade, logo de ter chegado a Irlanda cos celtas. O hurling leva sendo un pasatempo irland\u00e9s dende hai m\u00e1is 2000 anos. As primeiras referencias escritas do deporte datan do s\u00e9culo V na lei de Brehon. O libro do rei Seamus \"Unha historia de hurling\" \u00e9 unha referencia da historia verbal irlandesa do hurling xa no 1200 a.C.. O hurling sem\u00e9llase aos xogos do shinty que se xoga principalmente en Escocia, ao cammag da Illa de Man e ao bandy que se xogou antes en Inglaterra e Gales. O conto do T\u00e1in B\u00f3 Cuailgne (bas\u00e1ndose en lendas anteriores) describe ao heroe C\u00fachulainn xogando ao hurling en Emain Macha. Referencias ao hurling aparecen en moitos lugares como nos Estatutos do s\u00e9culo XIV de Kilkeny e coma nunha l\u00e1pida do s\u00e9culo XV en Inishowen (Condado de Donegal) que a\u00ednda sobrevive.\nO hurling d\u00edxose que na antig\u00fcidade os equipos representaban a pobos veci\u00f1os. As aldeas xogar\u00edan partidos nos que se usaban centos de xogadores que duraban horas e incluso d\u00edas.\nAo s\u00e9culo XVIII ref\u00edreselle frecuentemente como ao \"A idade de ouro do hurling\". Un dos primeiros intentos de estandarizar o xogo formalmente, foi intentando po\u00f1er por escrito as regras coa fundaci\u00f3n da Uni\u00f3n do Hurling irlandesa no Trinity College de Dubl\u00edn no 1879. O seu obxectivo era \"a elaboraci\u00f3n dunhas regras pra todos os clubs da uni\u00f3n e fomentar este xogo varonil e nobre de hurling no seu pa\u00eds natal\". A fundaci\u00f3n da Asociaci\u00f3n Atl\u00e9tica Ga\u00e9lica (GAA) en 1884 no Hayes Hotel, Thurles (Condado de Tipperary) cambiou unha tendencia de declive terminal pola organizaci\u00f3n en torno a un conxunto com\u00fan de regras com\u00fans. No 1891 disputouse o primeiro All-Ireland Hurling Final con vitoria do Kerry. As\u00ed e todo, Cork, Kilkeny e Tipperary dominaron no s\u00e9culo XX o All-Ireland ga\u00f1ando cada un ata m\u00e1is de 20 veces o campionato. Wexford , Waterford , Clare , Limerick , Offaly , Antrim , Dubl\u00edn e Galway tam\u00e9n foron equipos de hurling importantes durante o s\u00e9culo XX.\nNo novo milenio, o hurling mantense como o segundo deporte m\u00e1is popular de Irlanda. Un sistema de clasificaci\u00f3n ampliado deu lugar a un All-Ireland Senior Hurling Championship, pero Cork, Tipperary e Kilkeny dominan o campionato e moitos din que o All-Ireland perde competitividade. O pago aos xogadores segue sendo controvertido e a Asociaci\u00f3n de Xogadores Ga\u00e9licos segue medrando a pasos axigantados. A creaci\u00f3n da Christy Ring Cup e da Nicky Rackard Cup deu novos trofeos e oportunidades de xogar en Croke Park a equipos m\u00e1is d\u00e9biles. Continuaci\u00f3n da difusi\u00f3n da estrutura do campionato completouse coa adici\u00f3n da Lory Meogher Cup no 2009 un campionato de catro niveis.\nO hurling nos xogos ol\u00edmpicos.\nO hurling foi un deporte ol\u00edmpico nas olimpiadas de ver\u00e1n do ano 1904 en St.Louis, Missouri nos Estados Unidos. Na final, o Feniana FC de Chicago venceu ao Innisfails de St.Louis. Esta foi a \u00fanica ocasi\u00f3n na que o hurling se disputou nos Xogos Ol\u00edmpicos."}
{"id": "165817", "revid": "56817", "url": "https://gl.wikipedia.org/wiki?curid=165817", "title": "Club Social, Deportivo y Cultural Espa\u00f1ol de la Rep\u00fablica Argentina", "text": "O Club Social, Deportivo y Cultural Espa\u00f1ol de la Rep\u00fablica Argentina, ou simplemente Deportivo Espa\u00f1ol, \u00e9 un club de f\u00fatbol arxentino da cidade de Buenos Aires. Fundouse en 1956 e compite na Primera C Metropolitana, o cuarto nivel do f\u00fatbol arxentino.\nEstadio.\nO Deportivo Espa\u00f1ol xoga de local no estadio Nueva Espa\u00f1a, modificaci\u00f3n en 1996 do estadio orixinal inaugurado o 12 de febreiro de 1981. Ten capacidade para 35.000 espectadores."}
{"id": "165818", "revid": "895", "url": "https://gl.wikipedia.org/wiki?curid=165818", "title": "Deportivo Espa\u00f1ol", "text": ""}
{"id": "165819", "revid": "12452", "url": "https://gl.wikipedia.org/wiki?curid=165819", "title": "Deportivo Espa\u00f1ola", "text": ""}
{"id": "165820", "revid": "15490", "url": "https://gl.wikipedia.org/wiki?curid=165820", "title": "Premio Nacional de Literatura infantil e xuvenil de Espa\u00f1a", "text": "O Premio Nacional de literatura infantil e xuvenil de Espa\u00f1a \u00e9 un dos Premios Nacionais de Literatura de Espa\u00f1a outorgados polo Ministerio de Cultura de Espa\u00f1a dende 1978 a obras escritas en calquera das linguas oficiais do Estado espa\u00f1ol."}
{"id": "165821", "revid": "1131", "url": "https://gl.wikipedia.org/wiki?curid=165821", "title": "Estadio Nueva Espa\u00f1a", "text": "O Estadio Nueva Espa\u00f1a \u00e9 un estadio de f\u00fatbol arxentino da cidade de Buenos Aires. Inaugurouse o 12 de febreiro de 1981 e sufriu reformas en 1996. Serve de local\u00eda ao Deportivo Espa\u00f1ol e ten capacidade para 35.000 espectadores.\nHistoria.\nO estadio, sito no barrio de Parque Avellaneda da cidade de Buenos Aires, at\u00f3pase arrodeado das r\u00faas Casta\u00f1ares, Santiago de Compostela e avenida de Asturias, nomes que lles puxeron os emigrantes espa\u00f1ois. Para a inauguraci\u00f3n do campo, o 12 de febreiro de 1981, xogouse un partido amigable que enfrontou ao Deportivo Espa\u00f1ol co Deportivo da Coru\u00f1a, sendo o resultado favorable aos locais por 1\u20130 con gol de Miguel \u00c1ngel Corvo. Este primeiro estadio ti\u00f1a capacidade para 18.000 espectadores e non dispo\u00f1\u00eda de luz artificial."}
{"id": "165823", "revid": "89787", "url": "https://gl.wikipedia.org/wiki?curid=165823", "title": "EHF Challenge Cup", "text": "A Challenge Cup \u00e9 unha competici\u00f3n entre clubs de balonm\u00e1n europeos disputada anualmente dende o 2000 e organizada pola EHF (European Handball Federation). Nesta competici\u00f3n participan equipos das ligas de menor potencial do continente. Os clubs da Liga ASOBAL (Espa\u00f1a) e da Handball-Bundesliga (Alema\u00f1a) decidiron non participar nesta competici\u00f3n ao reportaren m\u00e1is perdas econ\u00f3micas dos beneficios que pod\u00edan obter.\nA Challenge Cup substitu\u00edu a City Cup a partir da tempada 2000-01, na cal si participaran os equipos espa\u00f1ois e alem\u00e1ns."}
{"id": "165824", "revid": "23204", "url": "https://gl.wikipedia.org/wiki?curid=165824", "title": "Servicio de urxencias", "text": "Servicio de urxencias \u00e9 unha serie realizada pola Televisi\u00f3n de Galicia, trat\u00e1base da primeira serie de ficci\u00f3n de produci\u00f3n propia.\nDesenvolvemento.\nA serie era unha minicomedia de situaci\u00f3n, de apenas trece minutos, que se emitiu por primeira vez no programa de humor \"Vela\u00ed...\", e que se emitiu de novo de xeito independente en 1991. Ambientada no servizo de urxencias dun hospital, parodi\u00e1base nun ton de humor negro as relaci\u00f3ns entre os m\u00e9dicos e cos doentes con gui\u00f3n de Suso de Toro, alg\u00fans publicados en libro cun t\u00edtulo hom\u00f3nimo en 2002."}
{"id": "165829", "revid": "89787", "url": "https://gl.wikipedia.org/wiki?curid=165829", "title": "Intortus", "text": "Intortus \u00e9 unha variedade de nubes caracterizada por apareceren retortas, dobradas ou entrelazadas.\nS\u00f3 est\u00e1 presente no x\u00e9nero cirrus."}
{"id": "165830", "revid": "89787", "url": "https://gl.wikipedia.org/wiki?curid=165830", "title": "Xes\u00fas Carro", "text": "Xes\u00fas Carro Garc\u00eda, nado en Santiago de Compostela o 24 de decembro de 1884 e finado na mesma cidade o 8 de decembro de 1973, foi un sacerdote, arque\u00f3logo e escritor galego.\nTraxectoria.\nFillo do almacenista compostel\u00e1n Tom\u00e1s Carro Carro. S\u00f3 exerceu como eclesi\u00e1stico nalgunhas parroquias santiaguesas, interes\u00e1ndose dende moi novo pola arqueolox\u00eda. Pertenceu ao Seminario de Estudos Galegos e logo ao Instituto de Estudos Galegos Padre Sarmiento. \nAp\u00f3s o alzamento militar de 1936, empregando a s\u00faa sotana como salvoconduto, conseguiu salvar parte dos fondos do Seminario de Estudos Galegos da destruci\u00f3n. \"O m\u00e1is brutal atentado que se fixo con Galiza\" en palabras de Isaac D\u00edaz Pardo. Carro conseguiu rescatar, entre outras cousas, as l\u00e1minas das miniaturas do C\u00f3dice Calixtino.\nIngresou na Real Academia Galega o 27 de xullo de 1941 e foi correspondente da Real Academia da Historia e da Real Academia de Belas Artes de San Fernando. Colaborou na revista \"Spes\"."}
{"id": "165831", "revid": "1888", "url": "https://gl.wikipedia.org/wiki?curid=165831", "title": "Jes\u00fas Carro Garc\u00eda", "text": ""}
{"id": "165847", "revid": "89787", "url": "https://gl.wikipedia.org/wiki?curid=165847", "title": "Undulatus", "text": "Undulatus \u00e9 unha variedade de nubes con aspecto de ondas ou onduladas, semellando a ondada do mar.\nEst\u00e1 presente nos x\u00e9neros cirrostratus, cirrocumulus, altocumulus, altostratus, stratus e stratocumulus."}
{"id": "165849", "revid": "89787", "url": "https://gl.wikipedia.org/wiki?curid=165849", "title": "Radiatus", "text": "Radiatus \u00e9 unha variedade de nubes caracterizada por daren a sensaci\u00f3n de seren irradiantes, de teren como raios.\nEst\u00e1 presente nos x\u00e9neros cirrus, altocumulus, altostratus, stratocumulus e cumulus."}
{"id": "165850", "revid": "25871", "url": "https://gl.wikipedia.org/wiki?curid=165850", "title": "Finn Laudrup", "text": "Finn Laudrup-Jensen, nado en Frederiksberg o 31 de xullo de 1945, \u00e9 un ex xogador de f\u00fatbol profesional dinamarqu\u00e9s.\nNa s\u00faa carreira, pasou por diversos equipos tal que o Wiener Sport-Club de Austria e os dinamarqueses Vanl\u00f8se IF, Br\u00f8nsh\u00f8j Boldklub, KB e Br\u00f8ndby IF. Xogou 19 partidos e anotou 6 tantos coa selecci\u00f3n nacional de Dinamarca. \u00c9 o pai dos tam\u00e9n futbolistas Michael Laudrup e Brian Laudrup."}
{"id": "165852", "revid": "98629", "url": "https://gl.wikipedia.org/wiki?curid=165852", "title": "Michael Laudrup", "text": "Michael Laudrup-Jensen, nado en Frederiksberg o 15 de xu\u00f1o de 1964, \u00e9 un exfutbolista e actual adestrador de f\u00fatbol dinamarqu\u00e9s. Xogaba de centrocampista e actualmente adestra o Swansea City AFC.\nEst\u00e1 considerado como un dos mellores futbolistas de Europa nos anos 80 e 90. \u00c9 fillo de Finn Laudrup e irm\u00e1n de Brian Laudrup.\nTraxectoria.\nEn setembro de 2011 dimitiu como adestrador do RCD Mallorca por diferenzas co vicepresidente do club Lorenzo Serra Ferrer. O seu substituto foi Joaqu\u00edn Caparr\u00f3s."}
{"id": "165853", "revid": "98629", "url": "https://gl.wikipedia.org/wiki?curid=165853", "title": "Sr. Chinarro", "text": "Sr. Chinarro \u00e9 un grupo de m\u00fasica sevillano formado arredor do 1990. O seu estilo \u00e9 fundamentalmente indie e as s\u00faas maiores influencias son grupos ingleses como The Cure, Depeche Mode, Echo and the Bunnymen ou New Order. Tam\u00e9n est\u00e1 influ\u00eddo por artistas espa\u00f1ois como Kiko Veneno, La Dama se Esconde e o cantante sevillano Silvio. A pesar de considerarse como un grupo, o peso de Sr. Chinarro recae maiormente sobre Antonio Luque. De feito, \u00e9 o \u00fanico membro do grupo que traballou nel durante a totalidade dos anos de existencia.\nO maior atractivo de Sr. Chinarro son as letras das canci\u00f3ns, compostas case totalmente por Antonio Luque, a excepci\u00f3n dalgunhas nos primeiros discos. Nelas comb\u00ednase o surrealismo e o costumismo. Met\u00e1foras, dobres sentidos, xogos de palabras e imaxes coti\u00e1s at\u00f3panse sen cesar en toda a produci\u00f3n l\u00edrica de Antonio Luque.\nHistoria.\nAs orixes de Sr. Chinarro - o nome \u00e9 unha homenaxe ao personaxe interpretado polo actor Fernando Chinarro no programa de televisi\u00f3n \"El gran circo de TVE\" - remontase a 1990. Naquel ano, Antonio Luque e alg\u00fans amigos de Sevilla, entre outros Juan Francisco Morato (ex Bastos), Jes\u00fas Franco e Manuel B\u00e9jar empezan os ensaios que producir\u00e1n en 1991 a publicaci\u00f3n da primeira maqueta do grupo que conti\u00f1a 4 cortes. Outra maqueta de d\u00faas canci\u00f3ns tam\u00e9n ser\u00eda gravada naquel ano. Durante os primeiros anos, o grupo formaba parte do Colectivo Karma, unha especie de agrupaci\u00f3n dos incipientes grupos de \"indie\" sevillanos.\nSer\u00eda co Colectivo Karma como o grupo de Antonio Luque publicase de forma oficial as s\u00faas primeiras canci\u00f3ns. No ano 1992 nun disco hom\u00f3nimo do Colectivo apareceron as canci\u00f3ns \"Escapa amanecer\", \"Campanario\" e \"Esquivar\".\nAs canci\u00f3ns de Sr. Chinarro chegar\u00edan logo a Madrid, onde son ben recibidas polo fanzine \"Malsonando\". A persoa que est\u00e1 detr\u00e1s do fanzine \u00e9 Jes\u00fas Llorente, gran co\u00f1ecedor da escena \"indie\" local. Ao ver que non consegu\u00eda que ning\u00fan selo publicase o traballo de Sr. Chinarro, ser\u00eda o propio Llorente quen puxese os medios para que as canci\u00f3ns sa\u00edsen ao mercado. Desta forma nace Acuarela Discos en 1993 tendo como primeira referencia o EP \"Peque\u00f1o Circo\". Desde aquelas at\u00e9 2005 todos os lanzamentos do grupo ser\u00edan por medio de Acuarela, ag\u00e1s alg\u00fan single e algunha colaboraci\u00f3n.\nEn 1994 o grupo viaxa a Nova York para encontrarse con Kramer, famoso produtor que xa traballara con grupos como Galaxie 500, Low ou Bongwater. O resultado do encontro ser\u00eda o primeiro LP do grupo titulado \"Sr. Chinarro\": trece canci\u00f3ns entre as que se incl\u00fae unha versi\u00f3n de \"Leave Me Alone\" de New Order. A pesar do famoso produtor, o son \u00e9 moi escuro e mate.\nO single \"Lerele\" (1995) e o disco \"Compito\" (1996) seguir\u00edan a senda trazada polo primeiro disco, a\u00ednda que o grupo vai ga\u00f1ando en matices e profundidade. En 1996 aparece o single de vinilo \"Ondina\" dentro do \"Club del Single\" de Elefant Records; cont\u00e9n unha versi\u00f3n do tema titular de Aviador Dro e outra de \"La Casa del Misterio\" dos Ilegales.\nA primeira gran transformaci\u00f3n chega en 1997. Coa entrada de David Belmonte, pintor e instrumentista, o son t\u00f3rnase moito m\u00e1is colorista e alegre. Os coros femininos e as referencias ao folclore andaluz son constantes en \"El porqu\u00e9 de mis peinados\" (1997) considerado por alg\u00fans como a obra magna de Sr. Chinarro. O disco foi escollido pola revista \"Mondosonoro\" como un dos \"25 mellores discos en castellano\" e ocupa o posto 96 na lista dos \"100 mellores discos espa\u00f1ois do s\u00e9culo XX\", publicada en 2005 pola revista \"Rockdelux\".\n\"Nos\u00e9qu\u00e9-nos\u00e9cu\u00e1ntos\" foi publicado en 1998 e contin\u00faa a senda da f\u00f3rmula que tan ben resultara co anterior LP. Belmonte e as referencias andaluzas seguen a\u00ed, mais ser\u00eda a \u00faltima vez.\nTras pasar 1999 case en barbeito e recompo\u00f1\u00e9ndose da sa\u00edda da formaci\u00f3n de Belmonte e de Sandra -a corista- o 2000 chega co EP \"La pena m\u00e1xima\". O EP serve como anticipo dos novos traballos, deixando atr\u00e1s a alegr\u00eda e o aire costumista que desped\u00edan os discos anteriores e facendo tons m\u00e1is grises e apagados.\nNo 2001 chega \"La primera \u00f3pera envasada al vac\u00edo\". Este \u00e9 posiblemente o disco m\u00e1is dif\u00edcil e \u00e1spero de toda a produci\u00f3n de Antonio Luque. A m\u00fasica soa cortante e a voz de Luque parece m\u00e1is apagada que de costume. Moitos quixeron ver no LP unha aproximaci\u00f3n ao slowcore de Low e Piano Magic, de moda daquelas, ou incluso ao post-rock.\nComo complemento a \"La primera \u00f3pera...\" publicar\u00e1n no 2001 o EP \"La casa encima\" e no 2002 outro EP de t\u00edtulo \"La tapia del perejil\". O son arisco segue a\u00ed e incluso Antonio Luque experimenta con efectos de son e samplers at\u00e9 daquela in\u00e9ditos na s\u00faa discograf\u00eda. No 2001 publicouse tam\u00e9n o recompilatorio \"Desp\u00eddete del lago. Las rarezas de Antonio Luque 1993-2001\" onde se inclu\u00edan caras-b dos singles, mesturas diferentes, versi\u00f3ns e canci\u00f3ns in\u00e9ditas ou aparecidas noutros recompilatorios.\nA seguinte reinvenci\u00f3n do Sr. Chinarro comeza no 2002 coa publicaci\u00f3n do seu sexto LP de t\u00edtulo \"Cobre cuanto antes\". A\u00ednda que non \u00e9 un retorno ao pop propiamente dito, dist\u00e1nciase o suficiente de \"La primera \u00f3pera...\" para marcar unha nova etapa, que culminar\u00e1 con \"El ventr\u00edlocuo de s\u00ed mismo\" (2003), onde as melod\u00edas volven pola porta grande.\nA finais do 2003 salta a noticia de que a banda abandona a s\u00faa discogr\u00e1fica de toda a vida, Acuarela Discos, para pasar \u00e1 recentemente creada El Ej\u00e9rcito Rojo, un selo propiedade do grupo granadino Los Planetas en colaboraci\u00f3n coa multinacional RCA. As causas do cambio non son totalmente ben co\u00f1ecidas, mais \u00e9 notoria a amizade que hai entre Antonio Luque cos membros de Los Planetas. A\u00ednda as\u00ed, Acuarela Discos segue administrando a edici\u00f3n das canci\u00f3ns do grupo sevillano.\nA finais de 2004 empeza a gravaci\u00f3n do primeiro disco do grupo f\u00f3ra de Acuarela. Nel participan, ademais de Antonio Luque, outros m\u00fasicos co\u00f1ecidos da escena indie espa\u00f1ola, como Antonio Arias (Lagartija Nick), Pedro Sanmart\u00edn (La Buena Vida) e o propio J de Los Planetas como corista e produtor do disco. Outra colaboraci\u00f3n inesperada \u00e9 a do cantaor Enrique Morente.\nO oitavo disco, \"El fuego amigo\", do 2005, \u00e9 o disco m\u00e1is accesible e agradable de toda a discograf\u00eda de Antonio Luque e cia. A produci\u00f3n est\u00e1 m\u00e1is coidada que antes e a tan especial voz de Luque soa inmellorable. O disco foi respaldado unanimemente pola cr\u00edtica chegando incluso a auparse no m\u00e1is alto das listas do mellor do ano nalg\u00fans medios, como a revista \"RockdeLux\", onde \u00e9 elixido Disco do Ano. Ademais conta coa particular colaboraci\u00f3n de Enrique Morente no tema \"El rito\".\nPara rematar o ano 2005 pres\u00e9ntase tam\u00e9n o documental sobre o grupo titulado \"Minutos musicales con el Sr. Chinarro\" dirixido por Sergio Silva e Mae Molina e estreado no CCCB de Barcelona.\nNo 2006 Sr. Chinarro edita o \u00e1lbum \"El mundo seg\u00fan\", unha continuaci\u00f3n de \"El fuego amigo\", no selo discogr\u00e1fico Mushroom Pillow. Entre as novas canci\u00f3ns destacan algunhas como \"La decoraci\u00f3n\", \"No dispares\", \"El lejano oeste\" ou \"Esplendor en la hierba\", e \u00e9 elixido, por segundo ano consecutivo, Disco do Ano pola revista RockdeLux.\nNa primavera de 2008 ed\u00edtase o que at\u00e9 hoxe \u00e9 o \u00faltimo disco de Sr. Chinarro, \"Ronroneando\", que segue a luminosa e mel\u00f3dica senda estil\u00edstica marcada nos dous \u00e1lbums anteriores, ademais de manter uns textos costumistas e cada vez menos cifrados. Neste disco destacan canci\u00f3ns como \"Los \u00e1ngeles\", \"T\u00edmidos\", \"Anacronismo\" ou \"San Antonio\".\nNo 2009 abandonaron a banda Javi Vega, Jordi Gil e Pablo Cabra debido ao \u00e9xito de Maga, substitu\u00edndoos Dami\u00e1n Fern\u00e1ndez, Jos\u00e9 Tejada e Jos\u00e9 Mar\u00eda Cantos."}
{"id": "165854", "revid": "89787", "url": "https://gl.wikipedia.org/wiki?curid=165854", "title": "Lacunosus", "text": "Lacunosus \u00e9 unha variedade de nubes caracterizadas pola presenza de ocos limpos repartidos m\u00e1is ou menos regularmente, e dos cales moitos te\u00f1en as beiras esfia\u00f1adas. A s\u00faa disposici\u00f3n lembra a unha malla ou a un panal de mel.\nEst\u00e1 presente nos x\u00e9neros cirrocumulus, altocumulus e stratocumulus."}
{"id": "165857", "revid": "1131", "url": "https://gl.wikipedia.org/wiki?curid=165857", "title": "Anievas", "text": "Anievas \u00e9 un concello da comunidade aut\u00f3noma de Cantabria (Espa\u00f1a). Limita polo norte con Los Corrales de Buelna e San Felices de Buelna, polo oeste e sur con Arenas de Igu\u00f1a e polo leste con Corvera de Toranzo. Este pequeno municipio, situado no centro xeogr\u00e1fico de Cantabria \u00e9 un pequeno vale da cunca do r\u00edo Besaya.\nLocalidades.\nOs 361 habitantes de Anievas (INE, 2008) distrib\u00faense polas seguintes localidades: \nEconom\u00eda.\nA principal actividade econ\u00f3mica \u00e9 a gandar\u00eda e a agricultura. Anievas presenta un equilibrio econ\u00f3mico entre os sectores econ\u00f3micos, posto que o sector primario emprega o 23,5% da poboaci\u00f3n, o secundario o 37,4%, e o terciario o 39,1%.\nDemograf\u00eda.\nFonte: INE\nAdministraci\u00f3n.\nJos\u00e9 D\u00edaz G\u00f3mez (PP) \u00e9 o actual alcalde do municipio, tras revalidar o seu cargo nas elecci\u00f3ns municipais de 2007. Nestas t\u00e1boas m\u00f3stranse os resultados das elecci\u00f3ns municipais celebradas no ano 2003 e 2007.\nPatrimonio.\nTen dous dos bens de interese cultural de Cantabria. Por un lado, a igrexa de San Andr\u00e9s en Cotillo, con categor\u00eda de Monumento. Por outro lado, \u00e9 un dos municipios polos que se estende o Conxunto arqueol\u00f3xico de Espina del Gallego, Cild\u00e1, El Cant\u00f3n e Campo de Las Cercas canda Corvera de Toranzo, Molledo, Arenas de Igu\u00f1a, San Felices de Buelna e Puente Viesgo."}
{"id": "165858", "revid": "22570", "url": "https://gl.wikipedia.org/wiki?curid=165858", "title": "Jason Cooper", "text": "Jason Toop Cooper, nado o 30 de xaneiro de 1967 en Londres, \u00e9 un m\u00fasico ingl\u00e9s co\u00f1ecido sobre todo polo seu traballo coa banda The Cure.\nTraxectoria.\nJason uniuse a The Cure como bater\u00eda no ano 1995, despois da sa\u00edda en 1993 de Boris Williams. Ata o momento, gravou nos \u00e1lbums de estudio \"Wild Mood Swings\", \"Bloodflowers\", \"The Cure\" e \"\". Tam\u00e9n aparece en \"Trilogy\" e \"Festival 2005\".\nTam\u00e9n comp\u00f3n m\u00fasica para pel\u00edculas, e destaca a composici\u00f3n para \"From Within\", que fixo con Oliver Kraus, e que ga\u00f1ou o premio ao mellor \"score\" orixinal no Solstice Film Festival do 2008."}
{"id": "165861", "revid": "98629", "url": "https://gl.wikipedia.org/wiki?curid=165861", "title": "Gene Trautmann", "text": "Gene Trautmann, nado en Portland (Oreg\u00f3n) en 1966, \u00e9 o antigo bater\u00eda das bandas Queens of the Stone Age, Eagles of Death Metal e Miracle Workers.\nTraxectoria.\nCriouse na s\u00faa cidade natal, e comezou a tocar en gravaci\u00f3ns aos 11 ou 12 anos. Comezou a tocar e bandas punk no instituto e finalmente uniuse a un grupo chamado The Miracle Workers, que se dedicaba a revivir a primeira xeraci\u00f3n punk de bandas de garage de madiados dos 60 como The Sonics e The Count Five. Desois de graduarse en 1985 na Oregon Episcopal School, foi coa banda aos \u00c1nxeles e tocou en varios \u00e1lbums, ademais de realizar xiras polos Estados Unidos e Europa.\nDespois de que Brant Bjork deixase Kyuss, Trautmann foi chamado por Josh Homme para unha audici\u00f3n. A pesar de que tocou co grupo durante d\u00faas semanas, o posto foi finalmente para Alfredo Hern\u00e1ndez. Homme non se esqueceu del, e chamouno novamente para tocar no \u00e1lbum de Queens of the Stone Age \"Rated R\". Trautmann ser\u00eda membro da banda dende xu\u00f1o de 1999 ata setembro do 2001."}
{"id": "165862", "revid": "1131", "url": "https://gl.wikipedia.org/wiki?curid=165862", "title": "Tumu Enua", "text": "Tumu Enua foi un partido pol\u00edtico das Illas Cook.\nHistoria.\nO partido fundouno Norman George como unha escisi\u00f3n do Partido Dem\u00f3crata pero logo dunha serie de esc\u00e1ndalos por conflito de intereses o partido non o elixiu como candidato na s\u00faa circunscri\u00f3n para as elecci\u00f3ns de 2004 e Norman George fundou un novo partido para concorrer \u00e1s elecci\u00f3ns e que tam\u00e9n se presentou en catro circunscrici\u00f3ns sen conseguir escano ning\u00fan, tivo o 2.4% dos votos, m\u00e1is parte George uniuse ao Partido das Illas Cook, cesando de existir o Tumu Enua."}
{"id": "165864", "revid": "1131", "url": "https://gl.wikipedia.org/wiki?curid=165864", "title": "Estadio Alberto J. Armando", "text": "O Estadio Alberto J. Armando (anteriormente Estadio Camilo Cichero), co\u00f1ecido como La Bombonera \u00e9 un estadio de f\u00fatbol arxentino do barrio de La Boca da cidade de Buenos Aires, con capacidade para 49.000 espectadores. Inaugurouse o 25 de maio de 1940 e serve de local\u00eda ao Club Atl\u00e9tico Boca Juniors. En 1986 recibiu o nome oficial de \"Estadio Camilo Cichero\" e no ano 2000 cambiaronllo pola denominaci\u00f3n actual."}
{"id": "165865", "revid": "89787", "url": "https://gl.wikipedia.org/wiki?curid=165865", "title": "Club Atl\u00e9tico Independiente de Neuqu\u00e9n", "text": "O Club Atl\u00e9tico Independiente de Neuqu\u00e9n \u00e9 un club de f\u00fatbol arxentino da cidade de Neuqu\u00e9n. Fundouse en 1921 e compite no Torneo Argentino B."}
{"id": "165868", "revid": "23204", "url": "https://gl.wikipedia.org/wiki?curid=165868", "title": "La Bombonera", "text": "Co nome de La Bombonera son co\u00f1ecidos os seguintes estadios:"}
{"id": "165870", "revid": "23204", "url": "https://gl.wikipedia.org/wiki?curid=165870", "title": "Charlie Clouser", "text": "Charlie Clouser, nado en Hanover (Nova Hampshire) o 23 de xu\u00f1o de 1963, \u00e9 un m\u00fasico estadounidense que toca principalmente sintetizadores, teclados, theremin e bater\u00eda. \u00c9 co\u00f1ecido polas s\u00faas habilidades na programaci\u00f3n de m\u00fasica, na mestura e facendo remesturas.\nTraxectoria.\nFoi membro de Nine Inch Nails entre os anos 1994 e 2000. Despois de sa\u00edr da banda, entrou en \"Burning Retina\" co antigo guitarrista de L. A. Guns Mick Cripps e o traballador de Nothing Records Sean Beavan. Clouser tam\u00e9n foi membro da banda \"9 Ways to Sunday\", que editou un \u00e1lbum autotitulado en 1990. Clouser ten feito remesturas de artistas como Nine Inch Nails, Marilyn Manson, Rammstein e Meat Beat Manifesto.\nNo ano 2004 Clouser produciu o \u00e1lbum \"Size Matters\" da banda Helmet, que consiste principalmente en colaboraci\u00f3ns entre Charlie Clouser e Page Hamilton, coa intenci\u00f3n de facer un \"\u00e1lbum en solitario\" de Page Hamilton.\nDous temas programados por Clouser foron nomeados aos premios Grammy en 1997: o de White Zombie \"I'm Your Boogie Man\" e o de Rob Zombie e Alice Cooper \"Hands of Death (Burn Baby Burn)\", o \u00faltimo deles tam\u00e9n coescrito e mesturado por Clouser.\nTraballou con Trent Reznor na banda sonora da pel\u00edcula \"Natural Born Killers\", axud\u00e1ndoo a gravar e producir unha nova versi\u00f3n de \"Something I Can Never Have\", un tema que na s\u00faa versi\u00f3n orixinal aparace\u00eda no \u00e1lbum \"Pretty Hate Machine\". A remestura da canci\u00f3n de Rob Zombie \"Dragula\" que se atopa na pel\u00edcula \"The Matrix\", tam\u00e9n \u00e9 de Clouser. Outro tema de Rob Zombie remesturado por el \u00e9 \"Reload\", que aparece en \"The Matrix Reloaded\". Produciu o \u00e1lbum de Helmet \"Size Matters\" e o inconcluso proxecto con Page Hamilton chamado \"Gandhi\".\nClouser encargouse dos sintetizadores en directo na xira de Alec Empire \"Intelligence And Sacrifice\" no ano 2001.\nAparece no documental \"Moog\" sobre o pioneiro da m\u00fasica electr\u00f3nica Robert Moog, e compuxo a canci\u00f3n \"I Am a Spaceman\" para a banda sonora do mesmo.\nClouser tam\u00e9n traballou como compositor para o cine e a televisi\u00f3n, facendo a m\u00fasica para as pel\u00edculas da serie \"Saw\", \"Death Sentence\", \"Resident Evil: Extinction\", \"Dead Silence\" e \"Deepwater\". En televisi\u00f3n compuxo a m\u00fasica para a serie da NBC \"Las Vegas Freeway\", e a da CBS \"NUMB3RS\"."}
{"id": "165871", "revid": "865", "url": "https://gl.wikipedia.org/wiki?curid=165871", "title": "Tim Alexander", "text": "Tim \"Herb\" Alexander, nado en Cherry Point (Carolina do Norte) o 10 de abril de 1965, \u00e9 un m\u00fasico estadounidense, co\u00f1ecido por ser o bater\u00eda da banda Primus. Tim tocou na meirande parte da discograf\u00eda do grupo, inclu\u00eddos alg\u00fans dos seus \u00e1lbums m\u00e1is co\u00f1ecidos como \"Frizzle Fry\" (1990), \"Sailing the Seas of Cheese\" (1991), \"Pork Soda\" (1993) e \"Tales from the Punchbowl\" (1995). Alexander estivo na banda en tres momentod; inicialmente deixou Primus en 1996 e regresou en 2003, antes de marchar novamente en 2010 e regresar en 2013. \nA\u00ednda que Alexander ten afirmado estar inspirado inicialmente para tocar a bater\u00eda por lendarios m\u00fasicos como John Bonham, Neil Peart e Shaun O'Connor, o guitarrista de Primus Larry LaLonde asegura que o seu xeito de tocar est\u00e1 m\u00e1is influenciado pola m\u00fasica African J\u00f9j\u00fa.\nF\u00f3ra de Primus, Alexander tocou en varios proxectos co l\u00edder de Tool Maynard James Keenan, inclu\u00eddas as bandas Puscifer e A Perfect Circle, e tam\u00e9n tocou no grupo de artes esc\u00e9nica teatrais Blue Man Group. Alexander ten sido loubado pola s\u00faa forma de tocar \"polirr\u00edtmica\".\nTraxectoria.\nAntes de unirse a Primus tocou e gravou con Major Lingo, unha banda se ska cunha lap steel guitar como instrumento principal. Cando Major Lingo xirou pola Bay Area Tim co\u00f1eceu aos membros de Primus e fixo unha proba coa banda.\nDespos de que Alexander deixase o grupo, formou o seu propio proxecto, Laundry, coa que editou dous \u00e1lbums, \"Blacktongue\" e \"Motivator\". Alexander tam\u00e9n colaborou co baixista experimental Michael Manring e co guitarrista Alex Skolnick para formar o grupo Attention Deficit.\nAlexander foi o primeiro bater\u00eda de A Perfect Circle, realizando os primeiros concertos coa banda, e gravando o tema \"The Hollow\" no seu \u00e1lbum de estrea, \"Mer de Noms\". Aparece tam\u00e9n como membro no DVD/CD \"aMOTION\".\nAlexander uniuse ao grupo teatral Blue Man Group, e ocasionalmente tocou coa banda de Las Vegas Uberschall.\nA pesar de ser principalmente co\u00f1ecido polo seu traballo como bater\u00eda, Alexander tam\u00e9n \u00e9 un h\u00e1bil guitarrista e vocalista. Tocou a guitarra ao vivo co grupo Born Naked e fixo labores de vocalista no segundo \u00e1lbum de Laundry e na s\u00faa xira de promoci\u00f3n.\nAlexander estivo involucrado nun novo proxecto entre os anos 2008 e 2009. Este co\u00f1eceuse co nome Into The Presence e interpretaba canci\u00f3ns de Luis Carlos Maldonado. O seu \u00e1lbum de estrea foi lanzado a trav\u00e9s do selo Razor and Tie Records e conta coa colaboraci\u00f3n da baixista Paz Lenchantin e a s\u00faa irm\u00e1, a chelista Ana Lenchantin.\nNa actualidade Alexander est\u00e1 envolto co proxecto de Maynard James Keenan Puscifer. Xirou coa banda e aparece nas s\u00faas gravaci\u00f3ns m\u00e1is recentes."}
{"id": "165872", "revid": "25871", "url": "https://gl.wikipedia.org/wiki?curid=165872", "title": "Mike Dillard", "text": "Mike Dillard foi o bater\u00eda e un dos membros fundadores da banda estadounidense The Melvins. Deixou o grupo en 1984 e foi substitu\u00eddo por Dale Crover. En 1986 tocou brevemente na primeira banda de Kurt Cobain, Fecal Matter, antes de que se desfixese.\nDillard volveu tocar temas de \"Mangled Demos from 1983\" en directo con Buzz Osborne e Dale Crover (este ao baixo e co nome Matt Luki) despois da edici\u00f3n do \u00e1lbum no ano 2005."}
{"id": "165874", "revid": "23204", "url": "https://gl.wikipedia.org/wiki?curid=165874", "title": "Brendon McNichol", "text": "Brendon McNichol, nado en novembro de 1969, \u00e9 un guitarrista estadounidense que tocou en bandas como Queens of the Stone Age, Masters of Reality e Rattlebone. He is now working as a contractor.\nTraxectoria.\nNo ano 1990 Brendon viv\u00eda en Hollywood, e comezou a tocar co seu compa\u00f1eiro de habitaci\u00f3n, o baixista Roger Deering. Roger estivera aneriormente na banda de punk rock The Drills, e mud\u00e1rase desde Miami (Florida) aos \u00c1nxeles (California) co bater\u00eda Kerry Furlong, que tam\u00e9n tocara na banda, para crear un novo grupo. Kerry formou unha banda con Brendon, Roger e Jeff Muendel. Os seus primeiros concertos fix\u00e9rono co seu antigo nome de The Drills debido \u00e1 reputaci\u00f3n que ti\u00f1an co mesmo, e finalmente cambi\u00e1rono a Rattlebone. Editaron un EP de 5 temas en 1991 producido por Dave Jerden. Brendon deixou Rattlebone en 1994, sendo substitu\u00eddo por Greg Birribauer ata que a banda se desfixo en 1995.\nNo ano 1996 Brendon uniuse a Masters of Reality, tocando en directo e aparecendo no \u00e1lbum ao vivo \"How High The Moon: Live At The Viper Room\". No ano 2000 uniuse a Queens of the Stone Age, tocando tam\u00e9n o lap-steel e o piano. Ademais de xirar coa banda gravou con eles varios temas no estudio. Brendon tam\u00e9n tocou con K.C. and the Sunshine Band, The Drills, Stacy Q., Pablo Moses, Michigan and Smiley, Charlie Chaplan, Drone w/ Ted Parsons, Desert Sessions, Levi Chen, Photek, Discordia, The Dwarves e Palmerville ademais de aparecer en bandas sonoras, anuncios e de traballar como m\u00fasico de sesi\u00f3n en distintos \u00e1lbums."}
{"id": "165875", "revid": "12452", "url": "https://gl.wikipedia.org/wiki?curid=165875", "title": "Enxe\u00f1er\u00eda Industrial", "text": ""}
{"id": "165876", "revid": "5863", "url": "https://gl.wikipedia.org/wiki?curid=165876", "title": "Enxe\u00f1ar\u00eda naval", "text": "A enxe\u00f1ar\u00eda naval e oce\u00e1nica oc\u00fapase do dese\u00f1o, planificaci\u00f3n, proxecto e construci\u00f3n de todo material flotante, como poden ser buques ou plataformas petrol\u00edferas.\nHistoria e caracter\u00edsticas.\nA enxe\u00f1ar\u00eda naval abrangue as funci\u00f3ns de enxe\u00f1ar\u00eda inclu\u00edndo o proxecto creativo do buque e artefactos flotantes, a investigaci\u00f3n aplicada, o desenvolvemento t\u00e9cnico nos campos de dese\u00f1o e construci\u00f3n e a administraci\u00f3n dos centros de produci\u00f3n de material flotante (estaleiros). As\u00ed como tam\u00e9n do mantemento e reparaci\u00f3n destes.\nEn Espa\u00f1a e ata o s\u00e9culo XVIII eran chamados \"construtores\". A partir de 1770 apareceron os \"enxe\u00f1eiros de mari\u00f1a\" (ou \"hidr\u00e1ulicos\"), posteriormente o termo acabou en \"enxe\u00f1eiros navais\"."}
{"id": "165878", "revid": "89787", "url": "https://gl.wikipedia.org/wiki?curid=165878", "title": "Kaagweek", "text": "A kaagweek \u00e9 unha competici\u00f3n de vela que se celebra nos Pa\u00edses Baixos, nos Kagerplassen, organizada pola Koninklijke Watersportvereniging \"De Kaag\" desde 1918, \u00e9 a competici\u00f3n de vela m\u00e1is antiga no pa\u00eds de duraci\u00f3n semanal.\nDesenvolvemento.\nA competici\u00f3n organ\u00edzase en varias clases: yawl de 12 p\u00e9s, cadet, l\u00e1ser, optimist, pampus, regenboog, splash, valk e yngling, ademais o s\u00e1bado, domingo e martes tras a celebraci\u00f3n das carreiras cel\u00e9brase unha competici\u00f3n entre os equipos de Frisia e Holanda na clase regenboog. Tradicionalmente abre a competici\u00f3n o Comisario da Ra\u00ed\u00f1a quen con motivo de ocasi\u00f3ns especiais pode delegar como acontenceu en 2008 cando delegou no alcalde de Alkemade, onde ten a s\u00faa sede a asociaci\u00f3n convocante xa que ao ano seguinte \u00eda desaparecer como entidade municipal ao se integrar con Jacobswoude no novo concello de Kaag en Braassem."}
{"id": "165880", "revid": "98629", "url": "https://gl.wikipedia.org/wiki?curid=165880", "title": "Lionel Tiger", "text": "Lionel Tiger, nado en 1937 no Canad\u00e1, \u00e9 un antrop\u00f3logo residente nos Estados Unidos. \u00c9 profesor na Universidade Rutgers e codirector de investigaci\u00f3n na Harry Frank Guggenheim Foundation. Gradouse na Universidade McGill e na London School of Economics da University of London, en Inglaterra. As\u00ed mesmo, \u00e9 asesor para o departamento de Defensa do Goberno dos Estados Unidos, sobre o futuro da biotecnolox\u00eda."}
{"id": "165882", "revid": "1888", "url": "https://gl.wikipedia.org/wiki?curid=165882", "title": "Fernando Rodr\u00edguez M\u00e9ndez", "text": "Fernando Rodr\u00edguez M\u00e9ndez, co\u00f1ecido tam\u00e9n como Fernando M\u00e9ndez, nado en Celanova o 11 de marzo de 1964, \u00e9 un xornalista e escritor galego.\nTraxectoria.\nTraballou nos \u00e1mbitos da comunicaci\u00f3n xudicial, sanitaria e empresarial. Ten un mestrado en Drogodependencias e SIDA, e est\u00e1 especializado en comunicaci\u00f3n de organizaci\u00f3ns, xesti\u00f3n e estratexias da comunicaci\u00f3n. Como xornalista exerceu nos peri\u00f3dicos \"Faro de Vigo\" e \"La Regi\u00f3n\" amais de na Televisi\u00f3n de Galicia. Colaborou as\u00ed mesmo con outros medios de comunicaci\u00f3n como \"El Observador\", \"Cambio 16\", \"Intervi\u00fa\", \"Radio Minuto\", a revista \"Tiempo\" e RNE.\nFoi xefe de prensa da Consellar\u00eda de Agricultura da Xunta de Galicia, director de Comunicaci\u00f3n de Tecn\u00f3pole (Parque Tecnol\u00f3xico de Galicia), asesor de Comunicaci\u00f3n na Deputaci\u00f3n de Ourense. e director da Fundaci\u00f3n Araguaney-Puente de Culturas."}
{"id": "165883", "revid": "5312", "url": "https://gl.wikipedia.org/wiki?curid=165883", "title": "La Jamais Contente", "text": "La Jamais Contente foi o primeiro veh\u00edculo el\u00e9ctrico en superar os 100\u00a0km/h. Tr\u00e1tase dun coche con dous motores el\u00e9ctricos, conectados a cada un dos eixes das rodas (marca Postel-Vinay), dunha potencia m\u00e1xima total de 50 quilovatios (68 cabalos aproximadamente). Ten unha carrozar\u00eda de aliaxe lixeira con forma de torpedo. Non obstante, a alta posici\u00f3n de conduci\u00f3n e o exposto chasis inferior, estragaban moito a aerodin\u00e1mica. A plusmarca de velocidade en terra foi estabelecida, segundo as fontes, o 29 de abril ou o 1 de maio de 1899, en Ach\u00e8res, Yvelines, preto de Par\u00eds. \nO coche foi constru\u00eddo e pilotado polo belga Camille Jenatzy, quen era fillo de Constant Jenatzy, un fabricante de pneum\u00e1ticos de caucho, unha novidade na \u00e9poca. Camille estudou enxe\u00f1ar\u00eda, e estaba interesado nos veh\u00edculos de propulsi\u00f3n el\u00e9ctrica.\nO veh\u00edculo actualmente se atopa no museo do autom\u00f3bil de Compi\u00e8gne, en Francia."}
{"id": "165884", "revid": "56817", "url": "https://gl.wikipedia.org/wiki?curid=165884", "title": "Neutral Records", "text": "Neutral Records \u00e9 un selo discogr\u00e1fico independente dos Estados Unidos. O guitarrista Glenn Branca foi o seu fundador e encargouse del entre finais dos anos 70 e principios dos 80, durante o m\u00e1ximo esplendor da escena No Wave e post-punk. Entre as s\u00faas edici\u00f3ns est\u00e1n as primeiras gravaci\u00f3sn de Swans, o EP de estrea de Sonic Youth e o seu \u00e1lbum \"Confusion is Sex\"."}
{"id": "165885", "revid": "98629", "url": "https://gl.wikipedia.org/wiki?curid=165885", "title": "SST Records", "text": "SST Records \u00e9 un selo independente estadounidense formado en 1978 en Long Beach (California) polo m\u00fasico Greg Ginn. A compa\u00f1\u00eda inicialmente chamouse Solid State Tuners debido a que Ginn vend\u00eda equipamentos electr\u00f3nicos. Ginn transformouna nun selo discogr\u00e1fico para editar material da s\u00faa banda Black Flag.\nSST inicialmente centrouse na edici\u00f3n de material de bandas de hardcore punk de Southern California. Coma moitas das bandas do selo trataban expandirse m\u00e1is al\u00f3 das limitaci\u00f3ns do x\u00e9nero, SST editou moitos \u00e1lbums clave na evoluci\u00f3n do rock alternativo estadounidense, inclu\u00edndo a bandas coma Minutemen, H\u00fcsker D\u00fc, Meat Puppets, Sonic Youth ou Dinosaur Jr. Despois de alcanzar o seu pico de edici\u00f3n a finais dos anos 80, SST comezou a aventurarar con publicaci\u00f3ns de jazz. SST est\u00e1 hoxe en d\u00eda baseado en Taylor, Texas. Sonic Youth, Dinosaur Jr. e Meat Puppets reclamron os dereitos do material de SST antes de deixar o selo.\nHistoria.\nPrimeiros anos.\nGreg Ginn creou Solid State Tuners (SST) cando ti\u00f1a 12 anos. SST era un negocio de pedidos por correo que vend\u00eda equipos de radio da segunda guerra mundial modificados. A empresa era pequena pero prosperou durante os seus primeiros anos.\nEn 1976 Ginn formou a banda de punk rock Panic. Panic gavou oito canci\u00f3ns en xaneiro de 1978, pero ning\u00fan selo se interesou en editar ese material ag\u00e1s a discogr\u00e1fica dos \u00c1nxeles Bomp! Records. Cara finais de ano Bomp a\u00ednda non accedera formalmente a pubicar a s\u00faa m\u00fasica nun disco, polo que Ginn decidiu que ti\u00f1a a suficiente experiencia nos negocios con SST como para publicalo el mesmo. SST Records editou a m\u00fasica gravada pola banda de Ginn (agora chamada Black Flag) como o EP \"Nervous Breakdown\" en xaneiro de 1979.\nMoitos dos primeiros concertos de Black Flag remataban con violencia, a mi\u00fado coa aparici\u00f3n da polic\u00eda de Los Angeles. Como resultado disto, a polic\u00edu interv\u00edu os tel\u00e9fonos do selo e mantivo a oficina de SST baixo vixilancia. Ginn afirma que polic\u00edas de inc\u00f3gnito disfrazados como xente sen fogar sent\u00e1banse preto da porta de SST. A banda foi incapaz de contratar un avogado debido \u00e1 falta de cartos. Cara 1980 os clubs de Los Angeles comezaron a prohibir os concertos de hardcore punk, sumando as\u00ed m\u00e1is problema a SST.\nSST lanzou o EP de estrea de Minutemen, \"Paranoid Time\", como a s\u00faa segunda edici\u00f3n e 1980. As canci\u00f3ns grav\u00e1ronse e mestur\u00e1ronse nunha noite por 300 d\u00f3lares. Encarando a hostilidade cara o hardcore punk, os grupos de SST como Black Flag e Minutemen tocaron onde puideron, principalmente festas en casas particulares e en sotos. Black Flag comezou a viaxar pola costa californiana para tocar no Mabuhay Gardens de San Francisco, facendo sete viaxen en total ata al\u00ed. O produtor da SST, Spot, acompa\u00f1ounos como t\u00e9cnico de son e \"m\u00e1nager\" de xira, un traballo que far\u00eda durante varios anos, ademais de axudar a gravar gran parte da m\u00fasica do selo.\nSST vendeu as s\u00faas edici\u00f3ns a pequenos distribuidores a un prezo deliberadamente baixo; por\u00e9n, xa que os distribuidores normalmente vend\u00edan discos de importaci\u00f3n, as gravaci\u00f3ns normalmente acabaan en tendas especializadas onde se vend\u00edan a prezos altos. Ginn decidiu publicar o primeiro \u00e1lbum de Black Flag, \"Damaged\" (1981), a trav\u00e9s dun gran distribuidor. SST chegou a un acordo con MCA Records para co-editar \"Damaged\" a trav\u00e9s de Unicorn Records, un pequeno selo distribu\u00eddo por MCA. Xusto antes ao lanzamento do disco, MCA decidiu non facelo, citando a s\u00faa tem\u00e1tica \"anti-pais\". SST demandou a Unicorn alegando que o selo non pagara os dereitos e os gastos do \u00e1lbum. Unicorn respostu con outra demanda e obtivo unha medida cautear que imped\u00eda a Black Flag editar m\u00e1is material ata que o case se resolvese. Cando SST lanzou o recompilatorio da banda \"Everything Went Black\", Unicorn demandou a SST en xullo de 1983. Ginn e o baixista de Black Flag, Chuck Dukowski (que se convertera en co-propietario de SST) foron acusados de incumplir a medida cautelar e foron enviados \u00e1 prisi\u00f3n do condado de Los Angeles cinco d\u00edas. Posteriormente nese mesmo ano Unicorn entrou en bancarrota e Black Flag puido editar discos novamente.\nExpansi\u00f3n e diversificaci\u00f3n.\nA pesar dos seus problemas legais, SST continuou publicando discos de artistas como Minutemen, Saccharine Trust e Meat Puppets. En 1982 o grupo hardcore de Minneapolis H\u00fcsker D\u00fc converteuse na primeira banda do selo que non era da costa oeste. Tras a resoluci\u00f3n do problema con Unicorn Records, SST publicou catro \u00e1lbums de Black Flag en 1984. Os m\u00faltiples traballos de Black Flag, xunto coa edici\u00f3n dos \u00e1lbums duplos \"Zen Arcade\" e \"Double Nickels on the Dime\" de H\u00fcsker D\u00fc e Minutemen respectivamente, aumentaron os recursos do selo. A\u00ednda que SST cr\u00eda que \"Zen Arcade\" ter\u00eda un \u00e9xito considerable no \"underground\", os lanzamentos dunhas 5.000 copias eran un territorio desco\u00f1ecido para o selo, polo que cometeron o erro de ser demasiado cautos e non fabricar m\u00e1is dese n\u00famero de copias na edici\u00f3n inicial. Premiado coa aclamaci\u00f3n da cr\u00edtica en varios medios \"mainstream\", \"Zen Arcade\" esgotouse rapidamente e estivo descatalogado durante meses. Ginn decidiu recortar os custos de promoci\u00f3n dos \u00e1lbums de Black Flag lanz\u00e1ndoos nunha sucesi\u00f3n r\u00e1pida e tendo \u00e1 banda de xira tras os lanzamentos.\nDurante mediados dos anos 80 H\u00fcsker D\u00fc converteuse na estrela de SST. As s\u00faas fortes composici\u00f3ns e a s\u00faa m\u00fasica cada vez m\u00e1is mel\u00f3dica foi unha peza clave na conexi\u00f3n entre o hardcore punk e o desenvolvemento do son do college rock. A gravaci\u00f3n e edici\u00f3n constante de discos da banda (que publicou tres \u00e1lbums entre 1984 e 1985) traduc\u00eduse nun aumento dos ingresos do selo que lle permitiu aforrar cartos para pagar novos lanzamentos aos distribuidores. . Por\u00e9n, a banda sent\u00eda que SST non prestaba a suficiente atenci\u00f3n aos seus traballos; tras deixar o selo o bater\u00eda de H\u00fcsker D\u00fc Grant Hart dixo, \"Creo que hai un pouco de reticencia pola s\u00faa parte para permitir que algo consiga un pouco m\u00e1is de atenci\u00f3n que Black Flag\". En 1985 H\u00fcsker D\u00fc quer\u00eda autoproducir o seu terceiro \u00e1lbum de estudio, \"New Day Rising\". Ignorando os desexos do grupo, SST asignou a Spot para que supervisase as sesi\u00f3ns. Grant Hart explicou posteriormente: \"Non non queda outra elecci\u00f3n que traballar con el. SST f\u00edxonos traballas con el\". Consciente da tensi\u00f3n, Spot \"tivo que facer o que a discogr\u00e1fica quer\u00eda\". \"New Day Rising\", como resultado, ser\u00eda unha das \u00faltimas gravaci\u00f3ns que Spot fixo para o selo, e a banda asinar\u00eda pouco tempo despois con Warner Bros. Records.\nOs grupos de SST reducir\u00edanse a\u00ednda m\u00e1is coa desaparici\u00f3n en 1985 de Minutemen (como resultado da morte do seu guitarrista D. Boon) e coa ruptura en 1986 de Black Flag. O selo substitu\u00edu a esas bandas asinando con Sonic Youth, Dinosaur Jr e Bad Brains. Sonic Youth adoitaba a mencionar a SST en entrevistas e segundo o escritor musical Michael Azerrad, \"semellaba estar facendo unha campa\u00f1a activamente para asinar cos puntais do indie\"; \u00e1 s\u00faa vez, Sonic Youth foi determinante para que SST asinase con Dinosaur Jr. Gerard Cosloy, dono do anterior selo de Dinosaur Jr, Homestead Records, dixo, \"SST era o selo onde todos quer\u00edan estar... As bandas favoritas de todo o mundo estaban na discogr\u00e1fica; SST era m\u00e1is divertido e m\u00e1is interesante e tam\u00e9n ti\u00f1a a maquinaria\".\nEn 1986 Ginn mercoulle New Alliance Records a Mike Watt, que fundara o selo con D. Boon. Ginn e SST procederon a reeditar con SST alg\u00fans dos lanzamentos clave de New Alliance; \u00e1lbums de Descendents, o \"Land Speed Record\" de H\u00fcsker D\u00fc, e todos os lanzamentos de Minutemen con ese selo. Unha vez feito converter\u00eda a New Alliance nunha etiqueta baseada ao redor de edici\u00f3ns de jazz pouco convencional, rock e palabra falada.\nA finais dos 80 e principios dos 90 Ginn creou dous subselos distribu\u00eddos por SST. O primeiro, Cruz Records, fundado en 1987, publicou tres \u00e1lbums en solitario de Ginn no espazo dun ano, e tam\u00e9n lanzou discos de ALL, Big Drill Car e Chemical People. O segundo, o selo de curta vida Issues Records, concentrouse en edici\u00f3ns de palabra falada, inclu\u00edndo un \u00e1lbum duplo do antigo xogador da NBA Bill Walton con m\u00fasica de Ray Manzarek.\nDescenso da fama.\nVarios artistas deixaron SST a finais dos 80. Cara 1987, xusto un ano despois de asinar co selo, o desencanto de Sonic Youth medrara. O guitarrista Thurston Moore dixo, \"A contabilidade de SST era un pouco sospeitosa para n\u00f3s\", e Lee Ranaldo criticou a calidade administrativa de SST. A banda tampouco estaba satisfeita coas novas fichaxes de Ginn. Descontentos con que os ingresos dos seus discos acabasen axudando a financiar \"gravaci\u00f3ns lame-cus\", Sonic Youth deixou o selo e asinou con Enigma Records en 1988. Dinosaur Jr abandonar\u00eda SST por Blanco y Negro Records en 1990. O seu l\u00edder J Mascis dixo, \"G\u00fastame Greg Ginn e as s\u00faas cousas, pero eles non \u00edan pagarte\".\nEn 1987 SST publicou ao redor de 80 t\u00edtulos, unha \"cantidade rid\u00edcula incluso para os est\u00e1ndares de grandes selos\", segundo Azerrad. O prestixio de SST decreceu en cara 1990 o selo independente de Seattle Sub Pop Records eclipsara a SST. O reputaci\u00f3n do selo quedou gravemente danada cando o grupo Negativland librou unha longa batalla legal con SST a ra\u00edz da s\u00faa demanda polos \"samples\" usados na s\u00faa versi\u00f3n do tema de U2 \"I Still Haven't Found What I'm Looking For\", no seu EP de 1991 \"U2\". O caso resolveuse cando Ginn e SST accederon a editar a meirande parte dos masters de Negativland (principalmente a s\u00faa serie de casetes \"Over The Edge\") a cambio de completar o traballo para un disco ao vivo que fora planeado moito antes de que comezase a batalla legal, ademais de manter as tres edici\u00f3ns da banda en SST por un curto per\u00edodo de tempo no selo (os dereitos dende ent\u00f3n pasaron a pertencer a Negativland). Esta batalla foi posteriormente a base do libro/CD de Negativland \"\", publicado en 1995.\nSST entrou en semi-hibernaci\u00f3n a mediados dos 90, borrando gran parte do seu cat\u00e1logo de jazz e publicando pouco material novo \u00e1 parte dos proxectos de Ginn (inclu\u00eddos Confront James e Mojack), pero a\u00ednda mantendo os cat\u00e1logos de Black Flag, Minutemen, Firehose, H\u00fcsker D\u00fc, Descendents e Bad Brains. Varios antigos artistas do selo, como Sonic Youth e Meat Puppets, demandaron a SST para reclamar os seus \"masters\", reclamando dereitos sen pagar. O selo deixou de editar discos cara finais da d\u00e9cada. Ginn culpou \u00e1 quebra da distribuidora da discogr\u00e1fica, DNA. Co tempo SST reanudar\u00eda a edici\u00f3n de material novo a mediados da d\u00e9cada dos 2000. Por\u00e9n, esas novas edici\u00f3ns limit\u00e1ronse aos proxectos relacionados con Ginn, como Gone, Hor, Jambang e Greg Ginn and the Taylor Texas Corrugators.\nEn 2002 Ginn asinou un novo contrato de distribuci\u00f3n con Koch Records e prometeu material novo dos seus distintos proxectos musicais. En 2006 o distribuidor dixital independente The Orchard anunciou que 94 t\u00edtulos do fondo de cat\u00e1logo de SST estar\u00edan dispo\u00f1ibles en servizos dixitais como eMusic e a iTunes Music Store."}
{"id": "165886", "revid": "865", "url": "https://gl.wikipedia.org/wiki?curid=165886", "title": "SST", "text": ""}
{"id": "165887", "revid": "22570", "url": "https://gl.wikipedia.org/wiki?curid=165887", "title": "Copa EHF", "text": "A Copa EHF foi unha competici\u00f3n entre clubs de balonm\u00e1n europeos organizada pola Federaci\u00f3n Europea de Balonmano (EHF), que se disputou anualmente dende a tempada 1993-94 ata a 2011-12 e na que compet\u00edan representantes das Ligas Europeas de Balonm\u00e1n, se ben dende a tempada 1981-82 se disputou baixo o nome de Copa IHF e nela competiron equipos non europeos. Estaba considerada a terceira competici\u00f3n a nivel continental pola categor\u00eda dos clubs que participaban nela, trala Liga de Campi\u00f3ns e a Recopa de Europa.\nNas s\u00faas orixes, estaba organizada pola Federaci\u00f3n Internacional de Balonm\u00e1n (IHF), ata a tempada 1992-93 e participaban tam\u00e9n clubs non europeos. Durante este per\u00edodo a competici\u00f3n era denominada Copa IHF.\nA partir da tempada 1993-94, o n\u00famero de representantes das ligas mellor valoradas na clasificaci\u00f3n da EHF aumentou, polo que a competici\u00f3n se pechou a equipos europeos e pasou a ter a denominaci\u00f3n actual.\nA partir da tempada 2012-13, deixou de disputarse trala unificaci\u00f3n desta coa Recopa, dando como resultado a EHF European Cup, unha Copa \u00e1 que van os mellores equipos non clasificados para a Liga de Campi\u00f3ns ademais dos campi\u00f3ns das copas nacionais. Un dos cambios m\u00e1is importantes da competici\u00f3n foi que a final comezou a disputarse a un s\u00f3 partido e en campo neutral. Finalmente a competici\u00f3n continuou denomin\u00e1ndose Copa EHF."}
{"id": "165888", "revid": "1131", "url": "https://gl.wikipedia.org/wiki?curid=165888", "title": "Estadi Municipal de Montilivi", "text": "O Estadi Municipal de Montilivi \u00e9 un estadio de f\u00fatbol da cidade de Xirona, en Catalu\u00f1a, Espa\u00f1a. \u00c9 un recinto deportivo que alberga os partidos do Girona Futbol Club, equipo que milita actualmente na Primeira Divisi\u00f3n. Est\u00e1 situado no barrio de Montilivi.\nO estadio, inaugurado o 14 de agosto de 1970, ten capacidade para 9.282 espectadores, todos eles sentados. A marca hist\u00f3rica de asistencia foi de 25.000 espectadores a principios dos 70 nun partido contra o FC Barcelona.\nEn xu\u00f1o de 2010 e tras m\u00e1is de 7 meses de atraso respecto ao prazo previsto, a bancada lateral do Estadi de Montilivi, estaba finalizada. A\u00ednda que ao non estar acabados os accesos \u00e1 mesma, non se puido estrear na tempada 2009/10. Xunto ao estadio existe un campo auxiliar cunhas dimensi\u00f3ns menores (90 x 45 m) tam\u00e9n de c\u00e9spede natural."}
{"id": "165889", "revid": "22570", "url": "https://gl.wikipedia.org/wiki?curid=165889", "title": "EHF City Cup", "text": "A City Cup foi unha competici\u00f3n europea de balonm\u00e1n que se disputou entre as tempadas 1993-94 e 1999-00. Os grandes dominadores desta competici\u00f3n foron os equipos da Handball-Bundesliga de Alema\u00f1a, que ga\u00f1aron seis das sete edici\u00f3ns da competici\u00f3n, coa \u00fanica excepci\u00f3n da tempada 1995-96, na que os noruegueses do Drammen HK se alzaron co t\u00edtulo logo de ga\u00f1ar a final fronte aos alem\u00e1ns do SG Vfl BHW Hameln. O equipo m\u00e1is laureado desta competici\u00f3n foi o TuS Nettlstedt alem\u00e1n, cun total de dous t\u00edtulos, os dous conseguidos de xeito consecutivo. Na categor\u00eda feminina os dominadores foron os equipos alem\u00e1ns e os romaneses, a\u00ednda que ning\u00fan equipo foi quen de repetir t\u00edtulo.\nA partir da tempada 2000-01 foi substitu\u00edda pola EHF Challenge Cup, sen a participaci\u00f3n dos equipos das ligas mellor valoradas na clasificaci\u00f3n da EHF, ao estimar que os beneficios econ\u00f3micos obtidos desta nova competici\u00f3n non compensaban os custos dos longos desprazamentos."}
{"id": "165890", "revid": "12452", "url": "https://gl.wikipedia.org/wiki?curid=165890", "title": "Academia Octavio Vigo", "text": ""}
{"id": "165891", "revid": "22570", "url": "https://gl.wikipedia.org/wiki?curid=165891", "title": "Copa IHF", "text": "A Copa IHF foi unha competici\u00f3n internacional entre clubs de balonm\u00e1n organizada pola IHF que se disputou entre a tempada 1981-82 e a 1992-93, na que compet\u00edan equipos europeos e non europeos. Na tempada 1993-94, co aumento dos representantes das ligas mellor valoradas pola EHF foi substitu\u00edda pola Copa EHF, organizada pola Federaci\u00f3n Europea de Balonm\u00e1n, pasando a disputala unicamente os equipos europeos."}
{"id": "165892", "revid": "98629", "url": "https://gl.wikipedia.org/wiki?curid=165892", "title": "Carlos XV de Suecia", "text": "Carlos XV de Suecia, nado en Estocolmo o 3 de maio de 1826 (como \"Karl Ludvig Eugen Bernadotte\"), e finado en Malm\u00f6 o 18 de setembro de 1872, foi rei de Suecia e de Noruega desde 1859 at\u00e9 a s\u00faa morte (en Noruega adoptou o nome de Carlos IV).\nEra o fillo m\u00e1is vello do rei \u00d3scar I e da ra\u00ed\u00f1a Xosefina. Foi o primeiro monarca da dinast\u00eda Bernadotte nado en Suecia.\nCasou o 19 de xu\u00f1o de 1851 coa princesa Lu\u00edsa dos Pa\u00edses Baixos.\nTraxectoria.\nNaceu no Palacio Real de Estocolmo e ao seu nacemento foille outorgado o t\u00edtulo de pr\u00edncipe herdeiro e o de duque de Escania. Foi brevemente vicerrei de Noruega, entre 1856 e 1857. Asumiu a rexencia o 25 de setembro 1857 ante a enfermidade de seu pai. Cando \u00d3scar I faleceu, Carlos foi nomeado monarca dos reinos unidos de Suecia e Noruega. En Suecia foi coroado o 3 de maio de 1860 e, en Noruega, o 5 de agosto do mesmo ano.\nFoi un defensor e promotor do escandinavismo e da solidariedade pol\u00edtica entre os tres reinos n\u00f3rdicos (Suecia, Noruega e Dinamarca). Estableceu relaci\u00f3ns de amizade co rei Frederico VII de Dinamarca, ao que lle prometeu en xullo de 1863 axuda militar para protexer o ducado de Schleswig da invasi\u00f3n prusiana. O apoio militar, por\u00e9n, nunca chegou por motivos pol\u00edticos internos en Suecia.\nO rei fortaleceu e cambiou radicalmente a pol\u00edtica interna sueca coa reforma do parlamento. En 1860 o monarca lanzou a s\u00faa proposta de \"estado democr\u00e1tico\" e, tras discutilo cos membros do seu goberno, en 1863 o primeiro ministro Louis De Geer presentou unha proposta de reforma que romp\u00eda coa conformaci\u00f3n do parlamento dos estados. Despois de cerca de tres anos de discusi\u00f3n, a reforma foi aprobada o 22 de xu\u00f1o de 1866.\nTam\u00e9n se modificaron as leis municipais e se concedeu \u00e1s mulleres o dereito ao voto por primeira vez nas elecci\u00f3ns municipais. Durante o seu reinado a liberdade relixiosa foi estendida ao \u00e1mbito xur\u00eddico e pol\u00edtico.\nHoubo novas leis penais e continuou coa pol\u00edtica de desenvolvemento econ\u00f3mico de \u00d3scar I, que comprendeu unha mellora significativa das infraestruturas e o impulso da industrializaci\u00f3n, constru\u00edndose ademais unha ampla rede de comunicaci\u00f3ns ferroviarias.\nA comezos de 1871 decaeu a s\u00faa sa\u00fade, coincidindo coa morte da s\u00faa esposa a ra\u00ed\u00f1a Lu\u00edsa o 30 de marzo de 1871. Despois dunha viaxe de descanso a Aquisgr\u00e1n, o rei viviu un tempo no Palacio de Ulriksdal, nas aforas de Estocolmo, de onde se mudou a Malm\u00f6. Nesta cidade faleceu o 18 de setembro de 1872. O seu corpo foi sepultado na Igrexa de Riddarholmen de Estocolmo.\nAnte a falta de fillos var\u00f3ns (o seu fillo Carlos falecera dezaoito anos antes), foi sucedido polo seu irm\u00e1n o duque \u00d3scar. O seu neto Carlos de Dinamarca converter\u00edase en rei de Noruega, co nome de Haakon VII.\nFamilia.\nCasado con Lu\u00edsa dos Pa\u00edses Baixos, tivo dous fillos:\nCarlos tam\u00e9n tivo un fillo ilex\u00edtimo, Carl Johan Bolander, nado o 4 de febreiro de 1854, e que foi o pai do bispo Nils Bolander, e unha filla, Ellen Svensson Hammar, nada o 28 de outubro de 1865 e finada en 1931.&lt;br&gt; As\u00ed mesmo, hai rumores de que ti\u00f1a m\u00e1is fillos extraconxugais.\nVida intelectual.\nDurante o seu cargo como vicerrei de Noruega, Carlos compuxo contos en prosa. De regreso a Suecia tratar\u00eda sen \u00e9xito de obter un premio na Academia Sueca. Escribiu tam\u00e9n alg\u00fans ensaios pol\u00edticos e de administraci\u00f3n do ex\u00e9rcito.\nA s\u00faa obra literaria m\u00e1is co\u00f1ecida son d\u00faas colecci\u00f3ns de poemas: \"Unha colecci\u00f3n de poemas de C.\" e \"Pequenos poemas de C.\", que ser\u00edan traducidas a varios idiomas.\nFoi coleccionista de arte e alentou o desenvolvemento da arte nacional sueca e norueguesa.\nTam\u00e9n desempe\u00f1ou con talento a pintura, representando principalmente paisaxes t\u00edpicos de Escandinavia. A s\u00faa colecci\u00f3n inclu\u00eda case 500 pinturas, principalmente de artistas suecos.\nGran parte da s\u00faa colecci\u00f3n de arte e artesanado foi doada ao Estado sueco no seu testamento. As pinturas da s\u00faa autor\u00eda \u00e1chanse nos principais museos de arte suecos e nalgunhas galer\u00edas norueguesas.\nAlgunhas das s\u00faas pinturas:"}
{"id": "165894", "revid": "19415", "url": "https://gl.wikipedia.org/wiki?curid=165894", "title": "Copa ASOBAL", "text": "A Copa ASOBAL (dende 2004 por motivos de patrocinio Copa Allianz Asobal) \u00e9 unha competici\u00f3n espa\u00f1ola de clubs de balonm\u00e1n que se disputa por roldas eliminatorias. Foi creada na temporada 1990-1991 e est\u00e1 organizada pola Asociaci\u00f3n de Clubs Espa\u00f1ois de Balonm\u00e1n (ASOBAL). O equipo m\u00e1is laureado \u00e9 o FC Barcelona que ata o momento ga\u00f1ou 7 t\u00edtulos.\nSistema de competici\u00f3n.\nO torneo cel\u00e9brase normalmente a finais do mes de decembro, e cada ano nunha cidade diferente. Nesta competici\u00f3n xogan catro equipos: os tres primeiros clasificados no \u00faltimo campionato de liga e o equipo anfitri\u00f3n como convidado. As eliminatorias desp\u00fatanse a partido \u00fanico e os emparellamentos dec\u00eddense por sorteo.\nNa primeira xornada desp\u00fatanse dous partidos de semifinais. Os ga\u00f1adores de cada semifinal disputan ao d\u00eda seguinte a final. Dende a tempada 2007-08, o equipo campi\u00f3n obt\u00e9n o dereito a participar na Liga de Campi\u00f3ns da seguinte campa\u00f1a."}
{"id": "165897", "revid": "75439", "url": "https://gl.wikipedia.org/wiki?curid=165897", "title": "Al Franken", "text": "Alan Stuart \"Al\" Franken, nado o 21 de maio de 1951 en Nova York, \u00e9 un humorista, actor, produtor, presentador de televisi\u00f3n e radio e pol\u00edtico estadounidense. Membro do Minnesota Democratic-Farmer-Labor Party, partido afiliado ao Dem\u00f3crata, \u00e9 senador por Minnesota.\nTraxectoria.\nFranken f\u00edxose co\u00f1ecido como guionista e presentador do programa sat\u00edrico de televisi\u00f3n \"Saturday Night Live\" desde o seu comezo en 1975. Tam\u00e9n actuou e escribiu gui\u00f3ns para filmes e series de televisi\u00f3n. Foi comentarista pol\u00edtico, autor de cinco libros e presentador do seu propio programa de radio \"The Al Franken Show\" na cadea Air America Radio. En 2008, Franken derrotou ao candidato republicano e senador Norm Coleman, por 312 votos de diferenza, Coleman recorreu aos tribunais, pero o Tribunal Supremo de Minnesota reco\u00f1eceu por unanimadade a vitoria de Franken o 30 de xu\u00f1o de 2009. e Franken accedeu ao Senado o 7 de xullo de 2009."}
{"id": "165898", "revid": "1131", "url": "https://gl.wikipedia.org/wiki?curid=165898", "title": "Estadio de Gran Canaria", "text": "O Estadio de Gran Canaria \u00e9 un estadio de f\u00fatbol da cidade das Palmas de Gran Canaria, nas Canarias, Espa\u00f1a. \u00c9 un recinto deportivo que alberga os partidos da Uni\u00f3n Deportiva Las Palmas, equipo que milita actualmente na Segunda Divisi\u00f3n.\nInauguraci\u00f3n.\nO Estadio de Gran Canaria foi inaugurado o 8 de maio de 2003 cun partido que enfrontou \u00e1 Uni\u00f3n Deportiva Las Palmas co RSC Anderlecht, no que se rexistrou o seu primeiro cheo. O resultado do encontro foi un 2-1 favorable ao conxunto canario. O primeiro gol anotado neste escenario conseguiuno o futbolista grancanario Rub\u00e9n Castro. Sucesor do Estadio Insular, onde ata ent\u00f3n xogaba os seus partidos caseiros a UD Las Palmas, o Estadio de Gran Canaria conta con pistas de atletismo.\nPartidos internacionais.\nO seleccionador Luis Aragon\u00e9s dirixiu o seu primeiro amigable coa selecci\u00f3n espa\u00f1ola neste estadio, fronte \u00e1 selecci\u00f3n de Venezuela, o 18 de agosto de 2004. O partido terminou coa vitoria dos espa\u00f1ois por 3-2.\nO 18 de maio de 2007, a Real Federaci\u00f3n Espa\u00f1ola de F\u00fatbol acordou designar ao Estadio de Gran Canaria como sede do partido que enfrontou a Espa\u00f1a e Irlanda do Norte (1-0) o 21 de novembro de 2007, valedoiro para a fase de clasificaci\u00f3n da Eurocopa 2008.\nTras varios anos de ausencia, a Selecci\u00f3n de f\u00fatbol das Canarias reaparece ante Angola no Estadio de Gran Canaria o 28 de decembro de 2007 (2-0).\nCoa celebraci\u00f3n do derbi rexional entre a UD Las Palmas e o CD Tenerife o 5 de abril de 2008, o Estadio de Gran Canaria rexistrou unha entrada de 29.123 espectadores, o que lle converte no derbi con maior asistencia da historia do f\u00fatbol canario."}
{"id": "165902", "revid": "89787", "url": "https://gl.wikipedia.org/wiki?curid=165902", "title": "Club Deportivo Condal", "text": "O Club Deportivo Condal foi un club de f\u00fatbol da cidade de Barcelona, en Catalu\u00f1a, Espa\u00f1a. Foi fundado en 1934 e en 1970 fusionouse co Atl\u00e9tico Catalu\u00f1a para formar o Barcelona Atl\u00e8tic, actual filial do FC Barcelona.\nHistoria.\nO CD Condal foi fundado o 1 de agosto de 1934 como Secci\u00f3n de Deportes de la Espa\u00f1a Industrial e foi orixinalmente o equipo da f\u00e1brica que levaba o seu nome.\nO equipamento era a raias verticais branquiazuis. A Compa\u00f1\u00eda era propiedade da familia de Josep Antoni de Albert, quen foi brevemente presidente do FC Barcelona en 1943. En 1951, durante a s\u00faa presidencia, o club converteuse nun equipo filial do FC Barcelona e empezou a utilizar o estadio de Les Corts como local.\nAo principio militou nas ligas rexionais locais, pero en 1950 ascenderon a Terceira Divisi\u00f3n e polo ano 1952 ascenderon a Segunda Divisi\u00f3n. En 1953 finalizaron segundos no seu Grupo I, clasificados para disputar o play-off de ascenso, pero ao ser un filial do FC Barcelona non puideron ascender.\nLogo de conseguir disputar o seu segundo play-off de ascenso en 1956, o CD Espanya Industrial independizouse do FC Barcelona e cambiou o seu nome polo de Club Deportivo Condal para poder xogar en Primeira Divisi\u00f3n. O equipamento cambiouse por unha camisa azul con d\u00faas franxas brancas en diagonal. As\u00ed o club pod\u00eda disputar ese play-off e ascender a Primeira, o cal conseguiron. S\u00f3 puideron estar unha campa\u00f1a en Primeira e descenderon en 1957.\nTras o descenso, o Condal estivo 4 tempadas m\u00e1is en Segunda Divisi\u00f3n, ata que en 1961 renunciaron a seguir en Segunda e pasaron a xogar en Terceira. En 1965 regresan a Segunda, onde pasan d\u00faas campa\u00f1as ata descender en 1967.\nEn 1968 chega a un acordo co FC Barcelona para ser novamente o seu filial. Cambiou o seu uniforme por un azulgrana e con pantal\u00f3n branco. En 1970 ac\u00f3rdase fusionarse co Atl\u00e9tico Catalu\u00f1a para formar o Barcelona Atl\u00e8tic.\nEstadio.\nO Camp de Les Corts foi o segundo estadio da historia do FC Barcelona. En 1951, tras facerse o Espa\u00f1a Industrial filial do Barcelona, pasou a xogar en Les Corts ata 1970."}
{"id": "165903", "revid": "10599", "url": "https://gl.wikipedia.org/wiki?curid=165903", "title": "CD Condal", "text": ""}
{"id": "165905", "revid": "89787", "url": "https://gl.wikipedia.org/wiki?curid=165905", "title": "Martha Argerich", "text": "Martha Argerich, nada en Buenos Aires o 5 de xu\u00f1o de 1941, \u00e9 unha pianista arxentina de m\u00fasica cl\u00e1sica, considerada un dos maiores expo\u00f1entes da s\u00faa xeraci\u00f3n e da posguerra. Especialmente celebrada polas s\u00faas interpretaci\u00f3ns de Chopin, Liszt, Bach, Schumann, Ravel e Prokofiev.\nTraxectoria.\nMartha Argerich naceu en Buenos Aires o 5 de xu\u00f1o de 1941. Comezou a estudar piano dende moi pequena, e no 1945, con s\u00f3 catro anos de idade deu o seu primeiro recital p\u00fablico. No seu primeiro concerto formal aos oito anos de idade, interpretou o \"Concerto para piano opus 15\" de Beethoven, e comezou a estudaar con Vicente Scaramuzza, tam\u00e9n mestre -entre outros- de Bruno Gelber.\nNo ano 1955 o Presidente arxentino Juan Domingo Per\u00f3n enviou \u00f3 seu pai como agregado econ\u00f3mico da embaixada en Viena para que Martha tivese a mellor educaci\u00f3n musical posible. Al\u00ed estudou con Friedrich Gulda, e m\u00e1is tarde, en Xenebra, con Madeleine Lipatti e Nikita Magaloff.\nArgerich casou tres veces: a primeira con Robert Chen, pai da s\u00faa filla m\u00e1is vella, Lyda. Dende 1969 a 1973 estivo casada co director de orquestra Charles Dutoit, que contin\u00faa facendo gravaci\u00f3ns e concertos coa pianista, e con quen tivo a s\u00faa segunda filla, Annie. O seu terceiro marido foi o pianista Stephen Kovacevich, pai da s\u00faa terceira filla, Stephanie.\nUn dos seus amigos m\u00e1is pr\u00f3ximos \u00e9 o pianista brasileiro Nelson Freire, que a acompa\u00f1a frecuentemente en d\u00faos de piano.\nArgerich reside habitualmente en Bruxelas.\nA s\u00faa relativa aversi\u00f3n \u00e1 prensa e \u00e1 publicidade mantiv\u00e9rona f\u00f3ra do primeiro plano dos medios durante a maior\u00eda da s\u00faa carreira profesional. Deu poucas entrevistas e en consecuencia pode non ser tan co\u00f1ecida como outros pianistas de relevancia similar. A\u00ednda as\u00ed, \u00e9 reco\u00f1ecida como unha das grandes virtuosas do piano do noso tempo.\nCarreira profesional.\nEn 1957, ga\u00f1ou dous prestixiosos concursos de piano con tres semanas de diferenza. M\u00e1is tarde, en 1965 obtivo o primeiro premio no Concurso Internacional de Piano Fr\u00e9d\u00e9ric Chopin, reco\u00f1ecida polas s\u00faas interpretaci\u00f3ns de Chopin e Liszt.\nEn varias reportaxes, Argerich remarcou o seu sentimento de soidade no escenario durante a interpretaci\u00f3n, e -quizais por iso- realizou moi poucos recitais de piano solista despois de 1980, centr\u00e1ndose en concertos para piano e orquestra, m\u00fasica de c\u00e1mara e acompa\u00f1amento instrumental en sonatas.\nFoi reco\u00f1ecida especialmente polas s\u00faas interpretaci\u00f3ns de compositores cl\u00e1sicos do s\u00e9culo XX, tales como Rachmaninov, Messiaen e Prokofiev. Unha das s\u00faas gravaci\u00f3ns m\u00e1is notables re\u00fane o \"Concerto para piano n.\u00ba 3\" de Rachmaninov co \"Concerto para piano n.\u00ba 1\" de Tchaikovsky.\nObtivo tres premios Grammy, nos anos 2000, 2005 e 2006.\nAnualmente no Teatro Col\u00f3n de Buenos Aires l\u00e9vase a cabo o \"Festival Martha Argerich\", no cal se ofrecen concertos por m\u00fasicos e int\u00e9rpretes de diferentes partes do mundo, e ademais cel\u00e9brase un concurso de piano no cal Argerich a mi\u00fado preside o xurado."}
{"id": "165915", "revid": "1131", "url": "https://gl.wikipedia.org/wiki?curid=165915", "title": "Galer\u00eda de imaxes de Rod\u00eds, Lal\u00edn", "text": "San Xiao de Rod\u00eds \u00e9 unha parroquia que se localiza no concello de Lal\u00edn."}
{"id": "165916", "revid": "88215", "url": "https://gl.wikipedia.org/wiki?curid=165916", "title": "Chris Goss", "text": "Christopher Ryan Goss, nado o 17 de agosto de 1958, \u00e9 un m\u00fasico e produtor estadounidense. Traballa sobre todo con bandas de stoner rock e hard rock. \u00c9, ademais, guitarrista e vocalista da s\u00faa propia banda, Masters of Reality, co que leva ravados cinco \u00e1lbums de estudio.\nA s\u00faa carreira comezou en 1981, cando fundou Masters of Reality, pero dende ent\u00f3n prestou m\u00e1is atenci\u00f3n aos grupos que produciu e apadrinou. Entre os artistas que produciu destacan Kyuss, Queens of the Stone Age, Soulwax ou Melissa Auf der Maur."}
{"id": "165917", "revid": "23204", "url": "https://gl.wikipedia.org/wiki?curid=165917", "title": "Joe Preston", "text": "Joe Preston, nado en Salem (Oreg\u00f3n) en 1969, \u00e9 un baixista estadounidense e antigo membro das bandas Earth, The Melvins, Men's Recovery Project e The Need and High on Fire. Preston tam\u00e9n tocou con Sunn O))), e tivo un proxecto en solitario chamado Thrones. No ano 2007 uniuse a Harvey Milk no estudio para a gravaci\u00f3n de \"Life... The Best Game in Town\", e tocou coa banda durante a s\u00faa xira do 2008 polos Estados Unidos e Europa."}
{"id": "165918", "revid": "25871", "url": "https://gl.wikipedia.org/wiki?curid=165918", "title": "Rudy Trouv\u00e9", "text": "Rudy Trouv\u00e9 (nado o 28 de xaneiro de 1967 en Wilrijk) \u00e9 un m\u00fasico belga. A principios dos anos 90 fundou o selo Heavenhotel. Entre 1993 e 1995 formou parte da banda dEUS, deix\u00e1ndoa para centrarse nos seus propios proxectos.\nDende 1995, tivo \u00e9xito con Kiss My Jazz e Dead Man Ray, e gravou un disco compartido con Lou Barlow a trav\u00e9s do selo Sub Rosa.\nRudy Trouv\u00e9 \u00e9 considerado un gran improvisador; en \"jam sessions\" e concertos experimentais ten compartido escenario con Mauro Pawlowski, Zeitkratzer Ensemble, Marc Ribot), Pierre Bastien, Pierre Berthet, membros de DAAU ou con Zita Swoon entre outros.\nRudy Trouv\u00e9 tam\u00e9n \u00e9 co\u00f1ecido polas s\u00faas pinturas e debuxos, que te\u00f1en aparecido en varias portadas de discos nos que traballou."}
{"id": "165919", "revid": "92340", "url": "https://gl.wikipedia.org/wiki?curid=165919", "title": "Cynddelw Brydydd Mawr", "text": "Cynddelw Brydydd Mawr (fl. ca. 1155-1200) (en galego \"Cynddelw o gran poeta\") foi un dos poetas galeses m\u00e1is importantes do s\u00e9culo XII.\nTraxectoria.\nCynddelw comezou a s\u00faa carreira como poeta da corte de Madog ap Maredudd, pr\u00edncipe de Powys, e entre os seus primeiros poemas aparece unha elex\u00eda (\"marwnad\") dedicada a el tras a s\u00faa morte en 1160: \nCompuxo poemas para alg\u00fans dos \u00faltimos gobernantes de Powys, agora dividido en d\u00faas partes, como Owain Cyfeiliog e Gwenwynwyn.\nPor\u00e9n tam\u00e9n compuxo poemas dirixidos aos gobernantes de Gwynedd e Deheubarth, especialmente poemas dedicados a Owain Gwynedd e o seu fillo Hywel ab Owain Gwynedd e posteriormente a Rhys ap Gruffudd de Deheubarth e ao xove Llywelyn o Grande. Tam\u00e9n fixo un eloxio para o seu propio fillo, Dygynnelw, que morreu en combate. D\u00e1 unha imaxe v\u00edvida das secuelas dunha batalla nun dos seus poemas:"}
{"id": "165920", "revid": "98629", "url": "https://gl.wikipedia.org/wiki?curid=165920", "title": "Andy Anderson", "text": "Andy Anderson (nado como Clifford Leon Anderson o 30 de xaneiro de 1951 en West Ham (Newham, Londres) \u00e9 un bater\u00eda ingl\u00e9s co\u00f1ecido por ter tocado na banda The Cure.\nBiograf\u00eda.\nAnderson traballou no \u00e1lbum \"Sphynx\" de Nik Turner en 1978. Tocou con Steve Hillage en douas \u00e1lbums, \"Live Herald\" e \"Open\", e pasou brevemente por Hawkwind en 1983, a\u00ednda que non gravou coa banda. O seu paso por este grupo viuse interrompido cando tocou no \u00fanico \u00e1lbum de The Glove, \"Blue Sunshine\".\nPosteriormente uniuse a The Cure como bater\u00eda en 1993, despois de que Lol Tolhurst se pasase aos teclados. Andy axudu a gravar os \u00e1lbums \"Japanese Whispers\", \"The Top\" e \"Concert\".\nAndy foi despedido por Robert Smith o 17 de outubro de 1984, despois dunha pelexa con gardas de seguridade despois dun concerto en Toquio, e substitu\u00eduno Boris Williams. Dende ent\u00f3n gravou m\u00fasica para anuncios de televisi\u00f3n e con outras bandas.\nDesde agosto ata novembro de 2012 foi membro do grupo tributo a The Cure chamado The Cureheads."}
{"id": "165921", "revid": "88215", "url": "https://gl.wikipedia.org/wiki?curid=165921", "title": "Gustaf Nor\u00e9n", "text": "Erik Gustaf David Nor\u00e9n (nado o 1 de febreiro de 1981), \u00e9 un vocalista e guitarrista sueco, membro da banda de garage rock Mando Diao."}
{"id": "165924", "revid": "1410", "url": "https://gl.wikipedia.org/wiki?curid=165924", "title": "New World Translation of the Holy Scriptures", "text": "A New World Translation of the Holy Scriptures \u00e9 unha traduci\u00f3n da Biblia feita directamente do hebreo, arameo e grego para o ingl\u00e9s, usada e distribu\u00edda polas Testemu\u00f1as de Xehov\u00e1. A comisi\u00f3n an\u00f3nima encargada da traduci\u00f3n expresou o seguinte con respecto \u00e1 obra:\nEsta traduci\u00f3n foi orixinalmente publicada en partes, dende 1950 ata 1960. Edici\u00f3ns noutras linguas base\u00e1ronse na traduci\u00f3n en ingl\u00e9s."}
{"id": "165925", "revid": "18868", "url": "https://gl.wikipedia.org/wiki?curid=165925", "title": "Benedicto", "text": ""}
{"id": "165931", "revid": "5749", "url": "https://gl.wikipedia.org/wiki?curid=165931", "title": "Carlos IV de Noruega", "text": ""}
{"id": "165932", "revid": "839", "url": "https://gl.wikipedia.org/wiki?curid=165932", "title": "Euskaldunon Egunkaria", "text": "Euskaldunon Egunkaria foi dende 1990 e at\u00e9 o momento do seu peche por orde xudicial en 2003, o \u00fanico xornal que se publicaba integramente en \u00e9uscaro. O seu \u00fanico antecesor como tal foi o breve \"Eguna\", entre xaneiro e xu\u00f1o de 1937, editado polo Goberno Vasco en plena Guerra civil espa\u00f1ola e o seu sucesor como medio en \u00e9uscaro \u00e9 \"Berria\", publicado nos territorios de Euskal Herria.\nHistoria e caracter\u00edsticas.\nEdit\u00e1base en Guip\u00fascoa, e distribu\u00edase nos territorios de lingua \u00e9uscara. A\u00ednda que a s\u00faa li\u00f1a editorial non tivese un rumbo pol\u00edtico determinado, certos medios espa\u00f1ois consider\u00e1bano af\u00edn \u00e1 esquerda nacionalista vasca, mesmo cando entre os seus redactores e colaboradores hab\u00eda unha gran diversidade ideol\u00f3xica.\nO seu peche por resoluci\u00f3n xudicial e as actuaci\u00f3ns xudiciais posteriores estiveron rodeadas de pol\u00e9mica. Finalmente, o 12 de abril de 2010, 7 anos despois de ser clausurado, a Audiencia Nacional de Espa\u00f1a absolveu os 5 directivos do medio procesados por pertenza \u00e1 organizaci\u00f3n ETA. Na sentenza figuraba o seguinte:"}
{"id": "165934", "revid": "21293", "url": "https://gl.wikipedia.org/wiki?curid=165934", "title": "Traduci\u00f3n do Novo Mundo", "text": ""}
{"id": "165945", "revid": "56817", "url": "https://gl.wikipedia.org/wiki?curid=165945", "title": "Rosemary Clooney", "text": "Rosemary Clooney, nada en Maysville o 23 de maio de 1928 e finada en Beverly Hills o 29 de xu\u00f1o de 2002, foi unha cantante estadounidense de m\u00fasica popular. Tam\u00e9n foi actriz de Hollywood, intervindo como protagonista feminina en pel\u00edculas famosas, como \u00e9 o caso de \"White Chrismas\"."}
{"id": "165948", "revid": "23204", "url": "https://gl.wikipedia.org/wiki?curid=165948", "title": "William Caxton", "text": "William Caxton, nado en Kent entre 1415 e 1422 e finado cara a marzo de 1492, foi un mercador, diplom\u00e1tico, impresor e escritor ingl\u00e9s. Caxton introduciu a primeira imprenta en Inglaterra, e foi o primeiro impresor do pa\u00eds, as\u00ed como o primeiro vendedor de libros ingl\u00e9s (os seus compa\u00f1eiros en Londres eran alem\u00e1ns, neerlandeses ou franceses). Imprimiu e editou m\u00e1is de cen libros, a maior\u00eda traduci\u00f3ns de obras francesas. Algunhas das m\u00e1is importantes obras impresas por Caxton foron \"A morte de Arturo\", de Thomas Malory, e os \"Contos de Canterbury\", de Geoffrey Chaucer.\nTraxectoria.\nS\u00e1bese que Caxton naceu na campi\u00f1a de Kent entre 1415 e 1422, e foi a Londres a traballar. En 1438 sit\u00faaselle como aprendiz de comerciante de teas, no obradoiro de Robert Large, quen ser\u00eda alcalde de Londres ao ano seguinte. Large morreu en 1441, e en 1446 Caxton marchou a Bruxas, centro principal do comercio europeo do t\u00e9xtil. En Bruxas, Caxton progresou no comercio t\u00e9xtil e destacou entre os seus compatriotas afincados no continente. Obtivo en 1463 o cargo de \"Gobernador do gremio ingl\u00e9s de comerciantes pacotilleros\" nos Pa\u00edses Baixos. Cara 1470, Caxton at\u00f3pase ao servizo de Margarida de York, duquesa de Borgo\u00f1a e irm\u00e1 do rei de Inglaterra Eduardo IV. \u00c9 probable que Caxton fose o asesor financeiro da duquesa.\nComo impresor.\nCaxton comezou a interesarse na literatura a finais da d\u00e9cada de 1460. En marzo de 1469, Caxton comezou a traducir o libro \"Recuyell of the Historyes of Troye\", de Raoul Le F\u00e8vre. Caxton abandonou a tarefa, desanimado polo seu pobre dominio do franc\u00e9s; pero renovouna a petici\u00f3n da duquesa Margarida, rematando a traduci\u00f3n en 1471.\nEn Bruxas.\nCaxton mudou de residencia varias veces entre Flandres, os Pa\u00edses Baixos e Alema\u00f1a. Cando resid\u00eda en Colonia, entre 1470 e 1472, Caxton entrou en contacto coa nacente industria da impresi\u00f3n, e aprendeu a arte de imprimir. Segundo o propio Caxton, decidiuse por aprender a imprimir para evitar o cansazo que sufr\u00edan os seus ollos e a s\u00faa man co arduo traballo da traduci\u00f3n.\nAxi\u00f1a mercou unha imprenta con dous xogos de tipos m\u00f3biles, e en 1474 volveu a Bruxas a establecer un taller de impresi\u00f3n. Al\u00ed, asociouse con Colard Mansion, un soado copista e ilustrador de c\u00f3dices. O primeiro libro impreso por Caxton, ao ano seguinte, foi a traduci\u00f3n que el mesmo realizou, do libro \"Recuyell of the Historyes of Troye\". Na mesma cidade, Caxton publicou outro cinco libros, inclu\u00edndo a mesma obra de Le F\u00e8vre en franc\u00e9s. Dos cinco, soamente un deles era en ingl\u00e9s, \"The game and playe of the chesse\", publicado o 31 de marzo de 1475. Este libro era unha traduci\u00f3n de d\u00faas versi\u00f3ns francesas de \"De ludo scaccorum\", obra do dominico Xacobe de Cessolis, de ao redor do ano 1300.\nEn Londres.\nAo volver ao seu pa\u00eds en 1476, Caxton estableceu unha imprenta nos terreos da Abad\u00eda de Westminster. A partir de ent\u00f3n, a s\u00faa \u00fanica ocupaci\u00f3n foi a de imprimir e editar libros, moitas veces escribindo os pr\u00f3logos ou ep\u00edlogos dos mesmos. A s\u00faa primeira impresi\u00f3n en Inglaterra foi, aparentemente, unha \"Indulxencia\" outorgada polo abade de Abingdon.\nA impresi\u00f3n est\u00e1 datada o 13 de decembro de 1476. Ao ano seguinte, Caxton publicou \"Dites or Sayengis of the Philosophres\" (\"Ditos dos fil\u00f3sofos\", o 18 de novembro), escrito polo cu\u00f1ado do rei, Anthony Woodville, Conde de Rivers; quen fixera a traduci\u00f3n do franc\u00e9s de Guilliaugme de Tignonville. Os \"Ditos dos fil\u00f3sofos\" pasaron por ser o primeiro documento impreso por Caxton en Inglaterra, at\u00e9 o descubrimento da \"Indulxencia\" de 1476. Ese mesmo ano, Caxton imprimiu tam\u00e9n unha traduci\u00f3n do franc\u00e9s \"Histoire de Jason\", de Raoul Le F\u00e8vre.\nA primeira edici\u00f3n de Caxton de \"Os contos de Canterbury\", apareceu en 1478. A edici\u00f3n representaba o traballo m\u00e1is extenso de Caxton at\u00e9 o momento, pois constaba de 374 folios. Cinco anos m\u00e1is tarde, reeditar\u00eda a obra, engad\u00edndolle m\u00e1is de vinte xilograf\u00edas e cun texto revisado. A\u00ednda en 1478, Caxton imprimiu outra obra de Chaucer, a versi\u00f3n deste \u00faltimo de \"Deconsolatione philosophiae\", de Boecio.\nO libro m\u00e1is voluminoso que Caxton editou foi \"A lenda dourada\", en 1483. O libro, de 600.000 palabras e 448 folios impresos a dobre columna; era unha traduci\u00f3n que o propio Caxton fixo do texto de Xacobe de V\u00f3rtice. A traduci\u00f3n foi feita a partir dunha versi\u00f3n francesa de Jean de Vignay, tom\u00e1ndose Caxto a liberdade de engadir as vidas de 25 santos que non estaban inclu\u00eddas na devandita versi\u00f3n. A obra est\u00e1 xenerosamente ilustrada, 19 das s\u00faas xilograf\u00edas ocupan unha p\u00e1xina enteira.\n\"A morte de Arturo\" foi publicada por Caxton o derradeiro d\u00eda de xullo de 1485. O autor, Sir Thomas Malory, morrera catorce anos antes, e Caxton organizou a voluminosa obra da maneira que mellor lle pareceu, divid\u00edndoa en 21 Libros e 507 cap\u00edtulos. Ademais, Caxton fixo unha revisi\u00f3n completa do texto, engadindo r\u00fabricas que describ\u00edan a acci\u00f3n, ao principio e final de cada cap\u00edtulo.\nNa s\u00faa imprenta, Caxton produciu romances cabaleirescos, traballos de autores cl\u00e1sicos, e historias romanas e inglesas. Os libros que Caxton imprim\u00eda eran favorecidos polas clases altas do reino, polo cal o apoio financeiro que Caxton recib\u00eda da aristocracia e a nobreza era importante, a\u00ednda que non era indispensable.\nCaxton morreu en 1492, un ano despois c\u00e1 s\u00faa dona Maude. Foi soterrado en St. Margaret, en Westminster. No ano 2002, a compa\u00f1\u00eda dos medios BBC inclu\u00eduno na lista dos 100 m\u00e1is grandes cidad\u00e1ns brit\u00e1nicos de todos os tempos.\nCaxton e a lingua inglesa.\nCatro quintas partes do material que Caxton imprimiu, est\u00e1n en idioma ingl\u00e9s. Con todo, este idioma estaba nun proceso importante de transformaci\u00f3n na \u00e9poca de Caxton; e moitos dos textos que Caxton recib\u00eda para impresi\u00f3n, estaban escritos nunha ampla variedade de estilos e dialectos. Como Caxton non era un escritor propiamente dito, sen\u00f3n m\u00e1is ben un t\u00e9cnico, a mi\u00fado enfrontouse a dilemas de homoxeneizaci\u00f3n da linguaxe nos libros que imprimiu. O alsaciano Wynkyn de Worde, o seu sucesor na imprenta, tivo que enfrontar os mesmos problemas.\nPolo traballo realizado con estes textos, atrib\u00faeselle a William Caxton gran parte do cr\u00e9dito por ter estandarizado a lingua inglesa; pois Caxton homoxeneizou os textos que orixinalmente estaban escritos nos moitos dialectos rexionais, e contribu\u00edu \u00e1 expansi\u00f3n do vocabulario a trav\u00e9s da impresi\u00f3n. Caxton comparte este cr\u00e9dito co seu compa\u00f1eiro contempor\u00e1neo Richard Pynson, quen era un estilista m\u00e1is completo e tivo un maior impacto na homoxeneizaci\u00f3n da linguaxe."}
{"id": "165949", "revid": "895", "url": "https://gl.wikipedia.org/wiki?curid=165949", "title": "Varzim SC", "text": ""}
{"id": "165950", "revid": "89787", "url": "https://gl.wikipedia.org/wiki?curid=165950", "title": "Varzim Sport Club", "text": "O Varzim Sport Club \u00e9 un club de f\u00fatbol portugu\u00e9s da cidade P\u00f3voa de Varzim. Fundouse en 1915 e compite na Segunda Divis\u00e3o, terceiro nivel do f\u00fatbol portugu\u00e9s."}
{"id": "165951", "revid": "29398", "url": "https://gl.wikipedia.org/wiki?curid=165951", "title": "Vicente \u00c1lvarez N\u00fa\u00f1ez", "text": "Vicente Luis \u00c1lvarez N\u00fa\u00f1ez, nado en Ourense o 30 de abril de 1960, \u00e9 un exfutbolista galego, que xogaba de centrocampista.\nTraxectoria.\nVicente \u00c1lvarez naceu no barrio ourens\u00e1n de San Francisco. Iniciouse como \"l\u00edbero\" nas categor\u00edas inferiores do CD Ourense. Fichou polo RC Celta mediada a temporada 1979-80. En parte, a s\u00faa fichaxe debeuse \u00e1 normativa da segunda divisi\u00f3n, que obrigaba a a ali\u00f1ar de inicio a dous xogadores menores de 20 anos. Esa tempada o Celta descendeu a Segunda B, xogando Vicente 14 encontros.\nEn outubro de 1981 comezou o Servizo Militar. Na tempada 1982-83 xogou cedido no Racing de Ferrol. Na 1983-84 xogou 19 encontros co Celta, e o ano seguinte o equipo ascendeu a Primeira Divisi\u00f3n, xogando Vicente 16 partidos.\nDebutou na m\u00e1xima categor\u00eda en Bala\u00eddos o 6 de outubro de 1985 perdendo 1-2 contra o Real Zaragoza substitu\u00edndo na segunda parte a Lema. Marcou o seu primeiro gol oficial co Celta 13 d\u00edas despois, tam\u00e9n en Bala\u00eddos, ante o CA Osasuna, encontro resolto con vitoria celeste por 2-0.\nLogo de varios anos de ascensos e descensos nos que pasou 5 veces por quir\u00f3fano, o 20 de abril de 1994 disputou como titular a final da Copa do Rei no Estadio Vicente Calder\u00f3n contra o Zaragoza, con derrota celeste nos penaltis.\nDespois de 16 tempadas no club Vicente xogou o seu \u00faltimo partido co Celta o 25 de maio de 1996, fronte ao Valencia. A tempada seguinte xogouse en Bala\u00eddos un partido de homenaxe contra o Club Deportivo Tenerife, no que o presidente Horacio G\u00f3mez lle impuxo a insignia de ouro e brillantes."}
{"id": "165952", "revid": "1131", "url": "https://gl.wikipedia.org/wiki?curid=165952", "title": "RC Celta", "text": ""}
{"id": "165953", "revid": "85894", "url": "https://gl.wikipedia.org/wiki?curid=165953", "title": "Jos\u00e9 Luis Gonz\u00e1lez V\u00e1zquez", "text": "Jos\u00e9 Luis Gonz\u00e1lez V\u00e1zquez, co\u00f1ecido como Gonz\u00e1lez, nado en Elgoibar (Guip\u00fascoa) o 27 de agosto de 1964, \u00e9 un exfutbolista espa\u00f1ol. Xogaba de porteiro e despois pasou a ser adestrador de porteiros.\nTraxectoria.\nGonz\u00e1lez foi o substituto de Arconada na porter\u00eda da Real Sociedad. En 1994 parou o famoso \"penalti de \u0110uki\u0107\", errado polo xogador serbio do Deportivo da Coru\u00f1a nos \u00faltimos minutos do partido de Liga da tempada 1993\u201394, que de entrar supor\u00eda o primeiro t\u00edtulo de Liga da historia do Deportivo."}
{"id": "165961", "revid": "83077", "url": "https://gl.wikipedia.org/wiki?curid=165961", "title": "LibreOffice", "text": "LibreOffice \u00e9 unha suite ofim\u00e1tica libre, de c\u00f3digo aberto e de balde desenvolvida por The Document Foundation como unha bifurcaci\u00f3n de OpenOffice.org, a s\u00faa orixe rem\u00f3ntase ao 28 de setembro de 2010 cando un grupo de membros da comunidade de desenvolvemento do proxecto OpenOffice.org formaron The Document Foundation (TDF), co obxectivo de coordinar e desenvolver unha bifurcaci\u00f3n do produto de software Oracle Open Office (OOO), logo de que Oracle tras mercar Sun decidira p\u00f3r fin \u00e1 s\u00faa participaci\u00f3n no desenvolvemento de OpenOffice.org.\nThe Document Foundation obtivo o apoio maioritario da comunidade de desenvolvedores independentes de OpenOffice.org, e tam\u00e9n de diversas empresas (Canonical, Novell, Red Hat etc.) co obxectivo de producir unha suite ofim\u00e1tica independente de calquera empresa, baseada no formato est\u00e1ndar e aberto ODF e sen a obriga de ceder a autor\u00eda do c\u00f3digo a Oracle. Oracle, o mesmo que antes Sun, impuxo que a autor\u00eda do c\u00f3digo se lle asigne a Oracle mediante a sinatura dun acordo de contribuci\u00f3n. LibreOffice pretend\u00eda ser un nome temporal en tanto se esperaba a decisi\u00f3n definitiva sobre a marca \u00abOpenOffice\u00bb que a comunidade de OpenOffice.org contribu\u00edra a crear durante toda unha d\u00e9cada. M\u00e1is recentemente, e en virtude do que lle permiten estes acordos, Sun cedeu os dereitos de explotaci\u00f3n do c\u00f3digo de OpenOffice.org \u00e1 Fundaci\u00f3n Apache, e pechou o proxecto OpenOffice.org. Baixo os auspicios desta meritoria fundaci\u00f3n Apache, est\u00e1 actualmente en fase de incubaci\u00f3n unha nova bifurcaci\u00f3n ou derivado do antigo proxecto OOo que fusiona o c\u00f3digo base de OOo e o da antiga derivada Symphony, propiedade de IBM; este novo proxecto chamarase Apache Open Office (AOO).\nDeste xeito, tanto LibreOffice como Apache OpenOffice son os proxectos continuadores do antigo proxecto OpenOffice.org. Respecto das extensi\u00f3ns ou da documentaci\u00f3n, estas non formaron parte nunca dos acordos de colaboraci\u00f3n no Proxecto OpenOffice.org e, por tanto, te\u00f1en historia e concreci\u00f3n diferentes en cada caso.\nCaracter\u00edsticas.\nSistemas operativos.\nA iniciativa de desenvolvemento da The Document Foundation c\u00e9ntrase nas plataformas de Linux (IA-32, x86-64 e ARM) e macOS (x86-64) e Microsoft Windows (IA-32 e x86-64).Ademais, existen migraci\u00f3ns feitas pola comunidade de desenvolvedores a FreeBSD, NetBSD, OpenBSD e Mac OS X 10.5 PowerPC. Nese caso os usuarios reciben o apoio dos desenvolvedores deses proxectos. LibreOffice tam\u00e9n se pode instalar en OpenIndiana empregando SFE.\nAs suites que precederon a LibreOffice, ata StarOffice 3, estaban dispo\u00f1ibles para Solaris con CPUs SPARC de Sun Microsystems. Para este sistema operativo hai migraci\u00f3ns non oficiais de Libreoffice, inda que de versi\u00f3ns xa obsoletas de Libreoffice. As \u00faltimas migraci\u00f3ns permit\u00edan usar s\u00f3 Libreoffice 5.2.5 en hardware compatible con Intel e ata o Solaris 11. \nDesde 2011 houbo plans para levaren LibreOffice a Android e iOS. Hai visores de documentos, con algunha capacidade de edici\u00f3n, para Android desde a versi\u00f3n 4.0 desde 2015.\nLicenzas.\nO proxecto LibreOffice ten unha dobre licenza de LGPL v3, ou posterior, e MPL 2.0. Xa que no seu momento se lle doara a Apache Software Foundation a base de c\u00f3digo de OpenOffice, est\u00e1 a darse un esforzo no desenvolvemento para refacer todo o c\u00f3digo para poder adaptarse a calquera cambio de licenza.\nEn canto as licenzas, existiron queixas de que IBM non liberara todo o c\u00f3digo de Lotus Symphony como c\u00f3digo aberto inda que ti\u00f1a afirmado iso. As\u00ed mesmo, alg\u00fans desenvolvedores quixeron incorporar alg\u00fans bloques de c\u00f3digo e correcci\u00f3n de erros que IBM fixara na s\u00faa copia de traballo de OpenOffice."}
{"id": "165963", "revid": "56817", "url": "https://gl.wikipedia.org/wiki?curid=165963", "title": "John Leslie", "text": "John Leslie Nuzo, tam\u00e9n co\u00f1ecido polos pseud\u00f3nimos Louis T. Beagle, John Leslie Dupre, e John Nuzzo, nado o 25 de xaneiro de 1945 en Pittsburgh (Pensilvania) e finado o 5 de decembro de 2010, foi un prol\u00edfico actor de filmes pornogr\u00e1ficos ademais de realizador e produtor."}
{"id": "165964", "revid": "55340", "url": "https://gl.wikipedia.org/wiki?curid=165964", "title": "Diana Doll", "text": "Diana Doll, nada o 22 de xullo de 1976 \u00e9 unha actriz porno e modelo eslovaca. O primeiro filme de estudio de Doll foi gravado nos Estados Unidos para Hustler, e titulouse \"Brazilian Snake 1\" (2001)."}
{"id": "165968", "revid": "55340", "url": "https://gl.wikipedia.org/wiki?curid=165968", "title": "Katja Kean", "text": "Sussi La Cour, co\u00f1ecida como Katja K ou Katja Kean, nada en Frederiksberg o 7 de febreiro de 1968, \u00e9 unha actriz porno dinamarquesa.\nFixo o seu primeiro filme porno en 1997, \u00e1 idade de 29 anos, e deixou o negocio tres anos m\u00e1is tarde. A\u00ednda que fixo relativamente poucas pel\u00edculas, conseguiu traballar con moitas empresas prominentes de cinema adulto entre as que se incl\u00faen \"Private\", \"Wicked Pictures\" e \"Sin City\"."}
{"id": "165969", "revid": "89787", "url": "https://gl.wikipedia.org/wiki?curid=165969", "title": "Operaci\u00f3n Payback", "text": "Denom\u00ednase Operaci\u00f3n Payback o conxunto de ataques coordinados aos opo\u00f1entes da piratar\u00eda inform\u00e1tica en internet polos activistas ou hackers da mesma. Cando os opo\u00f1entes da piratar\u00eda lanzaron un ataque de denegaci\u00f3n de servizo en sitios web de torrents, os defensores da piratar\u00eda decidiron devolverlles ataques de denegaci\u00f3n de servizo aos opo\u00f1entes da piratar\u00eda. Operation Payback esta asociada con Anonymous en colaboraci\u00f3n con 4chan. En decembro de 2010 os organizadores da \"Operaci\u00f3n Payback\" decidiron centrar todos os seus esforzos en atacar as compa\u00f1\u00edas que boicotearon a normalidade de WikiLeaks na rede."}
{"id": "165970", "revid": "23204", "url": "https://gl.wikipedia.org/wiki?curid=165970", "title": "Horacio Quiroga", "text": "Horacio Silvestre Quiroga Forteza, nado en Salto o 31 de decembro de 1878 e finado en Buenos Aires o 19 de febreiro de 1937, foi un escritor uruguaio.\nTraxectoria.\nFoi especialmente destacado no conto latinoamericano, de prosa v\u00edvida, naturalista e modernista. Os seus relatos breves, que a mi\u00fado retratan \u00e1 natureza como inimiga do ser humano baixo trazos tem\u00edbeis e horrorosos, te\u00f1en unha certa similitude coa narrativa do estadounidense Edgar Allan Poe.\nA vida de Quiroga, marcada pola traxedia, os accidentes de caza e os suicidios, culminou por decisi\u00f3n propia, cando bebeu un vaso de cianuro no Hospital de Cl\u00ednicas da cidade de Bos Aires aos 58 anos de idade, tras decatarse de que padec\u00eda de cancro de pr\u00f3stata."}
{"id": "165971", "revid": "98629", "url": "https://gl.wikipedia.org/wiki?curid=165971", "title": "Berke", "text": "Berke Khan, finado en 1266, foi un l\u00edder mongol da dinast\u00eda de Jochi, o primox\u00e9nito de Xenxis Kan, gobernador do subkhanato da Horda de Ouro e o primeiro pr\u00edncipe mongol en converterse ao islam e declarar unha guerra aberta contra outra dinast\u00eda mongol.\nTraxectoria.\nBaixo as ordes do seu irm\u00e1n, Batu Khan, participou na invasi\u00f3n mongol de Europa, arrasando Rusia, Polonia e Hungr\u00eda e sometendo aos b\u00falgaros do Volga e os Kipchak. Cando G\u00fcy\u00fck foi elixido Gran Khan contra a vontade de Batu, os ex\u00e9rcitos de Berke tiveron que vixiar a banda Leste dos dominios do seu irm\u00e1n.\nUn derviche chamado Saif ud-Din que \u00eda nunha caravana cara Bukhara, foi interrogado por Berke verbo da s\u00faa fe e converteuno nun convencido musulm\u00e1n. O propio Berke converter\u00eda ao seu irm\u00e1n Turkh-timur\nXunto con Sartaq en 1251, e por encargo de Batu, encabezou o ex\u00e9rcito que protexeu a Mongke no seu traslado ao centro do Imperio para ser proclamado Gran Khan polo \"kurultai\". O poder\u00edo e prestixio das s\u00faas tropas e as de Sartaq desprazaron \u00e1 dinast\u00eda de \u00d6g\u00f6dei e Chagatai do poder mongol. Tras a morte de Sartaq, da que alg\u00fans o fan sospeitoso, e o breve reinado de Ulaghchi, gobernou con eficacia a Horda de Ouro. Esmagou os intentos de rebeli\u00f3n dos seus s\u00fabditos liderados por Daniel de Galitzia en 1259 e saqueou Polonia, Lituania, Bulgaria e a Tracia bizantina.\nUn dos fins destas mort\u00edferas correr\u00edas era fornecerse para unha campa\u00f1a b\u00e9lica contra o seu parente Hulagu Khan. Berke convert\u00e9rase ao islam e xurara vingarse do saqueo de Bagdad e da morte do Califa na campa\u00f1a altamente destrutiva de Hulagu Khan contra o Imperio musulm\u00e1n Abasida. Cando Hulagu volveu do \"kurultai\" que elixiu a Khublai Khan como Gran Khan, dirixiuse cara o C\u00e1ucaso. O sobri\u00f1o de Berke, Nogai, derrotouno na batalla do r\u00edo Terek (1262). O conflito continuar\u00eda co fillo de Hulagu Abaqa.\nO mundo estaba por primeira vez diante dunha guerra aberta entre os invencibles descendentes de Xenxis Kan e contemplaban o fin da unidade do Imperio Mongol. Esta guerra freou o avance cara o centro de Europa da Horda de Ouro e supuxo o abandono dos prop\u00f3sitos de consolidar unha fronteira no Mediterr\u00e1neo por parte do Ilkhanato de Hulagu Khan. Terra Santa xa nunca ser\u00eda mongol e Europa, pola s\u00faa vez, comezaba a respirar."}
{"id": "165972", "revid": "89787", "url": "https://gl.wikipedia.org/wiki?curid=165972", "title": "Ib Spang Olsen", "text": "Ib Spang Olsen, nado en \u00d8sterbro o 11 de xu\u00f1o de 1921 e finado en Copenhaguen o 15 de xaneiro de 2012, foi un escritor e ilustrador dinamarqu\u00e9s.\nTraxectoria.\nFoi profesor dende 1943. Estudou m\u00e1is tarde na Academia de Arte de Copenhaguen, entre 1945 e 1949 a grafismo entre 1947 e 1949. Foi o pai do actor Martin Spang Olsen e do realizador cinematogr\u00e1fico Lasse Spang Olsen. Conta con diversos reco\u00f1ecementos, entre eles o Premio Hans Christian Andersen de ilustraci\u00f3n, outorgado en 1972."}
{"id": "165973", "revid": "47401", "url": "https://gl.wikipedia.org/wiki?curid=165973", "title": "Premio Hans Christian Andersen", "text": "O premio Hans Christian Andersen, designado con frecuencia como o \"Pequeno Premio Nobel\" da narrativa infantil, \u00e9 un galard\u00f3n internaci\u00f3nal que se concede, con frecuencia bianual, como reco\u00f1ecemento a unha \u00abcontribuci\u00f3n duradeira \u00e1 literatura infantil e xuvenil\u00bb. Conc\u00e9dese en d\u00faas categor\u00edas: a escritores dende 1952, e a ilustradores dende 1966."}
{"id": "165975", "revid": "98629", "url": "https://gl.wikipedia.org/wiki?curid=165975", "title": "Historia de Montreal", "text": "A historia urbana de Montreal comeza coa fundaci\u00f3n, no esp\u00edrito da contrarreforma francesa, dun ideal de comunidade cat\u00f3lica misioneira en territorio indio que, debido a s\u00faa excepcional posici\u00f3n \u00e1 beira do San Lourenzo, converteuse en pouco tempo nun importante centro do comercio de peles e base de exploraci\u00f3n dos extensos territorios do Canad\u00e1.\nHochelaga ao p\u00e9 do \"Mont R\u00e9al\".\nA grande illa no curso medio do r\u00edo San Lourenzo, xusto onde recibe ao Ottawa, foi lugar de ocupaci\u00f3n por grupos n\u00f3mades amerindios seica dende fai 6000 anos. Concretamente, hai achados arqueol\u00f3xicos do comezo da nosa era e na historia oral dos algonquinos rev\u00e9lase que, no seu avance dende o leste (que os estudosos datan nese tempo), chegaron a unha das s\u00faas m\u00edticas \"illas con forma de tartaruga\" que chamaron o \"Primeiro Lugar de Parada\".\nCara ao ano 1000, pobos iroqueses comezaron a cultivar millo na rexi\u00f3n e nos s\u00e9culos seguintes asent\u00e1ronse en poboados fortificados. As\u00ed, entre os s\u00e9culos XIV e XVI, iroqueses do S.Lourenzo estableceron na illa grande do r\u00edo o poboado de Hochelaga (disque nas inmediaci\u00f3ns da actual Universidade McGill inda que se desco\u00f1ece a localizaci\u00f3n exacta).\nEn 1535 o explorador ao servizo da coroa francesa Jacques Cartier describiu Hochelaga despois de visitar a illa e nomear \"Mont R\u00e9al\" (ou \"Mons Realis\") ao outeiro que dominaba a aldea nativa.\nFundaci\u00f3n misioneira.\nPara cando outro explorador franc\u00e9s, Samuel de Champlain, arribou \u00e1 illa do Mont R\u00e9al ou Royal en 1603 Hochelaga fora xa abandonada. Nunha segunda visita en 1611 escolleu un lugar ao p\u00e9 do outeiro e a beira do r\u00edo San Lourenzo, onde un arroio desembocaba (soterrado en 1832, hoxe a Pointe-\u00e1-Calli\u00e9re ), para un posto de comercio de peles que chamou Place Royale.\nInda que o posto non prosperou Champlain, de regreso en Francia, espallou a oportunidade de evanxelizar aos indios do lugar. Non foi ata 1641, nun contexto de loitas de relixi\u00f3n (o rei Lu\u00eds XIII de Francia s\u00f3 permite aos cat\u00f3licos asentaren nas novas terras), que a idea tomou forma coa constituci\u00f3n da \"Societ\u00e9 de Notre Dame de Montr\u00e9al pour la conversion des sauvages de la Nouvelle France\", e que promove unha expedici\u00f3n duns cincuenta colonos ao mando de Paul Ch. de Maisonneuve para a fundaci\u00f3n ao ano seguinte de Ville Marie no soar abandonado de Place Royale. De seguida comezaron a constru\u00edr un forte como protecci\u00f3n fronte aos que ser\u00edan frecuentes ataques iroqueses. En 1645 a primeira edificaci\u00f3n fora do forte, o hospital H\u00f4tel-Dieu, erixiuse xa na beira norte do arroio St.Pierre, m\u00e1is a salvo de asolagamentos . Pouco a pouco as concesi\u00f3ns a novos colonos (1653 e 1659; 600h en 1663) van aumentando os asentamentos nesa parte, constitu\u00edndo as\u00ed o xermolo da vila que comezar\u00e1 a seres co\u00f1ecida polo nome do outeiro e da illa, Montreal . En 1672, a iniciativa de F.Dollier de Casson superior dos novos propietarios da illa, os sulpicianos, tr\u00e1zase o primeiro entramado de r\u00faas (B.Basset, 3 paralelas ao S.Lourenzo e sete perpendiculares) e in\u00edciase a construci\u00f3n da igrexa de N\u00f4tre Dame, mentres o antigo forte era demolido . A r\u00faa Notre-Dame dev\u00e9n a das residencias burguesas e principais instituci\u00f3ns coa nova Praza de Armas onde a igrexa; a r\u00faa St.Paul, a comercial ligada ao porto coa Praza do Mercado (primitiva de Armas, hoxe Praza Royale).\nO conxunto estaba arrodeado dunha empalizada xa dende 1689 pero a paz acadada coas tribos amerindias en 1701 deu paso a unha ameaza maior, \u00e1 dos brit\u00e1nicos. E as\u00ed, un cinto de murallas (3,5\u00a0km) foi levantado entre 1718 e 1744.\nColonia brit\u00e1nica.\nEn 1760 Montreal rendeuse as tropas brit\u00e1nicas que conquistaron toda a Nova Francia. Non soamente o poder pol\u00edtico sen\u00f3n tam\u00e9n o econ\u00f3mico cambiou de mans. A vila f\u00edxose plural, rematando o per\u00edodo de exclusividade cat\u00f3lica (diocese en 1836 e nova bas\u00edlica de N\u00f4tre Dame na Praza de Armas), e continxentes de inmigraci\u00f3n angl\u00f3fona chegaron a faceres mesmo maioritaria a esa comunidade. Os escoceses en concreto foron unha minor\u00eda influente na construci\u00f3n da cidade do XIX. A poboaci\u00f3n aumentou (9.000h en 1800; 23.000 en 1825; 58.000 en 1852) e a econom\u00eda diversificouse cunha prosperidade crecente (exportaci\u00f3n de trigo ao Reino Unido, a madeira, estaleiros, a banca coa r\u00faa St.Jacques (ou St.James) coma nervio financeiro, inda que o comercio de peles seguiu sendo a base).\nAs murallas foron demolidas entre 1804 e 1817 para integrar os arrabaldes (\"faubourgs\") \u00f3 redor da vila, onde viv\u00edan fundamentalmente as clases populares franc\u00f3fonas .\nMetr\u00f3pole portuaria e industrial na segunda metade do s\u00e9culo XIX.\nPero a infraestrutura decisiva no desenvolvemento de Montreal foi a construci\u00f3n do Canal de Lachine (1825). A cidade era o \u00faltimo porto navegable do San Lourenzo a causa dos r\u00e1pidos de Lachine uns quil\u00f3metros ao sur. O canal vir\u00eda a faceres posible a continuaci\u00f3n do tr\u00e1fico cara ao interior, o Alto Canad\u00e1 (convertendo o porto nun dos principais de Am\u00e9rica do Norte), ademais de seres o berce da forte industrializaci\u00f3n da cidade . Xunto co ferrocarril e a consecuci\u00f3n do estatuto de municipalidade (1831) foron as bases dun enorme crecemento e modernizaci\u00f3n . Soamente entre 1850 e 1860 a cidade case que dobra a s\u00faa poboaci\u00f3n ata os 100.000 habitantes (a maior\u00eda franc\u00f3fonos restablecendo o equilibrio ling\u00fc\u00edstico) o que fixo dela a primeira urbe do Canad\u00e1 e que fora elixida brevemente capital da colonia entre 1844 e 1849. \nUnha primeira ponte sobor do r\u00edo (Ponte Victoria, 1859) que a conectaba con Nova York converteu a Montreal nun importante n\u00f3 ferroviario (despois sede da Canadian Pacific en 1880). \nEn 1876 o que dende o inicio fora o signo de identidade xeogr\u00e1fica e topon\u00edmica da cidade, o Mont Royal, foi preservado coma gran parque urbano (plan do paisaxista Frederick Law Olmsted ), favorecendo o desenvolvemento urban\u00edstico ao seu redor. De feito, Montreal anexionouse entre 1883 e 1893 varias municipalidades veci\u00f1as (fundamentalmente franc\u00f3fonas que recuperaron a maior\u00eda ling\u00fc\u00edstica) o que constataba un imparable crecemento metropolitano (267.000h en 1900, 400.000 na \u00e1rea ; 16 novas anexi\u00f3ns entre 1905 e 1914, 618.000h en 1921, 774.000 na \u00e1rea ).\nNo centro hist\u00f3rico (\"Vieux Montr\u00e9al\"), o novo edificio do Mercado de Bonsecours (1847) na ribeira xunto \u00e1 Praza Jacques Cartier (que fora praza do mercado dende 1807), e o novo \"Hotel de Ville\" (concello, 1878) entre a anterior e o \"Champ de Mars\" (coa r\u00faa N\u00f4tre Dame polo medio) conforman outro coraz\u00f3n, ao norte da Praza de Armas e N\u00f4tre Dame, da urbe do cambio de s\u00e9culo .\nEntre 1861 e a Gran Depresi\u00f3n de 1929 Montreal viviu a s\u00faa \"idade de ouro\". O \"boom\" do trigo de fins de s\u00e9culo do que a cidade era a terminal (maior porto de gran do mundo) e o gran desenvolvemento bancario a reafirmaron coma centro econ\u00f3mico do Canad\u00e1.\nS\u00e9culo XX.\nPor\u00e9n, ao longo do s\u00e9culo XX a progresiva vinculaci\u00f3n econ\u00f3mica do pa\u00eds cos Estados Unidos ademais do incremento de poboaci\u00f3n no oeste canadense tiveron en Toronto unha situaci\u00f3n m\u00e1is vantaxosa. Disque, co efecto engadido da incerteza provocada polo auxe do movemento separatista do Quebec e as liortas entre os dous grupos ling\u00fc\u00edsticos maioritarios, foron producindo aos poucos que Montreal perdera a s\u00faa predominancia.\nAs\u00ed e todo, a metade do s\u00e9culo v\u00eda a cidade tender ambiciosas infraestruturas (novas pontes sobor do San Lourenzo como a Ponte Jacques Cartier, 1930 ; t\u00faneles ferroviarios baixo a urbe e o Mont Royal), erixir ra\u00f1aceos no \"downtown\" ao suroeste do centro hist\u00f3rico e mesmo organizar unha exposici\u00f3n universal (1967) e os Xogos Ol\u00edmpicos de 1976."}
{"id": "165981", "revid": "23204", "url": "https://gl.wikipedia.org/wiki?curid=165981", "title": "Unha de romanos", "text": "Unha de romanos foi unha serie de humor da Televisi\u00f3n de Galicia que se emitiu en 1991.\nDesenvolvemento.\nEra unha serie de humor disparatado na que a acci\u00f3n cambiaba entre o mundo actual e o da chegada dos romanos a Galicia. Ademais da parte de ficci\u00f3n contaba cun segmento de c\u00e1mara oculta presentado por Tet\u00e9 Delgado."}
{"id": "165985", "revid": "1888", "url": "https://gl.wikipedia.org/wiki?curid=165985", "title": "Manuel Bergueiro L\u00f3pez", "text": ""}
{"id": "165987", "revid": "1131", "url": "https://gl.wikipedia.org/wiki?curid=165987", "title": "Estadio Las Gaunas", "text": "O Estadio Municipal Las Gaunas \u00e9 un estadio de f\u00fatbol espa\u00f1ol da cidade de Logro\u00f1o. Inaugurouse o 28 de febreiro de 2002 e serve de local \u00e1 Uni\u00f3n Deportiva Logro\u00f1\u00e9s e \u00e1 Sociedad Deportiva Logro\u00f1\u00e9s. Ten capacidade para 16.000 espectadores."}
{"id": "165988", "revid": "895", "url": "https://gl.wikipedia.org/wiki?curid=165988", "title": "Las Gaunas", "text": ""}
{"id": "165991", "revid": "1888", "url": "https://gl.wikipedia.org/wiki?curid=165991", "title": "Lu\u00eds Carr\u00e9 Alvarellos", "text": ""}
{"id": "165992", "revid": "1888", "url": "https://gl.wikipedia.org/wiki?curid=165992", "title": "Lu\u00eds G. Vicencio", "text": ""}
{"id": "165994", "revid": "98629", "url": "https://gl.wikipedia.org/wiki?curid=165994", "title": "Laurent Garnier", "text": "Laurent Garnier, tam\u00e9n co\u00f1ecido como Choice, nado en Boulogne-sur-Seine o 1 de febreiro de 1966, \u00e9 un produtor e DJ franc\u00e9s de m\u00fasica techno. Comezou a pinchar en Manchester a finais da d\u00e9cada de 1980, e nos anos seguintes tivo unha progresi\u00f3n no seu estilo musical, pasando do deep house e Detroit techno \u00e1 versi\u00f3n m\u00e1is pura do acid/trance e mesmo temas de jazz. Comezou a producir e editar os seus \u00e1lbums a comezos da d\u00e9cada de 1990.\nTraxectoria.\nLaurent Garnier iniciouse no mundo dos \"clubs\" co seu irm\u00e1n a finais da d\u00e9cada de 1970 en Par\u00eds, onde viv\u00eda coa s\u00faa familia. Amais da m\u00fasica disco escoitaba outros x\u00e9neros contempor\u00e1neos, como o reggae, funk ou punk. Con 16 anos comezou a gravar e mezclar a s\u00faa m\u00fasica en casetes. En 1984 comezou a traballar de camareiro na embaixada francesa en Londres, e despois de ano e medio mudouse a Manchester en 1986. En Inglaterra descubriu o incipiente boom da escena house, e comezou a pinchar.\nEn 1987 descubriu o club The Ha\u00e7ienda e ao seu DJ residente, Mike Pickering. Os estilos de Chicago House e Detroit Techno estaban a acadar moita popularidade, e Garnier comezou a mezclar en The Ha\u00e7ienda baixo o nome de DJ Pedro. Garnier foi un dos primeiros en pinchar house estadounidense en Gran Breta\u00f1a, e axi\u00f1a acadou sona como un dos DJs m\u00e1is famosos da escena de Madchester a finais dos 80. Influ\u00edu en grupos como The Stone Roses ou Happy Mondays \u00e1 hora de inclu\u00edr ritmos house na m\u00fasica rock.\nEn 1988 regresou a Francia para facer o servizo militar. En Nova York co\u00f1eceu a Frankie Knuckles. Garnier regresou a Francia, organizando as festas \"Wake Up\" no club Rex de Par\u00eds durante tres anos. En 1992 fixo unha sesi\u00f3n de tres noites no festival Sir Henry's de Cork. Nesta etapa tam\u00e9n tocou en clubs como o Palace ou o Boy e pinchou en festas \"rave\", e comezou a gravar discos. Lanzou \"French Connection\" e o EP \"Bout de Souffle\" para o selo FNAC. Despois fundou o seu propio selo, F Communications, xunto a Eric Morand un amigo seu que tam\u00e9n traballara para FNAC.\nA comezos e mediados dos 90 Garnier pinchou frecuentemente nas sesi\u00f3ns \"Open all hours\" dos venres no club Ministry of Sound de Londres, e foi residente no club The End at\u00e9 o seu peche en xaneiro de 2009.\nPublicou o seu primeiro LP, \"Shot in the Dark\", en 1995. O segundo, \"30\", apareceu en 1997 e inclu\u00eda un dos seus grandes \u00e9xitos, \"Crispy Bacon\". \"30\" foi seguido polo \u00e1lbum retrospectivo \"Early Works\". Logo de diversas actuaci\u00f3ns por todo mundo a finais dos 90, regresou \u00e1 produci\u00f3n con \"Unreasonable Behaviour\", editado a comezos de 2000, que inclu\u00eda unha das pezas m\u00e1is co\u00f1ecidas do DJ, \"The Man with the Red Face\". En 2005 editou \"The Cloud Making Machine\", un disco de m\u00fasica electr\u00f3nica menos focalizado no dance. En 2006 publicou \"Retrospective\", que inclu\u00eda obras orixinais, remesturas e edici\u00f3ns limitadas. En 2009 editou \"Tales of a Kleptomaniac\".\nGarnier colaborou con System 7 e tocou en directo numerosas veces con Bugge Wesseltoft, que \u00e1 s\u00faa vez colanorou en \"Public Outburst\" e \"Retrospective\"."}
{"id": "165995", "revid": "1131", "url": "https://gl.wikipedia.org/wiki?curid=165995", "title": "Casa das Atochas", "text": "A Casa das Atochas foi un centro social okupado do barrio coru\u00f1\u00e9s de Monte Alto.\nHistoria.\nNaceu en marzo de 2008 coa ocupaci\u00f3n dun inmoble de baixo e catro andares no n\u00famero 14 da r\u00faa Atocha Alta. Funcionou de maneira asemblearia e autoxestionada, e serviu de espazo aberto de acollida de actividades e asociaci\u00f3ns culturais e pol\u00edticas. En decembro de 2010 unha sentenza xudicial determinou o desaloxo do centro. O edificio foi desaloxado en abril de 2011 e demolido en 2014.\nO seu voceiro era a publicaci\u00f3n \"Lume!\"."}
{"id": "165996", "revid": "1822", "url": "https://gl.wikipedia.org/wiki?curid=165996", "title": "Gadus pollachius", "text": ""}
{"id": "165997", "revid": "111586", "url": "https://gl.wikipedia.org/wiki?curid=165997", "title": "Os Mutantes", "text": "Os Mutantes \u00e9 unha banda brasileira de rock psicod\u00e9lico formada durante o Tropicalismo no ano 1966, en S\u00e3o Paulo, por Arnaldo Baptista (baixo, teclado, voces), Rita Lee (voces) e S\u00e9rgio Dias (guitarra, baixo, vocs). Tam\u00e9n participaron do grupo Liminha (baixista) e Dinho Leme (bater\u00eda).\nA banda \u00e9 considerada un dos principais grupos do rock brasileiro. Al\u00e9n do innovador uso de \"feedback\", distorsi\u00f3n e trucos de estudio de todos os tipos, Os Mutantes foron os pioneiros na mestura do rock and roll con elementos musicais e tem\u00e1ticos brasileiros. Outra caracter\u00edstica do grupo era a irreverencia. Se antes dos Mutantes, o x\u00e9nero no Brasil era basicamente imitativo, a partir do pioneirismo de Arnaldo, S\u00e9rgio e Rita, abriuse o cami\u00f1o do hibridismo.\nOs Mutantes iniciou as s\u00faas actividades en 1966 como un tr\u00edo, cando se presentaron nun programa de TV Record, e separouse en 1978, quedando s\u00f3 S\u00e9rgio Dias como integrante orixinal. Ao longo destes doce anos, gravaron nove \u00e1lbums (dous deles editados na d\u00e9cadas dos 90). Nesa d\u00e9cada a banda foi reco\u00f1ecida no escenario do rock nacional e internacional pola s\u00faa importancia como un dos grupos m\u00e1is creativos, din\u00e1micos, radicais e talentosos da era psicod\u00e9lica e da historia da m\u00fasica brasileira e mundial.\nA banda reuniuse no ano 2006 para a realizaci\u00f3n dunha xira, e no ano 2010 realizou un concerto en Vigo no festival \"Vigo Transforma\"."}
{"id": "165998", "revid": "1131", "url": "https://gl.wikipedia.org/wiki?curid=165998", "title": "\u00c1nxel Romero Cerdeiri\u00f1a", "text": "\u00c1nxel Romero Cerdeiri\u00f1a, nado en Ri\u00f3s o 3 de decembro de 1901 e finado o 22 de febreiro de 1987, foi un notario, escritor e pol\u00edtico galego.\nTraxectoria.\nFormado en Ourense con Marcelo Mac\u00edas e Ant\u00f3n Losada Di\u00e9guez, estudou Dereito na Universidade de Santiago de Compostela onde foi presidente da tuna compostel\u00e1 e compa\u00f1eiro de Ferm\u00edn Bouza-Brey.\nFoi socio fundador do Seminario de Estudos Galegos. Colaborou en \"N\u00f3s\", \"Lar\" e \"Lareira\", e publicou en 1926 a novela curta \"O karma de Farruco Filgueira\". Posteriormente aprobou oposici\u00f3ns e estableceuse como notario.\nFoi candidato nas Elecci\u00f3ns Xerais de 1931 e Elecci\u00f3ns Xerais de 1931 por Acci\u00f3n Republicana, partido de Manuel Aza\u00f1a.\nDirixiu o Lar Gallego de Valencia e a s\u00faa publicaci\u00f3n: \"Lareira\" (1950-1953). Foi correspondente da Real Academia Galega.\nEn 1977 acordouse a s\u00faa xubilaci\u00f3n forzosa como notario de Madrid por ter cumprida a idade regulamentaria."}
{"id": "165999", "revid": "89787", "url": "https://gl.wikipedia.org/wiki?curid=165999", "title": "Anonymous (colectivo)", "text": "Anonymous \u00e9 un pseud\u00f3nimo baixo o que act\u00faa un grupo social ou movemento nado en Internet. Representa as acci\u00f3ns de moitos usuarios dunha comunidade que usan a rede de maneira literalmente an\u00f3nima. Anonymous \u00e9 considerado xeralmente como un termo que agrupa membros de certas subculturas de Internet, os cales se centran en obxectivos controvertidos, como o hackeado de p\u00e1xinas web de empresas, instituci\u00f3ns ou persoas que dificultan o libre intercambio da rede."}
{"id": "166000", "revid": "865", "url": "https://gl.wikipedia.org/wiki?curid=166000", "title": "Kings of Leon", "text": "Kings of Leon \u00e9 unha banda estadounidense procedente de Mt. Juliet, Tennessee formada por tres irm\u00e1ns, Caleb Followill (voz e guitarra), Nathan Followill (bater\u00eda, percusi\u00f3n e coros) e Jared\" Followill (baixo, coros e teclados), e un curm\u00e1n, Matthew Followill (guitarra, coros e piano). Formouse no ano 1999 e as s\u00faas influencias van do rock sure\u00f1o e o indie rock ata o blues.\nKings of Leon conseguiron \u00e9xito inicialmente no Reino Unido con nove sinxelos que entraron no top 40 dese pa\u00eds, ga\u00f1ando dous premios BRIT en 2008, e conseguindo que os tres dos seus \u00e1lbums estivesen no top 5 da lista brit\u00e1nica de \u00e1lbums. O seu terceiro disco, \"Because of the Times\", tam\u00e9n conseguir\u00eda acadar o n\u00famero 1. Despois de editar \"Only by the Night\" en setembro do 2008 conseguir\u00eda o \u00e9xito no seu pa\u00eds natal, os Estados Unidos. Os sinxelos \"Sex on Fire\", \"Use Somebody\" e \"Notion\" chegaron ao primeiro posto da lista \"Hot Modern Rock Tracks\". O seu quinto \u00e1lbum, \"Come Around Sundown\", foi lanzado o 18 de outubro do 2010."}
{"id": "166001", "revid": "83328", "url": "https://gl.wikipedia.org/wiki?curid=166001", "title": "G\u00e1didos", "text": "Os g\u00e1didos (familia \"Gadidae\") son peixes mari\u00f1os da orde Gadiformes. Incl\u00fae especies de grande importancia comercial coma o bacallau, burro, merl\u00e1n, abadexo ou a faneca, e constit\u00fae a segunda familia, despois dos clupeidos, en volume mundial de pesca..\nO nome procede do lat\u00edn \"gadus\", nome dun peixe indeterminado, probabelmente un gadiforme, e este do grego antigo \u03b3\u03ac\u03b4\u03bf\u03c2 \"g\u00e1dos\", co mesmo significado.\nAparecen por primeira vez no rexistro f\u00f3sil no Oligoceno, a metade do Era Terciaria .\nAnatom\u00eda.\nSon todos peixes fusiformes, con tres aletas dorsais e d\u00faas anais, todas elas sen espi\u00f1as, coa base das aletas p\u00e9lvicas por diante das pectorais. Presentan dentes no \u00f3so v\u00f3mer da boca e adoitan ter barbas na queixada inferior. Alcanzan tama\u00f1os m\u00e1ximos de ata 2 m no caso do \"Gadus morhua\".\nH\u00e1bitat e forma de vida.\nOs membros desta familia distrib\u00faense fundamentalmente poas zonas circunpolares e augas temperadas, principalmente no hemisferio norte.\nA maior\u00eda das especies son bentopel\u00e1xicas e alim\u00e9ntanse doutros peixes e invertebrados. Resulta com\u00fan que os exemplares xuven\u00eds se agrupen en grandes bancos que migran longas distancias.\nTaxonom\u00eda.\nConsid\u00e9rase que a familia \"Gadidae\" div\u00eddese nun total de 24 especies v\u00e1lidas, agrupadas en 13 x\u00e9neros (FishBase):"}
{"id": "166004", "revid": "865", "url": "https://gl.wikipedia.org/wiki?curid=166004", "title": "Arab on Radar", "text": "Arab on Radar foi unha banda de noise rock procedente de Providence, Rhode Island fundada no ano 1997. A banda desfar\u00edase en outubro do ano 2002. Os seus membros formar\u00edan os grupos The Chinese Stars, Athletic Automaton e Made in Mexico. No ano 2010 a banda reformouse e ten a intenci\u00f3n de editar un novo \u00e1lbum.\nBiograf\u00eda.\nO primeiro concerto de Arab on Radar foi na cafeter\u00eda do campus da universidade de Rhode Island. O primeiro son da banda caracteriz\u00e1base por distorsi\u00f3ns moi densas, li\u00f1as de baixo repetitivas, ritmos de bater\u00eda 4/4, e d\u00faas guitarras ensordecedoras que empregaban melod\u00edas contrastadas e acordes case ao un\u00edsono, que fixo que os comparasen con The Contortions. Nos seus directos adoitaban a cuspir ao p\u00fablico, a facer parodias sobre a trisom\u00eda e a espirse completamente.\nDespois da sa\u00edda de Andrea Fiset, a banda desenvolveu un son m\u00e1is tradicional e comezaron a ser comparados (\u00e1s veces de xeito despectivo) con Sonic Youth. Arab on Radar poden ser considerados un dos causantes do revivalismo do no wave (tam\u00e9n chamado neo-no wave), unha escena que comezou a ga\u00f1ar popularidade con bandas como Lightning Bolt e The Locust a principios do s\u00e9culo XXI.\nThree One G editou un DVD de Arab On Radar titulado \"Sunshine for Shady People\" no ano 2008. Nel incl\u00faese un pequeno documental e imaxes dun feixe de concertos da banda.\nO 13 de abril do 2010 Justin Pearson anunciou na s\u00faa p\u00e1xina de Facebook que Arab on Radar reform\u00e1rase. O 16 de abril Skin Graft Records anuncou que a banda tocar\u00eda no \"Dude Fest 2010\", e que a esa actuaci\u00f3n seguir\u00edanlle m\u00e1is datas. O grupo realizou unha xira pola costa leste estadounidense, por\u00e9n cancelaron as s\u00faas datas na costa oeste e as sesi\u00f3ns de gravaci\u00f3n do seu novo \u00e1lbum por raz\u00f3ns desco\u00f1ecidas.\nO 8 de setembro de 2011, o guitarrista Jeff Schneider anunciou no Facebook da banda o resto dos membros de Arab on Radar crearan o grupo Doomsday Student sen el, amosando a s\u00faa decepci\u00f3n pola traiz\u00f3n dos seus antigos compa\u00f1eiros."}
{"id": "166005", "revid": "89787", "url": "https://gl.wikipedia.org/wiki?curid=166005", "title": "Biography", "text": "Biography \u00e9 unha serie documental de que comezou a emitirse en 1987.\nDesenvolvemento.\n\"Biography\" bas\u00e9ase nunha serie hom\u00f3nima que se emitiu en sindicaci\u00f3n de 1961 a 1963 producida por David L. Wolper e presentada por Mike Wallace, a A&amp;E Network reemitiu m\u00e1is tarde a serie e comezou a producir a s\u00faa propia serie documental sobre biograf\u00edas en 1987 co mesmo nome, na serie mest\u00faranse t\u00e9cnicas propias dos noticieiros con outras dos dramas da televisi\u00f3n e co estilo dos programas de non ficci\u00f3n da PBS pero dun xeito convencional e melodram\u00e1tico . O primeiro episodio estivo dedicado a Buster Keaton, convivindo en episodios posteriores grandes personaxes hist\u00f3ricas como Abraham Lincoln ou Cal\u00edgula, de ficci\u00f3n como Superman ou Santa Claus, l\u00edderes pol\u00edticos, sociais ou relixiosos da actualidade como Xo\u00e1n Paulo II, empresarios como Arthur Blank, xente da industria do entretemento como Elvis Presley ou Gene Tierne ou personaxes populares como Britney Spears, o que provocou algunhas cr\u00edticas. En 1999 A&amp;E dediciu crear unha canle especializada en biograf\u00edas, The Biography Channel, en agosto de 2006 A&amp;E deixou de emitir \"Biography\", emit\u00edndose os episodios novos exclusivamente en The Biography Channel., a\u00ednda que segue a emitir cap\u00edtulos vellos os domingos pola ma\u00f1\u00e1.. Os presentadores da serie foron Peter Graves, Jack Perkins e Harry Smith, e desde 2003 \u00e9 a voz de Neil Ross a que presenta a serie."}
{"id": "166007", "revid": "22570", "url": "https://gl.wikipedia.org/wiki?curid=166007", "title": "Indalecio Varela Lenzano", "text": "Indalecio Varela Lenzano, nado na Coru\u00f1a o 10 de abril de 1856 e finado en Ourense o 14 de xu\u00f1o de 1940, foi un music\u00f3logo e cr\u00edtico musical galego.\nTraxectoria.\nViviu en Lugo, onde traballou como funcionario da Deputaci\u00f3n Provincial dedic\u00e1ndose aos estudos musicais e a actividades art\u00edsticas e culturais. Estudou solfexo e canto con Xo\u00e1n Montes co que mantivo unha grande amizade. Foi un dos fundadores da Real Academia Galega."}
{"id": "166008", "revid": "23204", "url": "https://gl.wikipedia.org/wiki?curid=166008", "title": "Fran Pedreira", "text": "Fran Pedreira, nado en Barcelona en 1976 \u00e9 un ilustrador e dese\u00f1ador gr\u00e1fico galego. \u00c9 residente en Santiago de Compostela. Estudou animaci\u00f3n 3D, dese\u00f1o vectorial, fotograf\u00eda, dese\u00f1o web e hardware, entre outros. Traballa como ilustrador."}
{"id": "166009", "revid": "1131", "url": "https://gl.wikipedia.org/wiki?curid=166009", "title": "Cabra con s\u00edncopes", "text": "Unha cabra con s\u00edncopes \u00e9 un tipo de cabra dom\u00e9stica cun problema muscular que lle paraliza todo o corpo durante aproximadamente dez segundos cando o animal est\u00e1 en movemento. A\u00ednda que non sofre padecemento f\u00edsico, o resultado a longo prazo destes esvaecementos ou s\u00edncopes \u00e9 a magoadura severa dos costais. Esta doenza \u00e9 causada por unha desorde xen\u00e9tica hereditaria chamada \"mioton\u00eda conx\u00e9nita\"."}
{"id": "166011", "revid": "23204", "url": "https://gl.wikipedia.org/wiki?curid=166011", "title": "Yasunari Kawabata", "text": "Yasunari Kawabata (\u5ddd\u7aef \u5eb7\u6210, \u304b\u308f\u3070\u305f \u3084\u3059\u306a\u308a), nado en Osaca o 11 de xu\u00f1o de 1899 e finado o 16 de abril de 1972, foi un escritor xapon\u00e9s, o primeiro dese pa\u00eds en ga\u00f1ar o premio Nobel de Literatura en 1968.\nTraxectoria.\nEn 1920 ingresou na Universidade de Toquio na carreira de Literatura en lingua inglesa, e un ano despois cambia \u00e1 de Literatura do Xap\u00f3n. Sendo estudante publicou alg\u00fans dos seus traballos, cos que se abriu cami\u00f1o no mundo literario."}
{"id": "166013", "revid": "25871", "url": "https://gl.wikipedia.org/wiki?curid=166013", "title": "Robert Woonton", "text": "Robert Woonton, nado en 1949 en Manihiki, \u00e9 un pol\u00edtico das Illas Cook que foi o seu primeiro ministro do 11 de febreiro de 2002 ata o 11 de decembro de 2004.\nTraxectoria.\nWoonton estudou medicina en Fidxi, exercendo en hospitais de Wellington e Rarotonga, \u00e9 membro do Partido Dem\u00f3crata, e foi elixido deputado no Parlamento pola illa de Manihiki por primeira vez en 1994, nomeado ministro de Asuntos Exteriores Affaires, Inmigraci\u00f3n, Recursos mari\u00f1os e Agricultura en 1999 no goberno de coalici\u00f3n de Terepai Maoate. Converteuse en primeiro ministro ao cesar Terepai Maoate, tras a perda dun voto de confianza. promovido por el e formou un goberno de coalici\u00f3n con membros dos tres partidos presentes no Parlamento. Nas elecci\u00f3ns celebradas en setembro de 2004 o partido de Woonton logrou a maior\u00eda absoluta, pero o propio Woonton perdeu o seu escano en favor de Henry Puna e Robert Woonton foi substitu\u00eddo por Jim Marurai \u00e1 fronte do goberno en decembro. M\u00e1is tarde ocupou o posto de Alto Comisionado en Nova Zelandia pero cesou o 3 de marzo de 2007 por acusaci\u00f3ns de negociar con deputados a formaci\u00f3n dunha maior\u00eda alternativa para formar un novo goberno."}
{"id": "166015", "revid": "1822", "url": "https://gl.wikipedia.org/wiki?curid=166015", "title": "Gadidae", "text": ""}
{"id": "166016", "revid": "1822", "url": "https://gl.wikipedia.org/wiki?curid=166016", "title": "Gadus morhua", "text": ""}
{"id": "166017", "revid": "22570", "url": "https://gl.wikipedia.org/wiki?curid=166017", "title": "Pieperrace", "text": "A Pieperrace \u00e9 unha regata de vela que se celebra anualmente nos Pa\u00edses Baixos desde 1985 e na que compiten veleiros tradicionais.\nDesenvolvemento.\nA Peperrace ten lugar na primeira semana de abril en Volendam, na provincia de Holanda Setentrional, e dura dous d\u00edas. Os barcos compiten en diversas categor\u00edas: cl\u00edpers grandes e pequenos, tjalk grandes e pequenos, aak, sk\u00fbtsje, barcos de pesca e libre. A competici\u00f3n \u00e9 unha homenaxe aos kwak, grandes barcos de pesca, que se constru\u00edron en Volendam de 1943 e 1945 para traer patacas desde Frisia e que serv\u00edan tam\u00e9n para fornecer os hospitais de \u00c1msterdan."}
{"id": "166018", "revid": "23204", "url": "https://gl.wikipedia.org/wiki?curid=166018", "title": "Mel Gibson", "text": "Mel Colm-Cille Gerard Gibson, nado en Peekskill (Estado de Nova York) o 3 de xaneiro de 1956, \u00e9 un actor, guionista, produtor e director de cine estadounidense de orixe irlandesa.\nTraxectoria.\nGibson mudouse coa s\u00faa familia a Sidney cando ti\u00f1a doce anos e al\u00ed estudou no Instituto Nacional de Arte Dram\u00e1tica, despois de aparecer na serie de filmes \"Mad Max, salvaxes de autoestrada\" e \"Arma letal\" f\u00edxose famoso. En 1995 dirixiu, produciu e protagonizou \"Braveheart\" que ga\u00f1ou cinco Oscar. No ano 2004 dirixiu e produciu \"The Passion of the Christ\", un filme pol\u00e9mico a\u00ednda que exitoso, onde se relatan as \u00faltimas horas na vida de Xes\u00fas Cristo."}
{"id": "166019", "revid": "56817", "url": "https://gl.wikipedia.org/wiki?curid=166019", "title": "Peneira (hom\u00f3nimos)", "text": "A palabra peneira pode designar:\n\"A Peneira\", unha revista editada en Ponteareas."}
{"id": "166020", "revid": "85894", "url": "https://gl.wikipedia.org/wiki?curid=166020", "title": "Sara Gilbert", "text": "Sara Gilbert, nada o 29 de xaneiro de 1975 en Santa Monica (California), \u00e9 unha actriz e presentadora de televisi\u00f3n estadounidense.\nTraxectoria.\nGilbert \u00e9 co\u00f1ecida pola s\u00faa interpretaci\u00f3n de Darlene Conner-Healy na comedia de situaci\u00f3n \"Roseanne\" (1988-1997). No ano 2010 creou e copresenta o talk show \"The Talk\" que trata sobre temas de actualidade e que pretende dar unha visi\u00f3n desde a perspectiva das nais."}
{"id": "166021", "revid": "83328", "url": "https://gl.wikipedia.org/wiki?curid=166021", "title": "Muralismo", "text": "O muralismo \u00e9 un movemento art\u00edstico orixinariamente mexicano de principios do s\u00e9culo XX que se distingue por ter un fin educativo. Este fin educativo considerouse esencial para poder lograr unificar a M\u00e9xico despois da revoluci\u00f3n. Gran parte destes artistas, debido ao contexto que se viv\u00eda na post-revoluci\u00f3n, tivo unha grande influencia das ideas marxistas por iso a trav\u00e9s dos murais proxectouse a situaci\u00f3n social e pol\u00edtica do M\u00e9xico post-revolucionario."}
{"id": "166022", "revid": "23204", "url": "https://gl.wikipedia.org/wiki?curid=166022", "title": "Jos\u00e9 Clemente Orozco", "text": "Jos\u00e9 Clemente Orozco, nado no estado de Xalisco o 23 de novembro de 1883 e finado na Cidade de M\u00e9xico o 7 de setembro de 1949, foi un muralista e lit\u00f3grafo mexicano. Graduado na Escola Nacional de Agricultura de M\u00e9xico, estudou m\u00e1is tarde matem\u00e1ticas e debuxo arquitect\u00f3nico."}
{"id": "166023", "revid": "15490", "url": "https://gl.wikipedia.org/wiki?curid=166023", "title": "David Alfaro Siqueiros", "text": "Jos\u00e9 de Jes\u00fas Alfaro Siqueiros, m\u00e1is co\u00f1ecido como David Alfaro Siqueiros ou simplemente Siqueiros, nado na Cidade de M\u00e9xico o 29 de decembro de 1896 e finado en Cuernavaca o 6 de xaneiro de 1974, foi un pintor e militar mexicano. \u00c9 considerado un dos tres expo\u00f1entes do muralismo mexicano xunto con Diego Rivera e Jos\u00e9 Clemente Orozco."}
{"id": "166024", "revid": "56817", "url": "https://gl.wikipedia.org/wiki?curid=166024", "title": "Pete Burns", "text": "Peter \"Pete\" Burns, nado o 5 de agosto de 1959 en Port Sunlight, Bebington, (Wirral) e finado o 23 de outubro de 2016, foi un cantautor ingl\u00e9s, co\u00f1ecido polo seu traballo como l\u00edder da banda dance Dead or Alive, coa cal logrou salient\u00e1bel \u00e9xito en 1985 co seu hit \"You Spin Me Round (Like a Record)\"."}
{"id": "166025", "revid": "25871", "url": "https://gl.wikipedia.org/wiki?curid=166025", "title": "Exeter Chiefs", "text": "Exeter Chiefs \u00e9 un club profesional ingl\u00e9s de rugby, con sede na cidade de Exeter, e que ascendeu por vez primeira na s\u00faa historia \u00e1 Aviva Premiership na tempada 2009/10. O equipo xoga en Sandy Park, un estadio con capacidade para 10.744 persoas.\nA\u00ednda que o club foi creado en 1871, a maior\u00eda da historia do club transcorreu nas categor\u00edas inferiores do rugby ingl\u00e9s, sendo un club non profesional. O desexo do Exeter Chiefs por converterse nun club profesional e por acadar a m\u00e1xima categor\u00eda lim\u00edtase \u00e1s \u00faltimas tempadas.\nO club debutou na tempada 2010-11 na Premiership inglesa logo de bater ao Bristol nunha eliminatoria de promoci\u00f3n a dobre encontro en maio do 2010. Coa s\u00faa presenza na m\u00e1xima categor\u00eda do rugby ingl\u00e9s, tam\u00e9n debutou en competici\u00f3ns europeas, concretamente na European Challenge Cup, e participou na Anglo-Welsh Cup. A s\u00faa primeira participaci\u00f3n na Premiership rematou cun 8\u00ba posto, mentres que a segunda rematou cun 5\u00ba posto, e polo tanto a piques de participar nas eliminatorias semifinais polo t\u00edtulo de liga."}
{"id": "166026", "revid": "25871", "url": "https://gl.wikipedia.org/wiki?curid=166026", "title": "Kari Tapio", "text": "Kari Tapio, nado en Suonenjoki o 22 de novembro de 1945 e finado en Espoo o 7 de decembro de 2010, foi un cantante fin\u00e9s especializado en schlager. Durante as d\u00e9cadas de 1970 e 1980 foi un dos cantautores m\u00e1is populares do seu pa\u00eds, e permaneceu en activo durante 38 anos."}
{"id": "166027", "revid": "56817", "url": "https://gl.wikipedia.org/wiki?curid=166027", "title": "Schlager", "text": "Schlager \u00e9 un x\u00e9nero de m\u00fasica popular, cuxos inicios se remontan \u00e1 d\u00e9cada de 1950 en Alema\u00f1a, e que \u00e9 frecuente en moitas zonas de Europa, predominando no norte, a rexi\u00f3n de Escandinavia, a propia Alema\u00f1a e Austria, os pa\u00edses b\u00e1lticos etc\u00e9tera, e con menos repercusi\u00f3n en Francia e Pa\u00edses Baixos. As canci\u00f3ns poden ser baladas doces, de melod\u00eda simple e f\u00e1cil de lembrar. Predomina nos temas o amor, os sentimentos e a melancol\u00eda. A variante do norte, sobre todo en Finlandia, axusta elementos do folk n\u00f3rdico e eslavo. Un exemplo disto \u00faltimo \u00e9 o cantante fin\u00e9s Kari Taipo."}
{"id": "166028", "revid": "1888", "url": "https://gl.wikipedia.org/wiki?curid=166028", "title": "Sebasti\u00e1n Mart\u00ednez Risco y Mac\u00edas", "text": ""}
{"id": "166029", "revid": "387", "url": "https://gl.wikipedia.org/wiki?curid=166029", "title": "Heliofunda", "text": ""}
{"id": "166030", "revid": "1888", "url": "https://gl.wikipedia.org/wiki?curid=166030", "title": "Sebasti\u00e1n Mart\u00ednez Risco", "text": ""}
{"id": "166031", "revid": "387", "url": "https://gl.wikipedia.org/wiki?curid=166031", "title": "Bow Shock", "text": ""}
{"id": "166032", "revid": "387", "url": "https://gl.wikipedia.org/wiki?curid=166032", "title": "Corrente heliosf\u00e9rica difusa", "text": ""}
{"id": "166034", "revid": "1410", "url": "https://gl.wikipedia.org/wiki?curid=166034", "title": "Super Furry Animals", "text": "Super Furry Animals \u00e9 unha banda galesa con inclinaci\u00f3ns cara o rock sicod\u00e9lico e a experimentaci\u00f3n electr\u00f3nica. Dende a s\u00faa fundaci\u00f3n en Cardiff no ano 1993, a banda estivo formada por Gruff Rhys (voz, guitarra), Huw Bunford (voz, guitarra), Guto Pryce (baixo), Cian Ciaran (teclados, sintetizadores, electr\u00f3nica, guitarra ocasional, voz) e Dafydd Ieuan (bater\u00eda, voz)."}
{"id": "166035", "revid": "98629", "url": "https://gl.wikipedia.org/wiki?curid=166035", "title": "Xo\u00e1n Bosco", "text": "Xo\u00e1n Bosco, nado en I Becchi en 1815 e finado o 31 de xaneiro de 1888 en Valdocco, foi o fundador da orde dos salesianos. Corenta e seis anos despois do seu pasamento foi canonizado por P\u00edo XI. A s\u00faa festa cel\u00e9brase o 31 de xaneiro. Est\u00e1 considerado como patr\u00f3n dos editores.\nTraxectoria.\nInicios.\nFoi o fillo m\u00e1is novo dunha familia labrega piemontesa. Seu pai morreu cando ti\u00f1a dous anos. Xo\u00e1n aprendeu a ler cando viviu cunha t\u00eda que traballaba na casa dun sacerdote. Aos dezaseis anos ingresou no seminario de Chieri. Tras ser ordenado di\u00e1cono, entrou no seminario maior de Tur\u00edn.\nNesa \u00e9poca empezou a reunir a nenos que viv\u00edan na pobreza e na marxinalidade, para o cal recibiu axuda de persoas destacadas, como Xos\u00e9 Cafasso ou da marquesa de Barola. Fundou unha serie de escolas nocturnas nos barrios desfavorecidos de Tur\u00edn, nas que aplicaba o seu propio sistema pedag\u00f3xico, o chamado Sistema Preventivo, sobre o cal escribiu unha obra como alternativa \u00f3 sistema represivo. En 1853 comezou a crear obradoiros de xastrer\u00eda e zapater\u00eda onde os rapaces aprend\u00edan o oficio.\nFundaci\u00f3n da Orde Salesiana.\nNun clima anticlerical no Piemonte, en pleno per\u00edodo de configuraci\u00f3n da nova Italia, coa expulsi\u00f3n dos xesu\u00edtas e outras ordes, o seu car\u00e1cter aberto e o seu labor social propicioulle a Xo\u00e1n Bosco o apoio do ministro Urbano Rattazzi, pol\u00edtico anticat\u00f3lico. Este aconselloulle a formaci\u00f3n dunha sociedade que sorteara as prohibici\u00f3ns \u00e1s que estaban sometidas as ordes relixiosas.\nEn 1859, Xo\u00e1n Bosco e 22 colaboradores formaron unha congregaci\u00f3n relixiosa inspirada na espiritualidade de San Francisco de Sales (de a\u00ed o nome de salesianos) e comprometida cos desfavorecidos e a educaci\u00f3n da infancia marxinal. Un grupo de mulleres que cooperaban na formaci\u00f3n de nenas fundou a congregaci\u00f3n paralela de Fillas de Mar\u00eda Auxiliadora no ano 1872 dirixida por Mar\u00eda Dominga Mazzarello.\nA fundaci\u00f3n da orde suscitou o entusiasmo das xentes de clases baixas, tanto en Italia como en Francia, a onde se desprazou na busca de apoio. A primeira casa fundada en Francia se estableceu en Niza en 1875. Pese \u00e1s simpat\u00edas do papa P\u00edo IX, as reservas da xerarqu\u00eda vaticana demoraron por 15 anos a aprobaci\u00f3n definitiva da congregaci\u00f3n.\nA s\u00faa orde conta con m\u00e1is de 15.000 membros, 1.300 escolas e m\u00e1is de 300 parroquias espalladas en 105 pa\u00edses."}
{"id": "166036", "revid": "98629", "url": "https://gl.wikipedia.org/wiki?curid=166036", "title": "The Dandy Warhols", "text": "The Dandy Warhols \u00e9 unha banda estadounidense de rock alternativo formada en Portland, Oreg\u00f3n, por Courtney Taylor-Taylor (voces, guitarra), Zia McCabe (teclados), Peter Holmstr\u00f6m (guitarra) e Eric Hedford (bater\u00eda), que deixou o grupo en 1998 e foi substitu\u00eddo por Brent De Boer. O seu nome \u00e9 un xogo de palabra co nome do creador do pop-art Andy Warhol.\nA banda ga\u00f1ou reco\u00f1ecemento tras fichar con Capitol Records e editar o seu \u00e1lbum de estrea cun gran selo, \"...The Dandy Warhols Come Down\", no ano 1997. En 2001 o grupo acadou novos niveis de fama grazas \u00e1 s\u00faa canci\u00f3n \"Bohemian Like You\" que foi usada nun anuncio de Vodafone. The Dandy Warhols foron obxecto en 2004 do documental \"Dig!\", xunto co grupo psicod\u00e9lico de San Francisco The Brian Jonestown Massacre. A banda leva publicados dez \u00e1lbums de estudio, dous recompilatorios, seis EPs e 27 sinxelos ata a data.\nThe Dandy Warhols est\u00e1n fortemente influenciados por The Velvet Underground, The Beach Boys, Simon and Garfunkel, The Beatles, The Shadows e The Rolling Stones."}
{"id": "166037", "revid": "85894", "url": "https://gl.wikipedia.org/wiki?curid=166037", "title": "Neil Patrick Harris", "text": "Neil Patrick Harris, nado o 15 de xu\u00f1o de 1973 en Albuquerque, Novo M\u00e9xico, \u00e9 un actor, cantante e mago estadounidense.\nTraxectoria.\nComezou a facerse co\u00f1ecido por protagonizar un m\u00e9dico adolescente na serie \"Doogie Howser, M.D.\" (1989-1993), interpretou o coronel Carl Jenkins no filme \"Starship Troopers\" (1997), participou no filme \"The Next Best Thing\", o ano 2002 realizou en Broadway a obra \"Proof\" e ao ano seguinte \"Cabaret\", fixo unha parodia del mesmo no filme \"Harold &amp; Kumar Go to White Castle\" (2004), Barney Stinson en \"How I Met Your Mother\" que interpreta desde 2005, o papel de Joss Whedon na serie musical para internet \"Dr. Horrible's Sing-Along Blog\". Tam\u00e9n presentou os 63\u00ba Premios Tony o 7 de xu\u00f1o de 2009, e os 61\u00ba Premios Emmy o 20 de setembro de 2009. Tam\u00e9n fixo unha aparici\u00f3n sorpresa nos 82\u00ba Premios Oscar, realizando o n\u00famero musical de apertura. Segundo a revista \"Time\" est\u00e1 entre as 100 persoas m\u00e1is influentes de 2010."}
{"id": "166039", "revid": "92340", "url": "https://gl.wikipedia.org/wiki?curid=166039", "title": "Urbano Rattazzi", "text": "Urbano Rattazzi, nado en Alessandria o 29 de xu\u00f1o de 1808 e finado en Frosinone o 5 de xu\u00f1o de 1873, foi un estadista italiano. Membro do Partido Liberal, ocupou diversos cargos na primeira andaina da Italia unida.\nTraxectoria.\nFoi presidente da C\u00e1mara, Ministro do Interior en d\u00faas ocasi\u00f3ns, Ministro de Asuntos Exteriores, Ministro de Xustiza e Primeiro Ministro tam\u00e9n en d\u00faas ocasi\u00f3ns.\nOp\u00faxose \u00e1 cesi\u00f3n a Francia de Niza e o departamento de Savoia. Enfrontouse ao poder da Igrexa Cat\u00f3lica o que lle ocasionou problemas coas forzas clericais. Defendeu a unidade de Italia fronte aos Estados Pontificios. Chegou a entendementos pol\u00edticos con Cavour e reprimiu a Garibaldi, o que provocou unha corrente popular contraria \u00e1 s\u00faa persoa."}
{"id": "166040", "revid": "98629", "url": "https://gl.wikipedia.org/wiki?curid=166040", "title": "SDC San Antonio", "text": "A Sociedad Deportiva Cultural San Antonio \u00e9 un club polideportivo da cidade de Pamplona (Navarra). A secci\u00f3n de balonm\u00e1n \u00e9 a que m\u00e1is \u00e9xitos lle dou ao club, a\u00ednda que conta tam\u00e9n con secci\u00f3ns de h\u00f3ckey a pat\u00edns e patinaxe de velocidade.\nHistoria.\no 1 de novembro de 1955, Andoni Santamar\u00eda funda a \"Asociaci\u00f3n de Antiguos Alumnos de la Escolan\u00eda de San Antonio\", \"Juventud de San Antonio\" m\u00e1is tarde.\nO padre Isidro Ansorena encargouse de po\u00f1er en marcha a primeira das disciplinas deportivas coas que contou o club, o h\u00f3ckey a pat\u00edns. O equipo de balonm\u00e1n nacer\u00eda da man de Gabriel Villanueva ao ano seguinte.\nMoitos dos integrantes do equipo de h\u00f3ckey a pat\u00edns practicaban tam\u00e9n outras disciplinas co que a sociedade comezou a medrar e apareceu a secci\u00f3n de patinaxe de velocidade."}
{"id": "166042", "revid": "85894", "url": "https://gl.wikipedia.org/wiki?curid=166042", "title": "A Picota, San Pedro de Benquerencia, Barreiros", "text": "A Picota \u00e9 un lugar da parroquia de San Pedro de Benquerencia no concello lucense de Barreiros na comarca da Mari\u00f1a Oriental. Ti\u00f1a 21 habitantes no ano 2009 segundo datos do Instituto Nacional de Estad\u00edstica, dos cales eran 8 homes e 13 mulleres."}
{"id": "166043", "revid": "23204", "url": "https://gl.wikipedia.org/wiki?curid=166043", "title": "As Quint\u00e1s, Rouz\u00f3s, Amoeiro", "text": "As Quint\u00e1s \u00e9 un lugar da parroquia de Rouz\u00f3s no concello ourens\u00e1n de Amoeiro na comarca de Ourense. Ti\u00f1a 16 habitantes no ano 2011 segundo datos do INE e do IGE, dos cales 4 eran homes e 12 mulleres. Iso sup\u00f3n un aumento da poboaci\u00f3n respecto a 2010, cando ti\u00f1a 15 habitantes (4 homes e 11 mulleres). En 2009, segundo datos do Instituto Nacional de Estad\u00edstica, ti\u00f1a tam\u00e9n 15 habitantes, dos cales 3 eran homes e 12 eran mulleres."}
{"id": "166044", "revid": "23204", "url": "https://gl.wikipedia.org/wiki?curid=166044", "title": "O Reguengo, Rouz\u00f3s, Amoeiro", "text": "O Reguengo \u00e9 un lugar da parroquia de Rouz\u00f3s no concello ourens\u00e1n de Amoeiro na comarca de Ourense. Ti\u00f1a 29 habitantes no ano 2011 segundo datos do INE e do IGE, dos cales 15 eran homes e 14 mulleres. Iso sup\u00f3n unha diminuci\u00f3n da poboaci\u00f3n respecto a 2010, cando ti\u00f1a 30 habitantes (15 homes e 15 mulleres). En 2009, segundo datos do Instituto Nacional de Estad\u00edstica, ti\u00f1a tam\u00e9n 30 habitantes, dos cales 14 eran homes e 16 eran mulleres."}
{"id": "166046", "revid": "1131", "url": "https://gl.wikipedia.org/wiki?curid=166046", "title": "SDC San Antonio (h\u00f3ckey a pat\u00edns)", "text": "A secci\u00f3n de h\u00f3ckey a pat\u00edns da Sociedad Deportiva Cultural San Antonio \u00e9 un club de h\u00f3ckey a pat\u00edns da cidade de Pamplona (Navarra) que actualmente compite na Primeira Divisi\u00f3n, a segunda categor\u00eda do h\u00f3ckey a pat\u00edns no Estado espa\u00f1ol.\nHistoria.\nO equipo de h\u00f3ckey a pat\u00edns foi fundado en 1955 e foi a primeira das disciplinas do club. Foi nos anos sesenta cando o San Antonio conseguiu os seus mellores resultados.\nA permanencia na Primeira Divisi\u00f3n ata 1990 foi un logro, xa que os \"antonianos\" adestraban no pavill\u00f3n de Noain a partir das dez da noite e contaban con serios problemas de financiamento e patrocinio.\nNa \u00faltima d\u00e9cada do s\u00e9culo XX o San Antonio experimentou unha serie de trocos a t\u00f3dolos efectos. Carlos Mendia tomaba o relevo a Carmelo Paniagua, que deixaba o seu cargo como adestrador en 1995 logo de doce tempadas \u00e1 fronte do equipo. Por\u00e9n, o novo dirixente non puido evitar o descenso \u00e1 Primeira Divisi\u00f3n B. Os de pamploneses non deixaron no seu intento de regresar \u00e1 Primeira Divisi\u00f3n e en d\u00faas ocasi\u00f3ns (tempadas 1991-92 e 1992-93) xogaron a fase de ascenso. Tras Mendia, Alberto Urdaniz asumiu a responsabilidade de devolver ao equipo \u00e1 divisi\u00f3n de prata e, ag\u00e1s en 1998, t\u00f3dolos anos xogaron a fase de ascenso. Finalmente, o 1 de maio do 2005, conseguiu recuperar a categor\u00eda en Oviedo."}
{"id": "166047", "revid": "5729848", "url": "https://gl.wikipedia.org/wiki?curid=166047", "title": "Benza, Benza, Trazo", "text": "Benza \u00e9 un lugar da parroquia de Benza no concello coru\u00f1\u00e9s de Trazo na comarca de Ordes. Ti\u00f1a 25 habitantes no ano 2009 segundo datos do Instituto Nacional de Estad\u00edstica, dos cales 15 eran homes e 10 eran mulleres."}
{"id": "166048", "revid": "85894", "url": "https://gl.wikipedia.org/wiki?curid=166048", "title": "Lestrobe, Benza, Trazo", "text": "Lestrobe \u00e9 un lugar da parroquia de Benza no concello coru\u00f1\u00e9s de Trazo na comarca de Ordes. Ti\u00f1a 83 habitantes no ano 2009 segundo datos do Instituto Nacional de Estad\u00edstica, dos cales 42 eran homes e 41 eran mulleres."}
{"id": "166049", "revid": "98629", "url": "https://gl.wikipedia.org/wiki?curid=166049", "title": "Sparta", "text": "Sparta \u00e9 unha banda de rock alternativo/punk rock de El Paso, Texas, formada en 2001. Os seus fundadores, Jim Ward (guitarra e voz), Paul Hinojos (baixo e guitarra) e Tony Hajjar (bater\u00eda), foron membros de At the Drive-In.\nHistoria.\nDespois da desaparici\u00f3n da s\u00faa anterior banda, At the Drive-In, Tony Hajjar e Paul Hinojos marcharon xuntos e falaron de formar unha nova banda. Hinojos contactou co antigo guitarrista e corista de At The Drive-In Jim Ward, para que fose o vocalista do novo proxecto. Despois dunha breve tempada con Erick Sanger, os tres recrutaron a Matt Miller, procedente de El Paso e por ent\u00f3n baixista da banda Belknap. A banda chegou a un acordo coa Geffen Records (Dreamworks) no 2001, e editou o seu primeiro EP titulado \"Austere\" a principios do 2002 baixo o nome de Sparta.\nEn agosto do 2002, Sparta editou o seu \u00e1lbum de debut,\"Wiretap Scars\". O \u00e1lbum, a pesar de non ser ben recibido pola meirande parte da audiencia \"mainstream\" do Post-hardcore, foi ga\u00f1ando o respecto daqueles que a\u00ednda vian a banda como unha especie de continuaci\u00f3n de At the Drive-In. O disco en xeral ti\u00f1a un son m\u00e1is limpo e accesible que o das gravaci\u00f3ns de At the Drive-In.\nSparta manti\u00f1a aos seus seguidores do \"underground\" con concertos en pequenos locais a trav\u00e9s de Norteam\u00e9rica e Europa. Entre maio e abril do ano 2003 chegaron a unha audiencia maior ao tocar coma abreconcertos en varios concertos de Pearl Jam. Mentres estaban na xira de \"Wiretap Scars\", Sparta tivo a axuda do seu amigo Gabriel Gonzalez para tocar a terceira guitarra e os teclados, e ao cal p\u00f3deselle ver nos v\u00eddeos do \"Big Day Out festival\" do 2003.\nO 25 de maio do 2003, o curm\u00e1n de Ward, Jeremy, morreu dunha sobredose de hero\u00edna. Jeremy era nese intre t\u00e9cnico de son de The Mars Volta, banda creada polos antigos compa\u00f1eiros de At the Drive-In Cedric Bixler-Zavala e Omar Rodr\u00edguez-L\u00f3pez, e era o l\u00edder de De Facto. A perda do seu curm\u00e1n causar\u00edalle a Ward un profundo e duradeiro impacto.\nA banda continuou escribindo novo material, e o 19 de marzo do 2004 gravaron un \u00e1lbum en directo en La Zona Rosa. O \u00e1lbum non se vendeu en tendas e s\u00f3 estivo dispo\u00f1ible coma CD promocional. V\u00eddeos dos temas \"Cut Your Ribbon\", \"Mye\" e \"La Cerca\" poden atoparse online, gravados pola cadea de televisi\u00f3n \"Fuse TV\".\nEn agosto do 2004 a banda editou o seu segundo \u00e1lbum, \"Porcelain\". A pesar da crenza popular, ning\u00fan dos temas que cont\u00e9n est\u00e1 adicado \u00e1 perda de Jeremy Ward. Temas coma \"Death in the Family\" e \"Travel by Bloodline\" prove\u00f1en doutras perdas persoais. Xusto antes da edici\u00f3n, Sparta estivo de xira como abreconcertos de Incubus, e despois seguir\u00edalle a s\u00faa propia xira.\nNo ano 2005, n 2005, despois de facer a metade da xira, Ward dixo que precisaba un descanso. Durante dous meses retirouse \u00e1 s\u00faa casa sen falar con ningu\u00e9n da s\u00faa vida profesional. Durante ese tempo, Hinojos deixou a banda para unirse a The Mars Volta como novo manipulador de son e segundo guitarrista, enchendo o oco deixado pola morte de Jeremy Ward.\nEn xaneiro do 2006 a banda anunciou que asinara un contrato coa Hollywood Records, e tam\u00e9n anunciou a s\u00faa intenci\u00f3n de editar unha curtamentraxe, titulada \"Eme Nakia\", baseada nas experiencias de neno de Hajjar en Beirut.\nO 9 de marzo do 2006, a trav\u00e9s da s\u00faa p\u00e1xina oficial, Sparta anunciou un novo \u00e1lbum, titulado \"Threes\". Dous d\u00edas antes do lanzamento, todo o \u00e1lbum estaba dispo\u00f1ible para escoitarse no seu MySpace. O \u00e1lbum editouse o 24 de outubro do 2006. O seu primeiro sinxelo ser\u00eda \"Taking Back Control\", e \"Erase It Again\" foi editado como segundo sinxelo a mediados do 2007.\nO primeiro concerto de Keeley Davis coa banda foi no Viper Room de Los Angeles en xullo do 2006. Por\u00e9n, para a banda s\u00f3 foi un \"quencemento\" e o seu concerto no Troubador dos \u00c1nxeles o 29 de xullo do 2006 \u00e9 considerada a s\u00faa primeira actuaci\u00f3n en 15 meses por Ward. Eles tocaron tres temas dos seu segunte \u00e1lbum: \"Crawl\", \"Weather The Storm\" e o sinxelo \"Taking Back Control\". Nese concerto Ward tam\u00e9n falou co p\u00fablico sobre o que pasara cando deixara a banda o ano anterior, dicindo que prefer\u00eda que a xente o escoitase a el e non \u00e1 prensa. Sparta tocou en Chicago no festival \"Lollapalooza\" a semana seguinte. A banda xirou polos Estados Unidos, Canad\u00e1, Australia e Europa despois da edici\u00f3n do \u00e1lbum con grupos coma Lola Ray, Aloha, As Tall As Lions, Sound Team, Moneen, MeWithoutYou, Lovedrug, Straylight Run, Deftones e My Chemical Romance. O 19 de febreiro do 2007 realizou un concerto gratu\u00edto con Lydia Vance en Las Vegas para a XPOZ Coalition, unha organizaci\u00f3n anti-tabaco.\nXunto con \"Threes\", Sparta tam\u00e9n editou unha pel\u00edcula de 16 minutos titulada \"Eme Nakia\". Trata sobre os primeiros anos da vida do bater\u00eda Tony Hajjar, durante a guerra civil do L\u00edbano entre 1975 e 1990. Hajjar voou aos cinco anos aos Estados Unidos, establec\u00e9ndose na cidade de El Paso. Cando Hajjar ti\u00f1a 14 anos, a s\u00faa nai morreu de c\u00e1ncer e seu pai abandonou \u00e1 familia. O seu irm\u00e1n, que contaba con 18 anos, f\u00edxose cargo da familia e coidou de Hajjar e da s\u00faa irm\u00e1.\nPunto morto.\nEn xu\u00f1o do 2008 Ward dixo que Sparta estaba en punto morto e sen selo discogr\u00e1fico, e que el se centrar\u00eda no seu proxecto paralelo Sleepercar. En xaneiro do 2009, cando lle preguntaron sobre o regreso da banda, Ward dixo que non ti\u00f1a plans de reunirse cos seus compa\u00f1eiros. En xullo do 2010 dixo que o grupo non estaba separado, que estaba \"tomando unha siesta\"."}
{"id": "166050", "revid": "865", "url": "https://gl.wikipedia.org/wiki?curid=166050", "title": "Band of Horses", "text": "Band of Horses \u00e9 unha banda estadounidense de indie rock formada no ano 2004 en Seattle por Ben Bridwell. Bridwell \u00e9 o \u00fanico membro constante do grupo tras varios cambios na formaci\u00f3n. No presente a formaci\u00f3n tam\u00e9n incl\u00fae a Creighton Barrett (bater\u00eda), Ryan Monroe (teclados, guitarra, coros), Matt Gentling (baixo, coros) e Brett Nash (guitarra, coros).\nDurante dez anos a formaci\u00f3n m\u00e1is estable de Band of Horses contou co guitarrista Tyler Ramsey e o baixista Bill Reynolds, que gravaron e actuaron coa banda entre 2007 e 2017, antes de marchar de forma pouco amigable.\nAta a data a banda levan editados seis \u00e1lbums de estudio: \"Everything All the Time\" (2006), \"Cease to Begin\" (2007), \"Infinite Arms\" (2010), \"Mirage Rock\" (2012), \"Why Are You OK\" (2016) e \"Things Are Great\" (2022), sendo \"Infinite Arms\" nomeado a un premio Grammy en 2011."}
{"id": "166051", "revid": "865", "url": "https://gl.wikipedia.org/wiki?curid=166051", "title": "The Locust", "text": "The Locust \u00e9 unha banda estadounidense procedente de San Diego (California) co\u00f1ecida pola mestura \u00fanica da velocidade e agresividade do grindcore, a complexidade do mathcore e as rarezas do new wave.\nA banda form\u00e1rona en 1994 Justin Pearson, Bobby Bray, Dylan Scharf, Dave Warshaw e Dave Astor. Despois de varios cambios na formaci\u00f3n, no ano 2001 chegaron ao cuarteto que conforman na actualidade.\nOrixinalmente foi unha banda de powerviolence cunha forte tendencia cara os pasaxes baseados en sintetizadores, pero foron cambiando o seu antigo son, mantendo as forte distorsi\u00f3n, os sintetizadores, as voces berradas e unha intensa presenza no escenario."}
{"id": "166052", "revid": "865", "url": "https://gl.wikipedia.org/wiki?curid=166052", "title": "The trashmen", "text": ""}
{"id": "166053", "revid": "1131", "url": "https://gl.wikipedia.org/wiki?curid=166053", "title": "Pittsburgh", "text": ""}
