{"id": "184458", "revid": "89787", "url": "https://gl.wikipedia.org/wiki?curid=184458", "title": "Schaffhausen", "text": "Schaffhausen (alem\u00e1n: \"Schaffhausen\"; alem\u00e1nico: \"Schafuuse\"; franc\u00e9s: \"Schaffhouse\"; italiano: \"Sciaffusa\"; romanche: \"Schaffusa\") \u00e9 unha cidade e comuna do norte de Su\u00edza e capital do cant\u00f3n hom\u00f3nimo. Segundo datos de 2019, pos\u00fae unha poboaci\u00f3n estimada de 36.500 habitantes. Est\u00e1 localizada \u00e1s beiras do Alto Rin e, xunto a Neuhausen am Rheinfall, Neunkirch e Stein am Rhein, \u00e9 unha das catro cidades su\u00edzas situadas \u00f3 lado norte do r\u00edo Rin.\nO casco antigo conta con abondosos e fermosos edificios da \u00e9poca renacentista decorados con frescos exteriores e esculturas, as\u00ed coma na antiga fortaleza do cant\u00f3n, \"Munot\". Schaffhausen \u00e9 tam\u00e9n un n\u00f3 ferroviario das redes ferroviarias su\u00edza e alem\u00e1. Unha das li\u00f1as conecta a cidade coas pr\u00f3ximas fervenzas do Rin en Nauhausen am Rheinfall, que se clasifican entre as maiores fervenzas de Europa central.\nA lingua oficial de Schaffhausen \u00e9 o alem\u00e1n, mais a lingua m\u00e1is popular \u00e9 a variante local do dialecto alem\u00e1nico su\u00edzo alem\u00e1n.\nNome.\nA cidade menci\u00f3nase por primeira vez como \"Villa Scafhusun\". Existen polo menos d\u00faas teor\u00edas sobre a orixe deste nome:\nBras\u00f3n.\nSobre un fondo amarelo e un campo verde, no bras\u00f3n do escudo de armas comunal, aparece a torre dun castelo branco cunha entrada pola que sae un carneiro negro. As armas falantes ref\u00edrense \u00e1 segunda interpretaci\u00f3n do nome, casa de ovellas.\nHistoria.\nSchaffhausen foi unha cidade-estado na Idade Media e, documentase, que acu\u00f1ou as s\u00faas propias moedas a partir de 1045. En 1050, os condes de Nellenburg fundaron o mosteiro bieito de \"Todos os Santos\" (Kloster Allerheiligen), que se converteu no centro da cidade. Pode que xa en 1190, mais certamente en 1208, era unha cidade libre imperial, mentres que o primeiro selo data do 1253. Os poderes do abade f\u00f3ronse limitando paulatinamente e en 1277 o emperador Rodolfo I concedeulle \u00e1 cidade unha carta de liberdades. En 1330, o emperador Luis IV comprometeuna cos Habsburgo. A principios do s\u00e9culo XV, o poder dos Habsburgo sobre a cidade diminu\u00edu. En 1411, os gremios gobernaban a cidade. Logo, en 1415, o duque dos Habsburgo Federico IV de Austria situouse \u00f3 lado do antipapa Xo\u00e1n XXIII no concilio de Constanza, e foi expulsado polo emperador Sexismundo. Como consecuencia diso e da necesidade de di\u00f1eiro de Federico, Schaffhausen puido comprar a s\u00faa independencia dos Habsburgo en 1418. A cidade aliouse con seis dos Confederados Su\u00edzos en 1454 e con outros dous (Uri e Unterwalden) en 1479. Schaffhausen converteuse nun membro de pleno dereito da Antiga Confederaci\u00f3n Su\u00edza en 1501.\nA reforma protestante adoptouse, inicialmente, en 1524 e completamente en 1529. A cidade sufriu graves danos durante a Guerra dos Trinta Anos polo paso das tropas suecas (protestantes) e b\u00e1varas (cat\u00f3licas) e a important\u00edsima ponte foi queimada. Non foi ata principios do s\u00e9culo XIX cando se retomou o detido crecemento industrial da cidade. En 1857, a primeira ferrov\u00eda, o \"Rheinfallbahn\", que part\u00eda de Winterthur, chegou a Schaffhausen.\nSchaffhausen at\u00f3pase nun \u00abdedo\u00bb de territorio su\u00edzo arrodeado por tres lados por Alema\u00f1a. O 1 de abril de 1944, a cidade sufriu un bombardeo a\u00e9reo por parte das Forzas A\u00e9reas do Ex\u00e9rcito dos Estados Unidos, que se desviaran do espazo a\u00e9reo alem\u00e1n ata a Su\u00edza neutral debido a erros de navegaci\u00f3n. Como as sirenas de alarma xa soaran en Schaffhausen con anterioridade, sen que houbese un ataque real, moitos residente ignor\u00e1ronas aquel d\u00eda. Un total de 40 civ\u00eds faleceron no ataque. O presidente Franklin Delano Roosevelt enviou unha carta persoal de desculpa \u00f3 alcalde de Schaffhausen e Estados Unidos apresurouse a ofrecer catro mill\u00f3ns de d\u00f3lares en reparaci\u00f3ns.\nXeograf\u00eda.\nSchaffhausen \u00e9 a cidade m\u00e1is setentrional de Su\u00edza e, xunto a Basilea, a pequena vila de Stein am Rhein, Neunkirch e Eglisau (Cant\u00f3n de Z\u00faric) \u00e9 unha das poucas cidades su\u00edzas situadas \u00f3 norte do Alto Rin, r\u00edo que serve, na s\u00faa gran maior\u00eda, como fronteira entre Su\u00edza e Alema\u00f1a. Schaffhausen at\u00f3pase \u00f3 sueste da cordilleira de Randen, na desembocadura do r\u00edo Durach, que chega dende o norte.\nO casco antigo conta con numerosos edificios renacentistas. Schaffhausen recibiu o alcume de \"Erkerstadt\" (cidade das xanelas sa\u00edntes) polas s\u00faas trescentas xanelas desta clase. F\u00f3ra das murallas orixinais, mais agora no centro da cidade debido \u00e1 s\u00faa expansi\u00f3n, at\u00f3pase o \"Munot\", unha fortaleza do s\u00e9culo XVI. \u00d3 suroeste da cidade, \u00f3 sa\u00edr da zona urbana, enc\u00f3ntrase o maior salto de auga da Europa central, as fervenzas do Rin. Dos 41,78 km2 da superficie comunal, o 19,9% est\u00e1 edificado (edificios, r\u00faas e estradas), mentres que o 29,1% empr\u00e9gase con fins agr\u00edcolas e o 51% son terreos cubertos por montes.\nEn 1947 fusionouse coa antiga comuna de Buchthalen. A s\u00faa \u00e1rea agrandouse de novo en 1964 cando absorbeu Herblingen e por terceira vez en 2009 cando se uniu Hemmental \u00e1 comuna.\nSchaffhausen comparte fronteira internacional coa localidade alem\u00e1 de B\u00fcsingen am Hochrhein, un enclave totalmente arrodeado por Su\u00edza.\nLocalidades veci\u00f1as.\nDende a incorporaci\u00f3n de Hemmental en 2009, a cidade limita con dez comunas do Cant\u00f3n de Schaffhausen, con d\u00faas do Cant\u00f3n de Z\u00faric e con Alema\u00f1a.\nBarrios.\nA cidade de Schaffhausen consta dos seguintes barrios:\nDistritos segundo a Oficina Federal de Estat\u00edstica Su\u00edza:\nC\u00f3digos postais.\nNo sistema de c\u00f3digos postais su\u00edzos, a Schaffhausen, outorg\u00f3uselle o n\u00famero oito.\nClima.\nSchaffhausen situase \u00f3 bordo da meseta su\u00edza, nunha zona de clima temperado. A cidade at\u00f3pase \u00e1 sombra da Selva Negra, Randen e Reiat. A Selva Negra, en particular, mant\u00e9n afastados os ventos chuviosos do oeste.\nA temperatura media anual (per\u00edodo 1991 - 2020) \u00e9 de 9,9 \u00b0C, cas temperaturas medias mensuais m\u00e1is fr\u00edas en xaneiro con 0,7 \u00b0C, e cas m\u00e1is c\u00e1lidas en xullo con 19,3 \u00b0C. De media, p\u00f3dense agardar uns 78 d\u00edas de xeadas e neve. O mes m\u00e1is chuvioso \u00e9 xullo, durante o cal, Schaffhausen recibe unha media de 95 mm (3.7 in) de choiva. \u00d3 transcurso deste mes, hai precipitaci\u00f3ns durante unha media de 11,3 d\u00edas. O mes m\u00e1is seco do ano \u00e9 febreiro, cunha media de 59 mm (2.3 in) de precipitaci\u00f3ns durante 8,4 d\u00edas.\nDemograf\u00eda.\nA finais de 2019, a cidade de Schaffhausen contaba con 39.641 habitantes.\nMalia o seu tama\u00f1o, Schaffhausen ocupa o 15\u00ba lugar na clasificaci\u00f3n de cidades su\u00edzas. A cidade \u00e9 o centro do cant\u00f3n de Schaffhausen e a s\u00faa aglomeraci\u00f3n incl\u00fae tam\u00e9n o norte de Z\u00fcrcher Weinland, o distrito de Diessenhofen (cant\u00f3n de Turgovia) e a cidade alem\u00e1 de B\u00fcsingen. Engadindo estas \u00e1reas, pr\u00f3ximas a Schaffhausen, o seu n\u00famero de habitantes ascende a 100.000.\nCultura.\nA cidade vella presenta interesantes edificios renacentistas, decorados con frescos e esculturas exteriores, conserv\u00e1ndose tam\u00e9n a vella fortaleza medieval, o \"Munot\", un torre\u00f3n circular de magn\u00edficas proporci\u00f3ns. O mosteiro de \"Todos os Santos\" foi restaurado e acolle un museo dedicado \u00e1 historia da vila e da contorna. Entre as s\u00faas construci\u00f3ns relixiosas c\u00f3mpre salientar a igrexa de San Xo\u00e1n, de estilo g\u00f3tico."}
{"id": "184459", "revid": "88215", "url": "https://gl.wikipedia.org/wiki?curid=184459", "title": "William Huapaya", "text": "William Sabino Huapaya Ag\u00fcero, nado en Lima o 30 de decembro\u00a0de 1958, \u00e9 un exfutbolista peruano, que xogaba de extremo.\nTraxectoria.\nNacido no distrito de La Victoria de Lima, comezou a xogar ao f\u00fatbol en varios equipos infant\u00eds e xuven\u00eds como o Club Sport Misti, o Defensor Lima e o Municipal de Barranca, antes de ingresar no Juventud La Palma de Huacho. Co primeiro equipo de Juventud proclamouse campi\u00f3n da Copa Per\u00fa no ano 1978. As s\u00faas boas actuaci\u00f3ns propiciaron a s\u00faa fichaxe polo Alianza Lima, o equipo m\u00e1is laureado do pa\u00eds por aquel ent\u00f3n. Xogou durante catro anos e medio no equipo lime\u00f1o, disputando d\u00faas edici\u00f3ns da Copa Libertadores (1979 e 1983).\nEn abril de 1983 fichou polo Deportivo da Coru\u00f1a, da Segunda Divisi\u00f3n de Espa\u00f1a, ao que chegou recomendado por Montalvo, antigo xogador e \u00fanico peruano que vestira anteriormente a camiseta do club galego. Debutou na Copa da Liga de Segunda, marcando un gol en cada un dos seus dous primeiros partidos, ambos ante o Oviedo. Xogou un total de cinco partidos durante o torneo, todos como titular, inclu\u00eddo o encontro de volta da final que o seu equipo perdeu fronte ao Atl\u00e9tico Madrile\u00f1o.\nCon todo, as s\u00faas dificultades para adaptarse ao clima de Galicia e ao ritmo do f\u00fatbol europeo, fixeron que o seu rendemento estivese por debaixo do agardado na tempada 1983/84, na que disputou 13 partidos de liga, s\u00f3 4 deles como titular, anotando un gol ante o Castell\u00f3n. Xogou ademais tres partidos da Copa do Rei e cinco da Copa da Liga, anotando nesta \u00faltima o seu derradeiro gol co Deportivo, fronte ao Bilbao Athletic. O seu paso pola Coru\u00f1a deixou unha c\u00e9lebre frase coa que tentaba explicar a Arsenio o seu baixo rendemento. Afirmaba estar \"moi esixido\" (\"\"muy exigido\" \"en castel\u00e1n), expresi\u00f3n que o hist\u00f3rico adestrador citou en numerosas ocasi\u00f3ns ao longo da s\u00faa carreira. Deixou o Deportivo en xullo de 1984, despois dun total de 26 partidos e 4 goles.\nA\u00ednda que ti\u00f1a intenci\u00f3n de ir xogar a Francia, acabou na selva amaz\u00f3nica, onde fichou polo CNI de Iquitos, club no que militou dous anos. Posteriormente pasou polo Deportivo Municipal e o Defensor Lima, onde pechou a s\u00faa carreira en 1988, despois de lograr o ascenso \u00e1 Primeira Divisi\u00f3n.\nTrala s\u00faa retirada traballou como preparador f\u00edsico e axudante do adestrador Hugo Sotil. En 2006 instalouse no barrio madrile\u00f1o de Vallecas, onde pasou a traballar nunha axencia de viaxes."}
{"id": "184460", "revid": "15490", "url": "https://gl.wikipedia.org/wiki?curid=184460", "title": "Paul Krugman", "text": "Paul Robin Krugman, nado o 28 de febreiro de 1953 en Albany, Nova York, \u00e9 un economista, divulgador e xornalista norteamericano, pr\u00f3ximo \u00e1s formulaci\u00f3ns neokeynesianos.\nTraxectoria.\nEn 2011 era profesor de Econom\u00eda e Asuntos Internacionais na Universidade de Princeton. Dende 2000 escribe unha columna no peri\u00f3dico \"New York Times\". En 2008 foi galardoado co Premio Nobel de Econom\u00eda. Krugman \u00e9 probabelmente m\u00e1is co\u00f1ecido polo p\u00fablico como forte cr\u00edtico das pol\u00edticas econ\u00f3micas e xenerais da administraci\u00f3n de George W. Bush, que presentou na s\u00faa columna.\nEscribiu m\u00e1is de 200 artigos e 21 libros -alg\u00fan deles acad\u00e9micos, e outros de divulgaci\u00f3n-. Preocupouse por reformular modelos matem\u00e1ticos para resolver o problema de onde ocorre a actividade econ\u00f3mica e por que.\nEn 1991 a American Economic Association concedeulle a medalla John Bates Clark. Ga\u00f1ou o Premio Pr\u00edncipe de Asturias de Ciencias Sociais no ano 2004 e o Premio Nobel de Econom\u00eda en 2008."}
{"id": "184461", "revid": "88156", "url": "https://gl.wikipedia.org/wiki?curid=184461", "title": "The New York Times", "text": "The New York Times \u00e9 un xornal publicado na cidade de Nova York e distribu\u00eddo nos Estados Unidos e moitos outros pa\u00edses, fundado o 18 de setembro de 1851 por Henry Jarvis Raymond e George Jones, o primeiro tam\u00e9n fundador de Associated Press. \u00c9 propiedade da The New York Times Company, que tam\u00e9n pos\u00fae outras 40 publicaci\u00f3ns, inclu\u00edndo o \"International Herald Tribune\" e o \"Boston Globe\". O diario \u00e9 afectuosamente chamado a \u00abDama Gris\u00bb (\"Gray Lady\", en ingl\u00e9s).\nA s\u00faa sede at\u00f3pase no The New York Times Building, na Oitava Avenida de Nova York."}
{"id": "184462", "revid": "6939", "url": "https://gl.wikipedia.org/wiki?curid=184462", "title": "New York Times", "text": ""}
{"id": "184463", "revid": "98629", "url": "https://gl.wikipedia.org/wiki?curid=184463", "title": "Jos\u00e9 Luis Fraga M\u00e9ndez", "text": "Jos\u00e9 Luis Fraga M\u00e9ndez, nado na Coru\u00f1a o 5 de abril de 1964, \u00e9 un exfutbolista galego. Xogaba de dianteiro.\nTraxectoria.\nNa tempada 1982\u201383 chegou ao Deportivo da Coru\u00f1a, daquela en Segunda Divisi\u00f3n, onde estivo d\u00faas tempadas. Durante a s\u00faa estad\u00eda no club coru\u00f1\u00e9s participou en 6 encontros e anotou 1 gol. Logo xogou no Racing Club de Ferrol, na temporada 1984-85, onde disputou 15 partidos e marcou 8 goles."}
{"id": "184464", "revid": "5863", "url": "https://gl.wikipedia.org/wiki?curid=184464", "title": "F\u00e9lix Auvray", "text": "F\u00e9lix Auvray, nado en Cambrai o 31 de marzo de 1800 e finado en Par\u00eds o 11 de setembro de 1833, foi un pintor, escritor e caricaturista franc\u00e9s.\nNaceu no seo dunha familia con intereses art\u00edsticos. Estudou na Academia de Belas Artes de Valenciennes. En 1820 marchou a Par\u00eds como alumno do bar\u00f3n Gros. Ademais era irm\u00e1n do pintor Hippolyte-Alexandre Auvray e do escultor Louis Auvray."}
{"id": "184465", "revid": "6939", "url": "https://gl.wikipedia.org/wiki?curid=184465", "title": "Antoine-Jean Gros", "text": "Antoine-Jean Gros, nado o 16 de marzo de 1771 e finado o 25 de xu\u00f1o de 1835, foi un pintor franc\u00e9s.\nTraxectoria.\nEra membro da nobreza (bar\u00f3n). A s\u00faa pintura inicialmente neocl\u00e1sica achegouse logo ao romanticismo atra\u00eddo pola s\u00faa forza e expresividade dram\u00e1tica. O seu mestre foi o pintor e amigo Jacques-Louis David. \u00c9 co\u00f1ecido polas s\u00faas pinturas hist\u00f3ricas nas que Napole\u00f3n aparece frecuentemente como protagonista."}
{"id": "184466", "revid": "89787", "url": "https://gl.wikipedia.org/wiki?curid=184466", "title": "Spartak Moscova", "text": "O FC Spartak Moscova \u00e9 un club de f\u00fatbol de Moscova, en Rusia. O equipo compite na m\u00e1xima categor\u00eda do f\u00fatbol ruso, a Liga Premier de Rusia.\nEstadio.\nTras xogar en varios estadios de Moscova \u00f3 longo da s\u00faa historia, no ano 2006 chegouse a un acordo co Goberno de Moscova para a construci\u00f3n dun novo estadio para o Spartak. A primeira pedra colocouse o 2 de xu\u00f1o de 2007. O 19 de febreiro de 2013, anunciouse un acordo co banco ruso Otkritie para que durante 6 anos o estadio leve o nome de Otkritie Arena.\nEn 2018, o Otkritie Arena acoller\u00e1 cinco partidos do Mundial de F\u00fatbol de 2018 que se disputar\u00e1 en Rusia, catros deles da fase de grupos e un de oitavos de final.\nXogadores.\nCadro actual.\n\"Actualizado o 6 de setembro de 2012\"."}
{"id": "184467", "revid": "16394", "url": "https://gl.wikipedia.org/wiki?curid=184467", "title": "FC Spartak Moscova", "text": ""}
{"id": "184468", "revid": "27155", "url": "https://gl.wikipedia.org/wiki?curid=184468", "title": "Ciclo de Krebs", "text": ""}
{"id": "184469", "revid": "839", "url": "https://gl.wikipedia.org/wiki?curid=184469", "title": "Lince (zoolox\u00eda)", "text": "Lince \u00e9 o nome com\u00fan dos mam\u00edferos carn\u00edvoros da familia dos f\u00e9lidos (\"Felidae\"), subfamilia dos felinos (\"Felinae\") pertencentes ao x\u00e9nero Lynx.\nNa actualidade o x\u00e9nero \"Lynx\" comprende catro especies facilmente reco\u00f1ec\u00edbeis, caracterizadas polo seu tama\u00f1o medio, fortes e longas patas, longas orellas triangulares, cun \"pincel\" de pelos na punta (e tam\u00e9n cunhas caracter\u00edsticas guedellas de pelo nas meixelas), cola curta e pelaxe m\u00e1is ou menos manchada. Un car\u00e1cter distintivo non tan vis\u00edbel \u00e9 que os linces te\u00f1en 28 dentes, en lugar dos 30 habituais nos felinos.\nTodas as especies habitan exclusivamente no hemisferio norte, en Eurasia e Norteam\u00e9rica, e te\u00f1en como h\u00e1bitat preferido os bosques.\nDepredadores amplamente distribu\u00eddos (a excepci\u00f3n do lince ib\u00e9rico, gravemente ameazado) forman parte dos poucos felinos que pos\u00faen poboaci\u00f3ns est\u00e1beis.\nO caracal (\"Caracal caracal\"), que habita en \u00c1frica e gran parte de Asia central e occidental, \u00e9 en realidade un felino escasamente emparentado cos verdadeiros linces, pero que garda algunhas semellanzas externas cos representantes do x\u00e9nero \"Lynx\" froito da converxencia adaptativa, como son a cola, excepcionalmente curta (pouco m\u00e1is que un simple toc\u00f3n), e as s\u00faas grandes orellas, coroadas por longos penachos de pelo negro na punta.\nOs linces tiveron un lugar importante na mitolox\u00eda cos amerindios, e foron m\u00e1is ben pouco apreciados na Europa antiga, onde tiveron unha reputaci\u00f3n de \"besta feroz\".\nTaxonom\u00eda.\nO x\u00e9nero \"Lynx\" foi fundado en 1792 polo naturalista e tradutor escoc\u00e9s Robert Kerr, na p\u00e1xina 155 do volume primeiro da s\u00faa obra \"The animal kingdom, or zoological system, of the celebrated Sir Charles Linn\u00e6us. Containing a complete systematic description, arrangement, and nomenclature, of all the known species and varieties of the mammalia, or animals which give suck to their young\"], traduci\u00f3n das partes 1 e 2 da 13\u00aa edici\u00f3n do \"Systema Naturae\" de Linneo, editada por F. Gmelin en Leipzig.\nSin\u00f3nimos m\u00e1is modernos, non v\u00e1lidos, son: \nA [[especie (biolox\u00eda)|especie tipo]] do x\u00e9nero \u00e9 \"Felis lynx\" , clasificada hoxe como \"[[Lynx lynx]]\".\nTodos os linces actuais son descendentes, segundo parece, do \"[[Lynx issiodorensis]]\", unha especie de lince do [[plistoceno]].\nEspecies e subespecies.\nDescrib\u00edronse as seguintes [[especie (biolox\u00eda)|especies]] e [[subespecie]]s:\nX\u00e9nero \"Lynx\"\nAs catro especies de linces\nCaracter\u00edsticas.\nColoraci\u00f3n.\nA pelaxe pos\u00fae diferentes tonalidades segundo a especie e a subespecie da que se trate. O \"Lynx canadensis\" e o \"Lynx lynx\" oscilan entre a cor parda e a amarelada, desenvolvendo unha pelaxe m\u00e1is longa e agrisada en inverno. O lince ib\u00e9rico \u00e9 de cor parda, mentres que o \"Lynx rufus\", pos\u00fae un manto pardo-avermellado. As catro especies presentan manchas e raias cuxa densidade var\u00eda segundo os individuos. Polo xeral, os animais m\u00e1is intensamente manchados son os que viven m\u00e1is ao sur. \nCabeza.\n[[Ficheiro:Linces10.jpg|miniatura|A cabeza dos linces est\u00e1 provista de orellas triangulares rematadas nun pincel de pelos negros, e presenta patillas nas meixelas. Na foto, un \"[[Lynx pardinus]]\".]]\nA cabeza dos linces, de forma arredondada e sostida por un curto pescozo, \u00e9 tam\u00e9n bastante caracter\u00edstica. As [[orella]]s son triangulares, longas e ornadas cunha guedella de pelos negros chamada \"pincel\". Estes pinceis auriculares non se encontran m\u00e1is que nas especies do x\u00e9nero \"Lynx\", a\u00ednda que tam\u00e9n no [[caracal]] (\"Caracal caracal\"), o [[gato dos pantanos]] (\"Felis chaus\") e certas razas de [[gato|gato dom\u00e9stico]] Sosp\u00e9itase que lles serven para captar a direcci\u00f3n do [[vento]]. Os longos pelos nas [[meixela]]s, as chamadas \"patillas\", forman un colar que lles d\u00e1 un aire un pouco mofletudo.\nA utilidade da forma da cara dos linces, especialmente dos pinceis auriculares, foi moi discutida. Matjuschkin propuxo unha analox\u00eda coa cara do [[bufo pequeno]] (\"Asio otus\"), moi redonda, con pequenas plumas ergueitas sobre a cabeza; as patillas ao redor das meixelas do lince formar\u00edan un \"espello parab\u00f3lico\" que lles permitir\u00eda captar mellor os sons, en tanto que os pinceis mellorar\u00edan a localizaci\u00f3n da fonte sonora.\nOs linces caracter\u00edzanse tam\u00e9n, como quedou dito, de non teren m\u00e1is que 28 dentes, en lugar dos 30 habituais dos f\u00e9lidos. Non te\u00f1en m\u00e1is que dous [[dente|premolares]] no maxilar superior, o que \u00e9 unha caracter\u00edstica do x\u00e9nero \"Lynx\". Entre as especies do x\u00e9nero \"Lynx\", unicamente o \"Lynx lynx\" ten a caracter\u00edstica de poder ter un dente supernumerario.\nA [[dente|dentici\u00f3n de leite]] dos linces non incl\u00fae [[dente|molares]], e a orde de aparici\u00f3ns dos dentes \u00e9 [[dente|caninos]] - [[dente|incisivos]] - [[dente|premolares]] e, despois, para a dentici\u00f3n definitiva, incisivos - caninos - premolares - molares.\nTronco e extremidades.\nOs linces te\u00f1en unha forma moi reco\u00f1ec\u00edbel entre os [[Felidae|f\u00e9lidos]], e dificilmente poden confundirse coas especies doutros x\u00e9neros, salvo quizais co [[caracal]]. O [[corpo]] caracter\u00edzase por ter os membros posteriores moi desenvolvidos, o que \u00e9 unha particularidade do x\u00e9nero, xa que os outros f\u00e9lidos te\u00f1en case todos a parte anterior do corpo m\u00e1is potente.. As [[pata]]s son longas e as [[gadoupa]]s voluminosas en comparaci\u00f3n co resto do corpo; tr\u00e1tase dunha adaptaci\u00f3n para desprazarse na [[neve]]: as largas gadoupas lles permiten desprazarse m\u00e1is facilmente por unha espesa capa de neve actuando como as [[raquetas]] ou [[brenlla]]s para a neve. Ademais, as almofadas moi largas silencian o ru\u00eddo dos pasos e lles aseguran unha marcha totalmente silenciosa. Os linces exercen unha [[presi\u00f3n]] moi d\u00e9bil sobre o solo, mesmo en comparaci\u00f3n con outros carn\u00edvoros; por exemplo, o [[lince com\u00fan]] exerce unha presi\u00f3n sobre o solo tres veces m\u00e1is d\u00e9bil que a do [[Felis silvestris|gato mont\u00e9s]] (\"Felis silvestris\"), e est\u00edmase unha relaci\u00f3n entre 4,1 e 8,8 entre o \"Lynx canadensis\" e o [[coiote]] (\"Canis latrans\"). A [[pegada]] dos linces, tan longa como larga, recorda a do [[gato|gato dom\u00e9stico]], e o seu rastro \u00e9 case rectil\u00edneo, sobre todo cando avanzan ao paso.\nA [[Cola (zoolox\u00eda)|cola]] \u00e9 curta, como truncada, e mide apenas de 20 a 25 [[cent\u00edmetro|cm]]. A lonxitude total var\u00eda segundo as especies. O [[dimorfismo sexual]] \u00e9 bastante aparente: os machos son, de media, unha cuarta parte m\u00e1is grandes que as femias.\nA cantidade de manchas e a cor da capa dos linces var\u00edan segundo as especies e a latitude. Cada individuo ten unha disposici\u00f3n particular das manchas. Das catro especies, o ib\u00e9rico \u00e9 o m\u00e1is manchado, mentres o canadense ten poucas manchas ou ningunha. Ao norte, as capas son sobre todo de cor gris, mentres que no sur tenden cara ao roxo. Por regra xeral, as meixelas, o ventre, a parte interna das gadoupas, o *mento e o contorno dos ollos son de cor crema.\nDimensi\u00f3ns.\nA especie m\u00e1is grande \u00e9 o \"Lynx lynx\", que pode chegar a alcanzar os 30 [[kg]] de peso, e a m\u00e1is pequena, a ib\u00e9rica, que raramente chega aos 20.\nCapacidades ps\u00edquicas.\nComo todos os f\u00e9lidos, os linces te\u00f1en unha [[Vista|visi\u00f3n]] moi sens\u00edbel con baixa luminosidade (visi\u00f3n nocturna), e moi precisa para detectar o movemento. O sentido do [[olfacto]] \u00e9 grande, pero non serve m\u00e1is que para a comunicaci\u00f3n intraspec\u00edfica (marcado do territorio, por exemplo), e nunca para a caza, como nos [[Canidae|c\u00e1nidos]]. As [[vibrisa]]s, frecuentemente denominadas \"bigotes\", situadas no foci\u00f1o, debaixo dos ollos, nas meixelas e nas gadoupas, como para todos os [[Felidae|f\u00e9lidos]], son un \u00f3rgano do [[tacto]] moi sens\u00edbel.\nOs linces son todos bos nadadores cando lles fai falta, e excelentes saltadores, grazas aos seus membros posteriores particularmente adaptados para o salto Alg\u00fans linces cativos escapan saltando o valado. Como todos os f\u00e9lidos, os linces non son bos corredores de fondo. Isto pode estar relacionado co pequeno tama\u00f1o do [[coraz\u00f3n]]: o peso do coraz\u00f3n dun lince non representa m\u00e1is que do 3,4 ao 6,4 \u2030 da s\u00faa masa total. Os linces te\u00f1en tres maneiras de despraz\u00e1rense: o \"paso\", que \u00e9 o modo m\u00e1is utilizado, o \"trote\", e o \"salto\".\nBiolox\u00eda.\nSolitarios e territoriais.\nTr\u00e1tase de animais preferentemente forestais. O lince ib\u00e9rico habita en bosques de tipo mediterr\u00e1neo, mentres que o \"Lynx lynx\" e o \"Lynx canadensis\" alternan os de con\u00edferas e os de \u00e1rbores de folla caduca. Tam\u00e9n poden habitar en zonas m\u00e1is despexadas, como a [[tundra]]. O \"Lynx rufus\" \u00e9 com\u00fan tanto en bosques como nas grandes chairas e \u00e1reas de matogueiras do centro e oeste de Norteam\u00e9rica.\nComo todos os felinos, os linces son [[territorio (animal)|territoriais]]. O [[territorio]] do [[macho]] cobre o dunha ou o de varias [[femia]]s. Por\u00e9n, os territorios te\u00f1en, nos seus l\u00edmites, \"zonas neutras\" polas que os linces poden circular sen que haxa enfrontamentos. O tama\u00f1o do territorio depende da densidade de [[Presa (Biolox\u00eda)|presas]] e da especie de lince considerada. O territorio do macho pode alcanzar at\u00e9 300\u00a0km2 en [[Am\u00e9rica do Norte]]. O lince macho \u00e9 intolerante cos outros machos que atravesan seu territorio.\nAs marcas olfactivas, que permiten sinalar a s\u00faa presenza no territorio, d\u00e9ixanas frecuentemente nun soporte facilmente localiz\u00e1bel. Tr\u00e1tase a mi\u00fado de proxecci\u00f3ns de [[urina]] e marcas de rabu\u00f1adas. As marcas son m\u00e1is frecuentes no centro do territorio que na periferia.\nOs linces son xeralmente solitarios, excepto as femias coas s\u00faas cr\u00edas. Os \u00fanicos encontros entre macho e femia prod\u00facense no per\u00edodo da [[reproduci\u00f3n]], durante a cal o macho segue \u00e1 femia en todos os seus desprazamentos..\nExtremadamente discretos, os linces son raramente percibidos. No \"Parque Nacional de [[Baviera]]\", onde o lince com\u00fan foi reintroducido, os paseantes percorren un cami\u00f1o a 300 metros do lugar de reproduci\u00f3n do lince; o conxunto do parque, de 13.000 hect\u00e1reas, cont\u00e9n seis linces residentes, e foi visitado por 1,3 mill\u00f3ns de visitantes en [[1976]]. Por\u00e9n, s\u00f3 se rexistran de seis a oito observaci\u00f3ns anuais.\nCaza.\nAs [[Presa (Biolox\u00eda)|presas]] m\u00e1is com\u00fans son os [[lagomorfos]] ([[lebre]]s e [[coello]]s) e [[roedor]]es de certo tama\u00f1o, \u00e1s que se engaden de forma m\u00e1is ocasional [[aves]] e [[ungulado]]s de pequeno tama\u00f1o, como [[corzo]]s e cr\u00edas de [[cervo]]s e [[mufl\u00f3n]]s. Os pequenos [[Carnivora|carn\u00edvoros]], entre os que se incl\u00fae o [[gato mont\u00e9s]], tampouco escapan \u00e1 s\u00faa [[depredaci\u00f3n]].\nOs linces son sobre todo activos nos [[crep\u00fasculo]]s. Cazan principalmente \u00e1 espreita. Como a maior parte dos f\u00e9lidos, xeralmente asfixian \u00e1s s\u00faas presas dunha trabada na gorxa, e non se serven das grosas gadoupas para golpealas. Poden percorrer o seu territorio \u00e1 busca de presas varios quil\u00f3metros. A frecuencia da caza \u00e9 dunha presa cada dous ou tres d\u00edas. A taxa de \u00e9xito na caza var\u00eda moito segundo os individuos. Para o \"Lynx lynx\" est\u00edmase que as femias acompa\u00f1adas dos seus pequenos te\u00f1en \u00e9xito na caza no 60 ou 70 % dos casos, os machos no 40 a 60 % e os subadultos no 10 ao 20 %. A distancia entre o ataque e a morte da presa \u00e9 xeralmente de menos de vinte metros. Os linces non perseguen \u00e1s s\u00faas presas m\u00e1is de douscentos metros (s\u00f3 o fan nun 5 % dos ataques).\nAs [[Presa (Biolox\u00eda)|presas]] capturadas son diferentes segundo as especies e a \u00e9poca do ano. A maior parte do tempo alim\u00e9ntanse de pequenas presas como os [[Lagomorpha|lagomorfos]] ou [[paxaro]]s. O \"Lynx lynx\" \u00e9 o \u00fanico en atacar preferentemente pequenos [[Ungulata|ungulados]] como o [[corzo]] ou o [[rebezo]], a\u00ednda que o \"Lynx rufus\" tam\u00e9n ataca aos [[Cervo virxiniano|cervos virxinianos]], e que o \"Lynx canadensis\" caza o [[reno]]. Os linces non son [[preeiro]]s e refugan todo alimento en estado de descomposici\u00f3n demasiado avanzada.\nOs linces poden atacar ao [[gando]]. A presi\u00f3n de depredaci\u00f3n sobre os animais dom\u00e9sticos \u00e9 moi vari\u00e1bel segundo as rexi\u00f3ns. T\u00e9\u00f1ense referido casos de linces especializados na caza de [[ovella]]s. Despois da [[reintroduci\u00f3n]] do lince, constatouse un aumento brusco dos ataques ao gando seguido dun per\u00edodo de estabilizaci\u00f3n. En Europa, a acci\u00f3n dos linces sobre o gando consid\u00e9rase como menor en comparaci\u00f3n coas do [[lobo]] e do [[oso]]. Os linces non atacan nunca ao ser humano, incluso cando se aproxima \u00e1s cr\u00edas.\nOs linces comen de crequenas comezando polas partes m\u00e1is carnosas da s\u00faa presa, como as [[anca]]s ou os [[lombo (anatom\u00eda)|lombos]] e non comen nin o [[est\u00f3mago]] nin os [[intestino]]s. A pel e os pelos van deposit\u00e1ndose durante a comida, e a pel acaba frecuentemente servindo para \"empaquetar\" as partes do corpo non comidas. Os paxaros son desplumados para comer. Os linces \u00e1s veces poden guindar a s\u00faa presa a unha \u00e1rbore, a fin de comer con calma.\nCiclo vital.\n[[Ficheiro:Lynx cub poing.jpg|miniatura|A pesar da protecci\u00f3n da nai, a mortalidade das cr\u00edas \u00e9 importante.]]\nO ciclo de [[reproduci\u00f3n]] dos linces est\u00e1 sometido a grandes variaci\u00f3ns. As\u00ed, o ciclo do \"Lynx canadensis\" est\u00e1 en estreita conexi\u00f3n co da [[lebre de raquetas]] (\"Lepus americanus\") e a s\u00faa poboaci\u00f3n flut\u00faa cada dez anos. Igualmente, observaci\u00f3ns sobre o lince eurosiberiano mostran que, segundo os anos, unicamente do 43 ao 64 % das femias paren cachorros.\nA estaci\u00f3n reprodutora \u00e9 maioritariamente ao fin do [[inverno]]. Despois dunha parada nupcial de varios d\u00edas, o macho volve \u00e1s s\u00faas ocupaci\u00f3ns, mentres que a femia sae en busca dun lugar apropiado para facer a \"cama\" despois dunha [[xestaci\u00f3n]] de arredor de dous meses.\nEla soa, sen o concurso do pai, ensina a cazar \u00e1s s\u00faas cr\u00edas, que abandonar\u00e1n \u00e1 nai algunhas semanas antes do nacemento dunha nova camada. Estes subadultos buscar\u00e1n un novo territorio, a\u00ednda que a dispersi\u00f3n non \u00e9 grande porque os inmaturos se instalan en territorios pr\u00f3ximos dos xa ocupados.\nA lonxevidade dos linces \u00e9 duns quince anos na natureza e de sobre os trinta en catividade.\nEnfermidades e outras ameazas.\nOs lices son escasamente vectores da [[rabia]]. De mil linces de [[Eslovaquia]] capturados ou cazados en dez anos, univamente o 0,6 % estaban infectados polo [[virus da rabia]]. Ademais, os linces non desenvolven a forma agresiva da doenza e te\u00f1en tendencia a facer diminu\u00edr as poboaci\u00f3ns de [[raposo]]s (moi sens\u00edbeis \u00e1 rabia) por presi\u00f3n de predaci\u00f3n. Por iso os decesos por [[enfermidade]] non representan m\u00e1is que unha cuarta parte das motres totais. As tres cuartas partes das mortes dos adultos son debidas \u00e1 actividade humana, sexa por unha presi\u00f3n de [[Cinex\u00e9tica|caza]] (autorizada ou furtiva), sexa polo tr\u00e1nsito rodado. Para os individuos novos, son sobre todo a [[fame]] e as [[Parasitismo|enfermidades parasitarias]] as que dezman as poboaci\u00f3ns (o 80 % dos novos non atinxen a idade de procrear no lince com\u00fan). \nInimigos.\nOs linces te\u00f1en poucos predadores naturais f\u00f3ra do home. Segundo as especies, [[oso]]s, [[lobo]]s, [[puma]]s e glut\u00f3ns ou carcai\u00fas (\"Gulo gulo\") poden atacar e matar un lince.\nDistribuci\u00f3n e estado de conservaci\u00f3n.\nDistribuci\u00f3n dos linces no mundo.\n[[Ficheiro:Lynx range.png|miniatura|centro|600px|\u00c1reas de distribci\u00f3n mundial dos linces.]]\nO estado en que se encontra cada unha das catro especies de linces \u00e9 moi variada. O \"Lynx rufus\", o com\u00fan e o \"Lynx canadensis\" presentan n\u00fameros bastante altos e amplas \u00e1reas de distribuci\u00f3n, mientres que o lince ib\u00e9rico, pola contra, \u00e9 o [[felino]] m\u00e1is ameazado do planeta, e o \u00fanico que est\u00e1 na Categor\u00eda 1 da \"Lista Vermella de Especies\" da [[Uni\u00f3n Internacional para a Conservaci\u00f3n da Natureza|IUCN]]. \n[[Ficheiro:Linces12.jpg|miniatura|250px|[[Lince ib\u00e9rico]], a especie de f\u00e9lido m\u00e1is ameazada do mundo.]]\nEn tempos hist\u00f3ricos a distribuci\u00f3n do lince chegaba at\u00e9 [[Galicia]] e os [[Pireneos]].\nLince ib\u00e9rico.\nA poboaci\u00f3n do lince ib\u00e9rico red\u00facese a apenas 200 individuos, repartidos en pequenas \u00e1reas do suroeste da pen\u00ednsula Ib\u00e9rica, entre as que destaca o [[Coto de Do\u00f1ana]]. A pesar dos recentes \u00e9xitos do programa de cr\u00eda en catividade levado a cabo en [[Espa\u00f1a]], a especie a\u00ednda segue en declive por mor dos atropelos nas estradas, a [[destruci\u00f3n do h\u00e1bitat|destruci\u00f3n do seu h\u00e1bitat]] e a escaseza crecente da s\u00faa base alimentaria, o [[coello|coello europeo]], debida fundamentalmente \u00e1 [[mixomatose]]. Tam\u00e9n se producen mortes cando os animais quedan atrapados en trampas para coellos e incluso ao seren cazados por furtivos, a\u00ednda que, por fortuna, isto \u00faltimo vai remitindo grazas \u00e1 cada vez m\u00e1is estreita protecci\u00f3n gobernamental.\nAs outras tres especies.\n[[Ficheiro:Lynx lynx-2.JPG|miniatura|dereita|\"Lynx lynx\"]]\n[[Ficheiro:Canadian lynx by Keith Williams.jpg|miniatura|dereita|\"Lynx canadensis\"]]\nO grao de ameaza das outras especies \u00e9 desigual cando se comparan subespecies ou poboaci\u00f3ns entre si. As\u00ed, por exemplo, mentres que o \"Lynx lynx\" se considera abundante en termos relativos e as subespecies [[siberia]]nas e do [[Extremo Oriente]] contan con miles de individuos, a s\u00faa presenza en [[Europa]], [[Oriente Medio]] e o [[Himalaia]] f\u00edxose rara, at\u00e9 o punto de que desapareceu por completo de numerosas rexi\u00f3ns.\nAs principais ameazas para este animal son a destruci\u00f3n do seu h\u00e1bitat e a caza, tanto deportiva como para explotar comercialmente a s\u00faa pel.\n[[Ficheiro:Belarus-1992-Bill-10-Obverse.jpg|miniatura|Un lince e a s\u00faa cr\u00eda nun [[Billetes do rublo belaruso|billete]] de 10 [[Rublo belaruso|rublos belarusos]]]]\nNa actualidade, practicamente todos os pa\u00edses europeos, con escasas excepci\u00f3ns como [[Belar\u00fas]] e [[Ucra\u00edna]], prohibiron a caza deste animal ou a restrinxiron dalgunha maneira. As\u00ed mesmo, logrouse reintroducir a especie en [[Alema\u00f1a]], [[Austria]] e [[Francia]] con \u00e9xito.\nMenos ameazados (e non inclu\u00eddos na \"Lista Vermella\" baixo ningunha variante) son o \"Lynx canadensis\" e o \"Lynx rufus\". O primeiro \u00e9 notabelmente abundante no Canad\u00e1 e algunhas zonas dos [[Estados Unidos de Am\u00e9rica|Estados Unidos]], como [[Alasca]], [[Montana]], [[Idaho]] e [[Estado de Washington|Washington]]; por\u00e9n, a sobrecaza converteuno nunha rareza noutros estados como [[Utah]], [[Minnesota]] e os de [[Nova Inglaterra]], raz\u00f3n pola cal recibe protecci\u00f3n do goberno estadounidense.\nO \"Lynx rufus\" (chamado \"bobcat\" en ingl\u00e9s), \u00e9 a especie m\u00e1is adapt\u00e1bel ao impacto da actividade humana, e contin\u00faa sendo abundante no sueste do Canad\u00e1 e gran parte dos Estados Unidos e [[M\u00e9xico]], incluso naquelas zonas onde o \"Lynx canadensis\" non puido soportala e se extinguiu. A\u00ednda as\u00ed, existen algunhas rexi\u00f3ns da Costa Leste e do Medio Oeste americano onde se documentou a s\u00faa desaparici\u00f3n a causa da substituci\u00f3n do medio natural por grandes extensi\u00f3ns de cultivo e pol\u00edgonos industriais.\nEvoluci\u00f3n dos linces e da s\u00faa taxonom\u00eda.\nHistoria da taxonom\u00eda do x\u00e9nero \"Lynx\".\nA clasificaci\u00f3n dos linces foi obxecto de debate: se deb\u00edan de ser clasificados no seu propio [[X\u00e9nero (biolox\u00eda)|x\u00e9nero]] \"Lynx\" ou como un [[Subx\u00e9nero (biolox\u00eda)|subx\u00e9nero]] de \"[[Felis]]\". En efecto, at\u00e9 os anos [[1980]], case todos os f\u00e9lidos estaban inclu\u00eddos no x\u00e9nero \"Felis\", excepto os grandes felinos do x\u00e9nero \"[[Panthera]]\" e o [[guepardo]], do x\u00e9nero \"[[Acinonyx]]\". Esta era a clasificaci\u00f3n de [[Simpson]]. A taxonom\u00eda actual admite que os linces pertencen ao seu propio x\u00e9nero; pero os sin\u00f3nimos \"Felis lynx\", \"Felis rufus\" ou a\u00ednda \"Felis pardinus\" subsisten na literatura zool\u00f3xica.\nO n\u00famero de especies de lince variou pouco, a pesar da gran flutuaci\u00f3n morfol\u00f3xica, tanto en tama\u00f1o como da cor, dos diferentes individuos. At\u00e9 sete especies foron propostas por Pocock e Balestri. Pero nos anos 1980, contempl\u00e1banse unicamente d\u00faas especies, o lince com\u00fan e o \"Lynx rufus\". Outro modelo de d\u00faas especies admit\u00eda unicamente o lince com\u00fan e o lince ib\u00e9rico. No seo do conxunto dos diferentes modelos de d\u00faas especies, a \u00fanica variaci\u00f3n era a \u00e1rea de distribuci\u00f3n do lince com\u00fan que englobaba as do \"Lynx canadensis\" e a do ib\u00e9rico: as especies actuais, sobre todo o \"Lynx canadensis\" e o lince ib\u00e9rico ser\u00edan ent\u00f3n [[subespecie]]s do lince com\u00fan \"Lynx lynx canadensis\" ou \"Felis lynx canadensis\" e \"Lynx (Felis) lynx pardinus\".\nO [[caracal]], dada a similitude morfol\u00f3xica (cabeza, dentuadura, cola) foi clasificado durante moito tempo no x\u00e9nero \"Lynx\" (como \"Lynx caracal\"). Pero a ausencia total de manchas e, despois, as an\u00e1lises xen\u00e9ticas, despraz\u00e1rono do x\u00e9nero \"Lynx\" cara ao seu propio x\u00e9nero \"[[Caracal (x\u00e9nero)|Caracal]]\". O \"[[Otocolobus manul]]\" formou parte temporalmente do x\u00e9nero \"Lynx\".\nFilox\u00e9nese.\nAn\u00e1lise xen\u00e9tica.\nA [[filoxenia]] baseouse durante moito tempo no estudo dos [[f\u00f3sil]]es dos animais co fin de precisar a aparici\u00f3n e a evoluci\u00f3n dunha especie. A filoxenia moderna ap\u00f3iase esencialemente nas an\u00e1lises xen\u00e9ticas por mor do n\u00famero pouco importante de f\u00f3siles de f\u00e9lidos. O primeiro f\u00e9lido data de hai 11 mill\u00f3ns de anos. O [[devanceiro com\u00fan]] das li\u00f1as \"[[Leopardus]]\", \"Lynx\", \"[[Puma (x\u00e9nero)|Puma]]\", \"[[Prionailurus]]\" e \"[[Felis]]\" atravesar\u00edan o [[estreito de Bering]] e colonizar\u00edan Am\u00e9rica do Norte hai ao redor de 8 a 8,5 mill\u00f3ns de anos. Hai 7,2 mill\u00f3ns de anos, a li\u00f1a dos linces diverxe da dos pumas. O derradeiro devanceiro com\u00fan a todos os linces data de hai 3,2 mill\u00f3ns de anos, no [[Plioceno]].\nO lince de Issoire.\n[[Ficheiro:Huesos de lince.jpg|miniatura|Restos \u00f3seos de lince nunha gruta en [[Espa\u00f1a]].]]\nA\u00ednda que os f\u00f3siles sexan raros entre os f\u00e9lidos, os linces son a excepci\u00f3n. O lince de Issoire (\"[[Lynx issiodoriensis]]\") \u00e9 xenalemente considerado como o devanceiro com\u00fan do x\u00e9nro \"Lynx\". Cunha \u00e1rea de dispersi\u00f3n moi ampla, o \"Lynx issiodorensis\" presentaba unha morfolox\u00eda pr\u00f3xima \u00e1 dos [[Felinae|felinos]] tendo as caracter\u00edsticas dos linces: unha cola curta e a dentici\u00f3n de 28 dentes. Propux\u00e9ronse varias hip\u00f3teses sobre as \"aparici\u00f3ns\" dos linces modernos a trav\u00e9s da forma intermediaria do lince de Issoire. Unha primeira hip\u00f3tese suxire unha diverxencia en tres li\u00f1as distintas: \"L. pardinus\", \"L. lynx\", e \"L. rufus\"; nesta primeira hip\u00f3tese, o \"L. canadensis\" descender\u00eda de \"L. lynx\".\nO lince de Issoire migrar\u00eda a [[Norteam\u00e9rica]] pol [[estreito de Bering]] durante a glaciaci\u00f3n do Plistoceno, hai de 5 a 10 mill\u00f3ns de anos. Probas da s\u00faa presenza hai de 2,5 a 2,4 mill\u00f3ns de anos descubr\u00edronse en [[Texas]]. O lince de Issoire enseguida evolucionar\u00eda a unha forma intermedia \"Lynx issiodorensis kurteni\", e despois cara ao actual \"Lynx rufus\".\nAs primeiras formas de \"Lynx pardinus\" poder\u00edan derivar de f\u00f3siles atribu\u00eddos ao \"Lynx issiodorensis\" do Plistoceno medio, segundo Argant (1996), \"Le Lynx des cavernes \"Lynx pardinus speleus\" ou \"Lynx spelea\", cuxos restos se descubriron en grutas do Observatorio de [[M\u00f3naco]] e de Balzi Rossi, de Grimaldi, en [[Italia]], que posu\u00eda caracter\u00edsticas intermedias entre o \"Lynx lynx\" e o \"Lynx pardinus\". \u00c9 pos\u00edbel que o Lince de Issoire evolucionara cara ao lince das cavernas que, a continuaci\u00f3n evoluvionar\u00eda cara ao lince ib\u00e9rico. Estudos sobre a morfolox\u00eda e sobre o esqueleto do lince ib\u00e9rico puxeron en evidencia a [[simpatr\u00eda|simpatria]] entre o lince ib\u00e9rico e o lince com\u00fan no suroeste de Europa durante o Plistoceno. As d\u00faas especies son hoxe consideradas como [[alop\u00e1trico|alop\u00e1tricas]].\nO \"Lynx lynx\" est\u00e1 m\u00e1is afastado do \"Lynx issiodorensis\" que o lince ib\u00e9rico. A dentici\u00f3n desta especie \u00e9 diferente da dos outros linces e tam\u00e9n \u00e9 m\u00e1is grande que as outras especies; unha hip\u00f3tese prop\u00f3n que o lince com\u00fan, orixinario de Asia, desprazar\u00eda ao \"Lynx pardinus\" \u00e1 pen\u00ednsula ib\u00e9rica. O \"Lynx canadensis\" e o lince com\u00fan ter\u00edan o mesmo devanceiro com\u00fan asi\u00e1tico. Despois da primeira colonizaci\u00f3n que dera lugar ao \"Lynx rufus\", outra forma de lince de Issoire far\u00eda unha nova colonizaci\u00f3n de Am\u00e9rica desde Asia que dar\u00eda orixe ao \"Lynx canadensis\" moderno.\nSistem\u00e1tica.\nClasificaci\u00f3n cl\u00e1sica.\nA clasificaci\u00f3n cl\u00e1sica sit\u00faa o x\u00e9nero \"Lynx\" na subfamilia dos \"[[Felinae|felinos]]\", que alberga historicamente a todos os f\u00e9lidos que non roxen.\n \u2500o[[Carnivora]]\n \u2514\u2500o [[Feliformia]]\n \u2514\u2500o [[Felidae]]\n \u251c\u2500o [[Pantherinae]]\n \u2514\u2500o [[Felinae]]\n \u251c\u2500o Numerosos x\u00e9neros tales como \"[[Prionailurus]]\", \"[[Felis]]\", \"[[Caracal]]\"...\n \u2514\u2500o \"Lynx\"\n \u251c\u2500o \"Lynx canadensis\"\n \u251c\u2500o \"Lynx lynx\"\n \u251c\u2500o \"Lynx pardinus\"\n \u2514\u2500o \"Lynx rufus\"\nClasificaci\u00f3n filoxen\u00e9tica.\nA clasificaci\u00f3n filoxen\u00e9tica divide os f\u00e9lidos en oito li\u00f1as distintas; os linces constit\u00faen a quinta li\u00f1a. As catro especies evolucionar\u00edan nesta orde: \"Lynx rufus\", \"Lynx canadensis\", lince com\u00fan e lince ib\u00e9rico.\nV\u00e9xase tam\u00e9n.\nLigaz\u00f3ns externas.\n[[Lista Vermella da IUCN]].\n[[Categor\u00eda:Felinos]]"}
{"id": "184470", "revid": "89787", "url": "https://gl.wikipedia.org/wiki?curid=184470", "title": "Etanolamina", "text": "A etanolamina, tam\u00e9n chamada 2-aminoetanol ou monoetanolamina, \u00e9 un composto org\u00e1nico de dous carbonos que \u00e9 \u00e1 vez unha amina primaria e un alcohol primario, xa que ten unido un grupo amino nun extremo da mol\u00e9cula e un grupo hidroxilo no outro extremo. Como as outras aminas, a monoetanolamina act\u00faa como unha base feble. A etanolamina \u00e9 un l\u00edquido t\u00f3xico, inflamable, corrosivo, incoloro, viscoso cun cheiro semellante ao do amon\u00edaco.\nA etanolamina denom\u00ednase comunmente monoetanolamina (MEA) para distinguila da dietanolamina (DEA) e trietanolamina (TEA). A etanolamina \u00e9 a segunda cabeza polar m\u00e1is abundante nas mol\u00e9culas de fosfol\u00edpidos, substancias que forman parte das bicapas lip\u00eddicas das membranas celulares. Tam\u00e9n forma parte de mol\u00e9culas mensaxeiras como a palmitoiletanolamida, que afecta aos receptores de membrana acoplados \u00e1 prote\u00edna G.\nDensidade = 1.012 g/cm3. Punto de fusi\u00f3n = 10.3. Punto de ebulici\u00f3n = 170. Solubilidade = Miscible. pKa=9.50. Presi\u00f3n de vapor = 64 Pa (20\u00a0\u00b0C). \u00cdndice de refracci\u00f3n = 1.4539 (20\u00a0\u00b0C)\nProduci\u00f3n.\nA monoetanolamina prod\u00facese facendo reaccionar \u00f3xido de etileno con amon\u00edaco acuoso. A reacci\u00f3n tam\u00e9n produce dietanolamina e trietanolamina. A proporci\u00f3n obtida destes produtos pode controlarse cambiando a estequiometr\u00eda dos reactantes . Esta reacci\u00f3n \u00e9 exot\u00e9rmica e debe estar axustada para que non quede f\u00f3ra de control.\nAplicaci\u00f3ns.\nA monoetanolamina \u00fasase en disoluci\u00f3n acuosa para depurar certos gases \u00e1cidos. \u00dasase como materia prima na produci\u00f3n de deterxentes, emulsificantes, produtos de limpeza, f\u00e1rmacos, inhibidores da corrosion, e intermediatos qu\u00edmicos. Por exemplo, a reacci\u00f3n da etanolamina co amon\u00edaco produce o axente quelante etilenodiamina:\nEn disoluci\u00f3n acuosa \u00fasase na depuraci\u00f3n de gases, por exemplo, para eliminar di\u00f3xido de carbono (CO2) dun fluxo de gas ou eliminar sulfuro de hidr\u00f3xeno, porque pode disolver certos tipos de gases presentes nunha mestura de gases. A MEA nestas disoluci\u00f3ns funciona como unha base feble que neutraliza os compostos \u00e1cidos da mestura, fac\u00e9ndoos m\u00e1is solubles. A substancia a eliminar queda disolvida na disoluci\u00f3n de MEA fr\u00eda, pero se quentamos a disoluci\u00f3n os gases p\u00f3dense desprender e separar, \u00e1 vez que a disoluci\u00f3n de MEA queda lisa para volver a usarse. Disoluci\u00f3ns de MEA ou de carbonato pot\u00e1sico acuoso neutralizan H2S ao i\u00f3n hidrosulfuro (HS-) ou neutralizan o CO2 ao i\u00f3n bicarbonato (HCO3-).\nA etanolamina \u00fasase tam\u00e9n para alcalinizar a auga nas centrais el\u00e9ctricas, e as\u00ed evitar a corrosi\u00f3n dos compo\u00f1entes met\u00e1licos. Unha vantaxe do seu uso \u00e9 que a etanolamina non se acumula nos condutos debido \u00e1 s\u00faa grande volatilidade."}
{"id": "184473", "revid": "6939", "url": "https://gl.wikipedia.org/wiki?curid=184473", "title": "Lince (hom\u00f3nimos)", "text": ""}
{"id": "184474", "revid": "6939", "url": "https://gl.wikipedia.org/wiki?curid=184474", "title": "Lynx (hom\u00f3nimos)", "text": ""}
{"id": "184476", "revid": "92340", "url": "https://gl.wikipedia.org/wiki?curid=184476", "title": "Richard Petty", "text": "Richard Petty, alcumado \"Rei Richard\", nado o 2 de xullo de 1937 en Level Cros (Carolina do Norte), \u00e9 un piloto de automobilismo de velocidade especializado en stock cars. \u00c9 un dos pilotos m\u00e1is exitosos na NASCAR Cup Series, con sete t\u00edtulos en 1964, 1967, 1971, 1972, 1974, 1975 e 1979. Ostenta as marcas de maior cantidade de vitorias con 200 (inclu\u00edndo sete nas 500 millas de Daytona) e de pole positions con 127."}
{"id": "184477", "revid": "23562", "url": "https://gl.wikipedia.org/wiki?curid=184477", "title": "Spartak de Moscova", "text": ""}
{"id": "184478", "revid": "23562", "url": "https://gl.wikipedia.org/wiki?curid=184478", "title": "Shakhtar Donetsk", "text": ""}
{"id": "184482", "revid": "22570", "url": "https://gl.wikipedia.org/wiki?curid=184482", "title": "Vuelta a Espa\u00f1a 2010", "text": "A 65.\u00aa edici\u00f3n da Vuelta a Espa\u00f1a disputouse dende o 28 de agosto ata o 19 de setembro de 2010, cun percorrido total duns 3.242 kms entre as cidades de Sevilla e Madrid, repartidos en 21 tiradas.\nNesta edici\u00f3n os organizadores decidiron cambiar o \"xersei ouro\" que ata ent\u00f3n vest\u00eda o l\u00edder da clasificaci\u00f3n xeral da carreira polo novo \"maillot vermello\".\nO ga\u00f1ador da carreira foi o ciclista italiano Vincenzo Nibali, con 25 anos de idade, que vi\u00f1a de ser 3\u00ba na clasificaci\u00f3n xeral do Giro de Italia. Segundo foi o galego Ezequiel Mosquera que disputou a vitoria ata a pen\u00faltima tirada (na que venceu), quedando na xeral a unha distancia de 41 segundos do l\u00edder. Non obstante, o galego deu positivo nunha an\u00e1lise antidopaxe, e actualmente a\u00ednda non se tomou unha decisi\u00f3n final sobre a s\u00faa expulsi\u00f3n da carreira. Se as\u00ed fose, o eslovaco Peter Velits, que rematou a carreira na 3\u00aa posici\u00f3n da clasificaci\u00f3n xeral a m\u00e1is de 3 minutos do l\u00edder, poder\u00eda subir \u00e1 2\u00aa posici\u00f3n.\nNa 14\u00aa tirada caeuse \u00f3 chan o que ata ent\u00f3n era o l\u00edder da Vuelta a Espa\u00f1a con 45 segundos de vantaxe, Igor Ant\u00f3n, que tivo que abandonar a carreira.\nO ga\u00f1ador da clasificaci\u00f3n por puntos foi o brit\u00e1nico Mark Cavendish, que ademais acadou 3 vitorias parciais.\nO ga\u00f1ador da clasificaci\u00f3n da monta\u00f1a foi o franc\u00e9s David Moncouti\u00e9."}
{"id": "184484", "revid": "895", "url": "https://gl.wikipedia.org/wiki?curid=184484", "title": "Luboslav Penev", "text": ""}
{"id": "184486", "revid": "23204", "url": "https://gl.wikipedia.org/wiki?curid=184486", "title": "Randall Wallace", "text": "Randall Wallace, nado o 28 de xullo de 1949 \u00e9 un guionista, produtor, director e compositor estadounidense que acadou o reco\u00f1ecemento \u00f3 escribir o gui\u00f3n de \"Braveheart\" en 1995. O seu traballo no filme valeulle un nomeamento \u00f3 Oscar polo Mellor gui\u00f3n orixinal e un premio Writers Guild of America polo mellor gui\u00f3n adaptado directamente \u00e1 pantalla. Os seus outros traballos incl\u00faen filmes como \"The Man in the Iron Mask\", \"Pearl Harbor\", \"We Were Soldiers\", e \"Secretariat\"."}
{"id": "184488", "revid": "85894", "url": "https://gl.wikipedia.org/wiki?curid=184488", "title": "Bruce Davey", "text": "Bruce Davey \u00e9 un produtor de cine australiano, nado en Sydney.\nTraxectoria.\nSocio de Mel Gibson en Icon Entertainment, Davey produciu numerosos filmes, inclu\u00edndo \"Apocalypto\", \"The Passion of the Christ\", e \"Braveheart\", polo cal ga\u00f1ou un \u00d3scar. Despois de tornarse o director dos negocios de Gibson, os dous homes fundaron Icon Productions en 1989."}
{"id": "184489", "revid": "98629", "url": "https://gl.wikipedia.org/wiki?curid=184489", "title": "The Mummy (filme de 1999)", "text": "The Mummy \u00e9 un filme estadounidense de aventuras, fantas\u00eda e terror escrito e dirixido por Stephen Sommers que se estreou en 1999. Est\u00e1 protagonizado por Brendan Fraser, Rachel Weisz, John Hannah e Kevin J. O'Connor, con Arnold Vosloo como a momia. \u00c9 un remake do filme de 1932 \"The Mummy\", que estivo protagonizado por Boris Karloff.\nA rodaxe f\u00edxose en Marrakech, Marrocos, comezou o 4 de maio de 1998, e durou dezasete semanas; o equipo tivo que soportar a deshidrataci\u00f3n, tormentas de area e serpes mentres filmaba no S\u00e1hara. Os efectos visuais son obra de Industrial Light &amp; Magic, que mesturou o filme con imaxes xeradas por ordenador para crear a Momia. Jerry Goldsmith compuxo a banda sonora.\n\"The Mummy\" estreouse o 7 de maio de 1999, e recadou $43\u00a0mill\u00f3ns en 3\u00a0210 cines durante a s\u00faa primeira semana de emisi\u00f3n nos Estados Unidos; todo un \u00e9xito non agardado, e obtivo unha recadaci\u00f3n de $416 mill\u00f3ns en todo o mundo. O seu \u00e9xito motivou a secuela de 2001 \"The Mummy Returns\", as\u00ed como ', e unha precuela spin-off, \"The Scorpion King\". Sete anos despois, o terceiro t\u00edtulo da serie, ', estreouse o 1 de agosto de 2008.\nSinopse.\nO filme comeza cos derradeiros d\u00edas de Imhotep, sumo sacerdote do fara\u00f3n Seti I, que se namora da concubina deste, Anck-Su-Namun. Imhotep e a prometida do fara\u00f3n asasinan a Seti I. Deste xeito, Imhotep foxe, pero Anck-Su-Namun \u00e9 capturada e asasinada pola garda persoal de Seti I. Cando Imhotep a intenta resucitar na cidade dos mortos (Hamunaptra) \u00e9 detido polos soldados. O sacerdote \u00e9 finalmente momificado vivo e sobre el repousa a maldici\u00f3n m\u00e1is temida por t\u00f3dolos exipcios, o Hom Dai.\nDe volta \u00f3 ano 1923, Evelyn e o seu irm\u00e1n Jonathan descobren un mapa e unha especie de caixa que indica o xeito de chegar a Hamunaptra. Non obstante, cando o mapa sofre un pequeno accidente, \u00e1mbolos dous deciden preguntar sobre isto a un ex soldado e antigo propietario da caixa que est\u00e1 na cadea, Rick O'Connell. Evelyn decide salvalo da morte despois de que este lle prometera levala a Hamunaptra.\nPersonaxes.\nOutros personaxes son Oded Fehr como Ardeth Bay e Patricia Vel\u00e1squez como Anck-Su-Namun. Stephen Dunham, Corey Johnson, Tuc Watkins, e Jonathan Hyde interpretan \u00f3s membros da expedici\u00f3n americana.\nBanda sonora.\nThe Mummy: Original Motion Picture Soundtrack foi composta e dirixida por Jerry Goldsmith, coa orquestraci\u00f3n de Alexander Courage."}
{"id": "184490", "revid": "27155", "url": "https://gl.wikipedia.org/wiki?curid=184490", "title": "\u00c1cido graxo", "text": "Un \u00e1cido graxo \u00e9 un \u00e1cido org\u00e1nico que leva un grupo carboxilo no extremo e unha cadea hidrocarbonada. Xeralmente a cadea \u00e9 longa, lineal e non ramificada, pero en moitos organismos inclu\u00eddo o home hai tam\u00e9n cadeas curtas ou ramificadas, normalmente con grupos metilo, ou mesmo, en bacterias, cadeas c\u00edclicas. Os \u00e1cidos graxos son mol\u00e9culas de natureza lip\u00eddica. As s\u00faas cadeas hidrocarbonadas son case sempre de n\u00famero par de \u00e1tomos de carbono, e poden ser saturadas (con todos os enlaces entre os carbonos sinxelos) ou insaturadas (con alg\u00fan ou varios dos enlaces entre os carbonos non sinxelos).\nEn xeral, a f\u00f3rmula dun \u00e1cido graxo saturado pod\u00e9mola escribir as\u00ed:\nH3C-CH2-CH2-CH2- ...-COOH, ou tam\u00e9n R-COOH, onde R variar\u00e1 dun a outro.\nOs \u00e1cidos graxos raramente aparecen libres, xa que normalmente forman parte doutros l\u00edpidos. Os l\u00edpidos que conte\u00f1en \u00e1cidos graxos ch\u00e1manse saponificables, xa que os seus \u00e1cidos graxos reaccionan cos \u00e1lcalis formando xab\u00f3ns. Forman parte dos triacilglic\u00e9ridos, fosfol\u00edpidos, glicol\u00edpidos e ceras, nos que est\u00e1n esterificados a alcohois. Forman a parte hidr\u00f3foba dos l\u00edpidos que forman pare das bicapas lip\u00eddicas das membranas celulares. Onde m\u00e1is cantidade de \u00e1cidos graxos se acumulan \u00e9 nas graxas do tecido adiposo, formando parte dos triacilglic\u00e9ridos.\nA s\u00faa funci\u00f3n \u00e9 estrutural (formando parte dos l\u00edpidos de membrana), de reserva enerx\u00e9tica (nos l\u00edpidos do tecido adiposo), ou como precursores biosint\u00e9ticos de l\u00edpidos.\nNomenclatura e numeraci\u00f3n.\nOs \u00e1tomos de carbono dos \u00e1cidos graxos num\u00e9ranse de d\u00faas maneiras:\nEmpezando polo carbono carbox\u00edlico (\u2013COOH), que \u00e9 o n\u00famero 1.\nAo carbono carbox\u00edlico non se lle asigna letra. Empeza a contarse no carbono 2, ao cal se lle asignan a letra \u03b1; os seguintes reciben as sucesivas letras do alfabeto grego: \u03b2, \u03b3...\nComo hai moitos \u00e1cidos graxos insaturados que te\u00f1en a insaturaci\u00f3n preto do extremo final, hai outro m\u00e9todo de numeralos, que \u00e9 contando desde o \u00faltimo carbono, que ser\u00eda o omega (\u03c9), e dicindo o n\u00famero de carbonos que hai desde al\u00ed ata o dobre enlace, \u00e9 dicir, o pen\u00faltimo ser\u00eda \u03c9\u22121, o antepen\u00faltimo \u03c9\u22122, o 4\u00ba pola cola ser\u00eda o \u03c9\u22123 etc. As\u00ed un \u00e1cido graxo \u03c9\u22123 ter\u00e1 un primeiro dobre enlace entre os carbonos 3 e 4 empezando a contar polo final, e un \u00e1cido graxo \u03c9\u22126 ter\u00e1 o primeiro dobre enlace entre os carbonos 6 e 7 contando desde o extremo final -CH3. Esta nomenclatura denom\u00ednase \u03c9\u2212\"x\".. Alternativamente, a denominaci\u00f3n \"\u03c9\u2212\"x\"\" pode escribirse \"n\u2212\"x\"\", onde \"n\" representa o n\u00famero de carbonos da cadea.\nHai diferentes tipos de nomenclatura que se poden usar para os \u00e1cidos graxos.\nTe\u00f1en un nome com\u00fan, que \u00e9 a nomenclatura m\u00e1is usada normalmente. Por exemplo, \u00e1cido palmitoleico.\nTam\u00e9n se usa moito a nomenclatura delta \"x\" ou \u0394\"x\", na que o delta significa o dobre enlace; \u00e1 esquerda do delta ponse se \u00e9 cis ou trans e \u00e1 dereita o carbono (C) onde est\u00e1 o dobre enlace, e finalmente o nome da cadea carbonada por n\u00famero de carbonos. Por exemplo, o \u00e1cido linoleico ser\u00eda \"\u00e1cido cis-\u03949, cis-\u039412 octadecadienoico\", o cal quere dicir que ten 18 C (octadienoico) e dous dobres enlaces en cis nos carbonos 9 e 12. \nA nomenclatura sistem\u00e1tica deriva das nomenclaturas recomendadas pola IUPAC para os l\u00edpidos C\u00f3ntase desde o extremo carboxilo da mol\u00e9cula, e ind\u00edcase nos dobres enlaces a isomer\u00eda cis-trans coa notaci\u00f3n \"E\"-\"Z\". Por exemplo, o \u00e1cido oleico \u00e9 o \u00e1cido (9\"Z\")-octadecenoico, \u00e9 dicir, ten 18 C (octadecenoico) e un dobre enlace cis (\"Z\") no carbono 9.\nA nomenclatura dos n\u00fameros lip\u00eddicos ou \"C\":\"D\" \u00e9 a m\u00e1is abreviada, onde C \u00e9 o n\u00famero de carbonos e D o de dobre enlaces, co n\u00famero da posici\u00f3n como super\u00edndice. Por exemplo C 16:0 significa que \u00e9 un \u00e1cido de 16 C e con ning\u00fan (0) dobre enlace, \u00e9 dicir, saturado, polo que se trata do \u00e1cido palm\u00edtico. C 18:19 \u00e9 un \u00e1cido de 18 C cun dobre enlace no carbono 9 (entre os carbonos 9 e 10), que \u00e9 o \u00e1cido oleico. C 20:45, 8, 11, 14 \u00e9 un \u00e1cido graxo de 20 C con 4 dobres enlaces situados nos carbonos 5, 8, 11 e 14, que \u00e9 o \u00e1cido araquid\u00f3nico.\nClasificaci\u00f3n.\nHai varias formas de clasificalos, atendendo \u00e1 lonxitude da s\u00faa cadea, saturaci\u00f3n, n\u00famero par ou impar de carbonos, e o car\u00e1cter esencial ou non.\nLonxitude da cadea.\nA lonxitude da cadea var\u00eda moito e adoitan a distinguirse os seguintes grupos: \n\u00c1cidos graxos saturados.\nTodos os enlaces carbono-carbono son simples, polo que os carbonos te\u00f1en o maior n\u00famero de hidr\u00f3xenos posibles (est\u00e1n saturados de hidr\u00f3xenos). As s\u00faas cadeas carbonadas son li\u00f1ais, te\u00f1en un punto de fusi\u00f3n elevado (menos os de cadea curta), polo que son s\u00f3lidos a temperatura ambiental moderada. Poden ser:\n\u00c1cidos graxos insaturados.\nTe\u00f1en polo menos alg\u00fan enlace carbono-carbono que non \u00e9 simple. Se te\u00f1en un s\u00f3 ch\u00e1mase monoinsaturados, como o \u00e1cido oleico, pero \u00e1s veces te\u00f1en varios dobres enlaces, polo que son poliinsaturados, como o \u00e1cido linoleico. Os \u00e1tomos do dobre enlace poden situarse en posici\u00f3nn \"cis\" ou \"trans\". As s\u00faas cadeas te\u00f1en unha certa curvatura debido \u00e1 rixidez do dobre enlace, (especialmente os \"cis\"), o que fai que te\u00f1an un punto de fusi\u00f3n baixo e sexan l\u00edquidos a temperaturas ambientais moderadas. Se te\u00f1en varios dobres enlaces, estes nunca est\u00e1n conxugados (\u00e9 dicir, -CH=CH-CH=CH-), sen\u00f3n que te\u00f1en un grupo metileno polo medio (\u00e9 dicir, -CH=CH-CH2-CH=CH-).\nOs dobres enlaces son cis se os \u00e1tomos de hidr\u00f3xeno unidos aos carbonos do dobre enlace est\u00e1n ao mesmo lado do dobre enlace. A rixidez desta configuraci\u00f3n fai que a cadea forme unha curvatura r\u00edxida acusada na posici\u00f3n do dobre enlace cis, que restrinxe a liberdade conformacional da mol\u00e9cula. Cantos m\u00e1is dobres enlaces cis te\u00f1a, maior rixidez e curvatura. As graxas con enlaces en cis, especialmente se son varios, te\u00f1en menor punto de fusi\u00f3n, polo que \u00e9 frecuente que as graxas que os conte\u00f1en sexan aceites a temperaturas ambientais moderadas, e isto afecta tam\u00e9n \u00e1 fluidez das membranas, xa que os fosfol\u00edpidos da membrana sempre te\u00f1en un \u00e1cido graxo insaturado. Os \u00e1cidos graxos naturais son case todos cis.\nOs dobres enlaces trans te\u00f1en os dous hidr\u00f3xenos unidos aos carbonos do dobre enlace situados en distinto lado do plano que forma o dobre enlace. Causan curvaturas moito menos acusadas c\u00f3s cis. Os \u00e1cidos graxos trans son moi pouco frecuentes na natureza (nas sementes dalgunhas plantas) e f\u00f3rmanse fundamentalmente polo procesamento dos alimentos feito polo ser humano.\n\u00c1cidos graxos esenciais.\nOs mam\u00edferos non poden sintetizar \u00e1cidos graxos que te\u00f1an dobres enlaces al\u00e9n do carbono 9 . Hai dous destes \u00e1cidos que son moi importantes no metabolismo e que son esenciais, xa que s\u00f3 se poden obter dos alimentos de orixe vexetal da nosa dieta, e son os \u00e1cidos poliinsaturados \u00e1cido alfa-linol\u00e9nico (un omega-3) e o \u00e1cido linoleico (un omega-6). O \u00e1cido linoleico inxerido pode converterse en \u00e1cido gamma-linol\u00e9nico e \u00e1cido araquid\u00f3nico, este \u00faltimo \u00e9 precursor de moitas prostaglandinas e tromboxanos. O organismo humano ten unha limitada capacidade de converter o \u00e1cido alfa linol\u00e9nico en \u00e1cido eicosapentaenoico e \u00e1cido docosahexaenoico, que son moi abundantes no peixe azul.\n\u00c1cidos graxos de n\u00famero impar de carbonos.\nSon moi raros. As bacterias son as que con m\u00e1is frecuencia sintetizan \u00e1cidos graxos impares. Tam\u00e9n aparecen na graxa e leite dos ruminantes e noutros animais, inclu\u00eddo o home, e son m\u00e1is raros nas plantas (un exemplo en plantas \u00e9 o \u00e1cido pelarg\u00f3nico).\nBios\u00edntese de \u00e1cidos graxos.\nO corpo humano pode sintetizar case todos os \u00e1cidos graxos que precisa a partir do \u00e1cido palm\u00edtico, e s\u00f3 hai uns poucos \u00e1cidos graxos esenciais, que non se poden sintetizar e que se deben consumir na dieta. O primeiro paso na bios\u00edntese de \u00e1cidos graxos \u00e9 a s\u00edntese de \u00e1cido palm\u00edtico, \u00e1cido graxo saturado de 16 carbonos; os demais \u00e1cidos graxos obte\u00f1ense por modificaci\u00f3ns do \u00e1cido palm\u00edtico.\nO \u00e1cido palm\u00edtico sintet\u00edzase secuencialmente no citosol da c\u00e9lula, grazas \u00e1 acci\u00f3n do complexo multiencim\u00e1tico \u00e1cido graxo sintase, por adici\u00f3n de unidades de dous carbonos achegadas polo acetil-CoA. O proceso completo consome 7 ATP e 14 NADPH; a reacci\u00f3n global \u00e9 a seguinte:\n8 Acetil-CoA + 14 (NADPH + H+) + 7 ATP \u2192 \u00c1cido palm\u00edtico (C16) + 8 CoA + 14 NADP+ + 7 (ADP + Pi) + 6 H2O\nA fonte principal de acetil-CoA prov\u00e9n do citrato (v\u00e9xase ciclo de Krebs) que \u00e9 transportado desde a matriz mitocondrial ao citosol por un transportador espec\u00edfico da membrana mitocondrial interna; unha vez no citosol, o citrato \u00e9 escindido en oxalacetato e acetil-CoA, reacci\u00f3n que consome 1 ATP. O poder redutor, en forma de NADPH, procede da v\u00eda da pentosa fosfato.\nEn realidade, as unidades de dous carbonos que se engaden secuencialmente son achegadas polo malonil-CoA que, \u00e1 s\u00faa vez, \u00e9 sintetizado polo encima acetil-CoA carboxilase, que adiciona un grupo carboxilo ao acetil-CoA.\nDegradaci\u00f3n de \u00e1cidos graxos.\nUnha das principais funci\u00f3ns dos \u00e1cidos graxos \u00e9 a de proporcionar enerx\u00eda \u00e1 c\u00e9lula; a partir dos dep\u00f3sitos de triacilglic\u00e9ridos, as lipases liberan \u00e1cidos graxos que, na matriz mitocondrial, ser\u00e1n escindidos en unidades de dous carbonos en forma de acetil-CoA, proceso co\u00f1ecido como \u03b2-oxidaci\u00f3n dos \u00e1cidos graxos. Na beta oxidaci\u00f3n os produtos finais son acetil-CoA e coencimas reducidos (NADH, FADH2). O acetil-CoA entra despois no ciclo de Krebs e os NADH e FADH2 na cadea respiratoria, polo que se obt\u00e9n gran cantidade de enerx\u00eda.\nFunci\u00f3ns dos \u00e1cidos graxos.\nFunci\u00f3n enerx\u00e9tica.\nA maior parte das reservas enerx\u00e9ticas do organismo est\u00e1n almacenadas nos triacilglic\u00e9ridos do tecido adiposo, e mobil\u00edzanse ao oxidar os \u00e1cidos graxos que conte\u00f1en. Os \u00e1cidos graxos son mol\u00e9culas moi enerx\u00e9ticas, xa que polo seu contido en hidr\u00f3xenos poden oxidarse en maior medida que os gl\u00edcidos ou outros compostos org\u00e1nicos que non est\u00e1n reducidos. Un gramo de graxa produce o dobre de enerx\u00eda ca 1 gramo de azucres.\nCando o nivel de insulina \u00e9 demasiado baixo ou non hai suficiente glicosa dispo\u00f1ible para utilizar como enerx\u00eda nos procesos celulares, o organismo queima \u00e1cidos graxos para esa fin e orixina ent\u00f3n corpos cet\u00f3nicos, produtos que causan unha elevaci\u00f3n excesiva do nivel de \u00e1cido no sangue, o que poder\u00eda conducir \u00e1 cetoacidose.\nFunci\u00f3n estrutural.\nOs \u00e1cidos graxos son compo\u00f1entes fundamentais dos fosfoglic\u00e9ridos e esfingol\u00edpidos, mol\u00e9culas que forman a bicapa lip\u00eddica das membranas de todas as c\u00e9lulas.\nFunci\u00f3n biosint\u00e9tica e reguladora.\nOs \u00e1cidos graxos son necesarios para a s\u00edntese dos l\u00edpidos saponificables con funci\u00f3n estrutural (l\u00edpidos de membrana) ou de reserva enerx\u00e9tica. Tam\u00e9n son precursores de mol\u00e9culas reguladoras como as prostaglandinas, tromboxanos e leucotrienos, mol\u00e9culas cunha grande actividade biol\u00f3xica, que interve\u00f1en na regulaci\u00f3n e control de numerosos procesos vitais, como a resposta inflamatoria, regulaci\u00f3n da temperatura corporal, procesos de coagulaci\u00f3n sangu\u00ednea, contracci\u00f3n do m\u00fasculo liso etc.\nPropiedades.\nPunto de fusi\u00f3n.\nO punto de fusi\u00f3n depende do unidas que estean as mol\u00e9culas por enlaces de Van der Waals. Cantos m\u00e1is destes enlaces formen m\u00e1is enerx\u00eda haber\u00e1 que subministrar para separalos e maior ser\u00e1 o seu punto de fusi\u00f3n. Canto m\u00e1is estreitamente ali\u00f1adas unhas con outras estean as mol\u00e9culas m\u00e1is destes enlaces formar\u00e1n. Os de cadea longa forman m\u00e1is destes enlaces c\u00f3s de curta, pola lonxitude da s\u00faa cadea. Os saturados forman m\u00e1is c\u00f3s insaturados, debido a que a curvatura dos dobres enlaces impide o ali\u00f1amento das mol\u00e9culas. En consecuencia, te\u00f1en un punto de fusi\u00f3n menor canto m\u00e1is curta \u00e9 a cadea e cantos m\u00e1is dobres enlaces te\u00f1an.\nCar\u00e1cter anfip\u00e1tico e saponificaci\u00f3n.\nOs \u00e1cidos graxos poden orixinar uns sales chamados xab\u00f3ns. Podemos obter xab\u00f3ns facendo reaccionar \u00e1cidos graxos con \u00e1lcalis (NaOH, KOH), reacci\u00f3n chamada saponificaci\u00f3n. Todos os l\u00edpidos que conte\u00f1en \u00e1cidos graxos son saponificables. Un exemplo desta reacci\u00f3n \u00e9:\nAo disolver o xab\u00f3n en auga, o metal e o \u00e1cido quedan disociados. Ao estar o grupo carboxilo do \u00e1cido graxo ionizado a mol\u00e9cula \u00e9 anfip\u00e1tica, xa que ten unha parte hidr\u00f3fila, o COO-, e unha parte hidr\u00f3foba, a cadea hidrocarbonada.\nOs \u00e1cidos graxos en medios acuosos poden orientarse formando micelas, monocapas na superficie do l\u00edquido, ou bicapas como as bicapas lip\u00eddicas das membranas celulares.\nAcidez.\nOs \u00e1cidos graxos realizan as reacci\u00f3ns t\u00edpicas dos \u00e1cidos carbox\u00edlicos, como a esterificaci\u00f3n ou reacci\u00f3ns \u00e1cido-base.\nOs \u00e1cidos graxos non mostran unha gran variaci\u00f3n na s\u00faa acidez, como indican os seus pKas. O \u00e1cido nonanoico, por exemplo, ten un pKa de 4,96, que s\u00f3 \u00e9 un pouco m\u00e1is d\u00e9bil c\u00f3 do \u00e1cido ac\u00e9tico (4,76). Conforme crece a lonxitude da cadea, a solubilidade do \u00e1cido graxo en auga decrece rapidamente, polo que os \u00e1cidos graxos de cadea longa te\u00f1en un efecto m\u00ednimo no pH da disoluci\u00f3n acuosa. Pero poden ser solubilizados en etanol quente, e poden ser titulados ou valorados cunha disoluci\u00f3n de hidr\u00f3xido de sodio usando fenolftale\u00edna como indicador. Esta an\u00e1lise \u00fasase para determinar o contido en \u00e1cidos graxos libres das graxas, \u00e9 dicir, a proporci\u00f3n de triacilglic\u00e9ridos que foron hidrolizados.\nHidroxenaci\u00f3n e endurecemento.\nA hidroxenaci\u00f3n dos \u00e1cidos graxos insaturados \u00e9 unha pr\u00e1ctica moi com\u00fan para obter \u00e1cidos graxos saturados, que te\u00f1en unha menor tendencia ao enranciamento. Como os saturados te\u00f1en un punto de fusi\u00f3n maior, a hidroxenaci\u00f3n provoca o endurecemento da graxa. Esta tecnolox\u00eda \u00fasase para converter aceites vexetais en margarina. Durante a hidroxenaci\u00f3n parcial, os \u00e1cidos graxos insaturados poden isomerizarse da forma \"cis\" \u00e1 \"trans\".\nForzando m\u00e1is a hidroxenaci\u00f3n (usando maiores presi\u00f3ns de H2 e maiores temperaturas) os \u00e1cidos graxos conv\u00e9rtense en alcohois graxos (cun grupo OH e unha longa cadea carbonada). Por\u00e9n \u00e9 mais doado producir alcohois graxos a partir de \u00e9steres de \u00e1cidos graxos.\nNa chamada reacci\u00f3n de Varrentrapp certos \u00e1cidos graxos insaturados esc\u00edndense en \u00e1lcali fundido, o que foi unha reacci\u00f3n moi usada antes para determinar a estrutura da mol\u00e9cula.\nAutooxidaci\u00f3n e enranciamento.\nOs \u00e1cidos graxos insaturados sofren un cambio qu\u00edmico chamado autooxidaci\u00f3n en presenza de os\u00edxeno (aire), proceso que \u00e9 acelerado pola presenza de trazas de metais. Os aceites vexetais resisten este proceso porque conte\u00f1en antioxidantes, como o tocoferol. As graxas p\u00f3\u00f1ense rancias ao form\u00e1rense por este proceso aldehidos que cambian o sabor da graxa. As graxas e os aceites a mi\u00fado son tratadas con axentes quelantes como o \u00e1cido c\u00edtrico para eliminar os metais catalizadores.\nOzon\u00f3lise.\nOs \u00e1cidos graxos insaturados son susceptibles de degradaci\u00f3n polo ozono. Esta reacci\u00f3n util\u00edzase na produci\u00f3n de \u00e1cido azelaico ((CH2)7(CO2H)2), de uso farmacol\u00f3xico, a partir de \u00e1cido oleico.\nNutrici\u00f3n e sa\u00fade.\nDixesti\u00f3n e consumo.\nOs \u00e1cidos graxos de cadea curta e media abs\u00f3rbense directamente desde a luz do intestino aos capilares intestinais e de al\u00ed pasan \u00e1 vea porta. Por\u00e9n, os de cadea longa non se liberan no sangue, sen\u00f3n que unha vez que atravesan as paredes dos villi intestinais son esterificados coa glicerina formando triacilglic\u00e9ridos, os cales son recubertos con colesterol e prote\u00ednas formando os quilomicrons (lipoprote\u00edna), que se verten \u00e1 linfa e despois ao sangue, que os transporta aos tecidos onde ser\u00e1n almacenados ou metabolizados para producir enerx\u00eda.\nMetabolismo.\nOs \u00e1cidos graxos procedentes da dixesti\u00f3n e almacenados nos triacilglic\u00e9ridos dos tecidos graxos distrib\u00faense \u00e1s c\u00e9lulas para servir de combustible para a contracci\u00f3n muscular e o metabolismo xeral. Cons\u00f3mense nas mitocondrias para producir ATP por beta-oxidaci\u00f3n.\nDistribuci\u00f3n.\nOs \u00e1cidos graxos que circulan polo sangue fano en diferentes formas. Poden circular formando parte das distintas clases de lipoprote\u00ednas que transitan entre o intestino, f\u00edgado e outros tecidos. Ademais, os adipocitos poden liberar \u00e1cidos graxos libres. Tam\u00e9n se liberan \u00e1cidos graxos coa suor, o cal poder\u00eda servir para o reco\u00f1ecemento olfactorio dos individuos que fan moitos animais.\nSa\u00fade.\nNa nosa alimentaci\u00f3n deben inclu\u00edrse os \u00e1cidos graxos esenciais omega-3 e omega-6. Xeralmente a dieta proporciona pouco omega-3 e est\u00e1 moi descompensada a proporci\u00f3n omega-6/omega-3 (segundo a Axencia Francesa da Seguridade Sanitaria da Alimentaci\u00f3n).\nNon obstante, numerosos estudos demostraron que o exceso de \u00e1cidos graxos (especialmente saturados e os insaturados \"trans\") poder\u00eda ter consecuencias para a sa\u00fade, inclu\u00eddo o aumento de forma significativa do risco de enfermidades cardiovasculares. Alg\u00fans estudos c\u00e9ntranse no consumo excesivo de graxas insaturadas \"trans\" procedentes do procesamento industrial dos alimentos, como a hidroxenaci\u00f3n parcial dos \u00e1cidos graxos de orixe vexetal (aceites).\nNun ditame emitido en 1992, a Asociaci\u00f3n Americana do Coraz\u00f3n (AHA) fixo as seguintes recomendaci\u00f3ns:"}
{"id": "184491", "revid": "98629", "url": "https://gl.wikipedia.org/wiki?curid=184491", "title": "The Mummy Returns", "text": "The Mummy Returns \u00e9 un filme estadounidense dirixido e escrito por Stephen Sommers que se estreou no 2001. Est\u00e1 protagonizado por Brendan Fraser, Rachel Weisz, John Hannah, Arnold Vosloo, Oded Fehr, Patricia Vel\u00e1squez e Freddie Boath. \u00c9 unha secuela do filme de 1999 \"The Mummy\". A rodaxe tivo lugar en Londres, Marrocos e Xordania.\n\"The Mummy Returns\" inspirou o filme \"The Scorpion King\" (2002) que ten lugar 5\u00a0000 anos antes e cuxo personaxe principal, interpretado por Dwayne Johnson (The Rock), foi introducido neste filme. A s\u00faa secuela \u00e9 \"\" (2008).\nSinopse.\nPasaron dez anos, Rick O'Connell (Brendan Fraser) casou con Evelyn (Rachel Weisz), e ambos son pais do pequeno Alex (Freddie Boath), de oito anos. Cando, tras unha serie de acontecementos, a momia do antigo sacerdote exipcio Imhotep \u00e9 resucitada por unha estra\u00f1a seita no British Museum, e a maldici\u00f3n milenaria do Rei Escorpi\u00f3n -que cinco mil anos atr\u00e1s traizoou \u00f3 deus Anubis- o devolve \u00e1 vida, o choque entrambas forzas malignas desencadear\u00e1 o caos no mundo.\nBanda sonora.\nThe Mummy Returns: Original Motion Picture Soundtrack foi realizado o 1 de maio de 2001 por Decca Records. Cont\u00e9n a m\u00fasica composta e dirixida por Alan Silvestri."}
{"id": "184492", "revid": "98629", "url": "https://gl.wikipedia.org/wiki?curid=184492", "title": "Ostalgie", "text": "Ostalgie \u00e9 un termo alem\u00e1n usado para referirse \u00e1 nostalxia da vida en tempos da antiga Rep\u00fablica Democr\u00e1tica Alem\u00e1. \u00c9 un acr\u00f3nimo das palabras \"Ost\" (Leste) e \"Nostalgie\" (nostalxia).\nTras a ca\u00edda do Muro de Berl\u00edn en 1989 e a Reunificaci\u00f3n alem\u00e1 o ano seguinte, a maior parte dos recordos da etapa socialista foron eliminados, ao tempo que os cidad\u00e1ns da RDA se integraban no sistema econ\u00f3mico e cultural occidental. Ao principio, as marcas de produtos da RDA desapareceron das tendas para ser substitu\u00eddas por marcas occidentais, con independencia da calidade duns e doutros. Por\u00e9n, segundo pasaba o tempo, alg\u00fans alem\u00e1ns do Leste comezaron a sentir nostalxia de certos aspectos das s\u00faas vidas durante a \u00e9poca socialista que xa non exist\u00edan baixo o capitalismo. En concreto, a \"Ostalgie\" se ref\u00edrese \u00e1 nostalxia de aspectos da cultura e do d\u00eda a d\u00eda da RDA que desapareceron tras a Reunificaci\u00f3n.\nPor\u00e9n, moitos alem\u00e1ns dos dous lados da fronteira negan a existencia destas divisi\u00f3ns culturais. Mentres, moitos negocios en Alema\u00f1a decat\u00e1ronse do potencial deste movemento e comezaron a comercializar produtos que recordan o antigo r\u00e9xime ou que imitan os produtos da \u00e9poca. Por exemplo, na actualidade \u00e9 posible adquirir alimentos de marcas da Alema\u00f1a Oriental que xa desapareceran, obter v\u00eddeos e DVD de programas da televisi\u00f3n p\u00fablica socialista e mercar coches das marcas Wartburg e Trabant. Ademais, o tema tratouse hai pouco tempo en numerosas pel\u00edculas, como \"Sonnenallee\" (1999) de Leander Hau\u00dfmann, a exitosa \"Good bye, Lenin!\" (2003) de Wolfgang Becker e \"Kleinruppin forever\" (2004) de Carsten Fiebeler.\nO termo \"Ostalgie\" (xunto con \"soviet chic\") usouse \u00e1s veces para referirse \u00e1 nostalxia de sistemas socialistas doutros pa\u00edses da Europa do Leste, sobre todo Polonia e a antiga URSS."}
{"id": "184493", "revid": "23204", "url": "https://gl.wikipedia.org/wiki?curid=184493", "title": "Vita-Cola", "text": "Vita Cola \u00e9 unha marca de bebida de cola alem\u00e1, que se consum\u00eda inicialmente na Rep\u00fablica Democr\u00e1tica Alem\u00e1. Nada en 1954 e comercializada dende 1958, era un dos substitutos da Coca Cola na RDA. Este refresco difer\u00e9nciase doutras marcas de cola en ter un toque a lim\u00f3n, e un sabor menos doce que o da competencia.\nNa actualidade est\u00e1 dispo\u00f1ible en toda Alema\u00f1a, con especial incidencia no leste do pa\u00eds. Vita Cola est\u00e1 considerada como un dos s\u00edmbolos da Ostalgie, sendo unha das marcas m\u00e1is populares durante a RDA.\nHistoria.\nO 14 de outubro de 1954 patentouse unha bebida de cola presentada \u00e1s autoridades da RDA como unha \"bebida de gas con sabor a froitas\". Vita Cola manti\u00f1a, ao igual que Coca-Cola, unha \"f\u00f3rmula secreta\", e a s\u00faa diferenza coa bebida de cola tradicional era que Vita-Cola engad\u00eda 50\u00a0mg de Vitamina C, d\u00e1ndolle \u00e1 bebida un toque de sabor a lim\u00f3n.\nA RDA deu permiso para comercializar a bebida en 1958. Ao comezo s\u00f3 se embotellaba en pequenas f\u00e1bricas, malia que despois creceu e chegou a ter, no seu mellor momento, 200 plantas embotelladoras. Vita Cola foi, xunto con Club Cola, a principal marca de refresco de cola na Rep\u00fablica Democr\u00e1tica Alem\u00e1.\nCando caeu o muro de Berl\u00edn, a gran maior\u00eda de fabricas de Vita Cola pecharon e a bebida deixou de gozar do interese do p\u00fablico durante o per\u00edodo de reunificaci\u00f3n, en favor de Coca-Cola e Pepsi, chegando incluso a deixar de comercializarse. Por\u00e9n, a demanda volveu xermolar e a empresa de Turinxia \"Th\u00fcringer Waldquell\" f\u00edxose cos dereitos, receita e nome, e volveu comercializar Vita Cola en 1994, desta vez para toda Alema\u00f1a. Na actualidade \u00e9 a segunda bebida de cola m\u00e1is consumida na Alema\u00f1a do Leste (sendo s\u00f3 superada por Coca-Cola) e nalgunhas rexi\u00f3ns como Turinxia ocupa o primeiro posto, malia que nas rexi\u00f3ns do oeste non ten a mesma aceptaci\u00f3n.\nVita Cola patrocinou durante varios anos o FC Hansa Rostock."}
{"id": "184494", "revid": "98629", "url": "https://gl.wikipedia.org/wiki?curid=184494", "title": "Iugonostalxia", "text": "Iugonostalxia (esloveno e serbocroata, en alfabeto latino: \"jugonostalgija\"; macedonio e serbocroata, en alfabeto cir\u00edlico: \"\u0458\u0443\u0433\u043e\u043d\u043e\u0441\u0442\u0430\u043b\u0433\u0438\u0458\u0430\") \u00e9 un fen\u00f3meno de tipo sociocultural e psicol\u00f3xico pouco estudado que se d\u00e1 entre alg\u00fans cidad\u00e1ns da antiga Iugoslavia, en todo o relativo \u00e1 Rep\u00fablica Federal Socialista de Iugoslavia. Mentres que os aspectos antropol\u00f3xicos e sociol\u00f3xicos deste fen\u00f3meno non est\u00e1n estipulados con claridade, o termo, e o seu correspondente adxectivo, \"iugonost\u00e1lxico\", \u00fasanse normalmente por parte dos propios do lugar de d\u00faas maneiras diferentes: con connotaci\u00f3ns positivas, ou, pola contra, de forma pexorativa.\nNa s\u00faa corrente positiva, a iugonostalxia ref\u00edrese ao sentimento afectivo a todos os aspectos idealizados positivamente da antiga Iugoslavia. Estes aspectos adoitan ser estandarte de esquerdistas en Occidente que apoiaron a existencia do r\u00e9xime, e tam\u00e9n de parte da poboaci\u00f3n urbana nas antigas rep\u00fablicas iugoslavas. Os aspectos polos que apelan son a seguridade econ\u00f3mica, o socialismo autoxestionario, a multiculturalidade, o internacionalismo e a non-ali\u00f1aci\u00f3n, a historia, a defensa e respecto dos costumes, tradici\u00f3ns e outros aspectos da vida coti\u00e1. Todos estes factores op\u00f3\u00f1ense aos defectos, segundo os defensores deste sentimento, que provocan os estados sucesores de Iugoslavia: provincialismo, chovinismo, corrupci\u00f3n econ\u00f3mica/pol\u00edtica, a desaparici\u00f3n do estado socialista do benestar, crise econ\u00f3mica, desigualdade social, maiores niveis de criminalidade etc.\nNa corrente negativa, o termo usouse polos que apoiaron a disoluci\u00f3n do estado federal para criticar alg\u00fans sectores de anacr\u00f3nicos, pouco patriotas etc. Durante as Guerras Iugoslavas, o adxectivo \"iugonost\u00e1lgico\" era de uso m\u00e1is ou menos com\u00fan por parte dalg\u00fans medios dalgunhas exrep\u00fablicas iugoslavas, principalmente Croacia e en menor medida Bosnia e Hercegovina, para desacreditar os sectores opostos.\nSeguimento actual na antiga Iugoslavia.\nNa actualidade, as manifestaci\u00f3ns iugonost\u00e1lgicas est\u00e1n presentes sobre todo no terreo cultural, grazas a grupos musicais de iconograf\u00eda retroiugoslava ou de ideolox\u00eda tito\u00edsta, obras de arte, pel\u00edculas e obras de teatro, e alg\u00fans festivais celebrados en cidades das antigas rep\u00fablicas iugoslavas (especialmente en Belgrado e Saraxevo).\nNo que respecta \u00e1 pol\u00edtica, este movemento non conta con ning\u00fan partido pol\u00edtico que o apoie con claridade. Por\u00e9n, segundo as enquisas, a maior\u00eda de iugonost\u00e1lxicos at\u00f3panse en Serbia, Montenegro, Bosnia e Hercegovina e Macedonia do Norte, mentres que Croacia e Eslovenia contan cun menor n\u00famero de nost\u00e1lxicos da era comunista."}
{"id": "184495", "revid": "98629", "url": "https://gl.wikipedia.org/wiki?curid=184495", "title": "The Scorpion King", "text": "The Scorpion King \u00e9 un filme de acci\u00f3n dirixido por Chuck Russell, que se estreou no 2002. \u00c9 un spin-off da saga de \"The Mummy\", e conta a historia de Mathayus, o Rei Escorpi\u00f3n, un personaxe que aparece en \"The Mummy Returns\".\nOs sucesos de \"The Scorpion King\" te\u00f1en lugar 5.000 anos antes de \"The Mummy Returns\", e revela a orixe de Mathayus origins e o seu ascenso \u00f3 poder como Rei Escorpi\u00f3n. Ese t\u00edtulo \u00e9 unha referencia a un fara\u00f3n real do Per\u00edodo protodin\u00e1stico do Antigo Exipto, o Rei Escorpi\u00f3n.\nSinopse.\nA historia sit\u00faase fai 5000 anos na cidade de Gomorra, na cal un malvado gobernador decide arrasar con t\u00f3dalas tribos n\u00f3mades do deserto. As poucas tribos que sobreviven, que por natureza nunca foran aliadas, deben unirse ou morrer. Sabendo que o seu inimigo conf\u00eda nas predici\u00f3ns dun bruxo, contratan a un afamado asasino, Mathayus, para que liquide \u00f3 vidente. Tras infiltrarse no campamento inimigo, Mathayus descobre que o bruxo \u00e9 unha fermosa muller. No canto de matala cond\u00facea \u00f3s p\u00e1ramos do deserto profundo, sabendo que os homes do gobernador far\u00e1n calquera cousa con tal de rescatala e levala de novo \u00f3 seu campamento. Gravemente ferido trala batalla, Mathayus debe atopar a forza para conducir \u00f3s seus aliados de volta a Gomorra para loitar na batalla final."}
{"id": "184497", "revid": "5312", "url": "https://gl.wikipedia.org/wiki?curid=184497", "title": "Trabant", "text": "O Trabant \u00e9 un autom\u00f3bil de baixo custo producido polo fabricante \"VEB Sachsenring Automobilwerke Zwickau\", en Saxonia, dende 1957 at\u00e9 1991. Foi, no seu tempo, o veh\u00edculo m\u00e1is com\u00fan na Rep\u00fablica Democr\u00e1tica Alem\u00e1, sendo tam\u00e9n exportado a outros pa\u00edses, mesmo f\u00f3ra do bloque comunista.\nA s\u00faa carrocer\u00eda era de fenoplast (resina fen\u00f3lica) e o seu motor, de dous cilindros a dous tempos. Contaba con espazo para catro adultos e equipaxe; era compacto, lixeiro e duradeiro.\nDos poucos modelos de autom\u00f3biles aos que os alem\u00e1ns do leste ti\u00f1an acceso, o Trabant era o m\u00e1is barato (uns 10.000 marcos orientais). Para adquirir legalmente un Trabant hab\u00eda que apuntarse nunha lista e esperar at\u00e9 10 anos, sen\u00f3n, acudir ao mercado negro.\nO nome Trabant significa en alem\u00e1n \"sat\u00e9lite\"; popularmente cham\u00e1baselle Trabbi.\nDeixou de fabricarse en 1991, despois de que a s\u00faa produci\u00f3n se volvese insostible e dependese de subsidios do goberno alem\u00e1n."}
{"id": "184499", "revid": "98629", "url": "https://gl.wikipedia.org/wiki?curid=184499", "title": "Good Bye, Lenin!", "text": "Good Bye, Lenin! \u00e9 un filme alem\u00e1n dirixido por Wolfgang Becker que se estreou no 2003. Est\u00e1 protagonizada por Daniel Br\u00fchl, Katrin Sass, e Chulpan Khamatova. A maior\u00eda das escenas grav\u00e1ronse na Karl-Marx-Allee en Berl\u00edn e ao redor das \"Plattenbauten\" preto da Alexanderplatz.\nSinopse.\nRep\u00fablica Democr\u00e1tica Alem\u00e1, outubro de 1989. Christiane, a nai de Alexander Kerner (Daniel Br\u00fchl), \u00e9 unha muller orgullosa das s\u00faas ideas socialistas e dirixente do Partido Socialista Unificado entregada \u00e1 pol\u00edtica tras o abandono do seu marido \u00e1 Alema\u00f1a Occidental. Christiane perde o co\u00f1ecemento ao ver o seu fillo metido en disturbios ocasionados por unha manifestaci\u00f3n en contra de Erich Honecker, coa polic\u00eda do estado que tanto admira, e entra en estado de coma.\nAlex vese enredado nunha complicada situaci\u00f3n cando a s\u00faa nai sae do coma oito meses despois. Nada poder\u00eda afectar tanto \u00e1 s\u00faa nai como a ca\u00edda do Muro de Berl\u00edn e o triunfo do capitalismo na s\u00faa amada Alema\u00f1a Oriental, e seguindo a advertencia do m\u00e9dico de deixala en repouso e sen grandes desgustos, para evitar unha posible reca\u00edda, decide ocultarlle que o Muro de Berl\u00edn caeu mentres ela estaba enferma. Para iso montar\u00e1 unha serie de falsos telexornais, coa axuda do seu amigo Denis, nos que escribir\u00e1 a s\u00faa propia historia do pa\u00eds.\nComo trama paralela, a pel\u00edcula revela a verdadeira historia do pai de Alex e o reencontro co seu fillo.\nO filme formula cr\u00edticas tanto ao socialismo (a parafernalia, burocracia e militarismo), como ao capitalismo (cheo de s\u00edmbolos baleiros e exaltaci\u00f3ns do simplemente material)."}
{"id": "184500", "revid": "89787", "url": "https://gl.wikipedia.org/wiki?curid=184500", "title": "Libro Branco de Rhydderch", "text": "O Libro Branco de Rhydderch (en gal\u00e9s: \"Llyfr Gwyn Rhydderch\") \u00e9 un dos m\u00e1is not\u00e1beis e famosos manuscritos en lingua galesa.\nHistoria do manuscrito.\nEscrito a mediados do s\u00e9culo XIV (ca. 1350) \u00e9 a colecci\u00f3n m\u00e1is antiga de textos galeses en prosa, malia conter tam\u00e9n alg\u00fans exemplos de poes\u00eda galesa antiga. Agora forma parte da colecci\u00f3n da Biblioteca Nacional de Gales, e antes ach\u00e1base conservado na biblioteca do anticuario do s\u00e9culo XVII Robert Vaughan (Vaughan herd\u00e1rao do caligrafista John Jones) e pasou aos seus descendentes.\nO que foi un s\u00f3 manuscrito encadernouse agora como dous volumes separados que se co\u00f1ecen como Peniarth MS 4 e Peniarth MS 5. Peniarth MS 4 cont\u00e9n os contos galeses que agora se co\u00f1ecen colectivamente como os \"Mabinogion\", e Peniarth MS 5 (a primeira parte do manuscrito orixinal) cont\u00e9n textos relixiosos cristi\u00e1ns en gal\u00e9s, a meirande parte traducidos desde o lat\u00edn.\nO Libro Branco foi copiado a mediados do s\u00e9culo XIV, moi probabelmente por Rhydderch ab Ieuan Llwyd (ca. 1325-1400) de Parcrhydderch na parroquia de Llangeitho en Ceredigion. Rhydderch, que vi\u00f1a dunha familia cunha longa tradici\u00f3n de padroado literario, ocupou postos da Coroa Brit\u00e1nica e foi tam\u00e9n unha autoridade sobre a lei galesa nativa. T\u00e9\u00f1ense identificado as mans de cinco escribas nos manuscritos, que moi probabelmente traballaron na abad\u00eda de Strata Florida, non lonxe da casa de Rhydderch."}
{"id": "184501", "revid": "624", "url": "https://gl.wikipedia.org/wiki?curid=184501", "title": "Llyfr Gwyn Rhydderch", "text": ""}
{"id": "184502", "revid": "98629", "url": "https://gl.wikipedia.org/wiki?curid=184502", "title": "Philippe Gilbert", "text": "Philippe Gilbert, nado o 5 de xullo de 1982 na localidade valoa de Verviers, en B\u00e9lxica, \u00e9 un ciclista profesional dende 2003, especialista nas carreiras cl\u00e1sicas.\nPalmar\u00e9s.\nPhilippe Gilbert \u00e9 un ga\u00f1ador de carreiras dun d\u00eda, por iso nunca fixo unha boa clasificaci\u00f3n xeral nunha carreira de 3 semanas. Estes son os seus \u00e9xitos m\u00e1is salientables:\nNas Grandes Voltas:\nVitorias nas Cl\u00e1sicas:\nOutras vitorias:"}
{"id": "184504", "revid": "98629", "url": "https://gl.wikipedia.org/wiki?curid=184504", "title": "Bee Movie", "text": "Bee Movie \u00e9 un filme estadounidense de animaci\u00f3n por ordenador dirixido por Steve Hickner e Simon J. Smith, que se estreou no 2007. O elenco est\u00e1 composto por Jerry Seinfeld, Ren\u00e9e Zellweger, Matthew Broderick, Megan Mullally, John Goodman, Chris Rock, Kathy Bates, e Patrick Warburton.\nSinopse.\nBarry B. Benson (voz orixinal de Jerry Seinfeld), \u00e9 unha abella recentemente graduada na universidade que se encontra algo decepcionada coa s\u00faa ocupaci\u00f3n actual: facer mel. Un d\u00eda co\u00f1ece a Vanessa (voz de Ren\u00e9e Zellweger), unha florista de Nova York. A s\u00faa relaci\u00f3n comeza a florecer, e tras descubrir que os humanos de feito comen o mel, decide demandalos."}
{"id": "184505", "revid": "89787", "url": "https://gl.wikipedia.org/wiki?curid=184505", "title": "Zapar\u00edn, Cortegada", "text": "San Marti\u00f1o de Zapar\u00edn \u00e9 unha parroquia do concello de Cortegada, comarca do Ribeiro, provincia de Ourense. No ano 2007 ti\u00f1a 31 habitantes, dos cales 9 eran homes e 22 eran mulleres.\nXeograf\u00eda.\nZapar\u00edn at\u00f3pase nun pequeno socalco sobre o can\u00f3n do r\u00edo Arnoia estando situada no punto xeogr\u00e1fico m\u00e1is alto do concello de Cortegada dominando todo o val do concello da Arnoia e parte dos de Gomesende e Cartelle. Limita ao norte con Cartelle, ao sur con Pi\u00f1\u00f3n e A Ra\u00ed\u00f1a, ao leste con Carballeda(abandonada dende os 80 ) e oeste con Louredo.\nHistoria e patrimonio.\nNo lugar de Zapar\u00edn hai unha ara romana adicada aos deuses \"Ceceaigis\". A igrexa parroquial \u00e9 do s\u00e9culo XVII con engadidos posteriores, como a espadana de 1911. No lugar da Torre hai un peto de \u00e1nimas s\u00f3 decorado por un atrio cuberto por falsa b\u00f3veda.\nEn 1218, Pedro Fernandi \"milite de Zapar\u00edn\" foi nomeado polo rei Fernando III de Castela casteleiro das fortalezas de Sande (Cartelle) e santa Cruz (Quintela de Leirado), que m\u00e1is adiante ter\u00eda un preito posto polo abade do mosteiro de Celanova por mor da titularidade da torre de Sande. Xa durante o Antigo R\u00e9xime o lugar pertenceu ao couto do priorado de Refoxos.\nA parroquia foi creada no ano 1893, segreg\u00e1ndose os seus lugares da de Refoxos.\nAta mediados da d\u00e9cada de 1990 tivo tenda de ultramarinos e foi lugar de paso cara ao Santuario do Val."}
{"id": "184506", "revid": "27155", "url": "https://gl.wikipedia.org/wiki?curid=184506", "title": "Citrato", "text": ""}
{"id": "184507", "revid": "22570", "url": "https://gl.wikipedia.org/wiki?curid=184507", "title": "CF Estrela da Amadora", "text": "O Clube de Futebol Estrela da Amadora \u00e9 un equipo de f\u00fatbol portugu\u00e9s da cidade de Amadora. Fundouse en 1932."}
{"id": "184510", "revid": "22570", "url": "https://gl.wikipedia.org/wiki?curid=184510", "title": "Real Sport Clube", "text": "O Real Sport Clube \u00e9 un equipo de f\u00fatbol portugu\u00e9s da cidade de Queluz, concello de Sintra. Fundouse en 1951 e compite na II Divis\u00e3o, terceiro nivel do f\u00fatbol portugu\u00e9s."}
{"id": "184517", "revid": "12452", "url": "https://gl.wikipedia.org/wiki?curid=184517", "title": "Guinness Premiership", "text": ""}
{"id": "184519", "revid": "43749", "url": "https://gl.wikipedia.org/wiki?curid=184519", "title": "S/2011 P 1", "text": ""}
{"id": "184523", "revid": "98629", "url": "https://gl.wikipedia.org/wiki?curid=184523", "title": "The Mist (filme)", "text": "The Mist (tam\u00e9n co\u00f1ecido como \"Stephen King's The Mist\") \u00e9 un filme estadounidense de terror de 2007 dirixido, producido e escrito por Frank Darabont. Bas\u00e9ase na novela hom\u00f3nima de Stephen King.\nSinopse.\nUn artista comercial David Drayton (Thomas Jane) e a s\u00faa esposa Stephanie (Kelly Collins Lintz) ven avanzar unha n\u00e9boa inusitada pola lagoa que se atopa a car\u00f3n da s\u00faa vivenda. Inmediatamente despois de ter rematado coa limpeza ocasionada pola treboada que os golpeou pola noite, David e o seu veci\u00f1o Brent Norton (Andre Braugher), xunto co fillo de David, Billy (Nathan Gamble), acoden \u00f3 supermercado local, observando que toda a comunidade local quedou sen electricidade. \u00d3 chegar \u00e1 tenda dec\u00e1tanse tam\u00e9n da crecente actividade policial nas r\u00faas. De s\u00fapeto, Dan Miller (Jeffrey DeMunn) chega correndo \u00e1 tenda cunha hemorraxia no foci\u00f1o e advirte de que algo perigoso dentro da n\u00e9boa estase a aproximar. Vendo como a n\u00e9boa se dirixe \u00f3 establecemento e escoitando os berros dun home que non logra entrar dentro, os xerentes da tenda, seguindo o consello de Miller, comun\u00edcanlles \u00f3s clientes que se selar\u00e1n as portas para que nada poida entrar no supermercado. Con visibilidade nula cara a f\u00f3ra do supermercado, e sen saber o que lle ocorreu \u00f3 home que ficou f\u00f3ra, os refuxiados comezan a formar grupos segundo o que pensan que ocorreu e tam\u00e9n o que deben facer para sobrevivir."}
{"id": "184525", "revid": "27155", "url": "https://gl.wikipedia.org/wiki?curid=184525", "title": "Descarboxilaci\u00f3n do piruvato", "text": "A descarboxilaci\u00f3n do piruvato ou descarboxilaci\u00f3n oxidativa do piruvato \u00e9 a reacci\u00f3n encim\u00e1tica na que o piruvato perde o seu grupo carboxilo en forma de CO2, quedando reducido a un grupo de dous carbonos (acetilo), que se une ao coencima A, formando acetil-CoA. Esta reacci\u00f3n \u00e9 esencial para facer que o esqueleto carbonado do piruvato citos\u00f3lico entre nas reacci\u00f3ns do ciclo de Krebs e prosiga a v\u00eda da respiraci\u00f3n celular aerobia, conectando deste modo a glic\u00f3lise co ciclo de Krebs \nA reacci\u00f3n \u00e9 unha descarboxilaci\u00f3n oxidativa, que est\u00e1 lonxe do equilibrio (\u0394G\u00ba'= -8,0 kcal/mol), catalizada polo complexo encim\u00e1tico da piruvato deshidroxenase, que ten lugar nas mitocondrias dos eucariotas e no citoplasma bacteriano . Na reacci\u00f3n f\u00f3rmase NADH unha mol\u00e9cula con gran capacidade redutora (poder redutor). Por cada glicosa (mol\u00e9cula de 6 carbonos) que entra na glic\u00f3lise f\u00f3rmanse d\u00faas de piruvato (de 3 carbonos), pero durante a reacci\u00f3n de descarboxilaci\u00f3n do piruvato vaise perder un dos carbonos do piruvato (o do grupo carboxilo) en forma de CO2, e o resto de dous carbonos que queda c\u00e9dese ao coencima A (CoA), formando acetil-CoA. O CoA ten un grupo reactivo -SH por onde se enlaza ao acetilo, que moitas veces se representa nas reacci\u00f3ns (CoA-SH).\nO destino do NADH formado \u00e9 ceder os seus electr\u00f3ns \u00e1 cadea de transporte electr\u00f3nico, para que se produza ATP na fosforilaci\u00f3n oxidativa subseguinte. O destino do acetil-CoA \u00e9 ceder o acetilo ao ciclo de Krebs, o que tam\u00e9n producir\u00e1 enerx\u00eda. No f\u00edgado \u00e9 especialmente importante esta reacci\u00f3n, xa que impide que o piruvato citos\u00f3lico sexa utilizado na gliconeox\u00e9nese ou en transaminaci\u00f3ns e obr\u00edgao a entrar nas mitocondrias e incorporarse ao ciclo de Krebs para producir ATP ou formar citrato, que poder\u00e1 ser exportado ao citosol para a s\u00edntese de l\u00edpidos.\nNos humanos en condici\u00f3ns anaerobias o piruvato pode ser fermentado a lactato no citosol, pero en condici\u00f3ns aerobias entra nas mitocondrias para ser descarboxilado. Para facilitar que o piruvato entre nas mitocondrias hai unha serie de transportadores espec\u00edficos na membrana mitocondrial. Na membrana mitocondrial externa hai unhas porinas polas que pasa o piruvato ao espazo intermembranas e despois o transportador piruvato translocase da membrana mitocondrial interna pasa o piruvato do espazo intermembranas \u00e1 matriz mitocondrial.\nNos organismos anaerobios a descarboxilaci\u00f3n do piruvato difire do proceso aerobio en que o aceptor de electr\u00f3ns \u00e9 unha prote\u00edna ferro-sulfurada e non o NAD+. A conversi\u00f3n est\u00e1 catalizada por un encima dependente da tiamina, que tam\u00e9n acila o coencima A. Os equivalentes de reduci\u00f3n son eliminados pola produci\u00f3n de H2 polo encima hidroxenase.\nFases da reacci\u00f3n encim\u00e1tica.\nO complexo da piruvato deshidroxenase \u00e9 un complexo multiencim\u00e1tico de 96 subunidades en eucariotas, que forman tres encimas, e no que interve\u00f1en cinco coencimas ou grupos prost\u00e9ticos. Os encimas son: piruvato deshidroxenase (E1), dihidrolipo\u00edl transacetilase (E2) e dihidrolipo\u00edl deshidroxenase (E3). Os coencimas son: pirofosfato de tiamina (TPP), FAD, CoA, NAD+ e \u00e1cido lipoico. Todos estes encimas e coencimas est\u00e1n moi xuntos no complexo, o que facilita a reacci\u00f3n.\n\"(A\u00ednda que o piruvato sofre aqu\u00ed unha descarboxilaci\u00f3n, t\u00e9\u00f1ase en conta que o encima se chama piruvato deshidroxenase, que non se debe confundir coa piruvato descarboxilase que interv\u00e9n na fermentaci\u00f3n alcoh\u00f3lica formando acetaldehido.)\"\nA reacci\u00f3n da descarboxilaci\u00f3n do piruvato pode dividirse en cinco fases:\nFase 1.\nO piruvato perde o seu grupo carboxilo ao reaccionar co TPP unido \u00e1 piruvato deshidroxenase (E1) do complexo. O resultado \u00e9 que o grupo de dous carbonos que quedou do piruvato se une ao anel tiazol da TPP, formando un grupo hidroxietilo unido ao TPP. Os \u00e1tomos do grupo carboxilo do piruvato perd\u00e9ronse como CO2, que \u00e9 o primeiro produto final desprendido da reacci\u00f3n.\npiruvato + H+ + E1-TPP \u2192 E1-TPP-hidroxietilo + CO2\nFase 2.\nA piruvato deshidroxenase do complexo efect\u00faa tam\u00e9n a fase 2, catalizando o paso do grupo hidroxietilo desde o TPP ao grupo prost\u00e9tico lipo\u00edlo do encima dihidrolipo\u00edl transcetilase (E2), formando un grupo acetilo unido por enlace tio\u00e9ster aos grupos lipo\u00edlo reducidos.\nE1-TPP-hidroxietilo + E2-lipo\u00edlo \u2192 E1-TPP + E2-lipo\u00edlo-S-acetilo\nFase 3.\nAgora interv\u00e9n o coencima A (CoA-SH), que reacciona co acetilo unido \u00e1 dihidrolipo\u00edl transcetilase, que perde o seu acetilo, que pasa ao coencima A, form\u00e1ndose acetil-CoA, e os grupos lipo\u00edlo quedan reducidos. Formouse, pois, o segundo produto final da reacci\u00f3n, o acetil-CoA.\nE2-lipo\u00edlo-S-acetilo + CoA-SH \u2192 E2-lipo\u00edlo-SH (reducidos) + acetil-S-CoA\nFase 4.\nAgora os grupos lipo\u00edlo reducidos de E2 d\u00e9bense oxidar. Para iso interv\u00e9n o terceiro encima do complexo, a dihidrolipo\u00edl deshidroxenase, que ten o grupo prost\u00e9tico FAD, que recolle dous H dos grupos lipo\u00edlo de E2, volv\u00e9ndoos a oxidar, e formando FADH2.\nE2-lipo\u00edlo-SH (reducidos) + E3-FAD \u2192 E2-lipo\u00edlo (oxidados) + E3-FADH2\nFase 5.\nAgora o grupo prost\u00e9tico FADH2 vai reducir o coencima NAD+. A dihidrolipo\u00edl deshidroxenase (E3) transfire os dous H do FADH2 ao NAD+, formando NADH + H+. Prod\u00facese as\u00ed o \u00faltimo produto final da reacci\u00f3n, o NADH (poder redutor).\nE3-FADH2 + NAD+ \u2192 E3-FAD + NADH + H+\nSa\u00fade.\nComo na reacci\u00f3n da descarboxilaci\u00f3n do piruvato interve\u00f1en coencimas que te\u00f1en en parte da s\u00faa estrutura grupos derivados de vitaminas, o d\u00e9ficit destas vitaminas pode afectar \u00e1 reacci\u00f3n e causar diversos trastornos . A tiamina ou vitamina B1 forma parte do TPP, a riboflavina ou vitamina B2 do FAD, o \u00e1cido pantot\u00e9nico ou vitamina B5 do coencima A e a nicotinamida ou vitamina B3 do NAD. Ademais o \u00e1cido lipoico, que orixina os grupos dihidrolipo\u00edl, \u00e9 un factor de crecemento para moitos microorganismos, a\u00ednda que pode ser sintetizado polos animais superiores.\nUn exemplo de trastornos por deficiencia vitam\u00ednica \u00e9 o beriberi, doenza causada pola deficiencia en tiamina ou vitamina B1. Os animais con esta deficiencia nutritiva non poden descarboxilar o piruvato normalmente, o que afecta especialmente ao cerebro, que s\u00f3 pode obter enerx\u00eda da glicosa v\u00eda piruvato, polo que desenvolven unha polineurite."}
{"id": "184526", "revid": "56817", "url": "https://gl.wikipedia.org/wiki?curid=184526", "title": "Juanpa", "text": "Juan Pablo de Miguel Bravo, co\u00f1ecido como Juanpa, nado en Salamanca o 28 de setembro\u00a0de 1978, \u00e9 un futbolista espa\u00f1ol. Xoga de defensa."}
{"id": "184527", "revid": "56817", "url": "https://gl.wikipedia.org/wiki?curid=184527", "title": "Matar Diop", "text": "Matar Diop Martins, tam\u00e9n co\u00f1ecido como Martins, nado o 4 de abril\u00a0de 1985 en Dakar, \u00e9 un futbolista senegal\u00e9s. Xoga de dianteiro e o seu club actual \u00e9 o Real Oviedo."}
{"id": "184530", "revid": "56817", "url": "https://gl.wikipedia.org/wiki?curid=184530", "title": "Uther Pendragon", "text": "Uther Pendragon (tam\u00e9n co\u00f1ecido como Uter Pendragon, Uterpandrag\u00f3n, o Uthr, das voces galesas \"Wthyr Bendragon\", \"Uthr Bendragon\", \"Uthyr Pendraeg\") \u00e9 un rei m\u00edtico da Britania posromana e pai do Rei Artur.\nExisten algunhas referencias de menor importancia a Uther que aparecen en poemas en gal\u00e9s antigo, pero a s\u00faa biograf\u00eda foi escrita por vez primeira por Godofredo de Monmouth no seu libro \"Historia Regum Britanniae\". Foi esa biograf\u00eda a que se empregou nas versi\u00f3ns que se fixeron posteriormente.\n\u00c9 un individuo bastante ambiguo na literatura e \u00e9 descrito como un rei forte e defensor do pobo. De acordo coas lendas art\u00faricas, Uther, a trav\u00e9s das circunstancias e coa axuda de Merl\u00edn, consegue a muller do seu inimigo Gorlois, Igraine, e d\u00e9itase con ela. Deste xeito, o Rei Artur \u00e9 un fillo ilex\u00edtimo.\nPendragon.\n\u00c9 prob\u00e1bel que o apelido de Uther sexa un ep\u00edteto que significa literalmente \"cabeza do drag\u00f3n\", que se cadra nun sentido figurado ref\u00edrese a un \"Xefe guerreiro\". Nas historias m\u00e1is antigas, Uther \u00e9 nomeado \"Pendragon\" porque \u00e9 testemu\u00f1a dun gran cometa en forma de drag\u00f3n, o que o inspira para empregar drag\u00f3ns nos seus pend\u00f3ns. Outras versi\u00f3ns posteriores narran que Aurelio Ambrosio foi quen presenciou o paso do cometa, e cando morreu pediulle a Uther que adoptara o ep\u00edteto Pendragon na s\u00faa honra. Para rematar, segundo os \u00faltimos estudos sobre a historiograf\u00eda do mito art\u00farico, Uther poder\u00eda ser un dos nomes que adoptou R\u00f3mulo Aug\u00fastulo, (o derradeiro emperador romano trala toma de Odoacro e os h\u00e9rulos de R\u00e1vena, na s\u00faa posterior fuxida a Inglaterra). Al\u00ed enfrontar\u00edase \u00e1s invasi\u00f3ns dos sax\u00f3ns ali\u00e1ndose \u00f3s britano-romanos e dando orixe \u00e1s lendas art\u00faricas."}
{"id": "184531", "revid": "5863", "url": "https://gl.wikipedia.org/wiki?curid=184531", "title": "Manuel Leis Lado", "text": "Manuel Leis Lado, nado en Carnota o 13 de maio\u00a0de 1984, \u00e9 un futbolista galego. Xoga de porteiro e o seu club actual \u00e9 o CD Dorneda."}
{"id": "184532", "revid": "89787", "url": "https://gl.wikipedia.org/wiki?curid=184532", "title": "Manuel Mosquera", "text": "Manuel Alfredo Mosquera Bastida, nado en Oleiros o 10 de agosto de 1968, \u00e9 un adestrador e exfutbolista galego, que dende abril de 2023 dirixe o C\u00f3rdoba, da Primeira Divisi\u00f3n RFEF. \nXogaba de dianteiro e despois de formarse e debutar no Deportivo da Coru\u00f1a desenvolveu a maior parte da s\u00faa carreira no CF Extremadura, onde xogou 13 tempadas e marcou 109 goles, o que o coloca como o m\u00e1ximo goleador da historia do club. Liderou o ataque do equipo que na d\u00e9cada de 1990 logrou ascender dende a Segunda Divisi\u00f3n B ata a Primeira Divisi\u00f3n. Na m\u00e1xima categor\u00eda xogou tam\u00e9n coa camiseta do Compostela, no que militou durante d\u00faas tempadas. \n\u00c9 pai dos tam\u00e9n futbolistas Manu e David Mosquera.\nTraxectoria.\nNacido en Oleiros e criado no barrio coru\u00f1\u00e9s de Monte Alto, estudou no instituto de Zalaeta e deu os seus primeiros pasos no f\u00fatbol nas filas do Orillamar. Aos 13 anos ingresou na canteira do Deportivo da Coru\u00f1a, pasando polas diferentes categor\u00edas inferiores do club, ata que en 1987 debutou co Fabril na Terceira Divisi\u00f3n. Na tempada 1988/89 marcou 11 goles e na seguinte foi convocado por primeira vez polo primeiro equipo, para a disputa do Trofeo Juan Acu\u00f1a, a\u00ednda que finalmente non chegou a participar no torneo amigable.\nO 26 de novembro de 1989, e ante as baixas de Hevia e Batrovi\u0107, o adestrador do Deportivo, Arsenio Iglesias, f\u00edxoo debutar como titular nun partido da Segunda Divisi\u00f3n ante o Racing de Santander en Riazor. Unha semana despois marcou o seu primeiro e \u00fanico gol co equipo, permanecendo no once inicial durante case t\u00f3dolos restantes partidos da tempada. Na tempada 1990/91 logrou o ascenso \u00e1 Primeira Divisi\u00f3n, pero o seu papel no equipo foi case inexistente, disputando pouco m\u00e1is de 20 minutos ao longo da campa\u00f1a. Tralo ascenso deixou o club, despois dun total de 22 encontros e 1 gol. \nPara a tempada 1991/92 fichou polo CF Extremadura, de Segunda Divisi\u00f3n B. Na s\u00faa primeira tempada asinou un total de 18 goles, 16 deles na liga, sendo o segundo m\u00e1ximo goleador da categor\u00eda, superado s\u00f3 polas 18 dianas de Rafael Pozo, do Badajoz. O equipo de Ortuondo disputou sen \u00e9xito a promoci\u00f3n de ascenso, conseguindo finalmente subir a Segunda d\u00faas tempadas despois, ao rematar na primeira posici\u00f3n do seu grupo.\nTras conseguir a permanencia na campa\u00f1a 1994/95, o equipo de Almendralexo, de novo con Ortuondo no banco conseguiu un hist\u00f3rico ascenso \u00e1 Primeira Divisi\u00f3n na 1995/96. Manuel contribu\u00edu con 19 goles na liga regular (segundo m\u00e1ximo goleador do campionato, s\u00f3 por detr\u00e1s de Manel Mart\u00ednez) e marcou o gol da vitoria no partido de ida da final da promoci\u00f3n contra o Albacete. \nNa tempada 1996/97 regresou a Galicia, sendo contratado polo Compostela, que disputaba a s\u00faa terceira tempada na Primeira Divisi\u00f3n. Debutou na m\u00e1xima categor\u00eda na primeira xornada, xogando de titular nunha derrota por goleada diante do Tenerife (6-0). Xogou un total de 42 partidos na s\u00faa primeira campa\u00f1a en Santiago, na que o equipo de Fernando V\u00e1zquez acabou d\u00e9cimo na liga, e marcou catro goles. A s\u00faa participaci\u00f3n reduciuse na seguinte tempada, a \u00faltima do club galego en Primeira, na que marcou un gol en 18 partidos.\nNa tempada 1997/98 volveu ao Extremadura, club no que permaneceu at\u00e9 a campa\u00f1a 2004/05. Na s\u00faa primeira campa\u00f1a desta segunda volta no club estreme\u00f1o logrou un novo ascenso a Primeira Divisi\u00f3n, descendendo ao final do curso. Na tempada 2001/02 o club descendeu a Segunda Divisi\u00f3n B. Durante as s\u00faas d\u00faas etapas e trece tempadas no Estremadura, disputou un total de 479 partidos e marcou 109 goles, convert\u00e9ndose no m\u00e1ximo goleador da historia do equipo.\nEn 2005 fichou polo Cerceda, club da Terceira Divisi\u00f3n, no que marcou 11 goles na s\u00faa primeira tempada. Comezou a seguinte tempada como xogador do equipo, pero nas \u00faltimas xornadas do campionato foi designado adestrador, tralo despedimento de Ramiro Sorbet.\nAdestrador.\nTralo seu breve paso polo banco do primeiro equipo do Cerceda, adestrou os xuven\u00eds do club e o equipo filial e actuou como director deportivo da escola de f\u00fatbol. En 2011 fichou polo Laracha, ao que dirixiu en Rexional Preferente durante tres anos, logrando no segundo deles o ascenso \u00e1 Terceira Divisi\u00f3n.\nEn xu\u00f1o de 2014 regresou \u00e1 estrutura do Deportivo da Coru\u00f1a, ao ser anunciado como substituto de Jos\u00e9 Luis Devesa \u00e1 fronte do Fabril, en Terceira Divisi\u00f3n. Permaneceu no club coru\u00f1\u00e9s d\u00faas tempadas con bos resultados, clasificando ao equipo para a fase de ascenso nas d\u00faas ocasi\u00f3ns, a\u00ednda que sen conseguir subir de categor\u00eda. En 2016, deixou o posto de adestrador do Fabril pero seguiu ligado \u00e1 entidade branquiazul, como adxunto \u00e1 direcci\u00f3n deportiva do club, traballo que compaxinou coa direcci\u00f3n da escola de adestradores da Federaci\u00f3n Galega.\nO 27 de febreiro de 2019 abandonou a secretar\u00eda t\u00e9cnica do club galego e asinou como novo adestrador do Extremadura UD, club sucesor do desaparecido CF Extremadura no que destacara como futbolista. O t\u00e9cnico coru\u00f1\u00e9s regresou a Almendralexo co obxectivo de lograr a permanencia na Segunda Divisi\u00f3n. Logrou dito obxectivo 2 xornadas antes do remate da tempada, despois de empatar a 0 ante o CD Lugo no Francisco de la Hera. Na tempada seguinte o club descendeu \u00e1 Segunda Divisi\u00f3n B, mais con todo o presidente anunciou que o adestrador coru\u00f1\u00e9s continuar\u00eda \u00e1 fronte do equipo na seguinte campa\u00f1a. Durou s\u00f3 cinco xornadas da tempada 2020/21, sendo destitu\u00eddo o 22 de novembro tras acumular o equipo d\u00faas vitorias, dous empates e unha derrota. O seu substituto, Jos\u00e9 Antonio Ruiz, non logrou ningunha vitoria e foi destitu\u00eddo tras s\u00f3 catro partidos, sendo contratado de novo Mosquera. Na s\u00faa segunda etapa como adestrador do equipo, tivo que lidar cos problemas econ\u00f3micos do club, que finalmente levaron \u00e1 desaparici\u00f3n da entidade a comezos de 2022.\nTrala disoluci\u00f3n do Extremadura fichou polo Talavera, da mesma categor\u00eda, onde ocupou o lugar do destitu\u00eddo V\u00edctor Cea. Chegou ao equipo talabricense co dif\u00edcil obxectivo de evitar descenso, pero non puido conseguilo. Preto do final da tempada 2022/23 foi contratado polo C\u00f3rdoba, club que nas xornadas anteriores caera dende a primeira ata a s\u00e9tima praza da Primeira RFEF."}
{"id": "184534", "revid": "98629", "url": "https://gl.wikipedia.org/wiki?curid=184534", "title": "Adri\u00e1n Bouza Campello", "text": "Adri\u00e1n Bouza Campello, nado nas Pontes o 3 de marzo\u00a0de 1980, \u00e9 un futbolista galego. Xoga de defensa. Sa\u00edu da canteira do club da s\u00faa vila, As Pontes.\nDebutou en 3\u00aa divisi\u00f3n co seu club de formaci\u00f3n, para logo recalar no Cerceda co que logrou o campionato de 3\u00aa divisi\u00f3n e disputou 2 fases de ascenso a 2\u00aa B, nas temporadas 2002-2003 e 2003-2004. Na s\u00faa 3\u00aa e \u00faltima campa\u00f1a en Cerceda, o equipo remata na 6\u00aa posici\u00f3n.\nCambia de aires e xoga 5 temporadas co Nar\u00f3n en 3\u00aa Divisi\u00f3n. Na temporada 2007-2008, o Nar\u00f3n queda en 3\u00aa posici\u00f3n e xoga a fase de ascenso de 2\u00aa B. NAs s\u00faas d\u00faas \u00faltimas temporadas en Nar\u00f3n, o equipo queda na 5\u00aa posici\u00f3n. Chega a temporada 2010-2011, e o lugar de destino \u00e9 Carballo, para enrolarse no Berganti\u00f1os, quedan clasificados na posici\u00f3n 14.\nNa temporada 2011-2012, enr\u00f3lase no Dorneda, onde coincide co seu irm\u00e1n m\u00e1is novo Elmer, que na en xu\u00f1o de 2010, decid\u00eda cambiar a camiseta do Berganti\u00f1os, pola do Dorneda, na busca do ascenso a 3\u00aa divisi\u00f3n. Na tempada 2015-2016 est\u00e1 a xogar en Rexional Preferente no Laracha."}
{"id": "184535", "revid": "89787", "url": "https://gl.wikipedia.org/wiki?curid=184535", "title": "Anxo Casalderrey", "text": "\u00c1ngel Jes\u00fas Casalderrey Mart\u00ednez, nado en Ribadavia o 25 de maio de 1965, \u00e9 un adestrador de f\u00fatbol galego.\nTraxectoria.\nO 20 de xaneiro de 2011 anunciouse a s\u00faa contrataci\u00f3n como adestrador da SD Compostela, en substituci\u00f3n de Carlos Mir\u00e1s \"Choco\". Na tempada 2011/12 ascendeu \u00e1 SD Compostela \u00e1 Terceira divisi\u00f3n. En outubro de 2012\u00a0foi destitu\u00eddo, sendo Fredi o seu substituto."}
{"id": "184537", "revid": "98629", "url": "https://gl.wikipedia.org/wiki?curid=184537", "title": "Fiandola", "text": "Fiandola \u00e9 un grupo de m\u00fasica galega de base tradicional. O traballo deste grupo nace da transformaci\u00f3n e interiorizaci\u00f3n da m\u00fasica de ra\u00edz de Galicia que se plasma nun modo particular de interpretar esta m\u00fasica e de compo\u00f1er novas melod\u00edas. Fiandola presenta un repertorio orientado ao baile e ao directo e que se nutre do traballo de campo desenvolvido polos membros do grupo, polos cancioneiros e arquivos dispo\u00f1ibles e polo traballos de composici\u00f3n e arranxos que eles mesmos elaboran ou por melod\u00edas doutros compositores galegos.\nTraxectoria.\nFiandola deu os seus primeiros pasos musicais na cidade de Compostela ao abeiro da Universidade de Santiago de Compostela no curso escolar 1995-1996. Os seus membros fundadores son Alberto Barreiro \"Warren\", Fran L\u00f3pez, Edelmiro Fern\u00e1ndez, Carolina Nogueira, Manolo Maseda, Cristina Nogueira, Lola Fern\u00e1ndez, e Champelo, todos eles de Moa\u00f1a, Betanzos, Santa Ux\u00eda de Ribeira, Burela e Viveiro. Estr\u00e9anse cun concerto nunha sardi\u00f1ada popular no santiagu\u00e9s barrio do Meixonfr\u00edo. Nese ano 1996 present\u00e1ronse ao certame de m\u00fasica folk da Conseller\u00eda de Familia Muller e Xuventude, da Xunta de Galicia, do que resultaron ga\u00f1adores xunto cos grupos Silvardeira e Belladona. Resultado deste premio foi a gravaci\u00f3n dun disco conxunto no que Fiandola gravou dous temas: Mui\u00f1eira do Cura e Jota de Norte - Relouca Petote. O nome que recibiu este traballo discogr\u00e1fico conxunto foi Xuventude'96.\nNo ano 2004 participaron no traballo discogr\u00e1fico conxunto Chill Out Celta co tema Celanova, un tema de composici\u00f3n de Alberto Barreiro \"Warren\".\nDespois destas d\u00faas experiencias en discos compartidos Fiandola lanzou no ano 2005 ao mercado o seu primeiro traballo discogr\u00e1fico. Este traballo, gravado baixo o nome Bricania, recolle dez temas: Vela\u00ed-vai, Maruxi\u00f1a, Celanova (de Alberto Barreiro \"Warren\"), Muevet\u00e9, Lobios, Tender\u00e9, Mari\u00ed\u00f1a (de Manolo Cobas), Marcial, Rumbas e Santa Comba. Todos estes temas son tradicionais a excepci\u00f3n de Celanova, composta por Warren, e Mari\u00ed\u00f1a, de Manolo Cobas. Neste momento Fiandola mudou a s\u00faa formaci\u00f3n e est\u00e1 composta por Alberto Barreiro \"Warren\", Fran L\u00f3pez, Luc\u00eda V\u00e1zquez, Cristina S\u00e1nchez, Manolo Cobas, Santiago Budi\u00f1o e Arantxa Alfaia. Nesta gravaci\u00f3n colaboran Xacobe Lamas, Roberto Ezquerro, Iv\u00e1n Costa Blanco e as pandeireteiras do grupo coru\u00f1\u00e9s Donaire.\nDespois dun longo percorrido no que actuaron nos mellores festivais de m\u00fasica tradicional e folk de Galicia e da Pen\u00ednsula Ib\u00e9rica, o grupo afronta un novo traballo discogr\u00e1fico que ve a luz no ano 2011. Este novo traballo discogr\u00e1fico gravouse baixo o t\u00edtulo de Mim\u00e1. Unha ducia de temas compo\u00f1en este novo traballo: Brasil, Mui\u00f1eira do Cura, Ghoxada, Rosas Negras, O Turito, Parab\u00ed Papip\u00f3, Monfortinos, Danza de Xastre, Marentes, Carelle, Carmi\u00f1a e A amora. Nove temas son de corte tradicional, ben de recollidas, ben de cancioneiros e arquivos, e tres son de composici\u00f3n: Ghoxada, de Fran L\u00f3pez, Parab\u00ed Papip\u00f3, de Serxio Cobos, e A amora, de Alberto Barreiro \"Warren\". A letra do tema Rosas Negras \u00e9 de Rosal\u00eda de Castro (Castellanos de Castilla, Cantares Gallegos,1863) que foi levada \u00e1 melod\u00eda deste tango recollido na Illa de Ons. Esta gravaci\u00f3n contou coa colaboraci\u00f3n de Xacobe Lamas, Luc\u00eda V\u00e1zquez, Antonio Su\u00e1rez, Francisco L\u00f3pez, Alberto G. Noguerol, Andr\u00e9s Pandelo, Diego Rodr\u00edguez e Miguel A. Garc\u00eda. Neste traballo est\u00e1n presentes Alberto Barreiro \"Warren\", Fran L\u00f3pez, Santi Budi\u00f1o, Cristina S\u00e1nchez, Manolo Cobas e Sandro Sotelo.\nSegue a este traballo \"Volta e media\", publicado no ano 2014, ao que se incorporan Pilar Gon\u00e7alves no lugar de Cristina S\u00e1nchez, \u00e1 voz; e Ant\u00f3n Su\u00e1rez, ao clarinete; e Marcos P\u00e9rez \"Kinhos\" que substituir\u00e1 a Sandro Sotelo \u00e1 percusi\u00f3n. Este novo traballo discogr\u00e1fico conta con 10 temas: Rumba\u00f1eira, Pontella, Outra de Carelle, Doade, De Doncos a Silvela, Rumbaile, Valse de Juanito, Pazos de Borb\u00e9n, Cuidaoeh! (composici\u00f3n de Fran L\u00f3pez) e Mazurcadobre. Durante un per\u00edodo do proceso de preparaci\u00f3n deste traballo e desta campa\u00f1a formou parte do grupo como vocalista solista Alba Guti\u00e9rrez, natural de Cabez\u00f3n de la Sal (Cantabria).\nNo ano 2019 ve a luz o cuarto traballo discogr\u00e1fico en solitario, \"Cordame\", un traballo ao que se incorpora a voz de Ana\u00efs Barbier como solista, e nova voz do grupo, que ser\u00e1 acompa\u00f1ada en certos temas polas pandeireteiras de Lembranzas da r\u00eda (Cangas do Morrazo): A\u00edda Carballo, Ana Novas, Ana Vidal, Claudia \u00c1lvarez, Estela Mart\u00ednez, Mar\u00eda Garc\u00eda e Marta Cama\u00f1o. Este disco, igual que os dous anteriores foi gravado no estudio de grabaci\u00f3n Edisco, baixo a man do t\u00e9cnico de son Fernando Campos. O traballo conta con 11 temas: Sil, V\u00e1n, Posodobre, Vilari\u00f1os, Caramoni\u00f1a, Danzas, Xotarelle, Rosari\u00f1o, Ermida, From Sagrada to Abell\u00e1, Esta noite non durmo. O tema Caramoni\u00f1a est\u00e1 composto por Serxio Cobos.\nDurante estes anos participan entre outros en numerosos festivais e concertos: Sala Malatesta (Compostela), Festa do Pan e Ovo (Tenorio), Festival do Castro Alobre (Vilagarc\u00eda), Aniversario de C\u00e1ntigas e Frores (Lugo), Festival de Vilari\u00f1o (Cangas do Morrazo), Rabafolk (R\u00e1bade, Lugo), Sala Rebull\u00f3n (Mos, Pontevedra), Sala Capitol (Compostela), A Arca da Noe (Vilar de Santos, Ourense), SalaSon (Cangas do Morrazo), Festival Interc\u00e9ltico do Morrazo (Moa\u00f1a, Pontevedra)...\nA formaci\u00f3n musical de Fiandola no ano 2020 est\u00e1 formada por: Alberto Barreiro \"Warren\" ao acorde\u00f3n e voz, Fran L\u00f3pez, \u00e1 frauta traveseira, voz e saxo, Santi Budi\u00f1o, \u00e1 gaita e voz, Ana\u00efs Barbier, \u00e1 voz, Manolo Cobas, \u00e1 percusi\u00f3n e voz, Marcos P\u00e9rez \"kinhos Saburido\" \u00e1 percusi\u00f3n e Luc\u00eda Eiros ao clarinete e gaita.\nO 1 de marzo de 2013 \u00e9lle concedido o premio ao \"mellor grupo ou solista de Moa\u00f1a\" dentro dos Premios da M\u00fasica que organiza o Var con Uve, Abelendo (Moa\u00f1a)."}
{"id": "184539", "revid": "89787", "url": "https://gl.wikipedia.org/wiki?curid=184539", "title": "Glic\u00f3lise", "text": "A glic\u00f3lise (do grego \"glycos\", azucre e \"lysis\", rotura), \u00e9 a v\u00eda metab\u00f3lica encargada de converter a glicosa en piruvato para obter enerx\u00eda para a c\u00e9lula. Consta de 10 reacci\u00f3ns encim\u00e1ticas consecutivas que converten a glicosa en d\u00faas mol\u00e9culas de piruvato, o cal pode seguir outras v\u00edas metab\u00f3licas nas que ceder\u00e1 enerx\u00eda \u00e1 c\u00e9lula.\nO tipo de glic\u00f3lise m\u00e1is com\u00fan e m\u00e1is co\u00f1ecida \u00e9 a v\u00eda de Embden-Meyerhof, explicada inicialmente por Gustav Embden e Otto Fritz Meyerhof . O termo pode inclu\u00edr outras v\u00edas alternativas, como a v\u00eda de Entner-Doudoroff. Por\u00e9n, glic\u00f3lise \u00fasase con grande frecuencia como sin\u00f3nimo de v\u00eda de Embden-Meyerhof.\n\u00c9 a v\u00eda inicial do catabolismo (degradaci\u00f3n) de carbohidratos.\nDurante a glic\u00f3lise obtense un rendemento neto de d\u00faas mol\u00e9culas de ATP e d\u00faas de NADH; o ATP pode usarse como fonte de enerx\u00eda para realizar traballo metab\u00f3lico, mentres que o NADH pode ter diferentes destinos. Pode usarse como fonte de poder redutor en reacci\u00f3ns anab\u00f3licas; se hai os\u00edxeno, pode oxidarse na cadea respiratoria, obt\u00e9ndose tres ATP por cada NADH; se non hai os\u00edxeno, \u00fasase para reducir o piruvato a lactato (fermentaci\u00f3n l\u00e1ctica), ou a CO2 e etanol (fermentaci\u00f3n alcoh\u00f3lica), sen obtenci\u00f3n adicional de enerx\u00eda.\nAs funci\u00f3ns da glic\u00f3lise son:\nEn eucariotas e procariotas, a glic\u00f3lise ocorre no citosol da c\u00e9lula. En c\u00e9lulas vexetais, algunhas das reacci\u00f3ns glicol\u00edticas danse tam\u00e9n no ciclo de Calvin, que ocorre dentro dos cloroplastos. A ampla conservaci\u00f3n evolutiva desta v\u00eda incl\u00fae os organismos filoxeneticamente m\u00e1is antigos, e por isto consid\u00e9rase unha das v\u00edas metab\u00f3licas m\u00e1is antigas.\nDescubrimento.\nOs primeiros estudos informais dos procesos glicol\u00edticos foron iniciados en 1860, cando Louis Pasteur descubriu que os microorganismos son os responsables da fermentaci\u00f3n, e en 1897 cando Eduard Buchner encontrou que certos extractos celulares pod\u00edan realizar fermentaci\u00f3ns. A seguinte grande contribuci\u00f3n foi de Arthur Harden e William Young en 1905, que determinaron que para que a fermentaci\u00f3n te\u00f1a lugar son necesarias unha fracci\u00f3n celular de masa molecular elevada e termosensible (encimas) e unha fracci\u00f3n citoplasm\u00e1tica de baixa masa molecular e termorresistente (ATP, ADP, NAD+ e outros cofactores). Os detalles da v\u00eda determin\u00e1ronse en 1940, cos traballos de Otto Meyerhoff e alg\u00fans anos despois por Luis Leloir. As maiores dificultades en determinar o intricado da v\u00eda foron a curta vida e as baixas concentraci\u00f3ns dos intermediarios nas r\u00e1pidas reacci\u00f3ns glicol\u00edticas.\nVisi\u00f3n xeral.\nA glic\u00f3lise \u00e9 a forma m\u00e1is r\u00e1pida de conseguir enerx\u00eda para unha c\u00e9lula e, no metabolismo de carbohidratos, \u00e9 xeralmente a primeira v\u00eda \u00e1 cal recorre a c\u00e9lula para ese mester. Est\u00e1 estruturada en 10 reacci\u00f3ns encim\u00e1ticas que permiten a transformaci\u00f3n dunha mol\u00e9cula de glicosa en d\u00faas mol\u00e9culas de piruvato por medio dun proceso catab\u00f3lico.\nA glic\u00f3lise adoita a dividirse para o s\u00faa explicaci\u00f3n en d\u00faas fases: fase de gasto de enerx\u00eda e fase de obtenci\u00f3n de enerx\u00eda.\nA primeira fase consiste en transformar unha mol\u00e9cula de glicosa en d\u00faas mol\u00e9culas de gliceraldehido (unha mol\u00e9cula de baixa enerx\u00eda) gastando 2 ATP. Isto permite duplicar os resultados da segunda fase, a de obtenci\u00f3n enerx\u00e9tica.\nNa segunda fase, o gliceraldehido transf\u00f3rmase nun composto de alta enerx\u00eda, que ao hidrolizarse xera unha mol\u00e9cula de ATP, e como se xeraron d\u00faas mol\u00e9culas de gliceraldehido, obt\u00e9\u00f1ense en realidade d\u00faas mol\u00e9culas de ATP. Esta obtenci\u00f3n de enerx\u00eda cons\u00e9guese grazas \u00e1 combinaci\u00f3n dunha reacci\u00f3n fortemente exerg\u00f3nica despois doutra levemente enderg\u00f3nica, que se realiza en d\u00faas ocasi\u00f3ns, xerando d\u00faas mol\u00e9culas de piruvato. Desta maneira, na segunda fase obte\u00f1ense 4 mol\u00e9culas de ATP.\nReacci\u00f3n.\nA reacci\u00f3n global da glic\u00f3lise \u00e9:\nformula_1\nOnde o reactivo inicial \u00e9 a glicosa e os produtos finais son:\nDestino do piruvato e do NADH.\nA glic\u00f3lise pode funcionar tanto en condici\u00f3ns aerobias coma anaerobias, pero o destino do p\u00ecruvato var\u00eda dependendo desas condici\u00f3ns. En situaci\u00f3n anaerobia, o piruvato citos\u00f3lico \u00e9 fermentado. O tipo de fermentaci\u00f3n depende do organismo. No home d\u00e1se nas c\u00e9lulas que quedan sen ATP nun momento dado, como sucede no m\u00fasculo en situaci\u00f3n de exercicio f\u00edsico moi intenso na que o os\u00edxeno que chega \u00e1 c\u00e9lula non \u00e9 dabondo para manter a respiraci\u00f3n aerobia ; nese caso o m\u00fasculo realiza a fermentaci\u00f3n homol\u00e1ctica, convertendo o piruvato en lactato, e sen obter m\u00e1is ATP ca as d\u00faas mol\u00e9culas formadas nas \u00faltimas reacci\u00f3ns da glic\u00f3lise. Tam\u00e9n sucede nos eritrocitos, que carecen de mitocondrias. Polo contrario, en condici\u00f3ns aerobias o piruvato entra nas mitocondrias (en eucariotas) para ser descarboxilado, entrar no ciclo de Krebs e completar a s\u00faa respiraci\u00f3n aerobia, xerando uns 15 ATP por cada piruvato (ata 38 por glicosa).\nO NADH pode usarse no anabolismo ou pode ceder os electr\u00f3ns que recolleu dos substratos da glic\u00f3lise \u00e1 cadea de transporte electr\u00f3nico, pero dita cadea est\u00e1 na mitocondria (en eucariotas) e o NADH non pode atravesar a membrana mitocondrial. Pero pode entrar nas mitocondrias utilizando un conxunto de reacci\u00f3ns chamadas lanzadeiras (lanzadeira do malato e lanzadeira do glicerol-fosfato) nas que se converte primeiro noutra mol\u00e9cula que pode entrar na mitocondria, que, unha vez dentro da mitocondria, rexenera o equivalente de reduci\u00f3n do NADH. Deste modo, o poder redutor do citosol pode pasar ao interior da mitocondria.\nFases da glic\u00f3lise.\nA glic\u00f3lise div\u00eddese en d\u00faas fases e dez reacci\u00f3ns encim\u00e1ticas, que se describen a continuaci\u00f3n.\nFase de gasto de enerx\u00eda (ATP).\nEsta primeira fase da glic\u00f3lise consiste en transformar unha mol\u00e9cula de glicosa (hexosa) en d\u00faas mol\u00e9culas de gliceraldehido (triosa). Durante esta fase non se produce enerx\u00eda, sen\u00f3n que se gasta. Esta enerx\u00eda gastada pode considerarse un \"investimento\" que fai a c\u00e9lula para obter \"beneficios\" enerx\u00e9ticos despois. G\u00e1stanse agora 2 ATP e despois produciranse 4, cun beneficio neto de 2.\n1\u00ba paso: Hexoquinase.\nA primeira reacci\u00f3n da glic\u00f3lise \u00e9 a fosforilaci\u00f3n da glicosa, para activala (aumentar a s\u00faa enerx\u00eda) e as\u00ed poder utilizala noutros procesos cando sexa necesario. Esta activaci\u00f3n ocorre pola transferencia dun grupo fosfato do ATP, unha reacci\u00f3n catalizada polo encima hexoquinase, o cal pode fosforilar (engadir un grupo fosfato) a mol\u00e9culas similares \u00e1 glicosa, como a frutosa e a manosa.\nAs vantaxes de fosforilar a glicosa son d\u00faas: A primeira \u00e9 facer da glicosa un metabolito m\u00e1is reactivo, e a segunda \u00e9 que a glicosa-6-fosfato (G6P), que \u00e9 unha substancia cargada no seu fosfato, non pode atravesar a membrana celular (a diferenza da glicosa), porque na c\u00e9lula non existe un transportador para a G6P. Desta forma ev\u00edtase a perda dun substrato enerx\u00e9tico para a c\u00e9lula.\nA hexoquinase s\u00f3 fosforila as D-hexosas, e utiliza de substrato para obter fosfatos o MgATP2+, xa que o cati\u00f3n permite que o \u00faltimo fosfato do ATP (fosfato gamma, \u03b3-P ou P\u03b3) sexa un branco m\u00e1is f\u00e1cil para o ataque nucleof\u00edlico que realiza o grupo hidroxilo (OH) do sexto carbono da glicosa, o que \u00e9 posible debido ao Mg2+ que tapa as cargas dos outros dous fosfatos.\nEsta reacci\u00f3n pos\u00fae unha enerx\u00eda libre de Gibbs negativa, e, por tanto, tr\u00e1tase dunha reacci\u00f3n na que se libera enerx\u00eda. En numerosas bacterias esta reacci\u00f3n est\u00e1 combinada coa \u00faltima reacci\u00f3n da glic\u00f3lise (de fosfoenolpiruvato a piruvato) para poder aproveitar a enerx\u00eda sobrante da reacci\u00f3n: o fosfato do fosfoenolpiruvato transf\u00edrese dunha a outra prote\u00edna dun sistema de transporte fosfotransferase, e en \u00faltima instancia, o fosfato pasar\u00e1 a unha mol\u00e9cula de glicosa que \u00e9 tomada do exterior da c\u00e9lula e liberada en forma de G6P no interior celular. Tr\u00e1tase, por tanto, de combinar a primeira e a \u00faltima reacci\u00f3n desta v\u00eda e usar o excedente de enerx\u00eda para realizar un tipo de transporte a trav\u00e9s de membrana denominado translocaci\u00f3n de grupo. \nUnha hexoquinase especial que se encontra s\u00f3 no f\u00edgado, p\u00e1ncreas, intestino delgado e partes do enc\u00e9falo \u00e9 a glicoquinase. Nos hepatocitos o 95% da actividade de hexoquinase est\u00e1 a cargo da glicoquinase, o cal \u00e9 fundamental para a glic\u00f3lise e s\u00edntese de glic\u00f3xeno no f\u00edgado.\n2\u00ba paso: Glicosa-6-P isomerase.\nEste \u00e9 un paso importante, posto que aqu\u00ed se define a xeometr\u00eda molecular que afectar\u00e1 aos dous pasos cr\u00edticos na glic\u00f3lise: O pr\u00f3ximo paso, que agregar\u00e1 un grupo fosfato ao produto desta reacci\u00f3n, e o paso 4, cando se creen d\u00faas mol\u00e9culas de gliceraldehido que finalmente ser\u00e1n as precursoras do piruvato.\nNesta reacci\u00f3n, a glicosa-6-fosfato isomer\u00edzase a frutosa-6-fosfato (F6P), por medio do encima glicosa-6-fosfato isomerase, tam\u00e9n chamado fosfohexosa isomerase. A isomerizaci\u00f3n ocorre nunha reacci\u00f3n de 4 pasos, que implica a abertura do anel do azucre e un traspaso de prot\u00f3ns a trav\u00e9s dun intermediario \"cis-enediol\"\nPosto que a enerx\u00eda libre desta reacci\u00f3n \u00e9 igual a +1,7 kJ/mol, a reacci\u00f3n non \u00e9 espont\u00e1nea e debe estar combinada con outra.\n3\u00ba paso: Fosfofrutoquinase.\nConsiste na fosforilaci\u00f3n da frutosa-6-fosfato no carbono 1, con gasto dun ATP, a trav\u00e9s do encima fosfofrutoquinase 1 (PFK1). Tam\u00e9n este fosfato ter\u00e1 unha baixa enerx\u00eda de hidr\u00f3lise. Polo mesmo motivo que na primeira reacci\u00f3n, o proceso \u00e9 irreversible. O novo produto denominarse frutosa-1,6-difosfato (F1,6BP).\nA irreversibilidade desta reacci\u00f3n \u00e9 importante, xa que a fai ser o punto de control da glic\u00f3lise. Como hai outros substratos \u00e1 parte da glicosa que entran na glic\u00f3lise, o punto de control non est\u00e1 colocado na primeira reacci\u00f3n, sen\u00f3n nesta. A fosfofrutoquinase ten centros alost\u00e9ricos, sensibles \u00e1s concentraci\u00f3ns de intermediarios como citrato e \u00e1cidos graxos, ADP e AMP.\nEn moitas plantas e microorganismos existe un encima con funci\u00f3n similar chamado fosfofrutoquinase dependente de pirofosfato, que usa pirofosfato como doante de fosfatos en vez do ATP.\n4\u00ba paso: Aldolase.\nO encima aldolase (nome completo frutosa-bisfosfato aldolase), por medio dunha reacci\u00f3n que \u00e9 reversible, rompe a frutosa-1,6-difosfato en d\u00faas mol\u00e9culas de tres carbonos (triosas): dihidroxiacetona-fosfato (DHAP) e gliceraldehido-3-fosfato (GA3P ou GAP). Existen dous tipos de frutosa-bisfosfato aldolase glicol\u00edtica, que difiren tanto no tipo de organismos onde se expresan, coma nos intermediarios de reacci\u00f3n.\nEsta reacci\u00f3n ten unha enerx\u00eda libre (\u0394G) de entre 20 a 25 kJ/mol, polo tanto en condici\u00f3ns est\u00e1ndar non acontece de maneira espont\u00e1nea. Por\u00e9n, en condici\u00f3ns intracelulares a enerx\u00eda libre \u00e9 pequena debido \u00e1 baixa concentraci\u00f3n dos substratos, o que permite que esta reacci\u00f3n sexa reversible.\n5\u00ba paso: Triosa fosfato isomerase.\nPosto que s\u00f3 o gliceraldehido-3-fosfato pode seguir os pasos restantes da glic\u00f3lise, a outra mol\u00e9cula xerada pola reacci\u00f3n anterior (dihidroxiacetona-fosfato) \u00e9 convertida (isomerizada xa que as d\u00faas son is\u00f3meros) en gliceraldehido-3-fosfato. Esta reacci\u00f3n pos\u00fae unha enerx\u00eda libre en condici\u00f3ns est\u00e1ndar positiva, o cal implicar\u00eda un proceso non favorecido, non obstante, igual que para a reacci\u00f3n 4, considerando as concentraci\u00f3ns intracelulares reais do reactivo e o produto, resulta que a enerx\u00eda libre total \u00e9 negativa, polo que a direcci\u00f3n favorecida \u00e9 cara \u00e1 formaci\u00f3n de gliceraldehido-3-fosfato.\nEste \u00e9 o \u00faltimo paso da \"fase de gasto de enerx\u00eda\". S\u00f3 se consumiu ATP no primeiro paso (hexoquinase) e no terceiro paso (fosfofrutoquinase 1). Como ao final desta fase se orixinaron d\u00faas mol\u00e9culas de gliceraldeh\u00eddo-3-fosfato (4\u00ba e 5\u00ba pasos), de aqu\u00ed en adiante as reacci\u00f3ns est\u00e1n duplicadas, xa que haber\u00e1 unha en cada mol\u00e9cula de gliceraldehido-3-fosfato e as derivadas delas.\nFase de obtenci\u00f3n de enerx\u00eda.\nNesta fase vanse producir 4 ATP (que restados aos 2 ATP gastados na fase anterior dan un rendemento neto de 2 ATP), 2 piruvatos e 2 NADH.\n6\u00ba paso: Gliceraldehido-3-fosfato deshidroxenase.\nEsta reacci\u00f3n consiste en oxidar o gliceraldehido-3-fosfato utilizando NAD+ para engadir un i\u00f3n fosfato \u00e1 mol\u00e9cula, o cal \u00e9 realizado polo encima gliceraldehido-3-fosfato deshidroxenase (GAPDH) en 5 pasos, e deste xeito \"aumentar a enerx\u00eda\" do composto.\nO grupo aldehido ox\u00eddase a un grupo acil-fosfato, que \u00e9 un derivado dun carboxilo fosfatado. Este composto pos\u00fae unha enerx\u00eda de hidr\u00f3lise moi alta (pr\u00f3xima aos 50 kJ/mol) polo que se inician as reacci\u00f3ns que permitir\u00e1n recuperar o ATP m\u00e1is adiante.\nMentres que o grupo aldehido se oxida, o NAD+ red\u00facese, o que fai desta reacci\u00f3n unha reacci\u00f3n redox. O NAD+ red\u00facese pola incorporaci\u00f3n dalg\u00fan H+ dando como resultado unha mol\u00e9cula de NADH de carga neutra.\n7\u00ba paso: Fosfoglicerato quinase.\nNeste paso, o encima fosfoglicerato quinase transfire o grupo fosfato do 1,3-difosfoglicerato a unha mol\u00e9cula de ADP, xerando as\u00ed a primeira mol\u00e9cula de ATP producida na v\u00eda. Como a glicosa se transformou en d\u00faas mol\u00e9culas de gliceraldehido, en total recup\u00e9ranse 2 ATP nesta etapa. N\u00f3tese que o encima foi nomeado pola reacci\u00f3n inversa \u00e1 mostrada, e que esta opera en ambas as direcci\u00f3ns (reversible).\nOs pasos 6 e 7 da glic\u00f3lise mostran un caso de combinaci\u00f3n de reacci\u00f3ns, onde unha reacci\u00f3n enerxeticamente desfavorable (paso 6\u00ba) vai seguida dunha reacci\u00f3n moi favorable enerxeticamente (paso 7\u00ba) que impulsa a primeira reacci\u00f3n. Noutras palabras, como a c\u00e9lula se mant\u00e9n en equilibrio, o descenso nas reservas de 1,3 difosfoglicerato empurra o encima GAP deshidroxenase a aumentar ditas reservas. A cuantificaci\u00f3n da enerx\u00eda libre para combinar ambas as reacci\u00f3ns \u00e9 de arredor de -12 kJ/mol.\nEsta maneira de obter ATP sen a necesidade de O2 na que o fosfato pasa duns substrato fosfatado rico enerxeticamente ao ADP, denom\u00ednase \"fosforilaci\u00f3n a nivel de substrato\".\n8\u00ba paso: Fosfoglicerato mutase.\nIsomer\u00edzase o 3-fosfoglicerato procedente da reacci\u00f3n anterior dando 2-fosfoglicerato. O encima que cataliza esta reacci\u00f3n \u00e9 a fosfoglicerato mutase. O \u00fanico que ocorre aqu\u00ed \u00e9 o cambio de posici\u00f3n do fosfato do C3 ao C2. Son enerx\u00edas similares e, por tanto, reversibles, cunha variaci\u00f3n de enerx\u00eda libre de case cero.\n9\u00ba paso: Enolase.\nO encima enolase cataliza a formaci\u00f3n dun dobre enlace no 2-fosfoglicerato, eliminando unha mol\u00e9cula de auga formada polo hidr\u00f3xeno do C2 e o OH do C3. O resultado \u00e9 o fosfoenolpiruvato (PEP).\nO fosfoenolpiruvato \u00e9 un composto fosfatado de alta enerx\u00eda. En realidade o 2-fosfoglicerato e o fosfoenolpiruvato te\u00f1en a mesma cantidade \"total\" de enerx\u00eda, pero hai unha redistribuci\u00f3n de enerx\u00eda \"dentro\" da mol\u00e9cula, que fai que o fosfato do fosfoenolpiruvato produza ao hidrolizarse (o que acontecer\u00e1 na seguinte reacci\u00f3n da v\u00eda) unha liberaci\u00f3n de enerx\u00eda moito maior, que se aproveitar\u00e1 para producir ATP.\n10\u00ba paso: Piruvato quinase.\nTen lugar a desfosforilaci\u00f3n do fosfoenolpiruvato, obt\u00e9ndose piruvato e ATP. Reacci\u00f3n irreversible mediada pola piruvato quinase. V\u00f3lvese a formar ATP, que como as reacci\u00f3ns da fase de obtenci\u00f3n de enerx\u00eda est\u00e1n duplicadas debido \u00e1 isomerizaci\u00f3n das triosas-fosfato, son outros 2 ATP m\u00e1is. O fosfoenolpiruvato pasa \u00e1 forma enolpiruvato e este inmediatamente pasa \u00e1 forma cetopiruvato (denominado normalmente piruvato).\nO encima piruvato quinase \u00e9 dependente de magnesio e potasio.\nA enerx\u00eda libre \u00e9 de -31,4 kJ/mol, polo tanto a reacci\u00f3n \u00e9 favorable e irreversible.\nO piruvato formado pode ser fermentado (en condici\u00f3ns anaerobias) ou vai \u00e1s mitocondrias (nos eucariotas, en condici\u00f3ns aerobias) para ser descarboxilado, entrar no ciclo de Krebs e incorporarse \u00e1 respiraci\u00f3n aerobia.\nRegulaci\u00f3n.\nRegulaci\u00f3n encim\u00e1tica.\nA glic\u00f3lise reg\u00falase encimaticamente nos tres puntos irreversibles desta ruta, que son: a primeira reacci\u00f3n (G \u2192G6P), por medio da hexoquinase; a terceira reacci\u00f3n (F6P \u2192 F1,6BP) por medio da fosfofrutoquinase 1, e no \u00faltimo paso (PEP \u2192 piruvato) pola piruvato quinase.\nRegulaci\u00f3n por insulina.\nAo aumentar a glicosa no sangue, despois dunha comida, as c\u00e9lulas beta do p\u00e1ncreas estimulan a produci\u00f3n de insulina, e esta \u00e1 s\u00faa vez aumenta a actividade da glicoquinase nos hepatocitos.\nAs concentraci\u00f3ns altas de glicag\u00f3n e as baixas de insulina dimin\u00faen a concentraci\u00f3n intracelular de frutosa-2,6-difosfato. Isto trae como consecuencia a diminuci\u00f3n da glic\u00f3lise e o aumento da gliconeoxen\u00e9se.\nMetabolitos da glic\u00f3lise desviados a outras v\u00edas.\nOs metabolitos intermedios da v\u00eda glicol\u00edtica poden ser utilizados tam\u00e9n por outras v\u00edas de tipo anab\u00f3lico, polo que o fluxo de mol\u00e9culas na glic\u00f3lise \u00e9 fundamental para fornecer de esqueletos carbonados as bios\u00ednteses celulares.\nAs principais v\u00edas metab\u00f3licas que utilizan metabol\u00edticos da glic\u00f3lise son:\nO NADH da glic\u00f3lise tam\u00e9n pode ter un papel no anabolismo, xa que as reacci\u00f3ns anab\u00f3licas requiren o poder redutor que pode subministrar o NADH, quer directamente quer indirectamente reducindo a outros coencimas como o NADP+ (formar\u00edase NADPH).\nIncorporaci\u00f3n doutros metabolitos \u00e1 glic\u00f3lise.\nNa glic\u00f3lise non s\u00f3 se pode catabolizar glicosa. Outros metabolitos distintos da glicosa poden incorporarse \u00e1 v\u00eda glicol\u00edtica a distintos niveis.\nOs polisac\u00e1ridos e disac\u00e1ridos deben hidrolizarse para render monosac\u00e1ridos soltos, e estes poden entrar na glic\u00f3lise. A galactosa pode orixinar UDP-galactosa e despois glicosa-1-fosfato, que se incorpora \u00e1 glic\u00f3lise. A manosa pode fosforilarse formando frutosa-6-fosfato, que se incorpora \u00e1 glic\u00f3lise. A frutosa no m\u00fasculo e riles, principalmente, pode fosforilarse a frutosa-6-fosfato, que se incorpora \u00e1 glic\u00f3lise, e no f\u00edgado acaba orixinando gliceraldehido-3-fosfato, que se incorpora \u00e1 glic\u00f3lise. O glic\u00f3xeno ao sufrir fosfor\u00f3lise orixina glicosa-1-fosfato, que se incorpora \u00e1 glic\u00f3lise. A glicerina procedente dos l\u00edpidos pode acabar por orixinar gliceraldehido-3-fosfato, que \u00e9 un metabolito da glic\u00f3lise.\nDoenzas relacionadas coa glic\u00f3lise.\nDoenzas xen\u00e9ticas.\nAs mutaci\u00f3ns que afectan \u00e1 glic\u00f3lise son en xeral raras debido \u00e1 importancia central desta v\u00eda metab\u00f3lica, o que significa que a maior\u00eda das mutaci\u00f3ns deste tipo que aparecen causan a incapacidade da c\u00e9lula para respirar, e, por tanto, provocan a morte da c\u00e9lula rapidamente. Por\u00e9n, co\u00f1\u00e9cense algunhas destas mutaci\u00f3ns, como por exemplo a que causa a deficiencia de piruvato quinase, que orixina anemia hemol\u00edtica cr\u00f3nica.\nCancro.\nAs c\u00e9lulas tumorais malignas de r\u00e1pido crecemento mostran tipicamente unha actividade glicol\u00edtica ata 200 veces maior ca a das c\u00e9lulas normais. Este fen\u00f3meno foi xa descrito en 1930 por Otto Warburg e co\u00f1\u00e9cese como efecto Warburg. A hip\u00f3tese de Warburg considera que o c\u00e1ncer est\u00e1 causado principalmente por disfunci\u00f3ns no metabolismo mitocondrial, m\u00e1is que polo crecemento incontrolable das c\u00e9lulas. Hai diversas teor\u00edas que tratan de explicar o efecto Warburg.\nEsta alta taxa de glic\u00f3lise das c\u00e9lulas tumorais ten importantes aplicaci\u00f3ns m\u00e9dicas, como o diagn\u00f3stico e monitorizaci\u00f3n dos tumores malignos e das respostas aos tratamentos por medio da visualizaci\u00f3n por tomograf\u00eda de emisi\u00f3n de positr\u00f3ns do consumo pola c\u00e9lula de 218-F-2-desoxiglicosa radioactiva (un substrato modificado da hexoquinase), que se subministra ao paciente.\nEstase investigando tam\u00e9n como se pode afectar o metabolismo mitocondrial para tratar o c\u00e1ncer reducindo as taxas de glic\u00f3lise e as\u00ed matar as c\u00e9lulas, usando diversas estratexias, como a dieta cetox\u00e9nica.\nEnfermidade de Alzheimer.\nDisfunci\u00f3ns na glic\u00f3lise ou no metabolismo de glicosa nos c\u00f3rtex fronto-temporo-parietal e cingulado foron asociadas coa enfermidade de Alzheimer, probablemente debido \u00e1 diminuci\u00f3n no l\u00edquido cefalorraqu\u00eddeo do p\u00e9ptido beta amiloide (1-42) (A\u03b242) e incremento da prote\u00edna tau fosforilada."}
{"id": "184541", "revid": "101134", "url": "https://gl.wikipedia.org/wiki?curid=184541", "title": "Cory Joseph", "text": "Cory Ephram Joseph, nado o 20 de setembro de 1991 en Toronto, Ontario, \u00e9 un xogador canadense de baloncesto profesional que xoga nos Detroit Pistons da National Basketball Association (NBA).\nTraxectoria.\nJoseph foi elixido na 29\u00aa posici\u00f3n do Draft da NBA de 2011 polos San Antonio Spurs. O 15 de xu\u00f1o de 2014, Joseph conseguiu o seu primeiro campionato da NBA despois de que os Spurs derrotaran \u00f3s Miami Heat por 4-1 nas Finais da NBA de 2014.\nO 9 de xullo de 2015, Joseph asinou un contrato de catro anos e 30 mill\u00f3ns de d\u00f3lares co equipo da s\u00faa cidade natal, os Toronto Raptors.\nO 14 de xullo de 2017, Joseph foi traspasado \u00f3s Indiana Pacers a cambio dos dereitos do Draft de Emir Preld\u017ei\u0107. Fixo o seu debut cos Pacers o 18 de outubro de 2017, facendo 11 puntos na vitoria por 140-131 sobre os Brooklyn Nets.\nO 6 de xullo de 2019, Joseph asinou cos Sacramento Kings.\nO 26 de marzo de 2021, Joseph foi traspasado xunto a d\u00faas futuras elecci\u00f3ns da segunda rolda do Draft \u00f3s Detroit Pistons, a cambio de Delon Wright."}
{"id": "184543", "revid": "89787", "url": "https://gl.wikipedia.org/wiki?curid=184543", "title": "Jimmy Butler", "text": "Jimmy Butler III, nado o 14 de setembro de 1989 en Houston, Texas, \u00e9 un xogador americano de baloncesto profesional que xoga nos Miami Heat da National Basketball Association (NBA).\nTraxectoria profesional.\nButler foi elixido na 30\u00aa posici\u00f3n do Draft da NBA de 2011 polos Chicago Bulls. O 9 de decembro de 2011, asinou o seu contrato de rookie cos Bulls. Na s\u00faa primeira tempada na liga, acurtada polo lockout, xogou 42 partidos nos que fixo 2.6 puntos e 1.3 rebotes por encontro.\nO 22 de xu\u00f1o de 2017, Butler foi traspasado xunto os dereitos de Justin Patton \u00f3s Minnesota Timberwolves, a cambio de Kris Dunn, Zach LaVine e os dereitos de Lauri Markkanen.\nO 12 de novembro de 2018, Butler foi traspasado xunto a Justin Patton \u00f3s Philadelphia 76ers a cambio de Jerryd Bayless, Robert Covington, Dario \u0160ari\u0107 e unha elecci\u00f3n da segunda rolda do Draft de 2022.\nO 6 de xullo de 2019, Butler asinou cos Miami Heat nun traspaso entre catro equipos."}
{"id": "184544", "revid": "81969", "url": "https://gl.wikipedia.org/wiki?curid=184544", "title": "Zenit San Petersburgo", "text": "O FC Zenit San Petersburgo \u00e9 un club profesional de f\u00fatbol da cidade de San Petersburgo en Rusia. O equipo foi fundado en 1925, e compite na Liga Premier de Rusia, torneo que ga\u00f1ou en 2007, 2010 e 2011/12.\nEn 2008 o Zenit xogou a final da Copa da UEFA fronte \u00f3 Rangers FC, vencendo por 2-0, e acadando deste xeito o seu primeiro t\u00edtulo europeo. Uns meses despois venceu na Supercopa de Europa \u00f3 Manchester United por 2-1.\nEstadio.\nEn 2007 foi derrubado o estadio Kirov, fogar do Zenit ata ent\u00f3n, e no seu lugar est\u00e1 a ser constru\u00eddo o futuro novo estadio do Zenit, que ter\u00e1 unha capacidade para acoller 69.500 seareiros. O futuro estadio acoller\u00e1 encontros do Mundial de F\u00fatbol Rusia 2018. Ata que o novo estadio non se remate, o Zenit xogar\u00e1 os seus encontros como local no estadio Petrovsky, que ten unha capacidade para mais de 21.000 persoas."}
{"id": "184546", "revid": "4817", "url": "https://gl.wikipedia.org/wiki?curid=184546", "title": "Munin", "text": "Munin pode referirse a:"}
{"id": "184547", "revid": "1131", "url": "https://gl.wikipedia.org/wiki?curid=184547", "title": "Cruceiro dos Maios", "text": "O cruceiro dos Maios \u00e9 un cruceiro da parroquia de San Xo\u00e1n de Tabag\u00f3n, concello do Rosal.\nDescrici\u00f3n.\nFoi feito por Manuel Gonz\u00e1lez Perdiz en 1879 e representa unha alegor\u00eda do pecado orixinal, a flaxelaci\u00f3n e a Ver\u00f3nica coa Santa Face. Ten un capitel imitaci\u00f3n da orde corintia, con follas de acanto e cabezas de anxo, o Cristo Morto e a Dolorosa."}
{"id": "184548", "revid": "85894", "url": "https://gl.wikipedia.org/wiki?curid=184548", "title": "Shaun Parkes", "text": "Shaun Parkes, nado o 9 de febreiro de 1973 en Londres, \u00e9 un actor ingl\u00e9s co\u00f1ecido polo seu traballo na serie de televisi\u00f3n \"Identity\".\nTraxectoria.\nTras actuar en teatro e televisi\u00f3n, o filme que supuxo a s\u00faa entrada no cinema foi \"Human Traffic\". Despois diso, participou en m\u00e1is filmes entre os que se incl\u00faen \"Clubbed\", \"The Mummy Returns\", \"Things To Do Before You're 30\" e a aclamada \"Notes on a Scandal\"."}
{"id": "184551", "revid": "72012", "url": "https://gl.wikipedia.org/wiki?curid=184551", "title": "Campionato Mundial de F\u00f3rmula 1 de 2000", "text": "O Campionato Mundial de F\u00f3rmula 1 de 2000 \u00e9 o campionato anual n\u00famero 51 de F\u00f3rmula 1 organizado pola F\u00e9d\u00e9ration Internationale de l'Automobile (FIA). Con 17 Grandes Premios no calendario, deu comezo o 12 de marzo, e rematou o 22 de outubro.\nPilotos e construtores.\nOs seguintes equipos e pilotos competiron no Campionato Mundial de .\n\u2020 Todos os motores son de 3.0 litros, e configuraci\u00f3n V10.\nCambios de pilotos.\n, Entran na F\u00f3rmula Un \n, Deixan a F\u00f3rmula Un \n, Regresaron \u00e1 F\u00f3rmula Un \n, Cambios a metade de tempada "}
{"id": "184560", "revid": "88215", "url": "https://gl.wikipedia.org/wiki?curid=184560", "title": "Liga Premier de Rusia", "text": "A Liga Premier de Rusia \u00e9 a m\u00e1xima categor\u00eda das ligas de f\u00fatbol en Rusia a nivel de clubs. A liga naceu en 1992 como herdeira da liga sovi\u00e9tica \u00f3 desaparecer a URSS, e dende ent\u00f3n tense disputado cada ano durante as estaci\u00f3ns de primavera, ver\u00e1n e outono, comezando en marzo e rematando en novembro.\nActualmente os dous primeiros equipos da liga clasif\u00edcanse directamente para disputar a Fase de Grupos da Liga de Campi\u00f3ns da UEFA. O terceiro equipo clasif\u00edcase para disputar a Rolda Previa da Liga de Campi\u00f3ns da UEFA. Os equipos 4\u00ba e 5\u00ba clasif\u00edcanse para disputar a UEFA Europa League. Mentres tanto, os dous \u00faltimos descenden \u00e1 Liga Nacional de F\u00fatbol de Rusia, segunda categor\u00eda do f\u00fatbol no pa\u00eds.\nA tempada 2011-12 foi unha tempada de transici\u00f3n para copiar o formato das ligas occidentais, rematando o torneo no ver\u00e1n.\nO Lokomotiv Moscova \u00e9 o actual defensor do t\u00edtulo. O Spartak Moscova \u00e9 o club con m\u00e1is laureado da competici\u00f3n, con 10 t\u00edtulos."}
{"id": "184561", "revid": "98629", "url": "https://gl.wikipedia.org/wiki?curid=184561", "title": "Darius Milhaud", "text": "Darius Milhaud, nado o 4 de setembro de 1892 en Marsella (Francia) e finado o 22 de xu\u00f1o de 1974 en Xenebra (Su\u00edza), foi un compositor franc\u00e9s membro do grupo chamado \"Les Six\". A s\u00faa produci\u00f3n musical caracter\u00edzase polo uso da politonalidade e os patr\u00f3ns r\u00edtmicos derivados do jazz.\nTraxectoria.\nMilhaud naceu en Marsella fillo de pais xudeus de Aix-en-Provence, aos sete anos comezou a estudar viol\u00edn con Leo Bruguier, quen o incorporou ao seu cuarteto de corda. En 1909 ingresou no Conservatorio de Par\u00eds, onde co\u00f1eceu a Arthur Honegger e Germaine Tailleferre, que formar\u00edan parte tam\u00e9n de \"Les Six\". Estudou composici\u00f3n con Charles-Marie Widor e harmon\u00eda e contrapunto con Andr\u00e9 Gedalge, ademais de recibir clases a nivel particular de Vincent d'Indy.\nEn 1910 escribiu unha \u00f3pera c\u00f3mica baseada nun libreto de Francis Jammes titulado \"Brebis \u00e9gar\u00e9e\" (ovella descarriada). M\u00e1is adiante viuse atra\u00eddo pola m\u00fasica de c\u00e1mara. A s\u00faa \"1\u00aa Sonata\" para viol\u00edn e piano data de 1911 e o seu primeiro \"Cuarteto de corda\" de 1912. Co\u00f1eceu ao poeta Paul Claudel, do que musicou alg\u00fan dos seus poemas.\nEn 1916 viaxou ao Brasil como secretario de Paul Claudel, que daquela era embaixador. Nesta viaxe Milhaud escribiu as \"Saudades du Brazil\", a suite para saxof\u00f3n, \"Scaramouche\", co seu destacado terceiro movemento \"Brasileira\", \"Le B\u0153uf sur le toit\", e o poema coreogr\u00e1fico \"L\u2019Homme et son desir\". En 1918 regresou a Francia e iniciou amizade con Eric Satie e cos m\u00fasicos do \"Grupo dos Seis\".\nDurante os seguintes anos, a actividade creadora de Milhaud foi incesante: cantatas, concertos, canci\u00f3ns, obras corais, entre outras se sucederon de xeito moi r\u00e1pido. En 1925 casou coa s\u00faa prima Madeleine, que a partir de 1937 foi a s\u00faa colaboradora en varias obras. Fixo numerosas viaxes e ofreceu concertos en t\u00f3dolos pa\u00edses de Europa.\nEn 1940 trasladouse aos Estados Unidos ao recibir o encargo dunha sinfon\u00eda para a Chicago Symphony Orchestra. No pa\u00eds norteamerican permaneceu ata 1947 e traballou como profesor de composici\u00f3n no Mills College de Oakland (California), onde tivo como alumnos, entre outros, ao m\u00fasico de jazz Dave Brubeck. Abandonou este posto en 1947 para traballar como profesor honorario de composici\u00f3n no Conservatorio de Par\u00eds, posto que desempe\u00f1ou ata 1971 e onde tivo como disc\u00edpulos a Iannis Xenakis e a Karlheinz Stockhausen.\nEn 1952 viaxou a Israel, onde escribiu parte da s\u00faa \u00f3pera \"David\".\nMilhaud (ao igual que os seus contempor\u00e1neos Paul Hindemith, Gian Francesco Malipiero, Bohuslav Martin\u016f e Heitor Villa-Lobos) foi un creador extremadamente r\u00e1pido, en 1965 o seu cat\u00e1logo estaba integrado por 409 obras, pequenas e grandes, escritas para t\u00f3dolos x\u00e9neros musicais. De entre todas elas destacan os ballets \"Le b\u0153uf sur le toit\" (1920) e \"La Cr\u00e9ation du Monde\" (estreado porlos Ballets su\u00e9dois en 1923), a \u00f3pera \"Christophe Colomb\" (1930) e a peza orquestral \"Suite proven\u00e7ale\" (1937).\nMorreu en Xenebra o 22 de xu\u00f1o de 1974 aos 81 anos."}
{"id": "184562", "revid": "23204", "url": "https://gl.wikipedia.org/wiki?curid=184562", "title": "Asociaci\u00f3n Galega de Compositores", "text": "A Asociaci\u00f3n Galega de Compositores ou AGC \u00e9 unha asociaci\u00f3n sen \u00e1nimo de lucro que integra a compositores e compositoras nados ou residentes en Galiza, e que ten como obxectivo defender os intereses grupais dos compositores galegos ou residentes en Galiza, e aqueles aspectos da cultura musical galega que repercutan no desenvolvemento da s\u00faa traxectoria, as\u00ed como manter a memoria dos compositores hist\u00f3ricos de Galiza. Na actualidade conta cunha trintena de asociados.\nHistoria.\nA Asociaci\u00f3n Galega de Compositores (AGC) naceu na Coru\u00f1a o 22 de xu\u00f1o de 1987 por iniciativa de sete compositores (por orde alfab\u00e9tica): Jorge Berdullas del R\u00edo, Juan Dur\u00e1n, Carlos L\u00f3pez Garc\u00eda-Picos, Manuel Mosquera, Xavier de Paz, Paulino Pereiro e Juan Vara.\nDurante os anos 2007 e 2008, a \"Direcci\u00f3n Xeral de Formaci\u00f3n Profesional e Ensinanzas Especiais\" da Conseller\u00eda de Educaci\u00f3n encargou a AGC a elaboraci\u00f3n de obras destinadas \u00e1 docencia musical para diferentes niveis.\nO 28 de decembro de 2008, a AGC organizou co patrocinio da \"Concellar\u00eda de Mocidade, Solidariedade e Normalizaci\u00f3n Ling\u00fc\u00edstica\" do Concello da Coru\u00f1a un concerto baixo o t\u00edtulo \"M\u00fasica Galega sobre poemas galegos\" que inclu\u00edu composici\u00f3ns para voz e piano sobre textos en lingua galega de poetas de diferentes \u00e9pocas aos que puxeron m\u00fasica compositores e compositoras da AGC. Esta iniciativa ten continuidade no ano seguinte co ciclo \"M\u00fasica de compositores galegos sobre poemas galegos\", tam\u00e9n patrocinado pola \"Concellar\u00eda de Mocidade, Solidariedade e Normalizaci\u00f3n Ling\u00fc\u00edstica\" do Concello da cidade herculina.\nTam\u00e9n reviste especial interese para a AGC a edici\u00f3n de rexistros sonoros de composici\u00f3ns dos seus aociados. En 1998, co patrocinio do IGAEM e a Fundaci\u00f3n Pedro Barri\u00e9 de la Maza, apareceu un dobre disco compato con obras para piano de distintos autores da AGC interpretado por Antoni Besses e Albert Nieto. En marzo de 2009, con motivo da \"Mostra do Ensino a Direcci\u00f3n Xeral de Formaci\u00f3n Profesional e Ensinanzas Especiais\" da Conseller\u00eda de Educaci\u00f3n patrocinou a edici\u00f3n do rexistro sonoro titulado \"Perspectivas\", que inclu\u00edu fragmentos de obras de c\u00e1mara de membros da AGC procedentes do arquivo sonoro da Radio Galega, instituci\u00f3n que sempre mostrou un grande interese polas actividades da Asociaci\u00f3n.\nEntre todas as actividades levadas a cabo directamente pola AGC, destaca pola s\u00faa continuidade e relevancia, a organizaci\u00f3n dos Ciclos de C\u00e1mara. A programaci\u00f3n dos mesmos incl\u00fae fundamentalmente obras dos compositores asociados, que de ser o caso completanse con creaci\u00f3ns de autores dos s\u00e9culo XX ou do nacionalismo galego. Dende 1988 e ata o momento desenvolv\u00e9ronse XIII Ciclos de C\u00e1mara. O \u00faltimo destes ciclos celebrado en febreiro de 2009, adicouse en homenaxe a Carlos L\u00f3pez Garc\u00eda-Picos, compositor nado en Betanzos en 1922 que desenvolveu a meirande parte da s\u00faa carreira compositiva na Arxentina e que o seu retorno marcou o inicio da andaina da AGC, da que foi membro fundador e o seu primeiro presidente.\nEn 2012 obtivo o Premio da Cr\u00edtica Galicia no apartado de \"M\u00fasica\".\nOrganigrama.\nNo seu organigrama dist\u00ednguense socios numerarios (compositores e compositoras asociados e membros de pleno dereito), socios protectores (persoas f\u00edsicas ou instituci\u00f3ns que apoian de diferente xeito a actividade da AGC) e socios de honra (persoas f\u00edsicas ou instituci\u00f3ns \u00e1s que a AGC distingue pola s\u00faa traxectoria). A AGC Est\u00e1 rexida por unha Xunta Directiva, da que s\u00f3 poden formar parte os socios e socias numerarios, elixida democr\u00e1ticamente cada catro anos pola Asemblea Xeral que est\u00e1 integrada por socios numerarios e protectores.\nActividade.\nDende a s\u00faa fundaci\u00f3n, a AGC mant\u00e9n tres li\u00f1as de actuaci\u00f3n: procurar a interpretaci\u00f3n, gravaci\u00f3n e publicaci\u00f3n das creaci\u00f3ns dos seus membros, as\u00ed como dos compositores hist\u00f3ricos galegos. Paralelamente, a AGC colabora ou participa en actividades organizadas por outras asociaci\u00f3ns ou entidades como a s\u00faa participaci\u00f3n nas III, IV e VI \"Xornadas de M\u00fasica Contempor\u00e1nea\" celebradas en Santiago de Compostela en 1989, 1990 e 1992 respectivamente, a s\u00faa intervenci\u00f3n en 2003 na organizaci\u00f3n do marat\u00f3n musical \"Os m\u00fasicos coru\u00f1eses coa marea negra\", ou o seu apoio aos as recentes homenaxes realizadas en 2008 aos compositores Enrique Mac\u00edas e Manuel Balboa. Por \u00faltimo a iniciativa da AGC real\u00edzase en 2005 o \"Ciclo Arquivo Canuto Berea\" da Deputaci\u00f3n Provincial da Coru\u00f1a que inclu\u00eda composici\u00f3ns dos compositores hist\u00f3ricos galegos e contempor\u00e1neos.\nRevistas.\nNo 2002 aparece o bolet\u00edn informativo \"M\u00fasica Hoxe\", revista que proporciona informaci\u00f3n das actividades da AGC e dos seus socios.\nMembros.\nAntigos membros.\nC\u00f3mpre citar, xunto co xa mencionado Carlos L\u00f3pez Garc\u00eda-Picos, aos xa falecidos:"}
{"id": "184563", "revid": "5863", "url": "https://gl.wikipedia.org/wiki?curid=184563", "title": "Alzamento Feniano", "text": "O Alzamento Feniano (en ingl\u00e9s, Fenian Rising; en ga\u00e9lico irland\u00e9s, \u00c9ir\u00ed Amach na bhFiann), foi unha sublevaci\u00f3n nacionalista irlandesa contra a dominaci\u00f3n brit\u00e1nica acontecida en 1867 e organizada pola Irmandade Republicana Irlandesa.\nHistoria.\nDespois da supresi\u00f3n do xornal irland\u00e9s \"Irish People\" en 1866 o resentimento entre a resistencia irlandesa contra o invasor brit\u00e1nico foi en aumento. En consecuencia, o l\u00edder da Irmandade James Stephens viaxou aos Estados Unidos co obxecto de recadar fondos para un alzamento no ano seguinte.\nPor\u00e9n, o alzamento careceu dunha organizaci\u00f3n axeitada. Iniciouse cunha rebeli\u00f3n en Kerry no mes de febreiro, coa intenci\u00f3n de ampliala a nivel nacional, inclu\u00edndo a toma de Dubl\u00edn en marzo. Pero a insurrecci\u00f3n non acabou de tomar forma e a maior parte dos seus l\u00edderes foron detidos a tempo polos ingleses. A\u00ednda que moitos deles foron condenados a morte, as execuci\u00f3ns non chegaron a producirse. Aos arrestos seguiron varias acci\u00f3ns armadas dos fenianos en solo ingl\u00e9s, que consistiron no estoupido dunha bomba en Londres e no ataque a un c\u00e1rcere de Manchester, onde tres rebeldes, co\u00f1ecidos como os \"M\u00e1rtires de Manchester\", foron executados. Unha serie de incursi\u00f3ns no Canad\u00e1 por simpatizantes residentes nos Estados Unidos, con escaso \u00e9xito, completaron o panorama da revolta."}
{"id": "184565", "revid": "25077", "url": "https://gl.wikipedia.org/wiki?curid=184565", "title": "Lokomotiv Moscova", "text": "O Lokomotiv Moscova \u00e9 un club de f\u00fatbol da cidade de Moscova, en Rusia, que foi fundado no ano 1923 e compite na Liga Premier de Rusia, torneo que ga\u00f1ou 3 veces nos anos 2002, 2004 e 2018.\nEstadio.\nO estadio Lokomotiv \u00e9 un recinto novo, dos mais modernos do pa\u00eds, reconstru\u00eddo en 2002, cunha capacidade para acoller a 30.075 persoas."}
{"id": "184566", "revid": "89787", "url": "https://gl.wikipedia.org/wiki?curid=184566", "title": "FC Rub\u00edn Kaz\u00e1n", "text": "O FC Rub\u00edn Kaz\u00e1n \u00e9 un club de f\u00fatbol da cidade de Kaz\u00e1n, en Rusia, fundado en 1958, que compite dende 2003 na Liga Premier de Rusia, a m\u00e1xima categor\u00eda do f\u00fatbol ruso, e a cal ten ga\u00f1ado d\u00faas veces, nos anos 2008 e 2009.\nEstadio.\nO Rub\u00edn Kaz\u00e1n xoga os seus encontros como local no Estadio Central de Kaz\u00e1n, un recinto constru\u00eddo en 1960 e que ten unha capacidade para acoller a 30.133 persoas. Un novo estadio con capacidade para 45.000 persoas est\u00e1 a ser constru\u00eddo na cidade, que ser\u00e1 o futuro fogar do Rub\u00edn Kaz\u00e1n. O novo estadio estar\u00e1 rematado en 2012, para acoller a Univers\u00edada de 2013. No Mundial do 2018 este estadio tam\u00e9n acoller\u00e1 alg\u00fans encontros."}
{"id": "184567", "revid": "23562", "url": "https://gl.wikipedia.org/wiki?curid=184567", "title": "FC Lokomotiv Moscova", "text": ""}
{"id": "184568", "revid": "23562", "url": "https://gl.wikipedia.org/wiki?curid=184568", "title": "Schalke 04", "text": ""}
{"id": "184569", "revid": "624", "url": "https://gl.wikipedia.org/wiki?curid=184569", "title": "Llyfr Taliesin", "text": ""}
{"id": "184570", "revid": "624", "url": "https://gl.wikipedia.org/wiki?curid=184570", "title": "Llyfr Aneirin", "text": ""}
{"id": "184573", "revid": "127505", "url": "https://gl.wikipedia.org/wiki?curid=184573", "title": "S\u00edlex", "text": "O s\u00edlex (SiO2), chamado tam\u00e9n pedernal, \u00e9 unha variedade criptocristalina (agregados de cristais s\u00f3 observ\u00e1beis ao microscopio electr\u00f3nico) do cuarzo que se presenta xeralmente en masas compactas, de cores variadas (cincenta, negra, amarela e outras), de gran dureza (7 na escala de Mohs) e fractura concoide, polo que foi moi usado nas culturas primitivas para a fabricaci\u00f3n de ferramentas e trebellos.\nXacementos.\nMoi abundante, aparece en forma de n\u00f3dulos ou masas en formaci\u00f3ns de xeso ou rochas calcarias, e en certos solos arxilosos, xeralmente debidos a alteraci\u00f3ns da creta.\nX\u00e9nese.\nA formaci\u00f3n do s\u00edlex \u00e9 un fen\u00f3meno complexo. Adm\u00edtese xeralmente que esta rocha se forma a partir de auga de mar ou dos lagos saturada en s\u00edlice.\nEste fen\u00f3meno pode producirse:\nA s\u00edlice precipita ent\u00f3n no leito dos oc\u00e9anos, en forma de aglomerados que forman n\u00f3dulos, ou enchendo cavidades deixadas na creta (ou outras formas de calcarias) e cristaliza en n\u00f3dulos.\nSemella que alg\u00fans obxectos ou organismos puideran contribu\u00edr a iniciar a cristalizaci\u00f3n de certos s\u00edlex. Encontr\u00e1ronse, por exemplo, f\u00f3siles de esponxas ou de ourizos de mar no n\u00facleo de certos s\u00edlex.\nNesta hip\u00f3tese, o n\u00f3dulo formar\u00edase \u2014no curso dunha reacci\u00f3n autocatal\u00edtica lenta\u2014 na epixenesia das calcarias do contorno, \u00e9 dicir, que as mol\u00e9culas de carbonato de calcio foron substitu\u00eddas unha a unha por mol\u00e9culas de s\u00edlice, sen cambiar a estrutura orixinal da rocha; as\u00ed o s\u00edlex crecer\u00eda a expensas da calcaria. O fen\u00f3meno de formaci\u00f3n dun n\u00f3dulo de s\u00edlex detense cando os dep\u00f3sitos de calcaria o envolven e o privan da chegada do s\u00edlice disolvido na auga.\nUsos e aplicaci\u00f3ns.\nO s\u00edlex foi utilizado ao longo da prehistoria e da protohistoria para a fabricaci\u00f3n de utensilios, (coitelos) e de armas (puntas de frecha e de lanza) debido \u00e1 s\u00faa gran dureza e ao corte incisivo das s\u00faas arestas, dada \u00e1 s\u00faa propiedade de fracturarse segundo leis constantes e control\u00e1beis, formando arestas cortantes (fractura concoide). \nA percusi\u00f3n dun anaco de s\u00edlex \u00e9 tam\u00e9n unha das t\u00e9cnicas de produci\u00f3n de fogo: golpeando contra unha rocha rica en ferro ou contra un anaco de aceiro, o s\u00edlex produce fa\u00edscas suscept\u00edbeis de seren fixadas por certos materiais. Desde o s\u00e9culo VIII at\u00e9 o XIX, o s\u00edlex utilizouse coma percusor nos mosquetes e fus\u00eds.\nEsta aplicaci\u00f3n contin\u00faa at\u00e9 os nosos d\u00edas, sendo com\u00fan que se utilice para producir a chispa nos chisqueiros.\nTam\u00e9n foi moi utilizado na construci\u00f3n, e a\u00ednda o \u00e9, en Inglaterra e en varias rexi\u00f3ns de Francia."}
{"id": "184574", "revid": "5863", "url": "https://gl.wikipedia.org/wiki?curid=184574", "title": "Anacronismo", "text": "Un anacronismo (do grego \u1f00\u03bd\u03ac 'contra' e \u03c7\u03c1\u03cc\u03bd\u03bf\u03c2 'tempo') ref\u00edrese a algo que non se corresponde ou parece non corresponder coa \u00e9poca \u00e1 que se fai referencia. Por exemplo, se nunha obra de teatro que se desenvolve durante a antiga rep\u00fablica romana aparecera un personaxe usando unha computadora, a computadora ser\u00eda un anacronismo.\nHai dous tipos de anacronismos: paracronismos e procronismos. O \"paracronismo\" consiste en situar feitos do pasado nunha \u00e9poca posterior, por exemplo unha carruaxe de cabalos circulando por unha autov\u00eda. O \"procronismo\" consiste en colocar feitos dunha \u00e9poca posterior nunha anterior, por exemplo, un lexionario romano levando un reloxo dixital. Os anacronismos poden ser reais ou ficticios e, se son ficticios, intencionados ou non intencionados."}
{"id": "184575", "revid": "23204", "url": "https://gl.wikipedia.org/wiki?curid=184575", "title": "Talhaern tad Awen", "text": "Talhaern Tad Awen ou Talhaearn Tad Awen (traballou a mediados do s\u00e9culo VI), foi, segundo as fontes medievais galesas, un famoso poeta britano da Britania posromana. Sit\u00faase como un dos m\u00e1is antigos poetas que compuxo e recitou en gal\u00e9s. Os poetas m\u00e1is co\u00f1ecidos, Aneirin e Taliesin, que poder\u00edan ser contempor\u00e1neos seus algo m\u00e1is novos, tam\u00e9n pertencen a esta xeraci\u00f3n, a primeira das que os estudosos modernos co\u00f1ecen como \"Cynfeirdd\" (\"primeiros poetas\"). Mentres os manuscritos galeses medievais conservan versos compostos ou atribu\u00eddos a estes, non pasa o mesmo con Talhaearn e de feito a s\u00faa fama inicial parece terse esvaecido na Idade Media posterior.\n\"Historia Brittonum\".\nUnha pasaxe interpolada na \"Historia Brittonum\" (s\u00e9culo IX) descr\u00edbeo como un poeta famoso, xunto con Aneirin, Taliesin e d\u00faas figuras menos co\u00f1ecida,s Blwchfardd e Cian:\nO ep\u00edteto \"Tataguen\" ou, na s\u00faa forma posterior, \"Tad Awen\", significa \"pai da Musa\" ou \"pai da inspiraci\u00f3n po\u00e9tica\", e o seu nome, que ten en com\u00fan con Taliesin o primeiro elemento \"tal\" (\"cella, fronte\"), trad\u00facese como \"Fronte de ferro\". O contexto da pasaxe parece ligar estes cinco poetas con mediados do s\u00e9culo VI, cando un xefe que doutro xeito desco\u00f1ecer\u00edamos chamado Eudeyrn (MS. \"[O]utigirn\") loitou contra os anglosax\u00f3ns, especialmente Ida, rei de Bernicia, e cando Maelgwn rex\u00eda o reino de Gwynedd. O alcu\u00f1o honor\u00edfico Talhaearn e o lugar que se lle outorga na enumeraci\u00f3n dos poetas brit\u00f3ns pode indicar que era visto como o \"pai\" da antiga poes\u00eda galesa, posibelmente precedendo aos outros por pouco tempo.\nAlusi\u00f3ns na poes\u00eda medieval galesa.\nA figura de Talhaearn aparece de maneira marxinal en varios textos posteriores en gal\u00e9s medio. Nas \"Tr\u00edades galesas\", nn\u00ba\u00ba. 33 e 34, o seu patr\u00f3n parece ser o mesmo capit\u00e1n que matou a Aneirin. A primeira destas, tr\u00edade 33, cont\u00e9n un Heidyn fillo de Enygan ou Heiden fillo de Efengad, posibelmente un l\u00edder do \"Vello Norte\", respons\u00e1bel dun golpe fatal de machado na cabeza de Aneirin. Na versi\u00f3n desta tr\u00edade atopada no Llyfr Gwyn Rhydderch, identifican a Heiden como \"o home que adoitaba dar cen bois cada s\u00e1bado a Talhaearn\". A natureza precisa destas entregas fica pouco clara; \"can muv\" pode, por exemplo, ser un erro de escriba por \"can mu\", unha unidade de valor descrita noutros sitios En calquera caso, a probabilidade \u00e9 que Heiden fose o patr\u00f3n de Talhaearn e \u00e9 por iso pos\u00edbel que a pasaxe aluda a unha historia perdida sobre a rivalidade entre os dous grandes poetas. Ao listar os \"Tres desgraciados golpes de machada\" de Britania, a tr\u00edade 34 tam\u00e9n alude \u00e1 an\u00e9cdota (malia empregar a variante do nome Eidyn), pero s\u00f3 unha versi\u00f3n dun manuscrito tard\u00edo menciona a Talhaearn.\nUnha menci\u00f3n posterior de Talhaearn aparece nun dif\u00edcil poema gal\u00e9s medio chamado \"Angar Kyfyndawt\", que s\u00f3 se conserva no Libro de Taliesin. Taliesin aparece aqu\u00ed como a voz en primeira e terceira persoa do poema, que se presenta a si mesmo como un poeta experto e inspirado. De paso, tivo que se fererir unha vez a Cian e d\u00faas a Talhaearn. Talhaearn \u00e9 louvado como o \"meirande dos sabios\" (\"mwyhaf y sywedyd\"), unha reputaci\u00f3n \u00e1 que se alude algunhas li\u00f1as antes. A edici\u00f3n e traduci\u00f3n que intentou Sarah Lynn Higley \u00e9 a seguinte:"}
{"id": "184576", "revid": "25871", "url": "https://gl.wikipedia.org/wiki?curid=184576", "title": "Escriba", "text": "Un escriba era o copista ou amanuense da Antig\u00fcidade. Na civilizaci\u00f3n do Antigo Exipto era un personaxe fundamental, pois eran cultos, expertos en escritura xerogl\u00edfica, e co\u00f1ec\u00edan os secretos do c\u00e1lculo, sendo os \u00fanicos capaces de avaliar os impostos, asegurar os traballos de construci\u00f3n e transcribir as ordes do fara\u00f3n. Para os antigos xudeus era o copista das Sagradas Escrituras e, posteriormente, incluso o doutor e int\u00e9rprete da lei."}
{"id": "184577", "revid": "22570", "url": "https://gl.wikipedia.org/wiki?curid=184577", "title": "\u00c1cido pir\u00favico", "text": "O \u00e1cido pir\u00favico \u00e9 un alfa-ceto\u00e1cido org\u00e1nico de tres carbonos moi importante na bioqu\u00edmica celular. A pH celular est\u00e1 ionizado formando o seu ani\u00f3n carboxilato denominado piruvato.\nPode orixinarse a partir da glicosa por glic\u00f3lise, convertido de novo en azucres por gliconeox\u00e9nese, ou en \u00e1cidos graxos a trav\u00e9s do acetil-CoA. Pode utilizarse para sintetizar alanina e etanol, ou para producir enerx\u00eda na respiraci\u00f3n aerobia ou na fermentaci\u00f3n homol\u00e1ctica.\nDescubriuse en 1834-35. En 1834, Th\u00e9ophile-Jules Pelouze destilou \u00e1cido tart\u00e1rico e unha mestura de varios \u00e1cidos ) entre eles un que non foi identificado ata o ano seguinte por J\u00f6ns Jacob Berzelius, que o denominou \u00e1cido pir\u00favico.\nCaracter\u00edsticas qu\u00edmicas.\n\u00c9 un \u00e1cido de tres carbonos cun grupo carboxilo, un grupo ceto (C=O) no carbono 2 e un grupo CH3. \u00c9 incoloro, de cheiro similar ao \u00e1cido ac\u00e9tico, miscible en auga e soluble en etanol e dietil\u00e9ter.\nNo laboratorio pode ser sintetizado por quentamento dunha mestura de \u00e1cido tart\u00e1rico e bisulfato de potasio; ou pola hidr\u00f3lise de cianuro de etano\u00edlo, formado pola reacci\u00f3n de cloruro de etano\u00edlo e cianuro de potasio:\n\u00c9 un \u00e1cido monopr\u00f3tico, xa que pode liberar un cati\u00f3n hidr\u00f3xeno formando o ani\u00f3n piruvato.\nImportancia biol\u00f3xica.\nProduci\u00f3n de enerx\u00eda. O piruvato \u00e9 un composto org\u00e1nico chave no metabolismo. \u00c9 o produto final da glic\u00f3lise, que se orixina por transformaci\u00f3n do fosfoenolpiruvato (unha forma enol fosfatada) en piruvato (unha forma ceto) catalizada polo encima piruvato quinase. A glic\u00f3lise \u00e9 unha ruta metab\u00f3lica central e universal na que a glicosa se escinde en d\u00faas mol\u00e9culas de piruvato e se orixina enerx\u00eda (2 ATP) e poder redutor (2 NADH). O \u00e1cido pir\u00favico pode despois formar moita m\u00e1is enerx\u00eda se entra na respiraci\u00f3n celular. En realidade o \u00e1cido pir\u00favico formado na glic\u00f3lise pode ter dous destinos segundo as condici\u00f3ns da c\u00e9lula:\nReacci\u00f3ns anapler\u00f3ticas. O piruvato pode orixinar oxalacetato, que \u00e9 un metabolito do ciclo de Krebs, polo que esta \u00e9 unha reacci\u00f3n de \"recheo\" do ciclo de Krebs ou reacci\u00f3n anapler\u00f3tica. O oxalacetato pode ser utilizado na gliconeox\u00e9nese para producir nova glicosa.\nMetabolito intermediario. O piruvato \u00e9 un metabolito chave na intersecci\u00f3n de varias v\u00edas metab\u00f3licas. Pode ser convertido en carbohidratos por gliconeox\u00e9nese, en \u00e1cidos graxos ou en enerx\u00eda a trav\u00e9s do acetil-CoA, no amino\u00e1cido alanina (por transaminaci\u00f3n), e en etanol.\nDegradaci\u00f3n de amino\u00e1cidos. Na degradaci\u00f3n dos esqueletos carbonados dos amino\u00e1cidos, hai cinco deles, a alanina, treonina, glicina, serina e ciste\u00edna, que orixinan piruvato. Este despois d\u00e1 lugar a acetil-CoA.\nDerivados. O seu derivado, o \u00e1cido bromopir\u00favico est\u00e1 sendo estudado como posible tratamento do c\u00e1ncer na Johns Hopkins University en li\u00f1as de investigaci\u00f3n que apoiar\u00edan a hip\u00f3tese de Warburg sobre a orixe do c\u00e1ncer."}
{"id": "184578", "revid": "27155", "url": "https://gl.wikipedia.org/wiki?curid=184578", "title": "Piruvato", "text": ""}
{"id": "184582", "revid": "27155", "url": "https://gl.wikipedia.org/wiki?curid=184582", "title": "Cadea de transporte electr\u00f3nico", "text": "Unha cadea de transporte electr\u00f3nico (CTE) ou cadea de transporte de electr\u00f3ns est\u00e1 formada por un conxunto de mol\u00e9culas situadas en membranas que transportan secuencialmente os electr\u00f3ns cedidos por un doante de electr\u00f3ns (como o NADH) ata un aceptor de electr\u00f3ns (como o O2) co bombeo simult\u00e1neo de i\u00f3ns H+ (prot\u00f3ns) a trav\u00e9s da membrana. Este bombeo de prot\u00f3ns crea un gradiente electroqu\u00edmico que se usar\u00e1 para xerar enerx\u00eda qu\u00edmica en forma de ATP durante a fosforilaci\u00f3n oxidativa, e \u00e9 a forma principal por medio da cal a enerx\u00eda das mol\u00e9culas oxidadas se converte en ATP durante a respiraci\u00f3n celular. A cadea de transporte electr\u00f3nico mitocondrial tam\u00e9n se chama moitas veces cadea respiratoria. As bacterias tam\u00e9n te\u00f1en unha cadea respiratoria nas s\u00faas membranas. Tam\u00e9n se usan cadeas de transporte electr\u00f3nico para converter a enerx\u00eda captada da luz en ATP durante a fase luminosa da fotos\u00edntese, situadas na membrana dos tilacoides dos cloroplastos das plantas e algas ou nas membranas de certas bacterias.\nNos cloroplastos a luz pon en marcha un fluxo de electr\u00f3ns que circulan pola cadea de transportadores da membrana tilacoidal entre o doante, a auga, e o aceptor, o NADP+, que se converte en NADPH. Nas mitocondrias o aceptor final de electr\u00f3ns \u00e9 o ox\u00edxeno, que se converte en auga. A\u00ednda que algunhas bacterias te\u00f1en cadeas de transporte electr\u00f3nico con compo\u00f1entes similares aos das mitocondrias e cloroplastos; outras usan diferentes doantes de electr\u00f3ns, aceptores e transportadores.\nTanto as CTE mitocondriais coma as fotosint\u00e9ticas poden xerar con frecuencia radicais super\u00f3xido, que potencialmente incrementan o estr\u00e9s oxidativo da c\u00e9lula.\nMol\u00e9culas que transfiren prot\u00f3ns e electr\u00f3ns.\nA cadea de transporte electr\u00f3nico transporta tanto prot\u00f3ns coma electr\u00f3ns, transferindo electr\u00f3ns desde doantes cara a aceptores, e transportando prot\u00f3ns a trav\u00e9s da membrana. Estes procesos utilizan mol\u00e9culas de transferencia tanto solubles coma unidas a prote\u00ednas. Na mitocondria, os electr\u00f3ns son transferidos ao espazo intermembranoso pola prote\u00edna de transferencia de electr\u00f3ns hidrosoluble, citocromo c. Isto transporta soamente electr\u00f3ns, e estes son transferidos pola reduci\u00f3n e oxidaci\u00f3n dun \u00e1tomo de ferro que se encontra no grupo hemo da prote\u00edna. O citocromo c enc\u00f3ntrase tam\u00e9n nalgunhas bacterias, nas que est\u00e1 situado no espazo peripl\u00e1smico.\nDentro da membrana interna mitocondrial, o transportador de electr\u00f3ns liposoluble, o coencima Q10 (Q), transporta tanto electrones coma prot\u00f3ns a trav\u00e9s dun ciclo redox. Esta pequena mol\u00e9cula de benzoquinona \u00e9 moi hidr\u00f3fobica e liposoluble, de modo que difunde libremente na membrana. Cando Q acepta dous electr\u00f3ns ou libera dous prot\u00f3ns, red\u00facese \u00e1 s\u00faa forma ubiquinol (QH2); cando QH2 libera dous electr\u00f3ns ou acepta dous prot\u00f3ns, ox\u00eddase \u00e1 s\u00faa forma orixinal de ubiquinona (Q). Como resultado, se dous encimas est\u00e1n organizados de modo que Q \u00e9 reducida a un lado da membrana e QH2 oxidada no outro, a ubiquinona actuar\u00e1 como lanzadeira de prot\u00f3ns a trav\u00e9s da membrana. Algunhas cadeas de transporte de electr\u00f3ns bacterianas utilizan quinonas diferentes, como a menaquinona, ademais da ubiquinona.\nDentro das prote\u00ednas dos complexos transportadores de electr\u00f3ns, os electr\u00f3ns son transferidos entre cofactores de flavina, centros ferro-xofre, e citocromos. Existen varios tipos de centros ferro-xofre; os m\u00e1is simples que se encontran na cadea de transporte electr\u00f3nico consisten en dous \u00e1tomos de ferro unidos por dous \u00e1tomos xofre inorg\u00e1nico; estes son centros [2Fe\u20132S]. O segundo tipo, os centros [4Fe\u20134S], conte\u00f1en un cubo de catro \u00e1tomos de ferro e catro de xofre. Cada \u00e1tomo de ferro nestes centros est\u00e1 coordinado por un amino\u00e1cido, xeralmente polo \u00e1tomo de xofre da ciste\u00edna. Os i\u00f3ns met\u00e1licos cofactores sofren reacci\u00f3ns redox sen unir ou liberar prot\u00f3ns, de modo que na cadea de transporte electr\u00f3nico serven soamente para o transporte de electr\u00f3ns entre prote\u00ednas. Os electrones despr\u00e1zanse longas distancias a trav\u00e9s das prote\u00ednas saltando entre as cadeas que forman estes cofactores. Isto ocorre por efecto t\u00fanel, o cal \u00e9 r\u00e1pido sobre distancias menores a 1,4\u22129 m.\nCadea de transporte electr\u00f3nico mitocondrial.\nPracticamente todas as c\u00e9lulas eucariotas te\u00f1en mitocondrias, que producen ATP a partir dos produtos (coencimas reducidos) do ciclo de Krebs, da beta-oxidaci\u00f3n dos \u00e1cidos graxos, e da oxidaci\u00f3n dos amino\u00e1cidos. Na membrana mitocondrial interna os electr\u00f3ns procedentes do NADH e do succinato (v\u00eda o FADH2 unido ao encima, que os cede ao QH2) pasan pola cadea de transporte de electr\u00f3ns ata o ox\u00edxeno (aceptor final), que se reduce a auga. A cadea de transporte electr\u00f3nico consta dunha serie de doantes e aceptores de electr\u00f3ns encim\u00e1ticos. Cada doante de electr\u00f3ns pasa os electr\u00f3ns a un aceptor m\u00e1is electronegativo (con maior E0'), que \u00e1 s\u00faa vez doa eses electr\u00f3ns a outro aceptor, ata que finalmente os electr\u00f3ns chegan ao ox\u00edxeno, o aceptor m\u00e1is electronegativo de toda a cadea (con potencial redox maior). O paso de electr\u00f3ns entre doantes e aceptores libera enerx\u00eda, que se usa para xerar un gradiente de prot\u00f3ns a trav\u00e9s da membrana mitocondrial interna por medio dun bombeo activo de prot\u00f3ns no espazo intermembrana, producindo un estado termodin\u00e1mico que ten o potencial de producir traballo. Unha pequena porcentaxe de electr\u00f3ns non completan todo o percorrido pola cadea de transporte e \"foxen\" prematuramente cara ao ox\u00edxeno, o que ten como resultado a formaci\u00f3n de radicais super\u00f3xido, unha mol\u00e9culas moi reactivas que contrib\u00faen ao estr\u00e9s oxidativo e est\u00e1n implicados en diversas enfermidades e na senescencia.\nTransportadores de electr\u00f3ns mitocondriais.\nA enerx\u00eda obtida polo fluxo de electr\u00f3ns a trav\u00e9s da cadea de transporte electr\u00f3nico mitocondrial \u00fasase para bombear prot\u00f3ns desde a matriz mitocondrial ao espazo intermembranas, creando un gradiente electroqu\u00edmico de prot\u00f3ns entre os dous lados da membrana mitocondrial interna chamado \u0394\u03a8. Este gradiente electroqu\u00edmico de prot\u00f3ns permite \u00e1 ATP sintetase ou (ATPase) usar o fluxo de H+ que regresan \u00e1 matriz a trav\u00e9s do propio encima para xerar ATP a partir de ADP e fosfato inorg\u00e1nico (Pi). O complexo I (NADH coencima Q redutase) acepta electr\u00f3ns procedentes do NADH formado no ciclo de Krebs ou noutros procesos, e p\u00e1saos ao coencima Q (ubiquinona), que pode recibir tam\u00e9n electr\u00f3ns do complexo II (succinato deshidroxenase). A ubiquinona pasa os electr\u00f3ns ao complexo III (complexo do citocromo bc1), o cal os traspasa ao citocromo \"c\". O citocromo \"c\" pasa os electr\u00f3ns ao complexo IV (citocromo \"c\" oxidase), o cal utiliza eses electr\u00f3ns e i\u00f3ns hidr\u00f3xeno para reducir o ox\u00edxeno molecular e formar auga.\nOs catro complexos transportadores de electr\u00f3ns unidos \u00e1 membrana identificados na mitocondria son estruturas transmembrana extremadamente complicadas inseridas na membrana mitocondrial interna. Tres deles son tam\u00e9n bombas de prot\u00f3ns. As estruturas est\u00e1n conectadas electricamente por transportadores de electr\u00f3ns liposolubles ou hidrosolubles. En conxunto, a cadea de transporte electr\u00f3nico ser\u00eda as\u00ed:\n NADH \u2192 \"Complexo I\" \u2192 Q \u2192 \"Complexo III\" \u2192 citocromo \"c\" \u2192 \"Complexo IV\" \u2192 O2\n \"Complexo II\" \n \"(FADH2)\" \nComplexo I.\nNo \"complexo I \"(NADH deshidroxenase, tam\u00e9n chamada NADH:ubiquinona oxidorredutase; (n\u00famero EC: 1.6.5.3) dous electr\u00f3ns procedentes do coencima NADH son transferidos a un transportador liposoluble, a \"ubiquinona\" (Q). O produto reducido formado ao recibir os electr\u00f3ns, o \"ubiquinol\" (QH2), difunde libremente pola membrana, \u00e1 vez que o complexo I transloca catro prot\u00f3ns (H+) a trav\u00e9s da membrana desde a matriz ao espazo intermembrana, contribu\u00edndo as\u00ed a crear un gradiente de prot\u00f3ns. O complexo I \u00e9 un dos sitios principais no cal se pode producir unha fuga prematura de electr\u00f3ns cara ao ox\u00edxeno (o normal \u00e9 que o ox\u00edxeno os recolla ao final da cadea), polo que \u00e9 un dos sitios principais onde se poden producir os nocivos radicais super\u00f3xido.\nA v\u00eda que seguen os electr\u00f3ns neste complexo \u00e9 a seguinte:\nO NADH ox\u00eddase a NAD+ reducindo o coencima FMN do complexo a FMNH2 nun s\u00f3 paso no que est\u00e1n implicados dous electr\u00f3ns. O FMNH2 \u00e9 ent\u00f3n oxidado en dous pasos dun s\u00f3 electr\u00f3n, por medio dun intermediato semiquinona, de modo que no primeiro paso cada electr\u00f3n se transfira desde o FMNH2 ao grupo ferro-sulfurado do complexo, e despois do grupo Fe-S \u00e1 ubiquinona (Q). A transferencia do primeiro electr\u00f3n orixina o radical libre (semiquinona), e a transferencia do segundo electr\u00f3n reduce a semiquinona a ubiquinol, QH2. Durante este proceso, son translocados catro prot\u00f3ns desde a matriz mitocondrial ao espazo intermembrana, creando un gradiente de prot\u00f3ns que xerar\u00e1 despois ATP durante a fosforilaci\u00f3n oxidativa.\nformula_1\nComplexo II.\nNo \"complexo II\" (succinato deshidroxenase ou SDH; co n\u00famero EC 1.3.5.1) c\u00e9dense m\u00e1is electr\u00f3ns \u00e1s quinonas da membrana (Q) orixinados no succinato do ciclo de Krebs e transferidos (v\u00eda o grupo prost\u00e9tico FAD unido ao encima) a Q. O complexo II consta de catro subunidades proteicas: SDHA, SDHB, SDHC, e SDHD e cont\u00e9n FAD, grupos Fe-S e hemo. Outros doantes de electr\u00f3ns (por exemplo, \u00e1cidos graxos e glicerol 3-fosfato) tam\u00e9n poden ceder electr\u00f3ns a Q v\u00eda FAD. Globalmente o que sucede \u00e9:\nCando os electr\u00f3ns entran desde o complexo II en vez de entraren polo principio da cadea, s\u00e1ltanse o punto de bombeo de prot\u00f3ns do complexo I, polo que o bombeo de prot\u00f3ns \u00e9 menor, cr\u00e9ase menos gradiente de prot\u00f3ns e menos ATP.\nComplexo III.\nNo \"complexo III\" (complexo do citocromo \"bc1\"; co n\u00famero EC 1.10.2.2) rec\u00f3llense dous electr\u00f3ns procedentes de QH2 no sitio QO e son secuencialmente transferidos a d\u00faas mol\u00e9culas de citocromo \"c\", que \u00e9 un transportados de electr\u00f3ns hidrosoluble do espazo intermembrana. Os outros dous electr\u00f3ns pasan secuencialmente da prote\u00edna ao sitio Qi , onde a parte quinona da ubiquinona se reduce a quinol. F\u00f3rmase un gradiente de prot\u00f3ns debido \u00e1s d\u00faas oxidaci\u00f3ns do quinol (4H+4e-) no sitio Qo, que forman un quinol (2H+2e-) no sitio Qi. En total foron translocados seis prot\u00f3ns: dous prot\u00f3ns reducen a quinona a quinol e catro prot\u00f3ns lib\u00e9ranse das d\u00faas mol\u00e9culas de ubiquinol.\nCando se reduce a transferencia de electr\u00f3ns (debido a que pode haber un potencial de membrana alto ou inhibidores respiratorios como a antimicina A), do complexo III poden fugarse prematuramente electr\u00f3ns cara ao ox\u00edxeno molecular, orixinando a formaci\u00f3n de radicais super\u00f3xido .\nComplexo IV.\nNo \"complexo IV\" (citocromo \"c\" oxidase; co n\u00famero EC 1.9.3.1) transf\u00edrense catro electr\u00f3ns procedentes de catro mol\u00e9culas de citocromo \"c\" ao ox\u00edxeno molecular (O2), que un\u00edndose a 4 H+ do medio producen d\u00faas mol\u00e9culas de auga. Ao mesmo tempo, transl\u00f3canse catro prot\u00f3ns a trav\u00e9s da membrana, contribu\u00edndo a crear o gradiente de prot\u00f3ns. A actividade de citocromo c \u00e9 inhibida polo cianuro.\nformula_4\nUn transportador alternativo: ETF-Q oxidorredutase.\nA ETF-Q oxidorredutase (Flavoprote\u00edna de transporte de electr\u00f3ns-ubiquinona oxidorredutase, tam\u00e9n chamada EFT deshidroxenase), \u00e9 un transportador que \u00e9 o terceiro posible punto de entrada de electr\u00f3ns na cadea de transporte electr\u00f3nico. \u00c9 un encima que acepta electr\u00f3ns doutra prote\u00edna da matriz mitocondrial, a flavoprote\u00edna transferidora de electr\u00f3ns. A EFT-Q oxidorredutase recolle eses electr\u00f3ns e reduce con eles a ubiquinona da cadea de transporte electr\u00f3nico.\nA EFT-Q oxidorredutase cont\u00e9n un grupo flavina e un grupo [4Fe\u20134S], pero, a diferenza dos outros complexos respiratorios, non est\u00e1 inserida dentro da bicapa lip\u00eddica da membrana mitocondrial interna, sen\u00f3n que simplemente est\u00e1 unida \u00e1 s\u00faa superficie.\nNos mam\u00edferos, esta forma de ceder electr\u00f3ns \u00e1 cadea respiratoria \u00e9 importante na beta oxidaci\u00f3n dos \u00e1cidos graxos e no catabolismo de amino\u00e1cidos e de colina, xa que acepta electr\u00f3ns de m\u00faltiples acetil-CoA deshidroxenases. Nas plantas, a ETF-Q oxidorredutase \u00e9 tam\u00e9n importante na resposta metab\u00f3lica que lles permite a supervivencia durante longos per\u00edodos de escuridade.\nTransporte de electr\u00f3ns e fosforilaci\u00f3n oxidativa.\nSegundo a hip\u00f3tese quimiosm\u00f3tica, proposta polo premio Nobel de Qu\u00edmica Peter D. Mitchell, o funcionamento da cadea de transporte de electr\u00f3ns e o da fosforilaci\u00f3n oxidativa est\u00e1n conectados por un gradiente de prot\u00f3ns creado entre ambos os lados da membrana mitocondrial interna. O fluxo de prot\u00f3ns desde a matriz mitocondrial producido pola cadea de transporte electr\u00f3nico \u00e9 o que crea o gradiente electroqu\u00edmico (gradiente de prot\u00f3ns). O gradiente mantense porque a membrana mitocondrial interna \u00e9 impermeable aos prot\u00f3ns, que se acumulan no espazo intermembrana. Os prot\u00f3ns s\u00f3 poden atravesar a membrana de volta \u00e1 mitocondria por unha especie de poro i\u00f3nico que hai na porci\u00f3n FO do encima ATP sintetase da membrana mitocondrial interna. O gradiente ser\u00e1 usado polo complexo FOF1 da ATP sintetase para producir ATP na fosforilaci\u00f3n oxidativa. O refluxo a favor de gradiente de prot\u00f3ns cara ao interior mitocondrial pola porci\u00f3n FO da ATP sintetrase libera enerx\u00eda libre (a enerx\u00eda que se almacenara durante a formaci\u00f3n dos coencimas reducidos na respiraci\u00f3n celular lib\u00e9rase agora desta maneira). A enerx\u00eda libre \u00fasase para impulsar a s\u00edntese de ATP na ATP sintetase, catalizada polo compo\u00f1ente F1 do complexo.\nUn bo axuste entre o transporte de electr\u00f3ns na CTE e a fosforilaci\u00f3n oxidativa \u00e9 esencial para a produci\u00f3n de ATP. Por\u00e9n, en certos casos, pode ser bioloxicamente \u00fatil que os dous procesos queden desaxustados. Existe unha prote\u00edna chamada termoxenina (presente s\u00f3 na membrana mitocondrial interna das mitocondrias da chamada graxa marr\u00f3n), que desaxusta estes procesos, proporcionando un lugar (alternativo \u00e1 FO) por onde poden flu\u00edr os prot\u00f3ns ao interior da mitocondria. Este fluxo alternativo libera a enerx\u00eda en forma de calor (termox\u00e9nese) en lugar de aproveitarse para formar ATP, pero esa \u00e9 a funci\u00f3n da graxa marr\u00f3n. O mesmo efecto te\u00f1en substancias sint\u00e9ticas como o 2,4-dinitrofenol, que son letais a altas doses .\nResumo.\nNa cadea de transporte electr\u00f3nico os electr\u00f3ns m\u00f3vense desde un doante de electr\u00f3ns (coencimas como o NADH) a un aceptor final de electr\u00f3ns (O2) por medio dunha serie de reacci\u00f3ns redox. Estas reacci\u00f3ns est\u00e1n combinadas coa creaci\u00f3n dun gradiente de prot\u00f3ns a trav\u00e9s da membrana mitocondrial interna. Na cadea hai tres bombas de prot\u00f3ns: nos complexos \"I\", \"III\", e \"IV\". O gradiente de prot\u00f3ns resultante util\u00edzase para fabricar ATP na ATP sintetase.\nAs reacci\u00f3ns catalizadas polos complexos I e III funcionan moi pr\u00f3ximas ao equilibrio. Isto significa que estas reacci\u00f3n son doadamente reversibles se aumenta a concentraci\u00f3n dos produtos en relaci\u00f3n coa dos reactantes (por exemplo, incrementando o gradiente de prot\u00f3ns). A ATP sintetase \u00e9 tam\u00e9n facilmente reversible. Deste modo, o ATP pode usarse para establecer o gradiente de prot\u00f3ns, o cal \u00e1 s\u00faa vez pode usarse para producir NADH (os electr\u00f3ns circular\u00edan en sentido contrario). Este proceso de \"transporte inverso de electr\u00f3ns\" \u00e9 importante en moitos procariotas.\nCadeas de transporte electr\u00f3nico en bacterias.\nEn eucariotas o NADH \u00e9 o doante de electr\u00f3ns m\u00e1is importante. A cadea de transporte electr\u00f3nico en eucariotas era:\nNADH \u2192 \"Complexo I\" \u2192 Q \u2192 \"Complexo III\" \u2192 citocromo \"c\" \u2192 \"Complexo IV\" \u2192 O2\nonde os \"complexos I, III\" e\" IV\" son bombas de prot\u00f3ns, e Q e o citocromo \"c\" son transportadores de electr\u00f3ns moi m\u00f3biles. O aceptor de electr\u00f3ns final \u00e9 o ox\u00edxeno.\nEn procariotas (bacterias e archaea) a situaci\u00f3n \u00e9 m\u00e1is complicada, porque hai varios doantes de electr\u00f3ns e varios aceptores diferentes. En xeral, a cadea de transporte electr\u00f3nico das bacterias \u00e9 as\u00ed:\n Doante Doante Doante\n deshidroxenase \u2192 quinona \u2192 \"bc1\" \u2192 citocromo\n oxidase(redutase) oxidase(redutase)\n Aceptor Aceptor\nComo se ve, os electr\u00f3ns poden entrar na cadea en tres niveis: por unha deshidroxenase, por un conxunto de quinonas, ou por un transportador de electr\u00f3ns de tipo citocromo m\u00f3bil. Estes niveis corresponden a potenciais redox sucesivamente m\u00e1is positivos, ou a diferenzas no potencial sucesivamente decrecentes con respecto ao aceptor final. Noutras palabras, corresponden a cambios na enerx\u00eda libre sucesivamente m\u00e1is pequenos para o conxunto de reacci\u00f3ns redox \"doante \u2192 aceptor\".\nCada c\u00e9lula bacteriana usa m\u00faltiples cadeas de transporte electr\u00f3nico, a mi\u00fado simultaneamente. As bacterias poden usar varios doantes de electr\u00f3ns, deshidroxenases, oxidases, redutases e aceptores diferentes. Por exemplo, \"Escherichia coli\" (cando crece en medios aer\u00f3bicos usando a glicosa como fonte de enerx\u00eda) usa d\u00faas NADH deshidroxenases e d\u00faas quinol oxidases diferentes, cun total de catro cadeas de transporte electr\u00f3nico diferentes que operan simultaneamente.\nUnha caracter\u00edstica com\u00fan de todas estas cadeas de transporte electr\u00f3nico \u00e9 a presenza de polo menos unha bomba de prot\u00f3ns que crea un gradiente transmembrana. As cadeas de transporte electr\u00f3nico basterianas poden conter ata tres bombas de prot\u00f3ns, como na mitocondria, ou tan s\u00f3 unha ou d\u00faas.\nDoantes de electr\u00f3ns.\nNa biosfera actual os doantes de electr\u00f3ns m\u00e1is com\u00fans son mol\u00e9culas org\u00e1nicas. Os organismos que usan mol\u00e9culas org\u00e1nicas como fonte de enerx\u00eda denom\u00ednanse \"organ\u00f3trofos\". Os organ\u00f3trofos (animais, fungos, protistas) e \"fot\u00f3trofos\" (plantas e algas) constit\u00faen a gran maior\u00eda das formas de vida que nos son familiares.\nAlg\u00fans procariotas poden usar materia inorg\u00e1nica como fonte de enerx\u00eda. Eses organismos denom\u00ednanse \"lit\u00f3trofos\". Os doantes de electr\u00f3ns inorg\u00e1nicos poden ser: hidr\u00f3xeno, mon\u00f3xido de carbono, amon\u00edaco, nitrito, xofre, sulfuro, e ferro ferroso. Os lit\u00f3trofos mesmo poden vivir en formaci\u00f3ns rochosas situadas a miles de metros baixo a superficie terrestre. Debido ao seu volume e distribuci\u00f3n, os lit\u00f3trofos poder\u00edan en realidade superar en n\u00famero aos organ\u00f3trofos e fot\u00f3trofos na biosfera.\nO uso de doantes de electr\u00f3ns inorg\u00e1nicos como fonte de enerx\u00eda \u00e9 de grande interese no estudo da evoluci\u00f3n. Este tipo de metabolismo debeu loxicamente preceder no decurso da evoluci\u00f3n aos metabolismos que usan mol\u00e9culas org\u00e1nicas como fontes de enerx\u00eda.\nDeshidroxenases.\nAs deshidroxenases que usan as bacterias dependen do doante de electr\u00f3ns utilizado. As bacterias poden usar varios doantes de electr\u00f3ns diferentes. Cando a fonte de enerx\u00eda \u00e9 a materia org\u00e1nica, o doante pode ser o NADH ou o succinato, e nese caso os electr\u00f3ns entran na cadea de transporte electr\u00f3nico por medio dunha NADH deshidroxenase (similar ao \"complexo I\" da mitocondria) ou por unha succinato deshidroxenase (similar ao \"complexo II\" mitocondrial). \u00dasanse outras deshdroxenases cando as fontes de enerx\u00eda son outras: formato deshidroxenase, lactato deshidroxenase, gliceraldehido-3-fosfato deshidroxenase, H2 deshidroxenase (hidroxenase) etc. Algunhas deshidroxenases son tam\u00e9n bombas de prot\u00f3ns; outras simplemente iintroducen electr\u00f3ns no conxunto de quinonas da membrana.\nA maior\u00eda das deshidroxenases s\u00f3 se sintetizan cando se necesitan. Dependendo do ambiente no que se atopen, as bacterias seleccionan encimas diferentes da s\u00faa librar\u00eda de xenes e sintetizan s\u00f3 aquelas que precisan para crecer. Os encimas que se sintetizan s\u00f3 cando se precisan denom\u00ednanse \"inducibles\".\nAs quinonas.\nAs quinonas son transportadores liposolubles moi m\u00f3biles que transportan electr\u00f3ns (e prot\u00f3ns) entre complexos macromoleculares inseridos na membrana grandes e relativamente inm\u00f3biles. As bacterias utilizan \"ubiquinona\" (a mesma ca nas mitocondrias) e outras quinonas similares como a \"menaquinona\".\nBombas de prot\u00f3ns.\nDenominamos \"bomba de prot\u00f3ns\" a calquera proceso que cree un gradiente de prot\u00f3ns a trav\u00e9s da membrana. Os prot\u00f3ns poden ser translocados fisicamente a trav\u00e9s da membrana; isto \u00e9 o que se observa nos \"complexos I\" e \"IV\" mitocondriais. O mesmo efecto pode conseguirse movendo os electr\u00f3ns na direcci\u00f3n oposta. O resultado \u00e9 a desaparici\u00f3n dun prot\u00f3n que estaba no citoplasma bacteriano e a aparici\u00f3n dun prot\u00f3n no periplasma do exterior da c\u00e9lula (\u00e9 o espazo entre a membrana plasm\u00e1tica e a parede celular bacteriana). O \"complexo III\" mitocondrial usa este segundo tipo de bomba de prot\u00f3ns, que est\u00e1 mediada por unha quinona (\u00e9 o ciclo Q).\nAlgunhas deshidroxenases son bombas de prot\u00f3ns; outras non. A maior\u00eda das oxidases e redutases son bombas de prot\u00f3ns, pero algunhas non. O citocromo \"bc1\" \u00e9 unha bomba de prot\u00f3ns presente en moitas, mais non todas, as bacterias (non se encontra en \"E. coli\", por exemplo). Como implica o seu nome, o citocromo bacteriano \"bc1\" \u00e9 similar ao \"bc1\" mitocondrial (\"complexo III\").\nAs bombas de prot\u00f3ns son o \"coraz\u00f3n\" do proceso de transporte de electr\u00f3ns. Producen o gradiente electroqu\u00edmico transmembrana que fornece enerx\u00eda \u00e1 c\u00e9lula.\nOs citocromos.\nOs citocromos son pigmentos que conte\u00f1en ferro. Poden ser de dous tipos distintos: m\u00f3biles ou inm\u00f3biles.\nAlg\u00fans citocromos son transportadores hidrosolubles que transfiren electr\u00f3ns entre as grandes estruturas macromoleculares inm\u00f3biles inseridas na membrana. O citocromo m\u00f3bil transportador de electr\u00f3ns da mitocondria \u00e9 o citocromo \"c\". As bacterias usan varios citocromos m\u00f3biles diferentes.\nOutros citocromos at\u00f3panse dentro de macromol\u00e9culas como o \"complexo III\" e o \"complexo IV\". Funcionan tam\u00e9n como transportadores de electr\u00f3ns, pero dun modo moi diferente, no medio en estado s\u00f3lido e intramolecular dos complexos, polo que non son m\u00f3biles.\nOs electr\u00f3ns poden entrar nunha cadea de transporte electr\u00f3nico a nivel dun citocromo m\u00f3bil ou dun transportador quinona. Por exemplo, os electr\u00f3ns procedentes de doantes inorg\u00e1nicos (nitrito, ferro ferroso etc.) entran na cadea de transporte electr\u00f3nico por un citocromo. Cando os electr\u00f3ns entran a un nivel redox maior ca o do NADH, a cadea de transporte electr\u00f3nico debe operar en sentido inverso para producir esta necesaria mol\u00e9cula de maior enerx\u00eda.\nOxidases e redutases terminais.\nCando a bacteria crece nun contorno aer\u00f3bico, o aceptor final de electr\u00f3ns (O2) red\u00facese a auga pola acci\u00f3n dun encima chamado \"oxidase\". Cando as bacterias crecen en contornos anaer\u00f3bicos, o aceptor final de electr\u00f3ns red\u00facese por un encima chamado \"redutase\".\nNas mitocondrias o complexo de membrana terminal (\"complexo IV\") \u00e9 a citocromo oxidase. As bacterias aer\u00f3bicas utilizan varias oxidases terminais diferentes. Por exemplo, \"E. coli\" non ten citocromo oxidase nin o complexo \"bc1\". En condici\u00f3ns aer\u00f3bicas usa d\u00faas quinol oxidases terminais diferentes (ambas as d\u00faas bombas de prot\u00f3ns) para reducir o ox\u00edxeno a auga.\nAs bacterias anaer\u00f3bicas, que non usan o ox\u00edxeno como aceptor final de electr\u00f3ns, te\u00f1en redutases terminais espec\u00edficas para o seu aceptor final. Por exemplo, \"E. coli\" pode usar fumarato redutase, nitrato redutase, nitrito redutase, dimetilsulf\u00f3xido redutase, ou N-\u00f3xido de trimetilamina redutase, dependendo da dispo\u00f1ibilidade destes aceptores no seu contorno.\nA maior\u00eda das oxidases e redutases terminais son \"inducibles\". Son sintetizadas s\u00f3 cando a bacteria os precisa, en resposta \u00e1s condici\u00f3ns reinantes no seu ambiente.\nAceptores de electr\u00f3ns.\nIgual que hai varios doantes de electr\u00f3ns diferentes (materia org\u00e1nica nos organ\u00f3trofos, materia inorg\u00e1nica nos lit\u00f3trofos), hai tam\u00e9n varios aceptores de electr\u00f3ns posibles, tanto org\u00e1nicos coma inorg\u00e1nicos. Se hai ox\u00edxeno dispo\u00f1ible, \u00fasase invariablemente este como aceptor final de electr\u00f3ns, porque \u00e9 o que pode xerar o maior cambio de enerx\u00eda libre de Gibbs e produce m\u00e1is enerx\u00eda.\nNos ambientes anaer\u00f3bicos, \u00fasanse varios aceptores de electr\u00f3ns distintos, como nitrato, nitrito, i\u00f3n f\u00e9rrico, sulfato, di\u00f3xido de carbono, e mol\u00e9culas org\u00e1nicas pequenas como o fumarato.\nComo o transporte de electr\u00f3ns nas cadeas \u00e9 un proceso redox, estas poden describirse como un conxunto de pares redox. Por exemplo, a cadea de transporte electr\u00f3nico mitocondrial funciona transportando electrr\u00f3ns desde o par NAD+/NADH ao par O2/H2O. O NADH \u00e9 o doante inicial de electr\u00f3ns e o O2 \u00e9 o aceptor final. Non toda combinaci\u00f3n doante-aceptor \u00e9 termodinamicamente posible. O potencial redox do aceptor debe ser m\u00e1is positivo ca o potencial redox do doante. Ademais, as condici\u00f3ns reais nas que est\u00e1 a c\u00e9lula poden diferir bastante das condici\u00f3ns \"est\u00e1ndar\" (concentraci\u00f3ns 1 molar, presi\u00f3ns parciais de 1 atm, pH = 7), que se aplican para medir os potenciais redox \"est\u00e1ndar\". Por exemplo, as bacterias do hidr\u00f3xeno viven en ambientes con presi\u00f3ns parciais de H2 de 10-4 atm. A reacci\u00f3n redox asociada, que \u00e9 termodinamicamente favorable na natureza, \u00e9 termodinamicamente imposible nas condici\u00f3ns \u201cest\u00e1ndar\u201d.\nResumo.\nAs v\u00edas de transporte electr\u00f3nico son en xeral inducibles nas bacterias. Dependendo do ambiente no que se atopen, as bacterias poden sintetizar diferentes complexos transmembrana e producir diferentes cadeas de transporte de electr\u00f3ns nas s\u00faas membranas celulares. As bacterias seleccionan as s\u00faas cadeas de transporte de electr\u00f3ns da librar\u00eda de xenes do seu xenoma, que cont\u00e9n xenes para m\u00faltiples posibles deshidroxenases, oxidases terminais e redutases. A situaci\u00f3n \u00e9 a mi\u00fado resumida dicindo que as cadeas de transporte electr\u00f3nico bacterianas son \"ramificadas\", \"modulares\", e \"inducibles\".\nCadeas de transporte electr\u00f3nico fotosint\u00e9ticas.\nNos cap\u00edtulos anteriores explicouse como na fosforilaci\u00f3n oxidativa mitocondrial ou bacteriana, os electr\u00f3ns se transfer\u00edan desde un doante de electr\u00f3ns de alta enerx\u00eda (por exemplo, NADH) a un aceptor de electr\u00f3ns (por exemplo, o O2) a trav\u00e9s duna cadea de transportadores de electr\u00f3ns. Pero existe tam\u00e9n un proceso similar \u00e1 fosforilaci\u00f3n oxidativa, chamado fotofosforilaci\u00f3n, que ten lugar durante a fase luminosa da fotos\u00edntese, no cal a enerx\u00eda da luz se usa para \"crear\" un doante de alta enerx\u00eda e un aceptor de electr\u00f3ns. Os electr\u00f3ns transf\u00edrense do doante ao aceptor por medio doutra cadea de transportadores de electr\u00f3ns distinta da mitocondrial.\nO transporte de electr\u00f3ns fotosint\u00e9tico ten moitas semellanzas co que se produce na cadea respiratoria. Usan transportadores liposolubles m\u00f3biles (quinonas) e outros hidrosolubles (como os citocromos). Te\u00f1en bombas de prot\u00f3ns, que en todos os casos son semellantes ao \"complexo III\" mitocondrial. Prod\u00facese un mecanismo quimiosm\u00f3tico similar ao mitocondrial que activa a formaci\u00f3n de ATP nunha ATP sintetase.\nA cadea de transporte electr\u00f3nico fotosint\u00e9tico enc\u00f3ntrase na membrana dos tilacoides dos cloroplastos ou nas membranas das bacterias fotosint\u00e9ticas. Para m\u00e1is detalles ver a imaxe e os artigos principais."}
{"id": "184583", "revid": "5863", "url": "https://gl.wikipedia.org/wiki?curid=184583", "title": "Val do Toxa", "text": ""}
{"id": "184584", "revid": "27155", "url": "https://gl.wikipedia.org/wiki?curid=184584", "title": "Cadea respiratoria", "text": ""}
{"id": "184585", "revid": "5863", "url": "https://gl.wikipedia.org/wiki?curid=184585", "title": "Zapar\u00edn", "text": ""}
{"id": "184586", "revid": "22795", "url": "https://gl.wikipedia.org/wiki?curid=184586", "title": "Clepsidra", "text": ""}
{"id": "184588", "revid": "23204", "url": "https://gl.wikipedia.org/wiki?curid=184588", "title": "Friburgo, Su\u00edza", "text": "Friburgo \u00e9 unha cidade de Su\u00edza situada no cant\u00f3n hom\u00f3nimo, do cal \u00e9 a capital. Segundo datos do 2016 conta con 338.829 habitantes.\nXeograf\u00eda.\nEst\u00e1 asentada sobre ambas ribeiras do r\u00edo Saane, en plena Meseta Su\u00edza, e constit\u00fae un importante centro administrativo, econ\u00f3mico e educativo do R\u00f6strigraben, a fronteira entre a Su\u00edza xerman\u00f3fona e a franc\u00f3fona. A cidade vella est\u00e9ndese sobre un outeiro de 100 m de ancho e que acada 40 m de altura sobre o val circundante.\nHistoria.\nFriburgo foi fundada en 1157 por Bertold IV, constitu\u00edndose inicialmente como unha cidade estado. Posteriormente, en 1277, ser\u00eda vendida \u00e1 casa dos Habsburgo coincidindo co inicio do seu desenvolvemento econ\u00f3mico, capitaneado polo comercio e a industria t\u00e9xtil e do coiro.\nA uni\u00f3n de Friburgo \u00e1 Antiga Confederaci\u00f3n Su\u00edza produciuse en 1481, coa cal logrou exercer unha longa influencia no catolicismo su\u00edzo.\nSufriu a invasi\u00f3n dos ex\u00e9rcitos franceses comandados por Napole\u00f3n. En 1889 foi inaugurada a s\u00faa universidade.\nCultura.\nO casco antigo de Friburgo goza dun excelente estado de conservaci\u00f3n e pos\u00fae un indubidable interese art\u00edstico, ao datar na s\u00faa maior\u00eda de antes do s\u00e9culo XVI. Salienta, no medio do seu conxunto, a Catedral de San Nicol\u00e1s, cuxa presenza domina por completo o outeiro sobre o que se asenta a zona antiga. Constru\u00edda en 1283, \u00e9 de estilo g\u00f3tico e est\u00e1 vencellada ao culto cat\u00f3lico.\nNo tocante aos museos, destacan o de Historia Natural, situado nun edificio da universidade, e o de Arte e Historia, onde se poden observar pinturas, esculturas e colecci\u00f3ns numism\u00e1ticas."}
{"id": "184589", "revid": "56817", "url": "https://gl.wikipedia.org/wiki?curid=184589", "title": "Polos (instrumento)", "text": "Un polos (do grego antigo \u03c0\u03cc\u03bb\u03bf\u03c2 'a b\u00f3veda celeste'), era un instrumento astron\u00f3mico constitu\u00eddo por un soporte vertical unido a unha placa hemisf\u00e9rica c\u00f3ncava. A s\u00faa funci\u00f3n consist\u00eda en indicar os solsticios e os equinoccios."}
{"id": "184590", "revid": "56817", "url": "https://gl.wikipedia.org/wiki?curid=184590", "title": "Polos", "text": "Polos pode se referirse a:"}
{"id": "184591", "revid": "98629", "url": "https://gl.wikipedia.org/wiki?curid=184591", "title": "R136", "text": "R136, formalmente co\u00f1ecido coma RMC 136, \u00e9 un gran c\u00famulo estelar preto do centro do complexo de 30 Doradus (co\u00f1ecido coma a Nebulosa da Tar\u00e1ntula), dentro da Gran Nube de Magallanes. \u00c9 un c\u00famulo moi novo de estrelas xigantes e superxigantes, cunha idade de 1-2 mill\u00f3ns de anos.. A maior\u00eda da s\u00faas estrelas son do tipo espectral O3, con 39 estrelas deste tipo confirmadas. E por engadidura tam\u00e9n foi confirmada a existencia de varias estrelas Wolf-Rayet.\nO c\u00famulo R136 cont\u00e9n varias compo\u00f1entes. A natureza da compo\u00f1ente central, R136a, era inicialmente pouco clara. No pasado chegouse pensar que R136 era unha estrela hiperxigante de case 1500 masas solares, e 30 mill\u00f3ns de veces m\u00e1is luminosa c\u00f3 noso Sol, cunha temperatura de 55-60.000\u00a0K e con 80,50 mill\u00f3ns de km de di\u00e1metro. A s\u00faa natureza real foi resolta grazas a interferometr\u00eda e deuse cun denso c\u00famulo de estrelas que conti\u00f1a entre outras cousas, doce estrelas moi masivas e luminosas no seu n\u00facleo. Os c\u00e1lculos iniciais d\u00e1banlles a estas estrelas unhas masas entre 37 a 76 masas solares. Tres estrela extremadamente luminosas (R136a1, R136a2 e R136a3) dominan o c\u00famulo e est\u00e1n separadas entre si por s\u00f3 0,10 a 0,48 arcsec. Unha destas estrelas, a R136a1, \u00e9 unha das estrelas m\u00e1is masivas atopadas at\u00e9 o d\u00eda de hoxe, cunhas 265 masas solares, e tam\u00e9n \u00e9 unha das estrelas m\u00e1is luminosas, unhas 8.700.000 veces m\u00e1is luminosa c\u00f3 noso Sol. R136 produce a meirande parte da enerx\u00eda que fai que a Nebulosa da Tar\u00e1ntula sexa visible. A masa estimada do c\u00famulo \u00e9 dunhas 450.000 masas solares, suxerindo que no futuro se poida converter nun c\u00famulo globular.\nCompo\u00f1entes.\nLista parcial de compo\u00f1entes:\n! colspan=\"1\" | NOME || Ascensi\u00f3n recta || Declinaci\u00f3n || Magnitude aparente (V) || Tipo espectral || Referencias nas bases de datos"}
{"id": "184592", "revid": "5863", "url": "https://gl.wikipedia.org/wiki?curid=184592", "title": "Fernan Paez de Talamancos", "text": ""}
{"id": "184593", "revid": "85894", "url": "https://gl.wikipedia.org/wiki?curid=184593", "title": "Sofia Vassilieva", "text": "Sofia Vladimirovna Vassilieva, nada o 22 de outubro de 1992 en Minneapolis, Minnesota, \u00e9 unha actriz estadounidense de ascendencia rusa.\nTraxectoria.\n\u00c9 filla da doutora Larissa Vassilieva, bi\u00f3loga, e o doutor Vladimir Vassiliev, f\u00edsico, \u00e1mbolos dous inmigrantes rusos procedentes de Novosibirsk.\nSofia \u00e9 reco\u00f1ecida internacionalmente por interpretar a \"Eloise\" na serie de filmes de mesmo nome, baseados nun libro infantil. Tam\u00e9n \u00e9 famosa polo papel de \"Ariel\", na serie de televisi\u00f3n \"Medium\". En 2009, estreou o filme \"A decisi\u00f3n de Anna\", xunto con Cameron Diaz e Abigail Breslin.\nFala ruso, franc\u00e9s e ingl\u00e9s de xeito flu\u00eddo."}
{"id": "184594", "revid": "1822", "url": "https://gl.wikipedia.org/wiki?curid=184594", "title": "Physeter catodon", "text": ""}
{"id": "184595", "revid": "5863", "url": "https://gl.wikipedia.org/wiki?curid=184595", "title": "Oddset Ligaen", "text": ""}
{"id": "184597", "revid": "111586", "url": "https://gl.wikipedia.org/wiki?curid=184597", "title": "Cian", "text": "Cian (s\u00e9culo VI) foi un dos primeiros bardos na tradici\u00f3n po\u00e9tica galesa. Ponse en relaci\u00f3n co \"Vello Norte\" e a \"hengerdd\", a \"antiga poes\u00eda\" dos \"cynfeirdd\". Era coet\u00e1neo, parece, de Aneirin e Taliesin.\nNon se co\u00f1ece sobre o bardo m\u00e1is que o feito de que ser\u00eda o primeiro bardo que cantou en \"Yr Hen Oledd\", moi probabelmente. Tense a primeira noticia del en Nennio na s\u00faa \"Historia Brittonum\", nunha pasaxe sobre Ida, rei de Bernicia (547-579):\nHai referencias a Cian nun poema do \"Llyfr Taliesin\", pero non \u00e9 unha figura preclara na tradici\u00f3n po\u00e9tica e a s\u00faa memoria parece que se esvaeceu co tempo. Non se conservou nada da s\u00faa obra."}
{"id": "184599", "revid": "23204", "url": "https://gl.wikipedia.org/wiki?curid=184599", "title": "Ceo (mitolox\u00eda)", "text": "Na mitolox\u00eda grega, Ceos (en grego antigo \u039a\u03bf\u1fd6\u03bf\u03c2 \"Ko\u0129os\"), 'o que sabe', 'o que pensa') era o Tit\u00e1n da intelixencia. Os Tit\u00e1ns eran os fillos xigantes de Urano (o Ceo) e Gaia (ou Xea, a Terra).\nMitolox\u00eda.\nCeos casou coa s\u00faa irm\u00e1 Febe, tit\u00e1nide do brillo e a L\u00faa, da que tivo d\u00faas fillas: Leto (a deusa do anoitecer) e Asteria (a deusa das estrelas).\nDe Zeus (fillo de Crono e Rea), Leto xerou a Artemisa e a Apolo.\nCeos representaba a adivi\u00f1aci\u00f3n polas estrelas, as\u00ed como o eixe norte do ceo arredor do cal xiraban as estrelas, polo que recibiu o nome de Polos (en grego antigo \u03a0\u03cc\u03bb\u03bf\u03c2 \"P\u00f3los\"), \"a b\u00f3veda celeste\".\nComo a s\u00faa muller (e irm\u00e1) e os seus fillos, forma parte dos Tit\u00e1ns siderais, e moitos mit\u00f3logos contempor\u00e1neos supo\u00f1en que baixo o reino de Cronos, presid\u00eda a boa marcha do Zod\u00edaco.\nCanda a s\u00faa muller, que representaba o centro da Terra (entendida como un disco plano), despuntou como un dos primeiros deuses prof\u00e9ticos, sendo Ceo o voceiro da sabedor\u00eda do seu pai Urano, e Febe a da s\u00faa nai Xea.\nNeste sentido as s\u00faas d\u00faas fillas representaban as d\u00faas ramas da clarividencia: Leto e o seu fillo Apolo presiden o poder prof\u00e9tico da luz e o ceo, mentres que Asteria e a s\u00faa filla H\u00e9cate fano do da noite, a escuridade e os esp\u00edritos dos mortos.\nAs\u00ed mesmo Apolo divid\u00eda o seu tempo entre o or\u00e1culo de Delfos, no centro da Terra, que presid\u00eda a s\u00faa avoa e, durante o inverno, nas rexi\u00f3ns hiperb\u00f3reas, pr\u00f3ximas ao polo que representaba o seu av\u00f3 Ceo. Ambos lugares estaban custodiados por s, Pit\u00f3n en Delfos e a constelaci\u00f3n de Draco no norte axial, podendo estes representar \u00e1 parella de Tit\u00e1ns. Segundo esta versi\u00f3n, Ceo ser\u00eda o drag\u00f3n que Atenea lanzou ao firmamento durante a Titanomaquia.\nNa Titanomaquia, despois de dez anos de combate, Ceos, cos demais Tit\u00e1ns, foi derrotado por Zeus e os demais deuses ol\u00edmpicos, axudados polos Ciclopes e os Hecat\u00f3nquiros, que o encerraron no T\u00e1rtaro.\nOs autores posthesi\u00f3dicos e latinos sit\u00faan a Ceos entre os Xigantes xurdidos, para Virxilio, da Terra, ben dela soa ou dela e do T\u00e1rtaro, pero Hixino prefire m\u00e1is ben a Polos como Tit\u00e1n, fillo de Urano e de Gaia e como esposo da tit\u00e1nide Febe."}
{"id": "184600", "revid": "5863", "url": "https://gl.wikipedia.org/wiki?curid=184600", "title": "Blwchfardd", "text": "Blwchfardd (s\u00e9culo VI) foi un dos bardos primeiros na tradici\u00f3n po\u00e9tica galesa. Ponse en relaci\u00f3n co Vello Norte e a hengerdd. Era coet\u00e1neo, parece, de Aneirin e Taliesin.\nNon se co\u00f1ece sobre o bardo m\u00e1is que o feito de que ser\u00eda o primeiro bardo que cantou en Yr Hen Oledd, moi probabelmente. Tense a primeira noticia del en Nennio na s\u00faa Historia Brittonum nunha pasaxe sobre Ida, rei de Bernicia (547-579):\nNon se conserva ning\u00fan poema seu."}
{"id": "184601", "revid": "56817", "url": "https://gl.wikipedia.org/wiki?curid=184601", "title": "Y cynfeirdd", "text": "Y cynfeirdd (en gal\u00e9s \"os primeiros bardos\") \u00e9 o nome que se lle d\u00e1 na literatura galesa aos primeiros poetas en gal\u00e9s dos que se te\u00f1en noticia. Parece que pertenceron ao s\u00e9culo VI. A s\u00faa obra refer\u00e9nciase como \"hengerdd\" ou \"vella poes\u00eda\".\nS\u00f3 conservamos a obra de dous deles Aneirin e Taliesin, dos outros s\u00f3 temos algunhas referencias posteriores na poes\u00eda medieval. A primeira menci\u00f3n (e \u00fanica nalg\u00fan caso) a estes autores d\u00e1nola Nennio no s\u00e9culo IX na s\u00faa \"Historia Brittonum\", onde, en relaci\u00f3n con Ida o rei anglo de Bernicia (547 - 579) se fala destes poetas:\nAs\u00ed, a n\u00f3mina destes poetas constar\u00eda de:\nEn sentido estrito o termo \"cynfeirdd\" ref\u00edrese s\u00f3 a estes poetas, pero cada vez m\u00e1is se ve estendido aos poetas dos s\u00e9culos VII a XI, tam\u00e9n chamados os do \"canu'r bwlch\"."}
{"id": "184602", "revid": "624", "url": "https://gl.wikipedia.org/wiki?curid=184602", "title": "Cynfeirdd", "text": ""}
{"id": "184603", "revid": "624", "url": "https://gl.wikipedia.org/wiki?curid=184603", "title": "Hengerdd", "text": ""}
{"id": "184604", "revid": "624", "url": "https://gl.wikipedia.org/wiki?curid=184604", "title": "Talhaearn", "text": ""}
{"id": "184605", "revid": "624", "url": "https://gl.wikipedia.org/wiki?curid=184605", "title": "Bluchbardd", "text": ""}
{"id": "184606", "revid": "624", "url": "https://gl.wikipedia.org/wiki?curid=184606", "title": "Gildas mab Kaw", "text": ""}
{"id": "184607", "revid": "624", "url": "https://gl.wikipedia.org/wiki?curid=184607", "title": "C\u00edster", "text": ""}
{"id": "184609", "revid": "5863", "url": "https://gl.wikipedia.org/wiki?curid=184609", "title": "Arquitectura posmoderna", "text": ""}
{"id": "184611", "revid": "98629", "url": "https://gl.wikipedia.org/wiki?curid=184611", "title": "Paul (filme)", "text": "Paul \u00e9 un filme de ficci\u00f3n cient\u00edfica e de comedia dirixido por Greg Mottola, escrito e protagonizado por Simon Pegg e Nick Frost, e coa voz de Seth Rogen como Paul. O filme ten numerosas referencias a outros filmes de ficci\u00f3n cient\u00edfica, especialmente \u00f3s de Steven Spielberg.\nSinopse.\nAventuras de dous amigos ingleses que viaxan ata o Comic Con, e deciden facer unha ruta en caravana polos lugares m\u00e1is famosos dos Estados Unidos onde se produciron avistamentos de ovnis, inclu\u00edda a famosa \u00c1rea 51. No seu cami\u00f1o atopan un pequeno alien\u00edxena chamado Paul que necesita que lle presten axuda para escapar do Goberno, e tam\u00e9n para atopar o cami\u00f1o de volta \u00f3 seu fogar."}
{"id": "184612", "revid": "56817", "url": "https://gl.wikipedia.org/wiki?curid=184612", "title": "Compresibilidade", "text": "A compresibilidade \u00e9 unha propiedade da materia \u00e1 cal se debe que todos os corpos dimin\u00faan de volume ao sometelos a unha presi\u00f3n ou compresi\u00f3n determinada, mantendo constantes outros par\u00e1metros.\nCompresibilidade en s\u00f3lidos, l\u00edquidos e gases.\nOs s\u00f3lidos a nivel molecular son moi dif\u00edciles de comprimir, xa que as mol\u00e9culas que te\u00f1en est\u00e1n moi empaquetadas e existe pouco espazo libre entre elas como para aproximalas sen que aparezan forzas de repulsi\u00f3n fortes. Esta situaci\u00f3n contrasta coa dos gases, os cales te\u00f1en as s\u00faas mol\u00e9culas moi separadas polo que, en xeral, son altamente compres\u00edbeis baixo condici\u00f3ns de presi\u00f3n e temperatura normais. Os l\u00edquidos baixo condici\u00f3ns de temperatura e presi\u00f3n normais son tam\u00e9n bastante dif\u00edciles de comprimir, a\u00ednda que presentan unha pequena compresibilidade maior que a dos s\u00f3lidos.\nCompresibilidade en termodin\u00e1mica.\nEn termodin\u00e1mica def\u00ednese a compresibilidade dun sistema hidrost\u00e1tico como o cambio relativo de volume fronte a unha variaci\u00f3n da presi\u00f3n. En principio, a magnitude da compresibilidade depende das condici\u00f3ns baixo as cales se leva a cabo a compresi\u00f3n ou descompresi\u00f3n do sistema polo que, a menos que se especifique o modo en que se realiza esa operaci\u00f3n, a compresibilidade ter\u00e1 un valor ou outro segundo as cantidades de calor intercambiadas co exterior. Debido a esa dependencia da compresibilidade das condici\u00f3ns, dist\u00ednguese entre a compresibilidade isoterma e a compresibilidade adiab\u00e1tica.\nCompresibilidade isoterma.\n\u00c9 unha medida da compresibilidade dun corpo ou sistema termodin\u00e1mico cando se somete a unha transformaci\u00f3n cuase-est\u00e1tica de presi\u00f3n mentres que a s\u00faa temperatura se mant\u00e9n constante e uniforme, e v\u00e9n dada por:\nNun proceso de variaci\u00f3n de presi\u00f3n a temperatura constante, o corpo ter\u00e1 intercambiado unha certa cantidade de calor co exterior polo que a s\u00faa enerx\u00eda total, que pode obterse como suma do traballo realizado sobre o corpo e da calor intercambiada polo mesmo, non permanecer\u00e1 constante.\nCompresibilidade adiab\u00e1tica.\n\u00c9 unha medida da compresibilidade dun corpo ou sistema termodin\u00e1mico cando se somete a unha transformaci\u00f3n cuase-est\u00e1tica de presi\u00f3n en condici\u00f3ns de illamento t\u00e9rmico perfecto, e v\u00e9n dada por:\nNun proceso adiab\u00e1tico de variaci\u00f3n de presi\u00f3n, o corpo experimentar\u00e1 alg\u00fan cambio de temperatura."}
{"id": "184613", "revid": "56817", "url": "https://gl.wikipedia.org/wiki?curid=184613", "title": "Hidrost\u00e1tica", "text": "A hidrost\u00e1tica \u00e9 a rama da mec\u00e1nica de flu\u00eddos que estuda os flu\u00eddos en estado de repouso, tales como gases e l\u00edquidos. As bases principais da hidrost\u00e1tica son o principio de Pascal e o principio de Arquimedes\nPrincipio de Pascal.\nO \"principio de Pascal\" \u00e9 unha lei enunciada polo f\u00edsico e matem\u00e1tico franc\u00e9s Blaise Pascal (1623-1662) que se resume na frase: \"o incremento da presi\u00f3n aplicada a unha superficie dun flu\u00eddo incompres\u00edbel contido nun recipiente indeform\u00e1bel, transm\u00edtese co mesmo valor a cada unha das partes do mesmo\". \u00c9 dicir, que se aplicamos presi\u00f3n a un l\u00edquido non comprim\u00edbel nun recipiente pechado, esta transm\u00edtese con igual intensidade en todas as direcci\u00f3ns e en todos os sentidos.\nEste tipo de fen\u00f3meno p\u00f3sese apreciar, por exemplo, na prensa hidr\u00e1ulica ou no gato hidr\u00e1ulico; ambos dispositivos bas\u00e9anse no principio de Pascal. A condici\u00f3n de que o recipiente sexa indeform\u00e1bel \u00e9 necesaria para que os cambios na presi\u00f3n non act\u00faen deformando as paredes do mesmo en lugar de transmitirse a todos os puntos do l\u00edquido.\nPrincipio de Arquimedes.\nO principio de Arquimedes establece que calquera corpo s\u00f3lido que se encontre somerxido total ou parcialmente nun flu\u00eddo ser\u00e1 empuxado en direcci\u00f3n ascendente por unha forza igual ao peso do volume do l\u00edquido desprazado polo corpo s\u00f3lido.\nO obxecto non ha estar necesariamente somerxido completamente no flu\u00eddo, xa que se o impulso que recibe \u00e9 maior que o peso aparente do obxecto, este flotar\u00e1 e estar\u00e1 somerxido s\u00f3 parcialmente."}
{"id": "184616", "revid": "98629", "url": "https://gl.wikipedia.org/wiki?curid=184616", "title": "Prensa hidr\u00e1ulica", "text": "Unha prensa hidr\u00e1ulica \u00e9 un mecanismo conformado por vasos comunicantes impulsados por pist\u00f3ns de diferente \u00e1rea que, mediante pequenas forzas, permite obter outras maiores. Os pist\u00f3ns denom\u00ednanse pist\u00f3ns de auga, xa que son hidr\u00e1ulicos. Estes fan funcionar conxuntamente \u00e1s prensas hidr\u00e1ulicas por medio de motores 2.1.\nNo s\u00e9culo XVII, en Francia, o matem\u00e1tico e fil\u00f3sofo Blaise Pascal comezou unha investigaci\u00f3n referente ao principio mediante o cal a presi\u00f3n aplicada a un l\u00edquido contido nun recipiente se transmite coa mesma intensidade en todas as direcci\u00f3ns. Grazas a este principio p\u00f3dense obter forzas moi grandes utilizando outras relativamente pequenas. Un dos aparellos m\u00e1is com\u00fans para alcanzar o anteriormente mencionado \u00e9 a \"prensa hidr\u00e1ulica\", a cal est\u00e1 baseada no principio de Pascal.\nO rendemento da prensa hidr\u00e1ulica garda similitudes co a panca, pois obt\u00e9\u00f1ense presi\u00f3ns maiores que as exercidas, pero amin\u00f3rase a velocidade e a lonxitude de desprazamento, en similar proporci\u00f3n.\nC\u00e1lculo da relaci\u00f3n de forzas.\nCando se aplica unha forza formula_1 sobre o \u00e9mbolo de menor \u00e1rea formula_2 x\u00e9rase unha presi\u00f3n formula_3:\nDo mesmo modo no segundo \u00e9mbolo:\nObs\u00e9rvase que o l\u00edquido est\u00e1 comunicado, logo polo principio de Pascal, a presi\u00f3n nos dous pist\u00f3ns \u00e9 a mesma, por tanto c\u00famprese que:\nIsto \u00e9:\nLogo a forza resultante da prensa hidr\u00e1ulica \u00e9:\nOnde:\nformula_1 = forza do \u00e9mbolo menor en N, D, KgF gF\nformula_11 = forza do \u00e9mbolo maior en N, D, KgF gF \nformula_2 = \u00e1rea do \u00e9mbolo menor en m2, cm2, in2\nformula_13 = \u00e1rea del \u00e9mbolo maior en m2, cm2, in2"}
{"id": "184617", "revid": "98629", "url": "https://gl.wikipedia.org/wiki?curid=184617", "title": "Liga ASOBAL 2011/12", "text": "A Liga ASOBAL 2011/12 foi a 61\u00aa edici\u00f3n da liga espa\u00f1ola de balonm\u00e1n, a 22\u00aa coa denominaci\u00f3n \"Asobal\". Este ano o torneo tivo o mesmo sistema de competici\u00f3n das \u00faltimas tempadas, con 16 equipos e 30 xornadas. Unha das novidades m\u00e1is salientables desta tempada foi o retorno \u00e1 elite do conxunto galego do Academia Octavio, despois dunha tempada na Divisi\u00f3n de Honra Prata. Outra novidade foi a primeira participaci\u00f3n do Obearag\u00f3n BM Huesca na m\u00e1xima categor\u00eda do balonm\u00e1n espa\u00f1ol na s\u00faa historia. Por outra banda, o BM Ciudad Real deixou a s\u00faa cidade de orixe, mud\u00e1ndose dende Cidade Real a Madrid, rebautiz\u00e1ndose como BM Atl\u00e9tico de Madrid.\nClasificaci\u00f3n.\nA liga rematou co t\u00edtulo de campi\u00f3n en mans do FC Barcelona Intersport, que xa fora campi\u00f3n na anterior edici\u00f3n da Liga ASOBAL. Foi o 19\u00ba campionato de liga para o club catal\u00e1n. Como campi\u00f3n, acadou a praza para disputar a edici\u00f3n 2012/13 da Liga de Campi\u00f3ns da EHF, competici\u00f3n na que estar\u00e1 acompa\u00f1ado polo BM Atl\u00e9tico de Madrid e polo Reale Ademar Le\u00f3n, segundo e terceiro clasificados na t\u00e1boa. Os equipos que remataron a liga en cuarta e quinta posici\u00f3n (Cuatro Rayas Valladolid e Caja3 BM Arag\u00f3n) acadaron unha praza para competir na edici\u00f3n 2012/13 da nova competici\u00f3n europea, chamada Copa de Europa da EHF, que fusiona a Recopa de Europa e a Copa EHF. Por \u00faltimo, descenderon de categor\u00eda automaticamente os dous \u00faltimos equipos da t\u00e1boa, BM Antequera e Alser Puerto Sagunto. A clasificaci\u00f3n da Liga Asobal 2011-12 rematou do seguinte xeito:\n\"Actualizado: 4 de xu\u00f1o de 2012\""}
{"id": "184618", "revid": "5863", "url": "https://gl.wikipedia.org/wiki?curid=184618", "title": "Principio de Pascal", "text": "En f\u00edsica, o principio de Pascal ou lei de Pascal, tam\u00e9n chamado principio das forzas relativas, \u00e9 unha lei enunciada polo f\u00edsico e matem\u00e1tico franc\u00e9s Blaise Pascal (1623\u20131662) que se resume na frase: \"a presi\u00f3n exercida por un flu\u00eddo incompres\u00edbel e en equilibrio dentro dun recipiente de paredes indeform\u00e1beis, transm\u00edtese con igual intensidade en todas as direcci\u00f3ns e en todos os puntos do flu\u00eddo\".\nO \"principio de Pascal\" pode comprobarse utilizando unha esfera oca, perforada en diferentes lugares e provista dun \u00e9mbolo. Ao encher a esfera con auga e exercer presi\u00f3n sobre ela mediante o \u00e9mbolo, obs\u00e9rvase que a auga sae por todos os buratos coa mesma velocidade e, polo tanto, coa mesma presi\u00f3n.\nPodemos ver aplicaci\u00f3ns do principio de Pascal nas prensas hidr\u00e1ulicas, nos elevadores hidr\u00e1ulicos e nos freos hidr\u00e1ulicos.\nAplicaci\u00f3ns do principio.\nO principio de Pascal pode interpretarse como unha consecuencia da ecuaci\u00f3n fundamental da hidrost\u00e1tica e do car\u00e1cter altamente incompres\u00edbel dos l\u00edquidos. Nesta clase de flu\u00eddos a densidade \u00e9 practicamente constante, de modo que de acordo coa ecuaci\u00f3n:\nOnde:\nA presi\u00f3n def\u00ednese como a forza exercida sobre a unidade de superficie p = F/A. Deste modo obtemos a ecuaci\u00f3n: F1/A1 = F2/A2, sendo F1 a forza no primeiro pist\u00f3n e A1 a superficie deste, e F2 a forza no segundo pist\u00f3n e A2 a superficie deste. Realizando despexes nesta ecuaci\u00f3n b\u00e1sica podemos obter os resultados desexados na resoluci\u00f3n dun problema de f\u00edsica desta orde.\nSe aumentamos a presi\u00f3n sobre a superficie libre, por exemplo, a presi\u00f3n total no fondo ha aumentar na mesma medida, xa que o termo \u03c1gh non var\u00eda ao non facelo a presi\u00f3n total. Se o flu\u00eddo non fora incompres\u00edbel, a s\u00faa densidade responder\u00eda aos cambios de presi\u00f3n e o principio de Pascal non poder\u00eda cumprirse. Por outra parte, se as paredes do recipiente non foran indeform\u00e1beis, as variaci\u00f3ns na presi\u00f3n no seo do l\u00edquido non poder\u00edan transmitirse seguindo este principio.\nPrensa hidr\u00e1ulica.\nA prensa hidr\u00e1ulica \u00e9 unha m\u00e1quina complexa que permite amplificar a intensidade das forzas e constit\u00fae o fundamento de elevadores, prensas, freos e moitos outros dispositivos hidr\u00e1ulicos de maquinaria industrial.\nA prensa hidr\u00e1ulica constit\u00fae a aplicaci\u00f3n fundamental do principio de Pascal e tam\u00e9n un dispositivo que permite entender mellor o seu significado. Consiste, en esencia, en dous cilindros de diferente secci\u00f3n comunicados entre si, e cuxo interior est\u00e1 completamente cheo dun l\u00edquido que pode ser auga ou aceite. Dous \u00e9mbolos de secci\u00f3ns diferentes ax\u00fastanse, respectivamente, en cada un dos dous cilindros, de modo que estean en contacto co l\u00edquido. Cando sobre o \u00e9mbolo de menor secci\u00f3n \"S1\" se exerce unha forza \"F1\" a presi\u00f3n \"p1\" que se orixina no l\u00edquido en contacto con el transm\u00edtese integramente e de forma case instant\u00e1nea a todo o resto do l\u00edquido. Polo principio de Pascal esta presi\u00f3n ser\u00e1 igual \u00e1 presi\u00f3n \"p2\" que exerce o flu\u00eddo na secci\u00f3n \"S2\", \u00e9 dicir:\nco que as forzas ser\u00e1n, sendo, \"S1\" &lt; \"S2\" :\ne por tanto, a relaci\u00f3n entre a forza resultante no \u00e9mbolo grande cando se aplica unha forza menor no \u00e9mbolo pequeno ser\u00e1 tanto maior canto maior sexa a relaci\u00f3n entre as secci\u00f3ns:"}
{"id": "184626", "revid": "5863", "url": "https://gl.wikipedia.org/wiki?curid=184626", "title": "Arutua", "text": ""}
{"id": "184628", "revid": "89787", "url": "https://gl.wikipedia.org/wiki?curid=184628", "title": "Nebulosa da Tar\u00e1ntula", "text": "A Nebulosa da Tar\u00e1ntula (tam\u00e9n co\u00f1ecida coma \"30 Doradus\", ou \"NGC 2070\") \u00e9 unha rexi\u00f3n H II da Gran Nube de Magallanes, encadrada na constelaci\u00f3n austral do Peixe Dourado. Orixinalmente pensouse que era unha estrela, pero no ano 1751, Nicolas Louis de Lacaille reco\u00f1eceu a s\u00faa natureza nebulosa.\nCaracter\u00edsticas.\nA Nebulosa da Tar\u00e1ntula ten unha magnitude aparente de 8. Considerando a s\u00faa distancia duns 49 kpc (160 000 anos luz), este \u00e9 un obxecto non estelar moi luminoso. A s\u00faa luminosidade \u00e9 moi grande: se a comparamos coa Nebulosa de Ori\u00f3n, se a Nebulosa da Tar\u00e1ntula estivese tan pr\u00f3xima \u00e1 Terra coma a Nebulosa de Ori\u00f3n, a Nebulosa da Tar\u00e1ntula ser\u00eda capaz de xerar sombras no noso planeta. De feito, \u00e9 a rexi\u00f3n m\u00e1is activa de formaci\u00f3n estelar dentro do Grupo Local de galaxias. Tam\u00e9n \u00e9 a rexi\u00f3n deste tipo m\u00e1is grande dentro do Grupo Local cun di\u00e1metro estimado de 200 pc. A nebulosa reside na beira de avance da Gran Nube de Magallanes, onde a presi\u00f3n de avance comprime o medio interestelar. No seu n\u00facleo descansa o c\u00famulo R136 (dun di\u00e1metro aprox. de 35 anos luz) que produce a meirande parte da enerx\u00eda que fai visible a nebulosa. A masa deste c\u00famulo \u00e9 dunhas 450 000 masas solares, suxerindo que nun futuro se vaia a converter nun c\u00famulo globular.\nAdemais do c\u00famulo R136, a Nebulosa da Tar\u00e1ntula tam\u00e9n cont\u00e9n un c\u00famulo m\u00e1is vello, catalogado coma Hodge 301, cunha idade comprendida entre os 20 e 25 mill\u00f3ns de anos. A estrela m\u00e1is masiva que exist\u00eda neste c\u00famulo estourou coma supernova. Esta foi a supernova observada que estaba m\u00e1is preto da Terra dende a invenci\u00f3n do telescopio, a Supernova 1987A, que ocorreu na parte exterior da Nebulosa da Tar\u00e1ntula.\nA nebulosa \u00e9 a maior f\u00e1brica de estrelas co\u00f1ecida na nosa zona do universo."}
{"id": "184629", "revid": "785", "url": "https://gl.wikipedia.org/wiki?curid=184629", "title": "Ribas", "text": "O top\u00f3nimo galego Ribas pode referirse a:"}
{"id": "184630", "revid": "22570", "url": "https://gl.wikipedia.org/wiki?curid=184630", "title": "\u00c1cido succ\u00ednico", "text": "O \u00e1cido succ\u00ednico ou \u00e1cido butanodioico, antigamente chamado esencia de \u00e1mbar \u00e9 un \u00e1cido org\u00e1nico dicarbox\u00edlico de catro carbonos coa f\u00f3rmula HOOC\u2013CH2\u2013CH2\u2013COOH ou (C4H6O4). O seu nome deriva do lat\u00edn \"succinum\", que significa \u00e1mbar, de onde foi primeiramente obtido. Desempe\u00f1a importantes funci\u00f3ns bioqu\u00edmicas, xa que interv\u00e9n no ciclo do \u00e1cido c\u00edtrico.\nCando est\u00e1 ionizado en forma de ani\u00f3n carboxilato, como sucede a pH celular, recibe o nome de succinato. Os \u00e9steres do \u00e1cido succ\u00ednico denom\u00ednanse alquil succinatos. Cando se une ao coencima A forma o succinil-CoA, mol\u00e9cula que interv\u00e9n en m\u00faltiples reacci\u00f3ns metab\u00f3licas.\nA temperaturas moderadas o \u00e1cido succ\u00ednico puro forma cristais s\u00f3lidos, incoloros e inodoros. O seu punto de fusi\u00f3n \u00e9 de 185\u00a0\u00b0C e o de ebulici\u00f3n 235\u00a0\u00b0C. \u00c9 un \u00e1cido combustible e corrosivo, que pode producir queimaduras. \u00c9 un \u00e1cido dipr\u00f3tico. Os seus pK son: p\"K\"a1 = 4,2, p\"K\"a2 = 5,6.\nA esencia ou esp\u00edrito de \u00e1mbar foi obtido orixinalmente do \u00e1mbar, pulveriz\u00e1ndoo e destil\u00e1ndoo. A\u00ednda que antigamente se usou no tratamento dalgunhas doenzas, hoxe o \u00e1cido succ\u00ednico \u00fasase na industria dos alimentos e bebidas, principalmente como edulcorante (E-363), ou \u00e1s veces como suplemento diet\u00e9tico Nos produtos farmac\u00e9uticos util\u00edzase como excipiente e \u00fasase para controlar a acidez . Tam\u00e9n se usa en perfumar\u00eda e na fabricaci\u00f3n de colorantes. A s\u00faa produci\u00f3n global est\u00edmase que \u00e9 de 16\u00a000 a 30\u00a0000 toneladas ao ano, cun crecemento anual do 10%.\nFunci\u00f3ns bioqu\u00edmicas.\nO succinato \u00e9 un dos compo\u00f1entes do ciclo do \u00e1cido c\u00edtrico e participa nunha das reacci\u00f3ns en que se ceden electr\u00f3ns \u00e1 cadea de transporte electr\u00f3nico:\nO encima succinato deshidroxenase \u00e9 o \u00fanico do ciclo do \u00e1cido c\u00edtrico que non est\u00e1 libre na matriz mitocondrial, sen\u00f3n que est\u00e1 situado na membrana mitocondrial interna, formando o complexo II da cadea, e pode ceder directamente electr\u00f3ns \u00e1 ubiquinona da cadea de transporte electr\u00f3nico.\nO \u00e1cido succ\u00ednico pode converterse en \u00e1cido fum\u00e1rico por oxidaci\u00f3n.\nO dietil \u00e9ster \u00e9 un substrato na condensaci\u00f3n de Stobbe.\nO \u00e1cido succ\u00ednico pode orixinarse como o subproduto da fermentaci\u00f3n de azucres. D\u00e1lle a bebidas fermentadas como o vi\u00f1o e a cervexa un sabor que combina a sensaci\u00f3n de salgado coa de amargo e \u00e1cido.\nInterv\u00e9n no ciclo do glioxilato, onde o encima isocitrato liase orixina succinato e glioxilato a partir de isocitrato. O ciclo do glioxilato permite \u00e1s plantas converter graxas en azucres. O succinato pasa despois dos glioxisomas \u00e1s mitocondrias."}
{"id": "184631", "revid": "387", "url": "https://gl.wikipedia.org/wiki?curid=184631", "title": "NGC 2070", "text": ""}
{"id": "184632", "revid": "387", "url": "https://gl.wikipedia.org/wiki?curid=184632", "title": "30 Doradus", "text": ""}
{"id": "184633", "revid": "98629", "url": "https://gl.wikipedia.org/wiki?curid=184633", "title": "Ida de Bernicia", "text": "Ida, finado sobre 559, \u00e9 o primeiro rei co\u00f1ecido do reino anglo de Bernicia, que gobernou entre 547 e 559, data da s\u00faa morte. Pouco sabemos da s\u00faa vida ou reinado, pero foi considerado como o fundador da li\u00f1a de sangue da que se proclamaban sucesores moitos dos reis anglosax\u00f3ns do norte de Inglaterra e sur de Escocia. Os seus sucesores combateron a resistencia britana e acabar\u00edan fundado o reino de Northumbria.\nFontes.\nA \"Cr\u00f3nica anglosaxoa\" informa que o reinado de Ida comeza en 547, e l\u00e9mbrao como fillo de Eoppa, neto de Esa e bisneto de Ingwy Igualmente, a \"Historia Brittonum\" pres\u00e9ntao como fillo de Eoppa e primeiro rei de \"Berneich\" ou Bernicia. A \"Cr\u00f3nica Anglosaxoa\" conta que gobernou durante doce anos e constru\u00edu o castelo de Bamburgh, capital berniciana. Posteriormente, con todo, a \"Cr\u00f3nica\" confunde o seu territorio co posterior de Northumbria, dicindo que \u00c6lla, un rei hist\u00f3rico de Deira, o sucedeu como rei \u00e1 s\u00faa morte. Northumbria non existiu ata a uni\u00f3n de Bernicia e Deira, o que sucedeu por primeira vez baixo o neto de Ida, Aethelfrith. As xenealox\u00edas dos reis anglosax\u00f3ns que figuran anexas a alg\u00fans manuscritos da \"Historia Brittonum\" proporciona m\u00e1is informaci\u00f3n acerca de Ida e a s\u00faa familia: o texto chama Bearnoch \u00e1 ra\u00ed\u00f1a de Ida, e indica que tivo doce fillos. Varios deles son tam\u00e9n citados como reis. Un deles, Theodric, \u00e9 destacado por enfrontarse a unha coalici\u00f3n britana liderada por Urien de Rheged e os seus fillos.\nAlg\u00fans comentaristas dos s\u00e9culos XVIII e XIX, comezando por Lewis Morris, asociaron a Ida cunha figura da tradici\u00f3n galesa co\u00f1ecida como Flamdwyn (\"Portador da chama\"). Este Flamdwyn foi evidentemente un l\u00edder anglosax\u00f3n que se enfrontou a Urien Rheged e os seus fillos, especialmente o seu fillo Owain, que o matou. Con todo, Rachel Bromwich indica que esta identificaci\u00f3n ten pouco que a apoie; outros escritores, tales como Thomas Stephens e William Forbes Skene, identifican a Flamdwyn con Theodric, o fillo de Ida, sinalando as pasaxes nas xenealox\u00edas en que se fala das batallas de Theodric con Urien e os seus fillos.\nNa \u00e9poca en que Ida gobernaba, o control de Bernicia non se estend\u00eda apenas no interior. Non foi ata a \u00e9poca de \u00c6thelfrith, o neto de Ida, cando se produciu a expansi\u00f3n berniciana cara ao oeste. Esta tese est\u00e1 referendada pola descrici\u00f3n da \"Historia Brittonum\"' das loitas entre bernicianos e nativos britanos, indicando unha resistencia prolongada. Tam\u00e9n reforza esta teor\u00eda a escaseza de achados arqueol\u00f3xicos anglosax\u00f3ns terra dentro no s\u00e9culo VI."}
{"id": "184634", "revid": "624", "url": "https://gl.wikipedia.org/wiki?curid=184634", "title": "Urien de Rheged", "text": ""}
{"id": "184635", "revid": "624", "url": "https://gl.wikipedia.org/wiki?curid=184635", "title": "Ida, rei de Bernicia", "text": ""}
{"id": "184636", "revid": "624", "url": "https://gl.wikipedia.org/wiki?curid=184636", "title": "Cian Gwenith Gwawd", "text": ""}
{"id": "184637", "revid": "624", "url": "https://gl.wikipedia.org/wiki?curid=184637", "title": "Talhaearn tad Awen", "text": ""}
{"id": "184639", "revid": "89787", "url": "https://gl.wikipedia.org/wiki?curid=184639", "title": "F\u00f3rmula floral", "text": "En bot\u00e1nica, a f\u00f3rmula floral \u00e9 unha maneira de representar simbolicamente e estrutura dunha flor mediante o uso de letras, n\u00fameros e outros signos. Tipicamente, util\u00edzase a f\u00f3rmula floral para representar as caracter\u00edsticas morfol\u00f3xicas das flores dunha determinada familia de plantas, m\u00e1is que as dunha especie en particular.\nS\u00edmbolos.\nOs seguintes son os s\u00edmbolos m\u00e1is utilizados:\nK ou Ca= c\u00e1liz; por exemplo, Ca5 = indica que a flor ten 5 s\u00e9palos.&lt;br&gt;\nC ou Co= corola; por exemplo, Co3(x) = significa que os p\u00e9talos se presentan nun n\u00famero que \u00e9 m\u00faltiplo de 3.&lt;br&gt;\nA = androceo; por exemplo, A\u221e = significa que presenta moitos estames&lt;br&gt;\nG = xineceo; as\u00ed, G(3)1\u221e = indica un xineceo de ovario s\u00fapero (por iso o \"G\" est\u00e1 suli\u00f1ado), composto per 3 carpelos unidos entre si (por iso o n\u00famero tres se pon entre par\u00e9nteses), cun s\u00f3 l\u00f3culo e numerosos \u00f3vulos por l\u00f3culo. A cantidade de l\u00f3culos do ovario ind\u00edcase como sub\u00edndice do n\u00famero de carpelos, o n\u00famero de \u00f3vulos por l\u00f3culo ind\u00edcase como un expo\u00f1ente.\nExemplo.\nExemplo da f\u00f3rmula floral da especie \"Diplotaxis muralis\":"}
{"id": "184640", "revid": "27155", "url": "https://gl.wikipedia.org/wiki?curid=184640", "title": "Acetil coencima A", "text": "O acetil coencima A, acetil coenzima A, acetilcoencima A, acetilcoenzima A ou acetil-CoA \u00e9 un tio\u00e9ster formado por un grupo acetilo de dous carbonos unido ao coencima A. Como os dous compo\u00f1entes se unen por un \u00e1tomo de xofre (S) pertencente ao coencima, \u00e1s veces aparece escrita como acetil-S-CoA. \u00c9 unha mol\u00e9cula moi importante no metabolismo celular. A s\u00faa funci\u00f3n principal \u00e9 levar os \u00e1tomos de carbono das mol\u00e9culas que se est\u00e1n a oxidar na respiraci\u00f3n ao ciclo do \u00e1cido c\u00edtrico ou de Krebs para producir enerx\u00eda.\nQuimicamente \u00e9 un tio\u00e9ster formado polo coencima (un derivado dun nucle\u00f3tido e unha vitamina cun grupo -SH) e o \u00e1cido ac\u00e9tico (o acilo). O grupo acilo pode proceder de diversas substancias. O acetil-CoA prod\u00facese principalmente durante a segunda fase da respiraci\u00f3n celular aerobia na descarboxilaci\u00f3n do piruvato, que ten lugar na matriz mitocondrial nos eucariotas, ou durante a beta-oxidaci\u00f3n dos \u00e1cidos graxos.\nO acetil-CoA \u00e9 tam\u00e9n un importante compo\u00f1ente na s\u00edntese biox\u00e9nica do neurotransmisor acetilcolina. A colina, en combinaci\u00f3n con acetil-CoA, conv\u00e9rtese por acci\u00f3n do encima colina acetiltransferase en acetilcolina e coencima A libre.\nFunci\u00f3ns.\nFormaci\u00f3n a partir de piruvato e ciclo do \u00e1cido c\u00edtrico.\nNa descarboxilaci\u00f3n oxidativa do piruvato catalizada pola piruvato deshidroxenase orix\u00ednase acetil-CoA, que entra seguidamente no ciclo do \u00e1cido c\u00edtrico. O acetil-CoA entra no ciclo do \u00e1cido c\u00edtrico por medio dunha condensaci\u00f3n do seu grupo acetil (2 carbonos) co oxalacetato (de 4 carbonos), orixinando citrato (de 6 carbonos, 2 deles achegados polo acetil-CoA). Despois en cada volta do ciclo p\u00e9rdense dous carbonos en forma de CO2, que se expulsan, de modo que o acetil-CoA non causa unha ganancia neta de carbonos no ciclo, pero nas reacci\u00f3ns do mesmo as mol\u00e9culas son oxidadas produc\u00edndose coencimas, que son os que van a determinar a produci\u00f3n de enerx\u00eda nas seguintes fases da respiraci\u00f3n (cadea de transporte electr\u00f3nico e fosforilaci\u00f3n oxidativa).\nOutras conversi\u00f3ns entre o piruvato e o acetil-CoA son tam\u00e9n posibles. Por exemplo, a piruvato formato liase transforma o piruvato en acetil-CoA e \u00e1cido f\u00f3rmico.\nMetabolismo dos \u00e1cidos graxos.\nO acetil-CoA \u00e9 unha mol\u00e9cula b\u00e1sica no metabolismo lip\u00eddico. Para sintetizar un \u00e1cido graxo requ\u00edrese acetil-CoA e malonil-CoA, o cal se obt\u00e9n a partir do acetil-CoA. Na s\u00edntese de terpenos e esteroides o acetil-CoA tam\u00e9n \u00e9 a mol\u00e9cula b\u00e1sica necesaria. En canto ao metabolismo degradativo, na beta-oxidaci\u00f3n dos \u00e1cidos graxos o \u00e1cido graxo rompe en grupos de dous carbonos, que se liberan en forma de acetil-CoA.\nNos animais o acetil-CoA \u00e9 esencial para equilibrar os metabolismos de carbohidratos e de l\u00edpidos. En circunstancias normais, o acetil-CoA procedente do metabolismo de \u00e1cidos graxos alimenta o ciclo do \u00e1cido c\u00edtrico, contribu\u00edndo grandemente \u00e1 produci\u00f3n de enerx\u00eda na c\u00e9lula. No f\u00edgado, cando os niveis de \u00e1cidos graxos circulantes son altos, a produci\u00f3n de acetil-CoA a partir da degradaci\u00f3n das graxas excede os requirimentos enerx\u00e9ticos da c\u00e9lula. Para poder darlle un uso a ese exceso de acetil-CoA, prod\u00facense corpos cet\u00f3nicos, os cales poden circular polo sangue.\nEn certas circunstancias, isto pode facer que haxa niveis moi elevados de corpos cet\u00f3nicos en sangue (cetose. Unha cetose benigna dietaria pode producirse en persoas que seguen unha dieta baixa en carbohidratos, que fai que as graxas sexan metabolizadas como fonte principal de enerx\u00eda. Isto \u00e9 diferente da cetose orixinada pola inanici\u00f3n, e da perigosa cetoacidose, que poden sufrir os diab\u00e9ticos.\nD\u00faas mol\u00e9culas de acetil-CoA poden condensarse para orixinar acetoacetil-CoA, o primeiro paso na v\u00eda do hidroximetilglutaril-CoA/\u00e1cido meval\u00f3nico para a s\u00edntese dos terpenos e esteroides. Nos animais, o hidroximetilglutaril-CoA \u00e9 un precursor vital do colesterol e corpos cet\u00f3nicos.\nMetabolismo de amino\u00e1cidos.\nNa degradaci\u00f3n oxidativa dos amino\u00e1cidos, alg\u00fans poden orixinar acetil-CoA. A fenilalanina, tirosina, leucina, lisina e tript\u00f3fano orixinan acetil-CoA ou acetoacetil-CoA, que facilmente pode dar lugar a acetil-CoA. Outros amino\u00e1cidos como a alanina, treonina, glicina, serina e ciste\u00edna poden orixinar piruvato, o cal tam\u00e9n se pode descarboxilar orixinando acetil-CoA.\nNa s\u00edntese dalg\u00fans amino\u00e1cidos tam\u00e9n interv\u00e9n o acetil-CoA. Por exemplo na s\u00edntese de arxinina a partir de \u00e1cido glut\u00e1mico, ou na s\u00edntese de lisina pola v\u00eda do \u00e1cido aminoad\u00edpico a partir do oxoglutarato en fungos.\nGliconeox\u00e9nese.\nOs animais non te\u00f1en forma de utilizar o acetil-CoA para a produci\u00f3n de glicosa por gliconeox\u00e9nese, pero as plantas e moitos microorganismos si, xa que poden utilizar o acetil-CoA procedente do catabolismo dos l\u00edpidos para transformalo en succinato por medio do ciclo do glioxilato. Despois o succinato vai \u00e1s mitocondrias onde pode iniciar as reacci\u00f3ns que conducir\u00e1n \u00e1 glicox\u00e9nese. Deste modo os carbonos do acetil-CoA acaban nos carbohidratos."}
{"id": "184641", "revid": "56817", "url": "https://gl.wikipedia.org/wiki?curid=184641", "title": "F\u00f3rmula maxistral", "text": "Unha f\u00f3rmula maxistral \u00e9 un medicamento destinado a un paciente espec\u00edfico, preparado polo farmac\u00e9utico, ou baixo a s\u00faa direcci\u00f3n, para cumprimentar expresamente unha prescrici\u00f3n m\u00e9dica detallada das substancias medicinais que incl\u00fae, segundo as normas t\u00e9cnicas e cient\u00edficas da arte farmac\u00e9utica, dispensado na s\u00faa farmacia ou servizo farmac\u00e9utico e coa debida informaci\u00f3n ao usuario.\nActualmente asistimos a unha importante volta \u00e1 terap\u00e9utica personalizada, onde a formulaci\u00f3n maxistral \u00e9 o m\u00e1ximo expo\u00f1ente da atenci\u00f3n farmac\u00e9utica e, con frecuencia o \u00fanico tratamento ao que poden acceder pacientes con problemas de sa\u00fade cualificados como raros, ou cuxo tratamento foi abandonado pola industria farmac\u00e9utica (laboratorios farmac\u00e9uticos) por falta de rendibilidade. A preparaci\u00f3n do medicamento polo farmac\u00e9utico evita a marxinaci\u00f3n terap\u00e9utica do diferente, do que non \u00e9 rend\u00edbel.\nA formulaci\u00f3n maxistral \u00e9 unha actividade altamente t\u00e9cnica, cunha enorme importancia no campo da farmacoterapia, e dunha transcendencia incuestion\u00e1bel no campo da cl\u00ednica. Sobre todo, en referencia \u00e1 resoluci\u00f3n de problemas individuais. \u00c9 a soluci\u00f3n que o m\u00e9dico e o farmac\u00e9utico dan para resolver unha necesidade posol\u00f3xica ou gal\u00e9nica individual. Non existe nada m\u00e1is actual e tradicional ao mesmo tempo. Este nivel de desenvolvemento da formulaci\u00f3n non xerou ning\u00fan conflito, salvo a capacidade t\u00e9cnica para desenvolver produtos coa calidade exixida, e ofreceu importantes soluci\u00f3ns no campo da pediatr\u00eda, a dermatolox\u00eda, a oftalmolox\u00eda e a xeriatr\u00eda."}
{"id": "184643", "revid": "5863", "url": "https://gl.wikipedia.org/wiki?curid=184643", "title": "Santa Ux\u00eda de Ribeira", "text": ""}
{"id": "184644", "revid": "98629", "url": "https://gl.wikipedia.org/wiki?curid=184644", "title": "Resident Evil (filme)", "text": "Resident Evil \u00e9 un filme de terror dirixido por Paul W.S. Anderson que se estreou no 2002. Est\u00e1 protagonizado por Milla Jovovich e Michelle Rodriguez. \u00c9 o primeiro filme da franqu\u00eda \"Resident Evil\", que est\u00e1 baseada na serie de videoxogos de Capcom \"Resident Evil\". Foi seguido por catro secuelas: ' (2004), ' (2007), ' (2010) e ' (2012).\nCon elementos dos videoxogos \"Resident Evil\" e \"Resident Evil 2\", o filme conta a historia da hero\u00edna Alice e un grupo de comandos da Umbrella Corporation que tentan conter o contaxio do virus T nunhas instalaci\u00f3ns baixo terra. O filme recibiu valoraci\u00f3ns diversas por parte da cr\u00edtica, e recadou $102 mill\u00f3ns en todo o mundo.\nEstreouse en galego na TVG o 12 de maio de 2009.\nSinopse.\nNun centro clandestino de investigaci\u00f3n xen\u00e9tica -con fins militares- dunha poderosa multinacional, prod\u00facese un gromo v\u00edrico que contamina todo o edificio. Para conter a fuga, o ordenador que controla o centro sela toda a instalaci\u00f3n e, nun principio crese que morreron t\u00f3dolos empregados, pero en realidade convert\u00e9ronse en feroces zombis."}
{"id": "184645", "revid": "5863", "url": "https://gl.wikipedia.org/wiki?curid=184645", "title": "Conseller\u00eda de Familia, Muller e Xuventude", "text": ""}
{"id": "184646", "revid": "5863", "url": "https://gl.wikipedia.org/wiki?curid=184646", "title": "Conseller\u00eda de Familia, Promoci\u00f3n do Emprego, Muller e Xuventude", "text": ""}
{"id": "184647", "revid": "5863", "url": "https://gl.wikipedia.org/wiki?curid=184647", "title": "Conseller\u00eda de Familia, Xuventude e Voluntariado", "text": ""}
{"id": "184648", "revid": "5863", "url": "https://gl.wikipedia.org/wiki?curid=184648", "title": "Conseller\u00eda de Familia, Xuventude, Deporte e Voluntariado", "text": ""}
{"id": "184650", "revid": "43749", "url": "https://gl.wikipedia.org/wiki?curid=184650", "title": "Acetil coenzima A", "text": ""}
{"id": "184651", "revid": "98629", "url": "https://gl.wikipedia.org/wiki?curid=184651", "title": "Guerra de Sucesi\u00f3n castel\u00e1", "text": "Ch\u00e1mase Guerra de Sucesi\u00f3n castel\u00e1 ao conflito b\u00e9lico que se produciu de 1475 a 1479 pola sucesi\u00f3n da coroa de Castela entre os partidarios de Xoana de Trast\u00e1mara, filla do defunto monarca Henrique IV de Castela, e os de Isabel, medio irm\u00e1 deste \u00faltimo.\nA guerra tivo un marcado car\u00e1cter internacional porque Isabel estaba casada con Fernando, herdeiro da coroa de Arag\u00f3n, mentres que Xoana casou co rei Afonso V de Portugal. Francia tam\u00e9n interveu, apoiando a Portugal para evitar que Arag\u00f3n, o seu rival en Italia, se unise \u00e1 poderosa Castela.\nA pesar dalg\u00fans \u00e9xitos iniciais para os partidarios de Xoana, a escasa agresividade militar de Afonso V e a derrota portuguesa na batalla de Toro levaron \u00e1 desintegraci\u00f3n do bando xoanista entre 1476 e 1477. A partir de ent\u00f3n o conflito consistiu esencialmente nunha guerra entre Castela e Portugal, cobrando grande importancia a guerra naval no oc\u00e9ano Atl\u00e1ntico, onde as frotas portuguesas impux\u00e9ronse \u00e1s castel\u00e1s na loita polo acceso \u00e1s riquezas de Guinea.\nA guerra conclu\u00edu en 1479 coa firma do Tratado de Alc\u00e1\u00e7ovas, que reco\u00f1ec\u00eda a Isabel e Fernando como reis de Castela e outorgaba a Portugal a hexemon\u00eda no Atl\u00e1ntico, coa excepci\u00f3n das illas Canarias. Xoana perdeu o seu dereito ao trono e tivo que permanecer en Portugal ata a s\u00faa morte.\nEste conflito foi chamado tam\u00e9n guerra civil castel\u00e1, pero este nome induce a confusi\u00f3n con outras guerras civ\u00eds que afectaron a Castela nos s\u00e9culos XIV e XV. Alg\u00fans autores falan de guerra de Portugal pero este nome \u00e9 parcial (claramente denota un punto de vista castel\u00e1n) e fai esquecer que o bando xoanista tam\u00e9n pod\u00eda considerarse castel\u00e1n lexitimamente. Outras veces utilizouse o termo guerra peninsular, a non confundir co nome ingl\u00e9s da guerra da Independencia espa\u00f1ola (1808-1814). Para rematar, alg\u00fans autores prefiren a expresi\u00f3n neutra de guerra de 1475-1479.\nAntecedentes.\nO problema da sucesi\u00f3n ao trono de Castela.\nEn 1462 nace Xoana de Trast\u00e1mara, a primeira e \u00fanica filla do rei Henrique IV de Castela, que inmediatamente \u00e9 nomeada princesa de Asturias. Con todo, as presi\u00f3ns dunha parte da nobreza obrigan ao rei a desposu\u00edla do t\u00edtulo e nomear no seu lugar herdeiro ao seu medio irm\u00e1n Afonso en 1464. Desde esta \u00e9poca xorde un rumor que afirma que a princesa Xoana non \u00e9 realmente filla do rei Henrique sen\u00f3n do seu valido, Beltr\u00e1n de la Cueva, polo cal comezaron a chamala \u00aba Beltranexa\u00bb.\nEn 1465 os nobres, reunidos en \u00c1vila, acordan destronar a Henrique e nomean rei a Afonso na denominada \u00abfarsa de \u00c1vila\u00bb. Estala as\u00ed unha guerra que non terminar\u00e1 ata 1468, coa morte de Afonso. Henrique IV recupera plenamente o poder e o t\u00edtulo de herdeira pasa a ser disputado entre Xoana e Isabel, irm\u00e1 de Afonso e segunda na li\u00f1a de sucesi\u00f3n.\nIsabel rompe con Henrique IV en 1469, fuxindo para casar co seu primo Fernando, herdeiro da coroa de Arag\u00f3n no Palacio de los Vivero de Valladolid o 19 de outubro de 1469. Aos poucos a parella vai ga\u00f1ando apoios, obtendo o apoio do legado papal Rodrigo Borgia en 1472 e o da poderosa casa de Mendoza en 1473.\nEn 1474 morre Henrique IV e cada unha das d\u00faas candidatas ao trono son proclamadas ra\u00ed\u00f1a de Castela polos seus respectivos partidarios.\nOs xoanistas, conscientes da s\u00faa posici\u00f3n de debilidade fronte ao bando isabelino, prop\u00f3n ao rei de Portugal, Afonso V, t\u00edo de Xoana, que case con ela a pesar da consanguinidade e se converta en rei de Castela. Afonso acepta, co cal a forza dos dous bandos queda m\u00e1is equilibrada e perf\u00edlase a guerra como \u00fanico m\u00e9todo para resolver o conflito.\nAlianzas internacionais.\nO reino de Francia e a coroa de Arag\u00f3n manti\u00f1an unha antiga rivalidade polo control do Rosell\u00f3n e, m\u00e1is recentemente, pola hexemon\u00eda en Italia. En xu\u00f1o de 1474 as tropas francesas invadiron o Rosell\u00f3n e os aragoneses tiveron que repregarse. Fernando intercedeu ante o seu pai Xo\u00e1n II para que non declarase a guerra a Francia, concentrando a s\u00faa atenci\u00f3n nos asuntos castel\u00e1ns. De todos os xeitos, en setembro de 1475 Lu\u00eds XI de Francia p\u00faxose oficialmente ao lado de Xoana e de Portugal, ante a perspectiva de que o herdeiro do trono aragon\u00e9s se fose converter tam\u00e9n en rei de Castela.\nNese momento Francia estaba tam\u00e9n en guerra con Borgo\u00f1a. Isto convert\u00eda aos borgo\u00f1ones en aliados te\u00f3ricos do bando isabelino pero na pr\u00e1ctica seguiron facendo a guerra pola s\u00faa conta, sen coordinar as s\u00faas acci\u00f3ns cos castel\u00e1n-aragoneses. Tam\u00e9n Inglaterra entrou brevemente en guerra con Francia ao desembarcar o seu rei Eduardo IV en Calais en xu\u00f1o de 1475 pero, nunha r\u00e1pida resposta diplom\u00e1tica, Lu\u00eds XI acordou con Eduardo en agosto a paz de Picquigny. O rei de Inglaterra concedeu unha tregua de nove anos a cambio dunha importante compensaci\u00f3n econ\u00f3mica e volveuse ao seu reino.\nPola s\u00faa banda, o reino de Navarra viv\u00eda unha guerra civil intermitente entre beaumonteses e agramonteses, \u00e1 que se superpo\u00f1\u00edan os intentos de Francia e de Arag\u00f3n por controlar o reino.\nPara rematar, o reino musulm\u00e1n de Granada mant\u00edvose neutral, a pesar dos esforzos portugueses por involucralo na guerra.\nRivalidade entre Castela e Portugal no Atl\u00e1ntico.\nAo longo do s\u00e9culo XV, os exploradores, comerciantes e pescadores de Portugal e de Castela foran intern\u00e1ndose cada vez m\u00e1is profundamente no oc\u00e9ano Atl\u00e1ntico. A posesi\u00f3n das Illas Canarias foi desde o principio un punto de fricci\u00f3n entre as d\u00faas coroas. M\u00e1is tarde, o control do comercio cos territorios de Guinea e Elmina, moi ricos en ouro e escravos, converteuse nunha disputa a\u00ednda m\u00e1is importante.\nDurante a primeira metade do s\u00e9culo Castela organizou a conquista dalgunhas das illas Canarias (Lanzarote, Fuerteventura, Hierro e Gomera) mediante pactos de vasalaxe primeiro con cabaleiros normandos e logo con nobres castel\u00e1ns. Portugal mantivo a s\u00faa oposici\u00f3n \u00e1 autoridade castel\u00e1 nas illas e pola s\u00faa banda foi avanzando na exploraci\u00f3n de Guinea, obtendo grandes beneficios comerciais.\nA partir de 1452 os papas Nicolao V e o seu sucesor Calisto III modificaron a anterior pol\u00edtica de neutralidade da Santa S\u00e9 e outorgaron unha serie de bulas favorables a Portugal, reservando a este pa\u00eds o control do comercio e a autoridade relixiosa nunha ampla zona \"hasta toda la Guinea\" e \"m\u00e1s all\u00e1\". Non arbitraron a cuesti\u00f3n das Canarias, cuxa conquista doutra banda quedara relativamente estancada. O rei de Portugal adoptou unha pol\u00edtica comercial aberta, permitindo a s\u00fabditos estranxeiros comerciar nas costas africanas a cambio dos correspondentes impostos. O \u00fanico prexudicado era as\u00ed o rei de Castela.\nEn agosto de 1475, tras o estalido da guerra, Isabel reclamou que as partes de Africa et Guinea pertenc\u00edan a Castela por dereito e incitou aos seus comerciantes a navegar a elas, iniciando a guerra naval no Atl\u00e1ntico.\nO conflito.\nBandos da guerra en 1475.\nA favor de Xoana:\nA favor de Isabel:\nO ducado de Borgo\u00f1a e o reino de Inglaterra estaban en guerra con Francia en 1475 pero non coordinaron as s\u00faas acci\u00f3ns cos partidarios de Isabel e por iso non se lles considera normalmente integrantes do bando isabelino.\nA loita polo trono (maio de 1475 - setembro de 1476).\nAfonso V entra en Castela.\nUn ex\u00e9rcito portugu\u00e9s entrou no territorio da coroa de Castela con Afonso V \u00e1 fronte o 10 de maio de 1475 e avanzou ata Plasencia, onde lle esperaba Xoana. Nesa cidade foron proclamados Xoana e Afonso reis de Castela e de Le\u00f3n o 25 de maio e despos\u00e1ronse, quedando a voda pendente dunha dispensa papal que obtiveron uns meses m\u00e1is tarde. De al\u00ed marcharon a Ar\u00e9valo, con intenci\u00f3n de dirixirse a Burgos. Tanto o castelo de Burgos como as cidades de Plasencia e de Ar\u00e9valo estaban controlados polos Est\u00fa\u00f1iga, partidarios de Xoana, a\u00ednda que a cidade de Burgos en si era isabelina. Desde al\u00ed Afonso esperaba poder enlazar coas tropas que enviase o seu aliado Lu\u00eds XI de Francia.\nCon todo, Afonso atopou en Castela menos apoios dos esperados e cambiou de plans, preferindo dedicarse a consolidar o control da zona m\u00e1is pr\u00f3xima a Portugal, en particular Toro, cidade que o acolleu favorablemente a\u00ednda que a gornici\u00f3n do castelo se proclamou fiel a Isabel. Tam\u00e9n aceptaron ao rei portugu\u00e9s Zamora e outras vilas leonesas do baixo Douro. Na Mancha, o maestre da Orde de Calatrava, xoanista, conquistou Cidade Real pero rapidamente o clavero da mesma orde e o maestre da orde de Santiago recuperaron a cidade para o bando isabelino.\nFernando concentrou un grande ex\u00e9rcito en Tordesillas e o 15 de xullo ordenou porse en marcha, buscando o encontro con Afonso. Catro d\u00edas despois chegou a Toro pero o portugu\u00e9s evitou o combate e Fernando, falto de recursos para un asedio prolongado, tivo que retornar a Tordesillas e disolver o seu ex\u00e9rcito. O castelo de Toro rendeuse a Afonso V, que con todo, non aproveitou para avanzar sobre Burgos sen\u00f3n que volveu a Ar\u00e9valo \u00e1 espera da intervenci\u00f3n francesa.\nO conde de Benavente, partidario de Isabel, situouse cunha pequena forza en Baltan\u00e1s (Palencia) para vixiar aos portugueses. Foi atacado o 18 de novembro de 1475, sendo derrotado e feito prisioneiro tras unha dura resistencia. A pesar de que esta vitoria abr\u00edalle o cami\u00f1o a Burgos, Afonso V decidiu unha vez m\u00e1is retirarse a Zamora. A falta de combatividade do rei de Portugal debilitou o campo xoanista en Castela, que empezou a desintegrarse.\nContraataque isabelino.\nOs isabelinos contraatacaron tomando Trujillo e ga\u00f1ando o control das terras da Orde de Alc\u00e1ntara, gran parte das de Calatrava e do marquesado de Villena. O 4 de decembro unha parte da gornici\u00f3n de Zamora rebelouse contra o rei Afonso, que tivo que fuxir a Toro. A gornici\u00f3n portuguesa mantivo o control do castelo, pero a cidade acolleu a Fernando o d\u00eda seguinte.\nEn xaneiro de 1476 o castelo de Burgos rendeuse a Isabel mediante un pacto que evitou represalias contra os vencidos.\nA batalla de Toro.\nEn febreiro o ex\u00e9rcito portugu\u00e9s, reforzado por tropas tra\u00eddas polo pr\u00edncipe Xo\u00e1n, sa\u00edu da s\u00faa base de Toro e cercou a Fernando en Zamora. Con todo, o asedio era menos duro para os cercados que para os portugueses, \u00e1 intemperie no duro inverno zamorano, as\u00ed que o 1 de marzo Afonso levantou o campo e retirouse cara a Toro. As tropas de Fernando lanz\u00e1ronse na s\u00faa persecuci\u00f3n e alcanz\u00e1rono a unha legua (uns 5 quil\u00f3metros) desta cidade, obrig\u00e1ndolle a establecer combate. Foron tres horas de loita moi confusa, interrompida pola choiva e pola ca\u00edda da noite. O rei portugu\u00e9s retirouse a Castronu\u00f1o con parte das s\u00faas tropas mentres o seu fillo Xo\u00e1n permaneceu fronte a Toro, repreg\u00e1ndose ordenadamente co seu ex\u00e9rcito ao interior das murallas e ata facendo prisioneiros alg\u00fans inimigos.\nDesde un punto de vista puramente militar a batalla foi considerada un empate ou como m\u00e1ximo unha vitoria marxinal para os isabelinos. De feito, os propagandistas de ambos os bandos reclamaron a vitoria nas s\u00faas cr\u00f3nicas. Con todo, politicamente a batalla foi decisiva porque a continuaci\u00f3n o groso das tropas portuguesas retirouse a Portugal xunto coa ra\u00ed\u00f1a Xoana, cuxo bando quedou as\u00ed case totalmente desvalido en Castela.\nA guerra no mar.\nUn dos obxectivos de Isabel e Fernando na guerra era arrebatarlle a Portugal o monopolio dos ricos territorios atl\u00e1nticos que controlaba. O ouro e os escravos de Guinea constitu\u00edan ademais unha importante fonte de ingresos cos que financiar a guerra, polo que as expedici\u00f3ns a Guinea constitu\u00edron unha prioridade para ambos os contendentes.\nDesde o estalido da guerra barcos portugueses percorreron as costas andaluzas apresando pesqueiros e barcos mercantes. Para p\u00f3r fin a esta situaci\u00f3n, Isabel e Fernando enviaron catro galeras ao mando de \u00c1lvaro de la Nava, o cal logrou frear as incursi\u00f3ns lusas e ata chegou a saquear a vila portuguesa de Alcoutim, no Guadiana.\nPola s\u00faa banda, os mari\u00f1eiros de Palos de la Frontera lanz\u00e1ronse ao saqueo das costas de Guinea. Alfonso de Palencia, cronista oficial da ra\u00ed\u00f1a Isabel, relata unha expedici\u00f3n na que d\u00faas carabelas deste porto onubense capturaron a 120 \u00abazanegas\u00bb (africanos de pel clara) e vend\u00e9ronos como escravos. A pesar da protesta dos reis, ao pouco sa\u00edu outra flotilla de tres carabelas que trouxo cativo nada menos que a un rei azanega e a 140 nobres do seu pobo. En maio de 1476 a ra\u00ed\u00f1a Isabel ordenou que lle entregasen a este rei de Guinea capturado e ao seu s\u00e9quito para liberalos. A orde foi cumprida s\u00f3 a medias porque a\u00ednda que o rei foi liberado e devolto \u00e1 s\u00faa patria uns meses m\u00e1is tarde, os seus acompa\u00f1antes foron todos vendidos como escravos.\nEn 1476 unha frota portuguesa de 20 barcos comandada por Fern\u00e3ou Gomes partiu cara a Guinea para recuperar o seu control. Os reis de Castela ordenaron preparar unha frota para apresar aos portugueses e puxeron ao seu fronte a Carlos de Valera. Este tivo moitas dificultades para preparar a expedici\u00f3n, segundo Palencia por culpa da oposici\u00f3n do marqu\u00e9s de C\u00e1diz, do duque de Medina Sidonia e da familia Est\u00fa\u00f1iga.\nOs preparativos tam\u00e9n foron atrasados por unha batalla naval que se produciu cando os castel\u00e1ns souberon que un ou dous barcos portugueses cun rico cargamento acababan de sa\u00edr do Mediterr\u00e1neo rumbo a Portugal e estaban esperando ao pirata Alvar M\u00e9ndez, que vi\u00f1a escoltalos. Unha frota capitaneada por Carlos de Valera e Andr\u00e9s Sonier e composta por cinco galeras e cinco carabelas sa\u00edulles ao paso desde Sanl\u00facar, obtendo a vitoria tras unha dura batalla.\nCando ao fin Valera conseguiu xuntar 3 barcos vascongados e 9 carabelas andaluzas (25 carabelas segundo Palencia) todos fortemente armados, xa non ti\u00f1an posibilidade de alcanzar \u00e1 frota portuguesa e decidiron por iso, tras unha escala en Porto Santo, dirixirse \u00e1 illa de Antonio da Noli, fronte \u00e1s costas de Guinea. Saquearon a illa e capturaron a Noli, que naquel ent\u00f3n prestaba vasalaxe polo seu territorio ao rei de Portugal. A continuaci\u00f3n partiron cara \u00e1s costas de \u00c1frica, onde capturaron d\u00faas carabelas do marqu\u00e9s de C\u00e1diz, cun cargamento de 500 escravos. Tras isto, os mari\u00f1os de Palos separ\u00e1ronse da expedici\u00f3n, co que Valera tivo que retornar a Andaluc\u00eda, ao ser os palermos os mari\u00f1os m\u00e1is expertos na navegaci\u00f3n a Guinea.\nAo parecer, esta expedici\u00f3n obtivo poucos beneficios econ\u00f3micos porque unha gran parte dos escravos foi devolta ao marqu\u00e9s de C\u00e1diz e porque Valera tivo que indemnizar ao duque de Medina Sidonia polos danos causados na illa de Noli, que o duque reclamaba como s\u00faa.\nIntervenci\u00f3n francesa.\nO 23 de setembro de 1475 Lu\u00eds XI de Francia asinou un tratado de alianza con Afonso V de Portugal.\nEntre marzo e xu\u00f1o de 1476 as tropas francesas capitaneadas por Alan de Albret trataron de forzar o paso pola estrat\u00e9xica localidade fronteiriza de Hondarribia pero foron rexeitadas. Fernando aproveitou a situaci\u00f3n para asegurar a s\u00faa posici\u00f3n no convulso reino de Navarra. En agosto comezaron en Tudela as negociaci\u00f3ns que culminaron na firma dun acordo polo cal agramonteses e beaumonteses puxeron fin ao seu enfrontamento e Fernando obtivo para Castela o control de Viana, Puente la Reina e outras prazas, as\u00ed como o dereito a manter unha gornici\u00f3n de 150 lanzas en Pamplona. Deste xeito Castela quedaba protexida militarmente fronte a unha posible penetraci\u00f3n francesa en Navarra.\nEn agosto de 1476 Afonso V de Portugal partiu cara a Francia, tras asinar unha tregua con Isabel e Fernando. Al\u00ed tratou de convencer a Lu\u00eds XI de implicarse m\u00e1is a fondo na guerra, pero este rexeitou a proposta porque estaba centrado en derrotar ao seu principal inimigo, Carlos o Temerario, duque de Borgo\u00f1a. Tras este severo rev\u00e9s diplom\u00e1tico Afonso quedou en Francia e pensou en abdicar.\nCombate do cabo de San Vicente.\nO rei de Francia enviara como axuda a Portugal \u00e1 frota do pirata normando Guillaume Coullon. Cando en agosto de 1476 o rei Afonso partiu cara a Francia, simultaneamente enviou d\u00faas galeras portuguesas cargadas de soldados xunto cos 11 barcos de Coullon a prestar auxilio ao castelo de Ceuta. Polo cami\u00f1o, o 7 de agosto, esta armada cruzouse con cinco mercantes armados provenientes de C\u00e1diz con rumbo a Inglaterra: 3 grandes naves xenovesas, unha galera e unha urca flamenga. Coullon tratou de apresar os mercantes mediante un ardid pero fallou e estableceuse un encarnizado combate no que os franco-lusos impux\u00e9ronse. Con todo, debido ao uso de armas incendiarias por parte dos franceses, desatouse un incendio que arrasou dous barcos xenoveses e a urca flamenga pero tam\u00e9n as d\u00faas galeras portuguesas e d\u00faas dos barcos de Coullon. Segundo Palencia, uns 2.500 franceses e portugueses morreron neste desastre.\nConsolidaci\u00f3n de Isabel e Fernando (setembro de 1476 - xaneiro de 1479).\nTras a s\u00faa vitoria na batalla de Toro, o rexeitamento do ataque franc\u00e9s e a tregua solicitada por Afonso V, Isabel e Fernando quedaron solidamente afianzados no trono de Castela. Os nobres do bando xoanista tiveron que aceptar a situaci\u00f3n e irse sometendo aos reis. A guerra quedou reducida a escaramuzas e algaradas ao longo da fronteira portuguesa e, sobre todo, \u00e1 continuaci\u00f3n da guerra naval polo control do comercio atl\u00e1ntico.\nSometemento do bando xoanista a Isabel e Fernando.\nAo longo de 1476 foron somet\u00e9ndose aos reis os principais nobres que a\u00ednda apoiaban a Xoana, en particular os da li\u00f1axe Pacheco-Gir\u00f3n: Juan T\u00e9llez Gir\u00f3n e o seu irm\u00e1n Rodrigo, Lu\u00eds de Portocarrero e, en setembro, o marqu\u00e9s de Villena.\nEn novembro de 1476 as tropas de Isabel tomaron o castelo de Toro. Nos meses seguintes os reis apoder\u00e1ronse das \u00faltimas localidades fronteirizas controladas polos portugueses e limparon de adversarios Estremadura.\nEn xullo de 1477 Isabel chegou a Sevilla, a cidade m\u00e1is poboada de Castela, co obxectivo de asentar o seu poder sobre as grandes familias nobiliarias de Andaluc\u00eda. En abril de 1476 xa outorgara un primeiro perd\u00f3n ao marqu\u00e9s de C\u00e1diz, que fora recuperando poder mentres o seu rival, o poderoso duque de Medina Sidonia, inicialmente principal figura isabelina en Andaluc\u00eda, \u00eda caendo en desgraza ante os reis. Mediante h\u00e1biles negociaci\u00f3ns, a Ra\u00ed\u00f1a logrou tomar o control das principais fortalezas do Reino de Sevilla ocupadas tanto polo Marqu\u00e9s como polo duque e, no canto de devolverllas aos seus lex\u00edtimos propietarios, nomeou persoas da s\u00faa confianza \u00e1 s\u00faa fronte. Tam\u00e9n prohibiu a ambos os nobres a entrada na cidade de Sevilla, pretextando o risco de enfrontamentos se coincid\u00edan al\u00ed. Deste xeito desapareceu o dominio pol\u00edtico que o duque exercera sobre Sevilla, que pasou a ser controlada firmemente pola coroa.\nUn dos escasos nobres que se negaron a someterse aos reis foi o mariscal Fern\u00e1n Arias de Saavedra. A s\u00faa fortaleza de Utrera sufriu un longo asedio por parte das tropas isabelinas e foi finalmente tomada ao asalto en marzo de 1478, sufrindo os vencidos unha dura represi\u00f3n.\nO primeiro fillo var\u00f3n dos reis, Xo\u00e1n, naceu en Sevilla o 30 de xu\u00f1o de 1478, abrindo novas perspectivas de estabilidade din\u00e1stica para o bando isabelino.\nRegreso de Afonso V.\nTras o seu fracaso diplom\u00e1tico en Francia, Afonso V finalmente decidiu regresar a Portugal. \u00c1 s\u00faa chegada en outubro de 1477 atopouse con que o seu fillo Xo\u00e1n proclamouse rei. Con todo, Xo\u00e1n recibiu con alegr\u00eda o retorno do seu pai e devolveulle a coroa inmediatamente.\nExpedici\u00f3ns a Guinea e as Canarias de 1478.\nS\u00e1bese que en 1477 sa\u00edu de Andaluc\u00eda unha frota para Guinea pero os datos sobre a mesma son moi escasos. Nela participaron a nave \"Salazar\" e a carabela \"Santa Mar\u00eda Magdalena\".\nA principios de 1478 os Reis Cat\u00f3licos prepararon no porto de Sanl\u00facar d\u00faas novas expedici\u00f3ns, unha dirixida a Mina de Ouro e a outra destinada \u00e1 conquista da illa de Gran Canaria, cun total de polo menos 35 barcos. As d\u00faas frotas navegaron xuntas ata Gran Canaria e al\u00ed separ\u00e1ronse.\nO pr\u00edncipe Xo\u00e1n de Portugal, decatado dos plans castel\u00e1ns, preparou unha armada superior en n\u00famero para sorprender aos seus inimigos nas Canarias. A maior parte da frota castel\u00e1 de Gran Canaria non desembarcara a\u00ednda ao groso da tropa, cando chegou a noticia de que se aproximaba unha escuadra portuguesa. Inmediatamente levaron \u00e1ncoras, deixando s\u00f3 uns 300 soldados castel\u00e1ns en terra, os cales a pesar do seu reducido n\u00famero lograron impedir o desembarco portugu\u00e9s. Con todo, este destacamento era insuficiente para conquistar a illa e quedou reducido \u00e1 inactividade ata que unha nova armada castel\u00e1 chegou \u00e1 illa a finais do ano seguinte.\nA outra frota castel\u00e1 chegou \u00e1 Mina sen problemas e obtivo grandes cantidades de ouro. Con todo, o exceso de cobiza do representante comercial da coroa f\u00edxolles permanecer al\u00ed varios meses e iso deu tempo a que chegase a frota portuguesa. Os castel\u00e1ns foron atacados por sorpresa, derrotados e levados prisioneiros a Lisboa. Segundo del Pulgar, os ingresos as\u00ed obtidos polo rei Afonso permit\u00edronlle relanzar a guerra por terra contra Castela. As fontes portuguesas afirman que tanto os prisioneiros como gran parte do ouro capturado foron devoltos a Castela tras a firma da paz en 1479.\nPaz entre Castela e Francia.\nA finais de 1478, antes de que chegase a Castela a noticia da derrota na Mina, presentouse na corte dos Reis Cat\u00f3licos unha embaixada do rei Lu\u00eds XI de Francia, ofrecendo un tratado de paz. O acordo foi asinado en Guadalupe e inclu\u00edu os puntos seguintes:\nFase final (xaneiro - setembro de 1479).\nA finais de 1478 alg\u00fans dos principais nobres xoanistas volv\u00e9ronse a sublevar en Estremadura, A Mancha (marqu\u00e9s de Villena) e Galicia. Os portugueses, reforzados pola s\u00faa gran vitoria naval en Guinea, intervi\u00f1eron novamente en Castela para socorrer aos seus aliados.\nOfensiva portuguesa.\nEn febreiro de 1479 un ex\u00e9rcito portugu\u00e9s dirixido por Garc\u00eda de Meneses, bispo de \u00c9vora, penetrou en Estremadura. O seu obxectivo era ocupar e reforzar as prazas de M\u00e9rida e Medell\u00edn, controladas pola condesa de Medell\u00edn, partidaria de Afonso V. Segundo Palencia, o ex\u00e9rcito portugu\u00e9s estaba composto por uns 1.000 cabaleiros (entre os cales atop\u00e1banse uns 250 leoneses e castel\u00e1ns) mais a infanter\u00eda. Xunto a el marchaban 180 cabaleiros da Orde de Santiago mandados polo seu clavero Alfonso de Monroy, tam\u00e9n partidario de Afonso V.\nO 24 de febreiro cerca do cerro de La Albuera a este ex\u00e9rcito sa\u00edronlle ao encontro as forzas isabelinas que mandaba Alonso de C\u00e1rdenas, maestre da Orde de Santiago: uns 500 cabaleiros da s\u00faa orde, 400 cabaleiros da Irmandade Popular (principalmente de Sevilla) e uns 100 infantes. O enfrontamento foi rifado. A infanter\u00eda isabelina sufriu un duro ataque da cabaler\u00eda xoanista e desorganizouse presa do p\u00e1nico pero o maestre de Santiago veu na s\u00faa axuda e ao final os portugueses tiveron que retirarse, deixando un importante bot\u00edn no campo de batalla as\u00ed como uns 85 cabaleiros mortos, por s\u00f3 15 isabelinos.\nCon todo, a vitoria isabelina en La Albuera foi s\u00f3 parcial porque o groso do ex\u00e9rcito portugu\u00e9s puido refuxiarse en M\u00e9rida e de al\u00ed continuar a s\u00faa marcha ata Medell\u00edn, que tam\u00e9n ocuparon, co cal os lusos alcanzaron os dous principais obxectivos da s\u00faa ofensiva. Os partidarios do rei Fernando, pola s\u00faa banda, puxeron sitio a ambas as cidades.\nO Papa cambia de bando.\nO nuncio apost\u00f3lico Jacobo Rond\u00f3n de Sese\u00f1a chegou a Castela coa noticia de que o papa Sisto IV rectificaba e anulaba a dispensa outorgada previamente a Afonso V para casar coa s\u00faa sobri\u00f1a Xoana. Isto debilitou gravemente a lexitimidade do bando xoanista e a pretensi\u00f3n do rei portugu\u00e9s ao trono de Castela.\n\u00daltimos intentos castel\u00e1ns no mar.\nA pesar da grave derrota naval de 1478, en febreiro de 1479 os Reis Cat\u00f3licos trataron de organizar unha nova frota dunhas 20 carabelas para expulsar aos portugueses da Mina. Con todo, non puideron reunir os barcos requiridos e ningunha expedici\u00f3n de importancia volveu sa\u00edr dos portos castel\u00e1ns ata a firma da paz con Portugal.\nConversaci\u00f3ns de paz.\nA principios de abril de 1479 o rei Fernando chegou a Alc\u00e1ntara para participar nunhas conversaci\u00f3ns de paz promovidas pola infanta Beatriz de Portugal, prima e cu\u00f1ada de Afonso V e t\u00eda de Isabel de Castela. As negociaci\u00f3ns duraron 50 d\u00edas e ao final non se chegou a un acordo.\nOs dous bandos continuaron as hostilidades, tratando de mellorar as s\u00faas posici\u00f3ns respectivas de cara a unha nova negociaci\u00f3n. Isabel e Fernando lanzaron unha ofensiva contra o arcebispo de Toledo, que tivo que someterse, o cal permitiulles afrontar mellor o poderoso marqu\u00e9s de Villena. Mentres tanto, as guarnici\u00f3ns portuguesas de Estremadura resist\u00edan con \u00e9xito o duro asedio castel\u00e1n.\nAs discusi\u00f3ns de paz renov\u00e1ronse no ver\u00e1n e esta vez alcanzouse un acordo.\nO tratado de paz.\nO tratado que puxo fin \u00e1 guerra foi asinado na vila portuguesa de Alc\u00e1\u00e7ovas o 4 de setembro de 1479. O acordo foi ratificado polo rei de Portugal o 8 de setembro de 1479 e polos reis de Castela e Arag\u00f3n en Toledo o 6 de marzo de 1480, polo que tam\u00e9n se lle co\u00f1ece como Tratado de Alc\u00e1\u00e7ovas-Toledo.\nPor este acordo, Afonso V renunciou ao trono de Castela mentres que Isabel e Fernando a cambio renunciaron ao trono portugu\u00e9s. As d\u00faas coroas repart\u00edronse as s\u00faas zonas de influencia no Atl\u00e1ntico, quedando para Portugal a maior parte dos territorios, coa excepci\u00f3n das illas Canarias (das que a\u00ednda faltaban por conquistar as illas de Gran Canaria, A Palma e Tenerife).\nAs\u00ed mesmo asin\u00e1ronse dous acordos (habitualmente chamados \u00abTercer\u00edas de Moura\u00bb) que resolv\u00edan a cuesti\u00f3n din\u00e1stica castel\u00e1. En primeiro lugar impu\u00f1an \u00e1 princesa Xoana a renuncia a todos os seus t\u00edtulos castel\u00e1ns e a s\u00faa reclusi\u00f3n nun convento ou a s\u00faa voda co herdeiro dos Cat\u00f3licos, o pr\u00edncipe Xo\u00e1n. Xoana elixiu o convento, a\u00ednda que permaneceu activa na vida pol\u00edtica ata a s\u00faa morte.\nEn segundo lugar, acord\u00e1base a voda da infanta Isabel, filla de Isabel e Fernando, co herdeiro do trono portugu\u00e9s, Afonso, as\u00ed como o pago polos pais da noiva dun enorme dote que na pr\u00e1ctica representaba unha indemnizaci\u00f3n de guerra obtida por Portugal."}
{"id": "184652", "revid": "27155", "url": "https://gl.wikipedia.org/wiki?curid=184652", "title": "Succinato", "text": ""}
{"id": "184653", "revid": "12452", "url": "https://gl.wikipedia.org/wiki?curid=184653", "title": "Contorno", "text": ""}
{"id": "184654", "revid": "12452", "url": "https://gl.wikipedia.org/wiki?curid=184654", "title": "Baldomero Iglesias Dobarrio", "text": ""}
{"id": "184655", "revid": "89787", "url": "https://gl.wikipedia.org/wiki?curid=184655", "title": "Cachalote pigmeo", "text": "O cachalote pigmeo ou cachalote pequeno (\"Kogia breviceps\", Blainville, 1838) \u00e9 un cet\u00e1ceo odontoceto pertence \u00e1 familia \"Kogiidae\". Como sucede co outro membro do x\u00e9nero, o cachalote anano (\"Kogia sima\"), non \u00e9 obxecto de avistamentos no mar nin foi v\u00edtima da caza dos baleeiros, polo que case todo o que se sabe desta especie procede do estudo de exemplares varados.\nNon foi reco\u00f1ecido como especie independente do cachalote anano ata 1966.\nDescrici\u00f3n.\nO cachalote pigmeo adulto mide uns 2,7-3,5 m e alcanza un peso duns 300\u2013400\u00a0kg; \u00f3 naceren miden aproximadamente 1-1,2 m e pesan 55\u00a0kg. A cor \u00e9 gris aceirado no dorso ou gris azulento, co ventre e cara inferior da cabeza m\u00e1is p\u00e1lidos, con tons abrancazados ou rosados. Os individuos novos te\u00f1en unha cabeza m\u00e1is apuntada c\u00e1 dos adultos e unha pequena mancha circular clara diante dos ollos. Pode presentar engurras na pel, irregularmente repartidas.\nA cabeza \u00e9 proporcionalmente grande e de perfil cuadrangular, d\u00e1ndolle unha aparencia de estar inchada. O espir\u00e1culo est\u00e1 lixeiramente desprazado cara \u00e1 esquerda. Tras cada ollo te\u00f1en un pregue de cor branco-crema que semella unha fendedura branquial.\nA mand\u00edbula inferior \u00e9 moi pequena. Pos\u00faen entre 20 e 32 dentes, pero s\u00f3 na mand\u00edbula inferior.\nA aleta dorsal \u00e9 moi pequena, atrasada e con forma de gancho, falciforme. As aletas pectorais son anchas e curtas.\nComportamento.\nPresenta h\u00e1bitos pouco rechamantes e adoita vivir lonxe da costa. Cando descansa permanece flotando na superficie, con parte da cabeza \u00f3 aire, raz\u00f3n pola que no Xap\u00f3n se lle co\u00f1ece como \"balea flotante\". Neste estado resulta relativamente f\u00e1cil achegarse en barco ata eles a\u00ednda que eles tenden a non aproximarse \u00f3s barcos sen\u00f3n a fuxir. A\u00ednda que normalmente son solitarios pode formar grupos reducidos de 3 a 6 exemplares.\nNon \u00e9 frecuente pero poden saltar sobre a superficie da auga. Fanno verticalmente e caen sobre a cola e logo deixan caer o ventre. As inmersi\u00f3ns non van precedidas de ning\u00fan movemento especial: simplemente desaparecen da superficie.\nSe se senten en perigo expulsan un l\u00edquido intestinal de cor vermello escuro, mergull\u00e1ndose de inmediato entre a mancha de cor na auga. Suponse que o obxectivo deste l\u00edquido vermello \u00e9 desorientar e confundi-los depredadores, a semellanza da tinta das luras.\nAlim\u00e9ntase de cefal\u00f3podos, crust\u00e1ceos e peixes.\nDistribuci\u00f3n.\nA distribuci\u00f3n \u00e9 insuficientemente co\u00f1ecida. A informaci\u00f3n existente procede de citas de varamentos e isto d\u00e1 unha imaxe err\u00f3nea da presenza nos distintos mares e os posibles movementos migratorios. En calquera caso, semella preferir as augas c\u00e1lidas xa que os varamentos adoitan concentrarse en mares temperados, subtropicais ou tropicais.\nParece bastante com\u00fan nas costas sudorientais de Estados Unidos, en Sur\u00e1frica, Australia e Nova Zelandia, ignor\u00e1ndose se se trata de poboaci\u00f3ns illadas ou interconectadas.\n\u00c9 de presenza ocasional no Atl\u00e1ntico peninsular, a teor dos casos de varamentos rexistrados en Asturias e na costa norte galega. Segundo informaci\u00f3n da \"Coordinadora para o Estudo dos Mam\u00edferos Mari\u00f1os\" (CEMMA), nas costas galegas prod\u00facense 2-3 varamentos anuais de exemplares desta especie . Tam\u00e9n se deron casos no golfo de C\u00e1diz e nas illas Canarias orientais.\nEstado de conservaci\u00f3n.\nNon existen estimaci\u00f3ns fiables da poboaci\u00f3n actual desta especie. Os avistamentos non son representativos pola dificultade de observaci\u00f3n (adoitan permanecer mergullados durante prolongados per\u00edodos de tempo); ademais, conf\u00fandense co cachalote anano pola s\u00faa semellanza.\nA\u00ednda que nunca foi obxecto de caza a grande escala, hai informaci\u00f3n de capturas ocasionais en Indonesia, Xap\u00f3n e nas Antillas, nunca significativas. No ano 2008 foi clasificado na Lista Vermella da IUCN (Uni\u00f3n Internacional para a Conservaci\u00f3n da Natureza e dos Recursos Naturais) como especie con datos insuficientes: \"Data Deficient DD\". Desco\u00f1\u00e9cense tam\u00e9n as ameazas \u00e1s que poida estar sometido e evoluci\u00f3n natural da poboaci\u00f3n.\nEn Espa\u00f1a est\u00e1 inclu\u00eddo no Cat\u00e1logo Nacional de Especies Ameazadas.\nHai casos declarados de capturas accidentais en redes de pesca e algunhas necropsias comprobaron a presenza de bolsas pl\u00e1sticas no est\u00f3mago, o que pode representar unha ameaza crecente."}
{"id": "184656", "revid": "98629", "url": "https://gl.wikipedia.org/wiki?curid=184656", "title": "Keke Rosberg", "text": "Keijo Erik Rosberg (), nado en Solna (Condado de Estocolmo, Suecia) o 6 de decembro de 1948, alcumado \"Keke\", \u00e9 un ex piloto finland\u00e9s e ga\u00f1ador do campionato mundial de F\u00f3rmula Un de . Foi o primeiro piloto finland\u00e9s en competir regularmente na F1. Rosberg criouse en Oulu e Iisalmi, en Finlandia. \u00c9 o pai do piloto de Mercedes GP Nico Rosberg.\nTraxectoria.\nRosberg tivo un comezo relativamente tardio na s\u00faa estad\u00eda na F1, debutando \u00e1 idade de 29 anos logo de varias tempadas na F\u00f3rmula Vee, F\u00f3rmula Atlantic e a s\u00faa hom\u00f3loga nas ant\u00edpodas a F\u00f3rmula Pac\u00edfic a F\u00f3rmula 2, e logo a serie de F1. A s\u00faa primeira unidade de F1 foi un monopraza do equipo Theodore durante a tempada 1978. De inmediato chamou a atenci\u00f3n do paddock da F1 cun magn\u00edfico pilotaxe na carreira non de campionato BRDC International Trophy en Silverstone en apenas a s\u00faa segunda carreira co equipo, sa\u00edu vitorioso despois de que moitos dos grandes nomes foran sorprendidos por un chuvieiro tremendo. Rosberg non puido cualificar na carreira seguinte, e asinou por outro equipo pouco competitivo, ATS, por 3 carreiras debido a que o equipo de Theodore cancelou o seu dese\u00f1o de coches por ser pouco fiables. Volveu a Theodore despois de que adquiriron uns vellos chasis da escuder\u00eda Wolf de F\u00f3rmula 1, pero estes tam\u00e9n eran pouco competitivos e Rosberg volveu a ATS para p\u00f3r fin \u00e1 tempada.\nA seguinte tempada na F1 sa\u00edu co equipo Wolf, a mediados da tempada de . Con todo, o equipo estaba tendo dificultades econ\u00f3micas e Rosberg tivo problemas para acabar as carreiras. Rosberg pronto tivo que cambiar de equipo unha vez m\u00e1is deixou Wolf, e asinou co Fittipaldi Automotive, que comprara os restos da escuadra de Walter Wolf. Puntuou nas d\u00faas primeiras carreiras da tempada de 1980 - inclu\u00edndo un podio - pero na maior\u00eda das carreiras restantes non puido terminar ou cualificar, foi peor, non puido anotar nin un s\u00f3 punto.\nA punta.\nA pesar disto, Williams estaba interesado en Rosberg, co retiro do ex campi\u00f3n mundial Alan Jones deixando un asento libre para a tempada 1982. Cun coche competitivo, Rosberg tivo un ano moi exitoso. El puntuou habitualmente e obtivo a s\u00faa primeira vitoria no Gran Premio de Su\u00edza en Dijon-Prenois a finais desa tempada. A primeira tempada memorable para Rosberg chegou nun ano onde ning\u00fan piloto ga\u00f1ou m\u00e1is de d\u00faas carreiras. Coa tempada de Ferrari marcada polas lesi\u00f3ns de Didier Pironi e a fatalidade de Gilles Villeneuve en Zolder, a escasa fiabilidade dos turbos de Brabham - BMW e Renault, a consistencia de Rosberg ga\u00f1ou o Campionato do Mundo, a pesar de usar o motor Ford / Cosworth V8 de aspiraci\u00f3n normal contra os motores turbo dos seus rivais.\nAs tempadas posteriores ao Campionato de Rosberg foron malos debido aos chasis pouco competitivos de Williams, e ao motor Honda potente, pero cun turbo pouco fiable. Os motores Honda comezaron a producir resultados regulares pouco despois de que Rosberg asinara por McLaren a mediados de 1985. A pole position de Rosberg, dese ano no GP do Reino Unido mant\u00edvose ata o ano 2001 como a volta m\u00e1is r\u00e1pida na historia da F1, a unha velocidade media de 258\u00b490\u00a0km/h. O equipo Williams-Honda \u00eda dominar os grandes premios ata 1987. Nese momento, Rosberg ficha por McLaren para a tempada 1986 parec\u00eda un golpe mestre - o equipo lograra os campionatos en 1984/85. Con todo, o McLaren de 1986 foi de pouca potencia, e Rosberg foi derrotado polo seu compa\u00f1eiro de equipo Alain Prost (cuxo estilo de conduci\u00f3n m\u00e1is suave parec\u00eda ser m\u00e1is eficaz no inherente subvirado chasis MP4/2C). Por encima de todo, o fatal accidente de Elio de Angelis mentres probaba un Brabham en Francia afect\u00e1rono profundamente (Rosberg e De Angelis foron amigos \u00edntimos) e retirouse ao final da tempada. M\u00e1is tarde dir\u00eda que el se retirou \"demasiado pronto\".\nCarreiras logo da F\u00f3rmula Un.\nEn 1989, Rosberg fixo a s\u00faa reaparici\u00f3n nas 24 Horas de Spa cun Ferrari Mondial correndo para Moneytron (cf. Jean-Pierre Van Rossem e Onyx ), o mesmo equipo que lle deu a oportunidade ao protexido de Rosberg JJ Lehto no seu debut na F\u00f3rmula Un. Rosberg foi un elemento clave do competitivo equipo Peugeot nos primeiros anos da d\u00e9cada de 1990. Pero logo de dous anos coa marca e \u00e9xitos variados (d\u00faas vitorias e un intento errado nas 24 Horas de Le Mans), foise ao Campionato Alem\u00e1n de Turismos, o DTM, pilotando para Mercedes-Benz e Opel. Aqu\u00ed fundou, en 1995, o seu propio equipo, o Team Rosberg, e ao final dese ano retirouse da competici\u00f3n para concentrarse no funcionamento do mesmo.\nO Team Rosberg correu outro ano no DTM, ata que a serie colapsou, desde ent\u00f3n estivo presente na F\u00f3rmula BMW, a F\u00f3rmula Tres alem\u00e1, a F\u00f3rmula Tres Euroseries e A1 GP. O Team Rosberg volveu revivir o DTM en 2000, entrando con dous Mercedes. O \u00e9xito, ou ga\u00f1ar puntos, f\u00edxose m\u00e1is dif\u00edcil con cada tempada que pasaba e o Team Rosberg sa\u00edu da serie logo da tempada de 2004, s\u00f3 para regresar en 2006, esta vez con Audi.\nA pr\u00f3xima xeraci\u00f3n.\nRosberg despois pasou moito tempo na xesti\u00f3n dos seus compatriotas Jyrki J\u00e4rvilehto e o futuro campi\u00f3n do mundo Mika H\u00e4kkinen. Ata que no ano 2006 logrou que o seu fillo Nico, entrara na F\u00f3rmula Un pilotando para WilliamsF1, e desde a tempada para Mercedes GP.\nCarreiras de rexistro.\nResultados completos do Campionato de F\u00f3rmula D\u00faas Europea.\nCarreiras en letra grosa indican pole position; carreiras en \"cursiva\" indican volta r\u00e1pida.\nResultados completos no Campionato Mundial de F\u00f3rmula 1.\nCarreiras en letra grosa indican pole position; carreiras en \"cursiva\" indican volta r\u00e1pida.\nResultados das carreiras de F\u00f3rmula Un fora do Campionato.\nCarreiras en letra grosa indican pole position; carreiras en \"cursiva\" indican volta r\u00e1pida."}
{"id": "184657", "revid": "23204", "url": "https://gl.wikipedia.org/wiki?curid=184657", "title": "Frederico Barbarroxa", "text": ""}
{"id": "184658", "revid": "22795", "url": "https://gl.wikipedia.org/wiki?curid=184658", "title": "Cabaleiros Teut\u00f3nicos", "text": ""}
{"id": "184659", "revid": "1822", "url": "https://gl.wikipedia.org/wiki?curid=184659", "title": "Kogia breviceps", "text": ""}
{"id": "184660", "revid": "89787", "url": "https://gl.wikipedia.org/wiki?curid=184660", "title": "Cachalote anano", "text": "O cachalote anano (\"Kogia sima\", Owen, 1866, e anteriormente \"Kogia simus\") \u00e9 un cet\u00e1ceo odontoceto pertencente \u00e1 familia \"Kogiidae\". Estes animais non se observan con facilidade no seu medio natural e a maior parte da informaci\u00f3n de que se disp\u00f3n procede do estudo de exemplares varados nas praias.\nDescrici\u00f3n.\n\u00c9 de menor tama\u00f1o c\u00f3 cachalote pigmeo (\"Kogia breviceps\"), alcanzando unhas medidas de entre 2,1 e 2,7 m de lonxitude e entre 135 e 275\u00a0kg de peso. A cor do lombo \u00e9 gris azulenta ou gris escura, coa parte inferior (ventre e cabeza) m\u00e1is clara, \u00e1s veces rosada; esta degradaci\u00f3n da cor pode ascender polos lados do corpo. Resulta significativa a presenza dun prego abrancazado ou crema na parte posterior da cabeza, que asemella as branquias dos peixe. Pode presentar engurras sobre a pel.\nOs individuos adultos te\u00f1en a cabeza cadrada, co foci\u00f1o lixeiramente apuntado. O espir\u00e1culo est\u00e1 lixeiramente desviado cara a esquerda. A aleta dorsal est\u00e1 ben definida e m\u00e1is desenvolvida que no cachalote pigmeo. \u00c9 de forma falciforme e rematada en punta. As aletas pectorais son anchas e curtas.\nComa os outros cachalotes, s\u00f3 pos\u00fae dentes na mand\u00edbula inferior, en n\u00famero de 14 a 26, moi aguzados, pero nesta especie \u00e9 m\u00e1is frecuente que nas outras a presenza dalg\u00fans dentes na mand\u00edbula superior, en n\u00famero variable. A boca \u00e9 pequena e retra\u00edda (o que lembra \u00e1 dos tibur\u00f3ns.\nComportamento.\nA forma de nadar e mergullarse, os saltos, a estrutura dos grupos e a alimentaci\u00f3n son similares \u00e1s descritas no cachalote pigmeo, as\u00ed como a caracter\u00edstica de expulsar un l\u00edquido vermello cando foxe dun posible predador.\nDistribuci\u00f3n.\nO cachalote anano prefire augas profundas, pero m\u00e1is pr\u00f3ximas \u00e1s costas c\u00f3 cachalote pigmeo: o seu h\u00e1bitat favorito parece se-lo l\u00edmite da plataforma continental. Prefire augas c\u00e1lidas e tense observado na costa oriental dos Estados Unidos (golfo de California) e Sur\u00e1frica, as\u00ed como no \u00cdndico e augas do Xap\u00f3n.\nComo a principal fonte de informaci\u00f3n da biolox\u00eda da especie procede dos varamentos e non da observaci\u00f3n directa, os datos existentes poden non representar fielmente a distribuci\u00f3n da especie.\nEstado de conservaci\u00f3n.\nNon se co\u00f1ece suficientememte a poboaci\u00f3n mundial. Est\u00edmase unha poboaci\u00f3n de 11.000 individuos no Pac\u00edfico Oriental."}
{"id": "184661", "revid": "1822", "url": "https://gl.wikipedia.org/wiki?curid=184661", "title": "Cachalote pequeno", "text": ""}
{"id": "184662", "revid": "1822", "url": "https://gl.wikipedia.org/wiki?curid=184662", "title": "Kogia sima", "text": ""}
{"id": "184663", "revid": "6001310", "url": "https://gl.wikipedia.org/wiki?curid=184663", "title": "Till the World Ends", "text": "Till the World Ends \u00e9 un sinxelo da cantante pop americana Britney Spears, lanzado como segundo single do seu s\u00e9timo \u00e1lbum de estudio Femme Fatale, en 4 de marzo do 2011."}
{"id": "184665", "revid": "5863", "url": "https://gl.wikipedia.org/wiki?curid=184665", "title": "Mart\u00edn C\u00f3dax (adega)", "text": ""}
{"id": "184666", "revid": "197", "url": "https://gl.wikipedia.org/wiki?curid=184666", "title": "Esteo", "text": "Un esteo \u00e9 un elemento construtivo vertical que serve de soporte a algo, especificamente p\u00f3dese referir a:"}
{"id": "184670", "revid": "4817", "url": "https://gl.wikipedia.org/wiki?curid=184670", "title": "Advanced Communications Technology Satellite", "text": "Advanced Communications Technology Satellite ou ACTS \u00e9 un sat\u00e9lite de comunicaci\u00f3ns experimental da NASA lanzado o 12 de setembro de 1993 a bordo do transbordador espacial Discovery na misi\u00f3n STS-51.\nCaracter\u00edsticas.\nACTS foi exectado da bodega de carga do Discovery acoplado a un foguete TOS-21H de propelente s\u00f3lido que o levar\u00eda \u00e1 s\u00faa \u00f3rbita xeoestacionaria, situada a 100\u00b0 de lonxitude oeste.\nFoi o primeiro sat\u00e9lite de comunicaci\u00f3ns completamente dixital. Funcionaba usando a banda K e foi constru\u00eddo por Lockheed Martin. Cos paneis solares e as antenas despregados mide uns 14 metros de longo e uns 9 metros de alto. Os estudos e experimentos comezaron 12 semanas tralo lanzamento e suced\u00e9ronse sen problema ata maio de 2000, en que o programa se deu por finalizado. En agosto de 2000 foi movido a unha posici\u00f3n a 105,2 graos de lonxitude oeste e foi desactivado definitivamente o 28 de abril de 2004"}
{"id": "184671", "revid": "4817", "url": "https://gl.wikipedia.org/wiki?curid=184671", "title": "ACTS", "text": ""}
{"id": "184672", "revid": "27155", "url": "https://gl.wikipedia.org/wiki?curid=184672", "title": "Fosforilaci\u00f3n oxidativa", "text": "A fosforilaci\u00f3n oxidativa (ou oxidante) \u00e9 a produci\u00f3n de ATP no encima ATP sintase da membrana mitocondrial interna e as membranas bacterianas, que aproveita a enerx\u00eda liberada na cadea de transporte electr\u00f3nico procedente dos nutrientes oxidados na c\u00e9lula. Outros procesos celulares de produci\u00f3n de ATP, como a fosforilaci\u00f3n a nivel de substrato producen cantidades de ATP moito menores. Calc\u00falase que ata o 90% da enerx\u00eda celular en forma de ATP se obt\u00e9n por medio da fosforilaci\u00f3n oxidativa.. A fotofosforilaci\u00f3n da fase luminosa da fotos\u00edntese funciona dun xeito moi similar \u00e1 fosforilaci\u00f3n oxidativa.\nUnha fase previa \u00e1 fosforilaci\u00f3n oxidativa \u00e9 a xeraci\u00f3n dun gradiente de prot\u00f3ns: a enerx\u00eda libre xerada en reacci\u00f3ns qu\u00edmicas redox en varios complexos multiproteicos, chamados en conxunto cadea de transporte electr\u00f3nico, empr\u00e9gase para producir, por diversos procedementos, como bombeo de prot\u00f3ns, ciclos quinona/quinol ou bucles redox, un gradiente electroqu\u00edmico de prot\u00f3ns a trav\u00e9s dunha membrana celular (membrana mitocondrial interna ou membrana bacteriana) asociada a un proceso chamado quimiosmose. A cadea respiratoria est\u00e1 formada por tres complexos de prote\u00ednas principais (NADH deshidroxenase ou complexo I, coencima Q-citocromo c redutase ou complexo III, citocromo c oxidase ou complexo IV), e varios complexos \"auxiliares\", utilizando unha variedade de doantes e aceptores de electr\u00f3ns.\nA enerx\u00eda potencial deste gradiente, chamada forza prot\u00f3n-motriz, lib\u00e9rase durante a fosforilaci\u00f3n oxidativa cando se translocan os prot\u00f3ns a trav\u00e9s dunha canle pasiva, o encima ATP sintase, e util\u00edzase na adici\u00f3n dun grupo fosfato a unha mol\u00e9cula de ADP para almacenar parte desa enerx\u00eda potencial nos enlaces anhidro \"de alta enerx\u00eda\" da mol\u00e9cula de adenos\u00edn trifosfato (ATP) por medio dun cambio conformacional do encima no que se produce a rotaci\u00f3n dunha parte do encima a medida que fl\u00faen os prot\u00f3ns a trav\u00e9s dela. En vertebrados, e posiblemente en todo o reino animal, o encima xera un ATP por cada 2,7 prot\u00f3ns translocados aproximadamente. Alg\u00fans organismos te\u00f1en ATP sintases cun rendemento menor.\nA\u00ednda que as diversas formas de vida utilizan unha gran variedade de nutrientes, case todas realizan a fosforilaci\u00f3n oxidativa para producir ATP, a mol\u00e9cula que fornece de enerx\u00eda ao metabolismo. Esta v\u00eda est\u00e1 tan estendida entre os seres vivos debido a que \u00e9 unha forma moi eficaz de liberaci\u00f3n de enerx\u00eda, en comparaci\u00f3n cos procesos alternativos de fermentaci\u00f3n, como a glic\u00f3lise anaer\u00f3bica, moito menos rendible.\nA pesar de que a fosforilaci\u00f3n oxidativa \u00e9 unha parte vital do metabolismo, produce unha pequena proporci\u00f3n de especies reactivas do os\u00edxeno tales como super\u00f3xido e per\u00f3xido de hidr\u00f3xeno, o que leva \u00e1 proliferaci\u00f3n de radicais libres, provocando danos celulares, contribu\u00edndo a enfermidades e, posiblemente, ao envellecemento. Por\u00e9n, os radicais te\u00f1en un importante papel na transduci\u00f3n de sinais na c\u00e9lula, e posiblemente na formaci\u00f3n de enlaces disulfuro nas propias prote\u00ednas da membrana mitocondrial interna. Os encimas que levan a cabo esta v\u00eda metab\u00f3lica son branco de moitas drogas e produtos t\u00f3xicos que inhiben a s\u00faa actividade.\nTransferencia de enerx\u00eda por quimiosmose.\nA fosforilaci\u00f3n oxidativa funciona con dous tipos de reacci\u00f3ns que est\u00e1n combinadas, unha utiliza reacci\u00f3ns qu\u00edmicas que liberan enerx\u00eda, mentres que a outra utiliza esa enerx\u00eda para levar a cabo as s\u00faas reacci\u00f3ns. O fluxo de electr\u00f3ns a trav\u00e9s da cadea de transporte electr\u00f3nico, desde doantes de electr\u00f3ns como NADH a aceptores de electr\u00f3ns como o os\u00edxeno, \u00e9 un proceso exerg\u00f3nico (libera enerx\u00eda), mentres que a s\u00edntese de ATP \u00e9 un proceso enderg\u00f3nico (require enerx\u00eda). Tanto a cadea de transporte electr\u00f3nico coma a ATP sintase, est\u00e1n inseridos na membrana, e a enerx\u00eda transf\u00edrese da cadea de transporte electr\u00f3nico \u00e1 ATP sintase polo movemento de prot\u00f3ns a trav\u00e9s da membrana, nun proceso chamado \"quimiosmose\". Na pr\u00e1ctica comp\u00f3rtase de maneira similar a un simple circu\u00edto el\u00e9ctrico, cunha corrente de prot\u00f3ns que est\u00e1n sendo transportados desde o lado negativo (lado N) da membrana cara ao lado positivo (lado P) polos encimas da cadea de transporte de electr\u00f3ns que bombean prot\u00f3ns. Estes encimas son como unha bater\u00eda el\u00e9ctrica, xa que realizan traballo para levar corrente a trav\u00e9s do circu\u00edto. O movemento de prot\u00f3ns crea un gradiente electroqu\u00edmico a trav\u00e9s da membrana, o cal se denomina xeralmente \"forza prot\u00f3n-motriz\". Este gradiente ten dous compo\u00f1entes: unha diferenza na concentraci\u00f3n de prot\u00f3ns (un gradiente de pH) e unha diferenza no potencial el\u00e9ctrico, cun lado N, que pos\u00fae carga negativa. A enerx\u00eda almac\u00e9nase maiormente como a diferenza de potenciais el\u00e9ctricos na mitocondria, pero tam\u00e9n como un gradiente de pH nos cloroplastos durante a fotofosforilaci\u00f3n.\nA ATP sintase libera esta enerx\u00eda almacenada completando o circu\u00edto e permitindo aos prot\u00f3ns flu\u00edr a trav\u00e9s do gradiente electroqu\u00edmico, de novo cara ao lado N da membrana. Este encima comp\u00f3rtase de maneira similar a un motor el\u00e9ctrico, xa que utiliza a forza prot\u00f3n-motriz para levar a cabo a rotaci\u00f3n de parte da s\u00faa estrutura e axustar este movemento coa s\u00edntesis de ATP.\nA cantidade de enerx\u00eda liberada pola fosforilaci\u00f3n oxidativa \u00e9 elevada, comparada coa cantidade producida pola fermentaci\u00f3n anaer\u00f3bica. A glic\u00f3lise produce s\u00f3 d\u00faas mol\u00e9culas de ATP, pero na fosforilaci\u00f3n oxidativa prod\u00facense entre 30 e 36 ATPs a partir dos 10 NADH e 2 succinatos obtidos a trav\u00e9s da conversi\u00f3n dunha mol\u00e9cula de glicosa en di\u00f3xido de carbono e auga (e haber\u00eda que engadir 2 ATP m\u00e1is producidos directamente na propia glic\u00f3lise). Este resultado de obtenci\u00f3n de ATP \u00e9 o m\u00e1ximo te\u00f3rico, xa que na pr\u00e1ctica alg\u00fans prot\u00f3ns se filtran a trav\u00e9s da membrana, diminu\u00edndo as\u00ed a produci\u00f3n de ATP.\nATP sintase.\nA ATP sintase, tam\u00e9n chamada ATP sintetase, ATPase (porque tam\u00e9n pode hidrolizar ATP) ou \"complexo V\", \u00e9 o encima do proceso da fosforilaci\u00f3n oxidativa. Este encima at\u00f3pase en todas as formas de vida e funciona da mesma maneira tanto en procariotas coma en eucariotas. Este encima usa a enerx\u00eda almacenada nun gradiente de prot\u00f3ns a trav\u00e9s da membrana para levar a cabo a s\u00edntese de ATP desde ADP e fosfato (Pi). As estimaci\u00f3ns do n\u00famero de prot\u00f3ns necesarios para sintetizar unha mol\u00e9cula de ATP var\u00edan entre tres e catro, e alg\u00fans investigadores suxiren que as c\u00e9lulas poden variar esta proporci\u00f3n, para axustarse a diferentes condici\u00f3ns.\n\u00a0\u00a0formula_1\nEsta reacci\u00f3n de fosforilaci\u00f3n \u00e9 un equilibrio qu\u00edmico, que pode cambiarse alterando a forza prot\u00f3n motriz. En ausencia dunha forza prot\u00f3n-motriz, a reacci\u00f3n da ATP sintase desplazarase cara a esquerda, hidrolizando ATP e bombeando prot\u00f3ns f\u00f3ra da matriz a trav\u00e9s da membrana. Por\u00e9n, cando a forza prot\u00f3n-motriz \u00e9 alta, a reacci\u00f3n \u00e9 forzada a desprazarse na direcci\u00f3n oposta; de esquerda a dereita, permitindo o fluxo de prot\u00f3ns no sentido do seu gradiente de concentraci\u00f3n producindo ADP a partir do ATP. Ademais, na prote\u00edna moi relacionada H+-ATPase tipo vacuolar, \u00fasase a mesma reacci\u00f3n para acidificar os compartimentos celulares, bombeando prot\u00f3ns e hidrolizando ATP.\nA ATP sintase \u00e9 un complexo masivo de prote\u00ednas con forma de cogomelo. O complexo de encimas en mam\u00edferos cont\u00e9n 16 subunidades e pos\u00fae unha masa de aproximadamente 600 kilodaltons. A porci\u00f3n inclu\u00edda na membrana ch\u00e1mase FO e cont\u00e9n un anel de subunidades c e a canle de prot\u00f3ns. O ped\u00fanculo e a parte superior esf\u00e9rica ch\u00e1mase F1 e \u00e9 o sitio onde ocorre a s\u00edntese de ATP. A porci\u00f3n esf\u00e9rica do extremo de F1 cont\u00e9n seis prote\u00ednas de dous tipos diferentes (tres subunidades \u03b1 e tres subunidades \u03b2), mentres que o \"ped\u00fanculo\" consiste s\u00f3 nunha prote\u00edna: a subunidade \u03b3, cun extremo que se estende na esfera de subunidades \u03b1 e \u03b2. Ambas as subunidades, \u03b1 e \u03b2 \u00fanense a nucle\u00f3tidos, pero s\u00f3 a subunidade \u03b2 cataliza a s\u00edntese de ATP. Acadando pola base unha porci\u00f3n de F1 e introduc\u00edndose na membrana enc\u00f3ntrase unha longa subunidade en forma de bast\u00f3n que ancora as subunidades \u03b1 e \u03b2 na base do encima.\nConforme os prot\u00f3ns atravesan a membrana a trav\u00e9s da canle na base da ATP sintase, FO entra en rotaci\u00f3n. Esta rotaci\u00f3n pode ser provocada por cambios na ionizaci\u00f3n de amino\u00e1cidos no anel de subunidades c provocando interacci\u00f3ns electrost\u00e1ticas que impulsan o anel de subunidades c a trav\u00e9s da canle de prot\u00f3ns. Este anel de rotaci\u00f3n provoca a rotaci\u00f3n do eixe central (o ped\u00fanculo da subunidade \u03b3) dentro das subunidades \u03b1 e \u03b2. Estas subunidades son incapaces de rotar debido ao brazo lateral que act\u00faa como un estator. Este movemento do extremo da subunidade \u03b3 no interior da esfera de subunidades \u03b1 e \u03b2 prov\u00e9 de enerx\u00eda para os sitios activos nas subunidades \u03b2 para levar a cabo un ciclo de movementos que xeran e logo liberan ATP.\nA reacci\u00f3n de s\u00edntese de ATP denom\u00ednase \"mecanismo de cambio de uni\u00f3n\" (\"binding change mechanism\") e involucra o sitio activo dunha subunidade \u03b2 que segue un ciclo de tres estados. No estado \"aberto\", o ADP e o fosfato entran no sitio activo (mostrado en ton casta\u00f1o ou granate no diagrama). A prote\u00edna logo captura as mol\u00e9culas e \u00fanese a elas lixeiramente (mostrado en vermello). O encima logo cambia a s\u00faa conformaci\u00f3n novamente e achega as mol\u00e9culas, co sitio activo no estado final (mostrado en rosa) unindo a recentemente formada mol\u00e9cula de ATP cunha elevada afinidade. Finalmente, o sitio activo cicla de novo ao seu estado orixinal aberto, liberando ATP e un\u00edndose a m\u00e1is ADP e fosfato, prepar\u00e1ndose as\u00ed para o pr\u00f3ximo ciclo.\nNalgunhas bacterias e arqueas, a s\u00edntese de ATP l\u00e9vase a cabo polo movemento de i\u00f3ns sodio a trav\u00e9s da membrana celular, en lugar do movemento de prot\u00f3ns. Arqueas como \"Methanococcus\" pos\u00faen a sintase A1Ao, unha forma do encima que cont\u00e9n prote\u00ednas adicionais con moi pouca semellanza en canto \u00e1 s\u00faa secuencia con outras subunidades de ATP sintase de bacterias ou eucariotas. \u00c9 posible que nalgunhas especies, a forma A1Ao do encima sexa unha ATP sintase especializada no transporte de sodio, pero isto pode que non sexa as\u00ed en todos os casos.\nInhibidores.\nExisten varias drogas e toxinas que inhiben a fosforilaci\u00f3n oxidativa. A\u00ednda que estas toxinas inhiben s\u00f3 un encima na cadea de transporte electr\u00f3nico, a inhibici\u00f3n de calquera paso det\u00e9n o resto do proceso. Por exemplo, cando a oligomicina inhibe a ATP sintase, os prot\u00f3ns non poden ser devoltos \u00e1 mitocondria. Como resultado, as bombas de prot\u00f3ns son incapaces de operar, e o gradiente faise demasiado forte como para ser superado, o NADH deixa de ser oxidado, e o ciclo do \u00e1cido c\u00edtrico deixa de operar porque a concentraci\u00f3n de NAD+ cae por debaixo da concentraci\u00f3n que estes encimas poden utilizar.\nSalientaremos os seguintes inhibidores:\nNon todos os inhibidores da fosforilaci\u00f3n oxidativa son toxinas. No tecido adiposo marr\u00f3n ou graxa marr\u00f3n, as canles de prot\u00f3ns reguladas chamadas UCP (\"Uncoupling Proteins\") te\u00f1en a capacidade de desaxustar a respiraci\u00f3n da s\u00edntese de ATP. Esta respiraci\u00f3n r\u00e1pida produce calor, e \u00e9 particularmente importante como unha v\u00eda para manter a temperatura corporal durante a hibernaci\u00f3n dos animais, a\u00ednda que estas prote\u00ednas poden tam\u00e9n ter unha funci\u00f3n m\u00e1is xeral na resposta das c\u00e9lulas ao estr\u00e9s.\nHistoria.\nO estudo da fosforilaci\u00f3n oxidativa principiou en 1906 co informe de Arthur Harden sobre o papel vital do fosfato na fermentaci\u00f3n celular, a\u00ednda que inicialmente se pensaba que s\u00f3 os azucre-fosfatos estaban implicados. Por\u00e9n, a principios da d\u00e9cada de 1940, a relaci\u00f3n entre a oxidaci\u00f3n dos azucres e a xeraci\u00f3n de ATP foi establecida de forma definitiva por Herman Kalckar, confirmando o papel central do ATP na transferencia de enerx\u00eda, que fora proposto por Fritz Albert Lipmann en 1941. M\u00e1is tarde, en 1949, Friedkin e Morris Albert L. Lehninger demostraron que o coencima NADH est\u00e1 relacionado con v\u00edas metab\u00f3licas tales como o ciclo do \u00e1cido c\u00edtrico e a s\u00edntese de ATP.\nDurante outros vinte anos, o mecanismo polo cal se xeraba o ATP seguiu sendo un misterio, con moitos cient\u00edficos procurando un elusivo \"intermediario de alta enerx\u00eda\", que enlazara as reacci\u00f3ns de oxidaci\u00f3n e fosforilaci\u00f3n. O misterio foi resolto por Peter D. Mitchell coa publicaci\u00f3n da teor\u00eda quimiosm\u00f3tica en 1961. En principio a proposta foi moi controvertida, pero foi aceptada lentamente e finalmente Mitchell recibiu o Premio Nobel de Qu\u00edmica en 1978 pola s\u00faa teor\u00eda. A investigaci\u00f3n posterior centrouse na purificaci\u00f3n e caracterizaci\u00f3n dos encimas implicados, con importantes contribuci\u00f3ns realizadas por David E. Green sobre os complexos da cadea de transporte electr\u00f3nico, e de Efraim Racker sobre a ATP sintase. Un paso fundamental cara \u00e1 soluci\u00f3n dos mecanismos da ATP sintase foi proporcionada por Paul D. Boyer, co seu desenvolvemento en 1973 do mecanismo de \"cambio de uni\u00f3n\", seguido pola s\u00faa radical proposta dun sistema de cat\u00e1lise rotacional en 1982. Os traballos m\u00e1is recentes incl\u00faen estudos estruturais con cristalograf\u00eda de raios X dos encimas que interve\u00f1en na fosforilaci\u00f3n oxidativa, levados a cabo por John E. Walker, que lles valeron a Walker e Boyer para obter o Premio Nobel en 1997."}
{"id": "184673", "revid": "5863", "url": "https://gl.wikipedia.org/wiki?curid=184673", "title": "Ricardo Alzugaray Yanguas", "text": "Ricardo Alzugaray Yanguas, finado o 30 de outubro de 1878, foi un xurista e pol\u00edtico espa\u00f1ol.\nTraxectoria.\nDoutorouse en dereito na Universidade Central de Madrid en 1858, onde leu a disertaci\u00f3n \"El estado en sus relaciones sociales \u00e9 individuales\". Participou en conferencias a favor do librecambismo no Ateneo de Madrid, onde trabou amizade con Pedro Antonio de Alarc\u00f3n, e foi elixido deputado por Navarra en 1864.\nFoi xurista do Tribunal Supremo de Espa\u00f1a e nas elecci\u00f3ns a Cortes de 1869 foi elixido deputado polo distrito de Estella e nas de abril de 1872 e 1876, polo de Lal\u00edn como independente, a\u00ednda que vencellado ao elduayenismo.\nNas elecci\u00f3ns de 1876 tam\u00e9n foi elixido deputado polo distrito de Alcoi despois da renuncia de Juan Francisco Camacho de Alcorta, pero morreu dous anos despois. A s\u00faa filla, Mar\u00eda Alzugaray Lapeye, casou co pol\u00edtico Rafael Gasset Chinchilla, pai de Ricardo Gasset Alzugaray."}
{"id": "184676", "revid": "96271", "url": "https://gl.wikipedia.org/wiki?curid=184676", "title": "Odontocetos", "text": "Os odontocetos (\"Odontoceti\", ) constit\u00faen unha suborde dos cet\u00e1ceos caracterizados por posu\u00edren dentes, a diferenza das baleas e especies similares (misticetos) que pos\u00faen unhas formaci\u00f3ns quitinosas chamadas \"barbas\", con funci\u00f3n filtradora.\nEtimolox\u00eda.\nO nome \"Odontoceti\" prov\u00e9n do grego antigo \u1f40\u03b4\u03cc\u03bd\u03c4\u03bf- \"od\u00f3nto-\", \"dente\" e \u03ba\u1fc6\u03c4\u03bf\u03c2 \"k\u00eatos\", \"gran monstro mari\u00f1o\".\nCaracter\u00edsticas.\nA caracter\u00edstica definitoria do taxon \u00e9 a presenza de dentes, polo que as especies de gran tama\u00f1o, reciben o nome (impropio) de \"baleas dentadas\" ou \"baleas con dentes\". Os dentes son c\u00f3nicos, ocos e indiferenciados (homodontes) e poden presentarse en n\u00famero moi variable, desde os 160-240 do golfi\u00f1o com\u00fan ata o dente \u00fanico do narval. As\u00ed mesmo var\u00eda a s\u00faa disposici\u00f3n, presente nas d\u00faas mand\u00edbulas ou s\u00f3 na inferior (como nos cachalotes ou alg\u00fans zifios) ou na superior (narval), e o seu tama\u00f1o, que oscila entre uns mil\u00edmetros na toni\u00f1a e os dous metros no narval.\nOs dentes non te\u00f1en funci\u00f3n mastigatoria sen\u00f3n que serven para capturar as presas, que engolen enteiras. A\u00ednda as\u00ed, non sempre cumpren esa funci\u00f3n e nalgunhas especies conv\u00e9rtense en caracteres de diferenciaci\u00f3n sexual, como acontece tipicamente no narval.\nPresentan un \u00fanico espir\u00e1culo (orificio respiratorio) na parte superior da cabeza e unha fronte avultada debida \u00e1s modificaci\u00f3ns anat\u00f3micas producidas pola presenza do \"mel\u00f3n\", denominaci\u00f3n popular do \u00f3rgano da ecolocaci\u00f3n.\nTodos os odontocetos son carn\u00edvoros.\nTaxonom\u00eda.\nOs odontocetos clasif\u00edcanse dentro da orde \"Cetacea\" e distrib\u00faense en dez familias (algunhas delas discutidas):\nModernamente moitas fontes agr\u00fapannas en seis superfamilias:"}
{"id": "184682", "revid": "1822", "url": "https://gl.wikipedia.org/wiki?curid=184682", "title": "Mysticeti", "text": ""}
{"id": "184684", "revid": "12452", "url": "https://gl.wikipedia.org/wiki?curid=184684", "title": "Odontoceti", "text": ""}
{"id": "184689", "revid": "27155", "url": "https://gl.wikipedia.org/wiki?curid=184689", "title": "\u00c1cido oxalac\u00e9tico", "text": "O \u00e1cido oxalac\u00e9tico ou \u00e1cido oxaloac\u00e9tico ou \u00e1cido oxobutanodioico \u00e9 un \u00e1cido org\u00e1nico de catro carbonos coa f\u00f3rmula C4H4O5 ou HOOC-(C=O)-(CH2)-COOH.\nCando est\u00e1 desprotonado nos seus dous grupos carboxilo forma o ani\u00f3n carboxilato chamado oxalacetato ou oxaloacetato. Este nome tam\u00e9n se usa para os seus \u00e9steres. Cando perde un s\u00f3 prot\u00f3n d\u00e1 lugar \u00e1 s\u00faa base conxugada, o ani\u00f3n hidroxenoxalacetato.\nPropiedades e usos.\nO \u00e1cido oxalac\u00e9tico \u00e9 un ceto\u00e1cido dicarbox\u00edlico cun grupo cetona (C=O) e dous grupos carboxilo (COOH).\nO oxalacetato \u00e9 inestable en disoluci\u00f3n, e descomponse a piruvato por descarboxilaci\u00f3n en cuesti\u00f3n de horas a temperaturas moderadas ou d\u00edas a 0\u00a0\u00b0C. Recom\u00e9ndase a s\u00faa almacenaxe refrixerada.\nTense usado como intermediario na s\u00edntese de benciloamino\u00e1cidos, mol\u00e9culas heteroc\u00edclicas e derivados alilo.\nFunci\u00f3ns.\nInterv\u00e9n nos seguintes procesos:\nCiclo do \u00e1cido c\u00edtrico. O oxalacetato \u00e9 un intermediario do ciclo do \u00e1cido c\u00edtrico, no cal se condensa co acetil-CoA para producir citrato nunha reacci\u00f3n catalizada pola citrato sintase, na cal se introducen dous carbonos no ciclo.\nO oxalacetato f\u00f3rmase no ciclo do \u00e1cido c\u00edtrico por oxidaci\u00f3n do L-malato nunha reacci\u00f3n catalizada pola malato deshidroxenase. Tam\u00e9n se pode formar a partir do piruvato en reacci\u00f3ns de recheo (anapler\u00f3ticas).\nGliconeox\u00e9nese. O oxalacetato pode contribu\u00edr \u00e1 gliconeox\u00e9nese, xa que \u00e9 necesario como intermediario para converter o piruvato mitocondrial en fosfoenolpiruvato, xa que para iso non se pode utilizar a reacci\u00f3n da glic\u00f3lise en sentido inverso, porque \u00e9 irreversible. O piruvato descarbox\u00edlase a oxalacetato e este despois transf\u00f3rmase en malato pola malato deshidroxenase. O malato ten un sistema de transporte especial, que permite que saia da mitocondria, e, unha vez no citoplasma, reox\u00eddase a malato pola forma citos\u00f3lica da malato deshidroxenase. Despois, o malato do citosol transf\u00f3rmase en fosfoenolpiruvato pola fosfoenolpiruvato carboxiquinase. Despois o fosfoenolpiruvato xa pode continuar a gliconeox\u00e9nese.\nLanzadeira do acetilo. Na s\u00edntese de l\u00edpidos \u00e9 necesario acetil-CoA, pero case todo el est\u00e1 na mitocondria e non pode atravesar as membranas mitocondriais. Existe un sistema de lanzadeira do grupo acetilo na que interv\u00e9n o malato, que permite levar o acetil-CoA das mitocondrias ao citosol. O oxalacetato cond\u00e9nsase co acetil-CoA formando citrato. O citrato sae da mitocondria polo transportador dos tricarboxilatos, e no citosol conv\u00e9rtese outra vez en oxalacetato e acetil-CoA. Despois o oxalacetato conv\u00e9rtese en malato, o malato pasa \u00e1 mitocondria polo transportador de dicarboxilatos e al\u00ed rexenera o oxalacetato, pechando o ciclo.\nOxidaci\u00f3n de amino\u00e1cidos. Durante a oxidaci\u00f3n dos amino\u00e1cidos asparaxina e \u00e1cido asp\u00e1rtico orix\u00ednase oxalacetato. A asparaxina conv\u00e9rtese en aspartato, e este sofre transaminaci\u00f3n co \u03b1-cetoglutarato, que orixina oxalacetato e glutamato. Deste modo os amino\u00e1cidos poden contribu\u00edr cos seus esqueletos carbonados \u00e1 produci\u00f3n de enerx\u00eda, xa que o oxalacetato pode incorporarse ao ciclo do \u00e1cido c\u00edtrico e orixinar ATP ou pode tam\u00e9n entrar na gliconeox\u00e9nese, polo que a asparaxina e o aspartato son amino\u00e1cidos glicox\u00e9nicos.\nFotos\u00edntese. As plantas tropicais ou de climas secos que te\u00f1en fotos\u00edntese C4 utilizan o oxalacetato para almacenar potencialmente CO2. O CO2 do aire f\u00edxase inicialmente ao fosfoenolpiruvato, en reacci\u00f3n catalizada pola fosfoenolpiruvato carboxilase, formando oxalacetato. Como o primeiro produto estable da fixaci\u00f3n do carbono nestas plantas \u00e9 un \u00e1cido de 4 carbonos (o oxalacetato), esta fotos\u00edntese denom\u00ednase C4. Despois o oxalacetato red\u00facese a malato, e este d\u00e1 lugar a piruvato e CO2, polo que este gas xa pode entrar no ciclo de Calvin da fotos\u00edntese. Almacenando desta maneira o oxalacetato, a c\u00e9lula sempre ten unha concentraci\u00f3n alta de CO2 nas s\u00faas c\u00e9lulas fotosint\u00e9ticas. Esta v\u00eda de fixaci\u00f3n do CO2 ch\u00e1mase v\u00eda de Hatch-Slack.\nTransporte de electr\u00f3ns. O oxalacetato \u00e9 un potente inhibidor do complexo II da cadea de transporte electr\u00f3nico."}
{"id": "184690", "revid": "22795", "url": "https://gl.wikipedia.org/wiki?curid=184690", "title": "San Alberte o Magno", "text": ""}
{"id": "184691", "revid": "23204", "url": "https://gl.wikipedia.org/wiki?curid=184691", "title": "Advanced Composition Explorer", "text": "Advanced Composition Explorer, tam\u00e9n co\u00f1ecido polo acr\u00f3nimo ACE, \u00e9 un sat\u00e9lite artificial pertencente \u00f3 programa Explorer da NASA que foi lanzado o 25 de agosto de 1997 a bordo dun foguete Delta II 7920 desde o Centro Espacial Kennedy, en Florida, Estados Unidos.\nHistoria.\nACE foi ideado nunha reuni\u00f3n que tivo lugar o 19 de xu\u00f1o de 1983 na Universidade de Maryland organizada por George Gloecker e Glen Mason. Nela participaron os doutores L. F. Burlaga, S. M. Krimigis, R. A. Mewaldt e E. C. Stone. A reuni\u00f3n organizouse en base a documentaci\u00f3n proveniente do Laboratorio de F\u00edsica Aplicada da Universidade Johns Hopkins (APL) e da Universidade de Maryland, prop\u00f3ndose inicialmente unha misi\u00f3n denominada \"Cosmic Composition Explorer\". A solicitude de proposta enviouse \u00e1 oficina do programa Explorer da NASA a finais dese mesmo ano, sen que fose admitida. A proposta foi retomada a petici\u00f3n do doutor Vernon Jones e a solicitude enviouse de novo \u00e1 NASA en 1986. A misi\u00f3n foi seleccionada para un estudo dun ano na fase A en 1988, durante o cal se estudiar\u00eda a viabilidade e se sopesar\u00edan os pros e contras da misi\u00f3n.\nA misi\u00f3n de ACE comezar\u00eda oficialmente o 22 de abril de 1991 cando, tras superar a fase A, se firmou o contrato entre o Centro Goddard de Voo Espacial e o Instituto Tecnol\u00f3xico de California, co APL como dese\u00f1ador e construtor da nave, para comeza-la planificaci\u00f3n da fase B, adicada \u00e1 definici\u00f3n en si da misi\u00f3n. Durante esta fase tiveron lugar as especificaci\u00f3ns do soporte da misi\u00f3n e dos sistemas e interfaces da nave. A fase B comezou oficilamente en agosto de 1992.\nA revisi\u00f3n de dese\u00f1o preliminar da misi\u00f3n tivo lugar en novembro de 1993, co que as fases C e D comezaron pouco despois.\nCaracter\u00edsticas.\nACE est\u00e1 baseado no dese\u00f1o do sat\u00e9lite Charge Composition Explorer (parte da misi\u00f3n AMPTE) e est\u00e1 adicado a comparar e determina-la composici\u00f3n elemental e isot\u00f3pica de distintos tipos de materia, entre eles o vento solar, o medio interestelar e outra materia de orixe gal\u00e1ctico. O sat\u00e9lite pesa 596\u00a0kg, \u00f3 que hai que sumar 189\u00a0kg de hidracina para o sistema de propulsi\u00f3n. Foi situado nunha \u00f3rbita de Lissajous arredor do punto de Lagrange L1, situado entre o Sol e a Terra, a unha distancia duns 1,5 mill\u00f3ns de km desta \u00faltima, e estabil\u00edzase mediante xiro, a 5 revoluci\u00f3ns por minuto, co eixo de rotaci\u00f3n apuntando cara o Sol cunha marxe de erro de 20 graos.\nA nave produce electricidade mediante c\u00e9lulas solares e estaba dese\u00f1ada para durar como m\u00ednimo cinco anos, xa cumpridos desde o comezo da misi\u00f3n. Leva unha gravadora a bordo para garda-los datos e descargalos posteriormente cando pasa sobre algunha das estaci\u00f3ns da Rede do Espazo Profundo da NASA. As velocidades t\u00edpicas de descarga de datos son de 6,7 e 78 Kbps e 434 bps. Mide 1,6 m de ancho por 1,0 m de alto.\nOs estudos de ACE incl\u00faen an\u00e1lises de abundancia isot\u00f3pica dos elementos desde o hidr\u00f3xeno \u00f3 cinc (n\u00famero at\u00f3mico entre 1 e 30), con estudos exploratorios ata o circonio (n\u00famero at\u00f3mico 40).\nACE ten suficiente propelente como para permanecer no punto L1 ata 2024.\nInstrumentos.\nO sat\u00e9lite leva nove instrumentos, entre os que se atopan seis espectr\u00f3metros de alta resoluci\u00f3n optimizados para o seu particular rango de enerx\u00edas:\nResultados.\nAta outubro de 2010 escrib\u00edronse 635 artigos cient\u00edficos baseados nos datos de ACE."}
{"id": "184693", "revid": "85894", "url": "https://gl.wikipedia.org/wiki?curid=184693", "title": "Joaqu\u00edn V\u00e1zquez de Puga", "text": "Joaqu\u00edn Daniel V\u00e1zquez de Puga Torres, nado en Cequeli\u00f1os (Arbo) o 30 de setembro de 1820 e finado en 1878, foi un pol\u00edtico galego.\nTraxectoria.\nFoi un importante propietario, tendo unha participaci\u00f3n importante na desamortizaci\u00f3n, xa que adquiriu na provincia de Ourense rendas forais por un valor de 658.150 rs. das casas matrices de Mel\u00f3n e Oseira (1849) e do priorato de Reza do mosteiro de Mel\u00f3n (1850). Destacado pol\u00edtico unionista durante o reinado de Isabel II, foi deputado provincial polo distrito da Ca\u00f1iza en 1856. O seu poder base\u00e1base no control sobre esa zona, e puxo a disposici\u00f3n de Elduayen no Sexenio as s\u00faas propias redes clientelares para que este fose deputado a Cortes. Foi deputado polo distrito de Vigo en 1865 e 1869 e polo de Ver\u00edn en 1876. En 1872 foi elixido senador por Pontevedra, axudado polo elduayenismo. Foi contratista da MZOV como retribuci\u00f3n polos seus servizos electorais."}
{"id": "184694", "revid": "27155", "url": "https://gl.wikipedia.org/wiki?curid=184694", "title": "Oxalacetato", "text": ""}
{"id": "184695", "revid": "98629", "url": "https://gl.wikipedia.org/wiki?curid=184695", "title": "Ronald Gamarra", "text": "Ronald \u00c1lex Gamarra Herrera, nado en Lima o 10 de decembro de 1958, \u00e9 un avogado e pol\u00edtico peruano, secretario Executivo da Coordinadora Nacional de Dereitos Humanos do seu pa\u00eds entre 2008 e 2010. Gamarra Herrera foi o representante legal das familias das v\u00edtimas de 'Barrios Altos' e 'La Cantuta' crimes polos que foi preso Alberto Fujimori, expresidente do Per\u00fa..\nTraxectoria.\nEstudou no colexio Roque S\u00e1enz Pe\u00f1a de Lima. Comezou a s\u00faa carreira en dereito en 1975, cando entrou \u00e1 Universidade Nacional Maior de San Marcos. Gamarra Herrera estudou na National Defense University de Washington e na Centro de Estudos de Xustiza de Am\u00e9rica (CEJA, polas s\u00faas siglas en castel\u00e1n). En 2004 foi Procurador Adxunto Ad-hoc da Rep\u00fablica do Per\u00fa. Da s\u00faa oficina realizou unha serie de investigaci\u00f3ns sobre violaci\u00f3ns dos dereitos humanos e crimes de corrupci\u00f3n que se produciron durante a ditadura de Alberto Fujimori e Vladimiro Montesinos.."}
{"id": "184696", "revid": "23204", "url": "https://gl.wikipedia.org/wiki?curid=184696", "title": "Russell Crowe", "text": "Russell Ira Crowe, nado en Wellington o 7 de abril de 1964, \u00e9 un actor, director de cine e m\u00fasico neozeland\u00e9s radicado en Australia. \u00d3 longo da s\u00faa carreira ga\u00f1ou un Premio \u00d3scar por \"Gladiator\" (2000), un BAFTA, un Globo de Ouro e un premio do Sindicato de Actores.\nBiograf\u00eda.\nNado en Wellington, Nova Zelandia, Russell Crowe estudou en Auckland Grammar School.\nTraxectoria.\nIniciouse como actor na d\u00e9cada de 1990 en series de televisi\u00f3n australianas como \"Police Rescue\" e en filmes como \"Romper Stomper\". En 1997 apareceu en \"L.A. Confidential\" que supuxo o seu inicio \u00e1 fama. Por outra banda, Crowe \u00e9 copropietario do South Sydney Rabbitohs -equipo da National Rugby League- e apoia os Leeds Rhinos na Super League europea.\nNo \u00e1mbito musical, Crowe \u00e9 cantante e compositor. Interveu no musical \"Grease\", en 1983 e foi vocalista e guitarrista da banda de rock \"30 Odd Foot Of Grunts\", formada en 1992 e xa disolta. O grupo non tivo boas cr\u00edticas nin moito p\u00fablico, pero a\u00ednda as\u00ed sacaron tres discos. Crowe contin\u00faa coa su carreira musical, colaborando con Alan Doyle, da banda canadense \"Great Big Sea\", a comezos do 2005. Tam\u00e9n publicou un \u00e1lbum en iTunes titulado \"My Hand, My Heart\", que incl\u00fae unha canci\u00f3n tributo \u00f3 falecido actor Richard Harris, con quen fixera boa amizade na rodaxe de \"Gladiator\"."}
{"id": "184697", "revid": "5863", "url": "https://gl.wikipedia.org/wiki?curid=184697", "title": "Urodelos", "text": ""}
{"id": "184698", "revid": "27155", "url": "https://gl.wikipedia.org/wiki?curid=184698", "title": "\u00c1cido m\u00e1lico", "text": ""}
{"id": "184699", "revid": "85894", "url": "https://gl.wikipedia.org/wiki?curid=184699", "title": "V\u00edctor Novoa Limeses", "text": "V\u00edctor Novoa Limeses, finado en Vigo o 29 de xu\u00f1o de 1899, foi un pol\u00edtico galego.\nTraxectoria.\nFoi deputado provincial polo distrito de Ponteareas en 1871; pola Ca\u00f1iza en 1872 e por Redondela-Pontecaldelas en 1894. Foi tam\u00e9n gobernador civil de Pontevedra entre 1878 e 1879 e de Ourense en 1880. Foi o home de Jos\u00e9 Elduayen en Pontevedra ata a d\u00e9cada dos oitenta, cando o substitu\u00edu Sabino Gonz\u00e1lez Besada. Foi vicepresidente da Deputaci\u00f3n Provincial de Pontevedra en 1895. Foi director do Banco de Espa\u00f1a en Vigo."}
{"id": "184700", "revid": "5863", "url": "https://gl.wikipedia.org/wiki?curid=184700", "title": "Canal de Panam\u00e1", "text": ""}
{"id": "184702", "revid": "75439", "url": "https://gl.wikipedia.org/wiki?curid=184702", "title": "Antonio L\u00f3pez de Neira", "text": "Antonio L\u00f3pez de Neira, nado en Sober, Provincia de Lugo, en 1827 e finado en Vigo o 6 de febreiro de 1919, foi un empresario e pol\u00edtico galego.\nTraxectoria.\nChegou a Vigo como empregado de comercio, e conseguiu converterse nun dos seus principais industriais. Participou en varias iniciativas, destacando a f\u00e1brica de papel con Antonio Sanjurjo Bad\u00eda e f\u00e1bricas de chocolate. Tam\u00e9n no negocio do transporte mar\u00edtimo, no que foi representante da Compa\u00f1\u00eda Trasatl\u00e1ntica, que absorbera a s\u00faa propia pequena compa\u00f1\u00eda. Ademais foi conselleiro do Banco de Espa\u00f1a en Vigo.\nEn 1874 xa era concelleiro no concello de Vigo. Foi deputado provincial por Vigo en 1877 e 1878 e por Redondela-Pontecaldelas en 1882-1890, 1896 e 1905-1911. En 1897 foi elixido alcalde de Vigo. Entre 1905 e 1909 foi presidente da Deputaci\u00f3n Provincial.\nV\u00e9xase tam\u00e9n.\nBibliograf\u00eda.\n&lt;br &gt;"}
{"id": "184703", "revid": "1888", "url": "https://gl.wikipedia.org/wiki?curid=184703", "title": "Manuel Rodr\u00edguez Cadabal", "text": "Manuel Rodr\u00edguez Cadabal, nado en Sabar\u00eds (Baiona) e finado en Vigo en xaneiro de 1926, foi un avogado e pol\u00edtico galego.\nTraxectoria.\nEstudou no Seminario de Tui. Fixo a carreira de Dereito na Universidade de Santiago de Compostela. Abriu bufete de avogado en Vigo. Dirixente do Partido Conservador de Vigo, foi deputado provincial polo distrito de Vigo-Tui en 1884, 1888 e 1892. Nos noventa foi representante legal e administrador xeral de Fernando Qui\u00f1ones de Le\u00f3n, xenro de Jos\u00e9 Elduayen e usufrutuario da Casa de Valladares, un dos principais patrimonios rendistas do sur da provincia de Pontevedra. Foi conselleiro do Banco de Espa\u00f1a en Vigo. Finou en Vigo a principios de xaneiro de 1926 e foi soterrado en Santa Cristina da Ramallosa."}
{"id": "184704", "revid": "98629", "url": "https://gl.wikipedia.org/wiki?curid=184704", "title": "FC Dinamo Moscova", "text": "O FC Dinamo Moscova \u00e9 a secci\u00f3n de f\u00fatbol dunha sociedade deportiva de Moscova (Rusia) chamada \"Dinamo Moscova\". O equipo compite na Liga Premier de Rusia. No seu tempo este equipo foi un dos m\u00e1is fortes da URSS, ti\u00f1a unha gran rivalidade co Spartak Moscova, e ga\u00f1aba moitos t\u00edtulos, pero dende a desaparici\u00f3n da Uni\u00f3n Sovi\u00e9tica o equipo non acadou mais \u00e9xitos salientables.\nEstadio.\nO Dinamo Moscova xoga os seus encontros como local no Estadio Dinamo, unha instalaci\u00f3n multi\u00fasos inaugurada en 1928 que ten unha capacidade para acoller 36.500 persoas, e que foi unha das ses dos Xogos Ol\u00edmpicos de 1980. Este estadio est\u00e1 a ser restaurado, de xeito que cando rematen as obras ter\u00e1 unha capacidade m\u00e1xima de 45.000 persoas. Mentres se levan a cabo estas reformas, o Dinamo Moscova est\u00e1 xogando os seus encontros como local no Arena Khimki da localidade de Khimki, o cal comparte co CSKA Moscova, que est\u00e1 a constru\u00edr o seu propio estadio."}
{"id": "184719", "revid": "81969", "url": "https://gl.wikipedia.org/wiki?curid=184719", "title": "1. FC N\u00fcrnberg", "text": "O 1. FC N\u00fcrnberg \u00e9 un club de f\u00fatbol alem\u00e1n da cidade de N\u00faremberg. Fundouse en 1900 e compite na 2. Bundesliga."}
{"id": "184720", "revid": "9860", "url": "https://gl.wikipedia.org/wiki?curid=184720", "title": "FC N\u00fcrnberg", "text": ""}
{"id": "184721", "revid": "5863", "url": "https://gl.wikipedia.org/wiki?curid=184721", "title": "Bolsa de suicidio", "text": "Unha bolsa de suicidio, chamada tam\u00e9n bolsa de sa\u00edda, \u00e9 un dispositivo que consiste nunha bolsa de pl\u00e1stico cun cord\u00f3n, utilizado para efectuar suicidios. En xeral, \u00fasase xunto cun gas inerte, como o helio ou o nitr\u00f3xeno, o que evita o p\u00e1nico, a sensaci\u00f3n de afogamento e a loita, mesmo en estado de inconsciencia (resposta de alarma hiperc\u00e1pnica), causados pola privaci\u00f3n de os\u00edxeno en presenza de di\u00f3xido de carbono. Tam\u00e9n fai que o m\u00e9todo de suididio sexa dif\u00edcil de descubrir se a bolsa e a lata de gas son retirados antes de chegar a morte. \u00c9 mencionado por primeira vez no libro de Derek Humphry \"Final Exit\" (1991), onde \u00e9 descrito como unha bolsa de pl\u00e1stico resistente e transparente, cunhas dimensi\u00f3ns de 22 X 36 polgadas (560 X 910\u00a0mm), que se coloca na cabeza e \u00e9 asegurada \"cunha cinta pequena, que se amarra ao redor do colo e se suxeita con velcro nos extremos, ou unha cinta grosa, que se amarra ao redor do colo con velcro cosido nos extremos, ou mesmo [con] lazos que se poidan amarrar con facilidade. Cunha goma el\u00e1stica grande ou uns pantis ligados ao redor do colo firmemente, pero sen apertar, \u00e9 suficiente. Non ten que ser completamente herm\u00e9tica\"."}
{"id": "184726", "revid": "22570", "url": "https://gl.wikipedia.org/wiki?curid=184726", "title": "We Are The Lions", "text": "\"We Are The Lions\" (en galego, \"Somos os le\u00f3ns\") \u00e9 unha canci\u00f3n publicada en xullo do 2011 polo grupo de blues bilba\u00edno Blues 'n' Breakers. Esta canci\u00f3n foi creada e escrita en ingl\u00e9s a xeito de himno futbol\u00edstico de estilo hooligan brit\u00e1nico coa vontade de animar o equipo de f\u00fatbol vasco Athletic Club durante o s\u00faa participaci\u00f3n na Liga de Europa."}
{"id": "184729", "revid": "98629", "url": "https://gl.wikipedia.org/wiki?curid=184729", "title": "Buenaventura Marc\u00f3 del Pont", "text": "Buenaventura Marc\u00f3 del Pont Bori, nado en Calella (Barcelona) en 1738 e finado en Vigo en setembro de 1818, foi un comerciante catal\u00e1n residente en Vigo.\nTraxectoria.\nFillo de Buenaventura Marc\u00f3 del Pont y Mallol, residiu en Vigo desde 1760, destacou polo seu af\u00e1n emprendedor, constru\u00edndo unha instalaci\u00f3n de salgadura para a distribuci\u00f3n de peixe en Catalu\u00f1a. A boa marcha dos seus negocios atraeu a Galicia a outros paisanos como os Buch, os Curbera, os Escofet e os F\u00e1bregas.\nNomeado pola Dioceses de Santiago Se\u00f1or de Vigo, foi Rexedor Perpetuo de Vigo, S\u00edndico Procurador Xeral, Comandante de Milicias Urbanas e Deputado do Com\u00fan de Vigo. Comandante de Milicias Urbanas de Santa Catalina de Lavadores e S\u00edndico Procurador Xeral do Convento de San Francisco. Administrador e Subdirector Xeral da Administraci\u00f3n das Rendas da Provincia de Tui. Mordomo de F\u00e1brica e Tesoureiro da Colexiata de Vigo. Cargador a Indias e Comerciante de Lonxa pechada e Comisario Honorario dos Reales Ex\u00e9rcitos.\nComo un dos armadores m\u00e1is importantes de Espa\u00f1a, conseguiu do rei Carlos III en 1773, as primeiras concesi\u00f3ns para facer de Vigo porto de comercio con Am\u00e9rica. En 1779 conseguiu da Coroa licenza de corso para combater o comercio naval brit\u00e1nico e dos seus aliados portugueses, con motivo da Guerra de Independencia dos Estados Unidos de Am\u00e9rica. A fortuna das s\u00faas armas fixo numerosas presas entre os buques que transportaban mercador\u00edas entre os portos portugueses e brit\u00e1nicos, con artigos como sal, aceite, coiros e panos entre outros. Dedicouse a aumentar a s\u00faa fortuna constru\u00edndo numerosas f\u00e1bricas de todo tipo no litoral galego, constru\u00edndo barcos, fundando a Casa de Cr\u00e9dito de Marc\u00f3 del Pont e prestando di\u00f1eiro \u00e1 Corona.\nA familia Marc\u00f3 del Pont empezou a financiar proxectos da Coroa con Carlos III e seguiu con Carlos IV e Manuel Godoy, Fernando VII e o seu irm\u00e1n o pretendente Carlos V. As cantidades prestadas ao Estado e \u00e1 Coroa entre 1788 e 1833 ascenderon a 28,5 mill\u00f3ns de reais e nunca se devolveron.\nComo rexedor de Vigo ordenou, en 1817, a reconstruci\u00f3n da Concatedral de Santa Mar\u00eda de Vigo, logo da s\u00faa destruci\u00f3n durante a Guerra da Independencia espa\u00f1ola. Sufragou persoalmente a restauraci\u00f3n da talla do Cristo da Vitoria.\nA familia Marc\u00f3 del Pont chegou a ter varias residencias: a Casa Se\u00f1orial de Calella, o Pazo do Pousadouro co\u00f1ecido como Granxa de Pousadouro, en Redondela, a Casa Fidalga de Vigo, o Pazo de Louriz\u00e1n ou a Granxa da Serra comprado aos herdeiros de Francisco Genaro Angel, irm\u00e1n da s\u00faa muller, a Casa-Palacio de Hortaleza en Madrid, co\u00f1ecido m\u00e1is tarde como Palacio de Buenavista e o Pazo Bai\u00f3n ou Granxa de Font\u00e1n, propiedade da s\u00faa filla Ana Jacoba.\nDescendencia.\nCasou coa viguesa Juana \u00c1ngel M\u00e9ndez, coa que tivo dez fillos, entre eles:"}
{"id": "184732", "revid": "5863", "url": "https://gl.wikipedia.org/wiki?curid=184732", "title": "Urodela", "text": ""}
{"id": "184737", "revid": "89787", "url": "https://gl.wikipedia.org/wiki?curid=184737", "title": "Richard Strauss", "text": "Richard Strauss, nado en M\u00fanic o 11 de xu\u00f1o de 1864 e finado en Garmisch-Partenkirchen, Baviera, o 8 de setembro de 1949, foi un director de orquestra e compositor alem\u00e1n de m\u00fasica cl\u00e1sica, particularmente salientable polos seus poemas sinf\u00f3nicos, \u00f3peras e lieder. A s\u00faa longa traxectoria abrangue dende o romanticismo serodio at\u00e9 a metade do s\u00e9culo XX. Membro dunha familia de grandes int\u00e9rpretes e compositores vieneses, Richard Strauss, o polifonista moderno m\u00e1is importante, \u00e9 un caso sobranceiro na historia da m\u00fasica, tanto pola influencia exercida sobre os seus contempor\u00e1neos, como pola autonom\u00eda dunha obra sen fendas nin descontinuidades. Strauss tivo sobre todo dous referentes musicais, Wolfgang Amadeus Mozart e Richard Wagner, e no seu traballo \u00e1mbalas d\u00faas figuras loitaron pola posesi\u00f3n da s\u00faa \u00e1nima art\u00edstica. Declarouse de convicci\u00f3ns ateas.\nTraxectoria.\n1864-1894 Mocidade en M\u00fanic.\nFormaci\u00f3n musical.\nFranz Strauss (1822-1905) abriuse cami\u00f1o dende orixes humildes a trav\u00e9s do seu talento musical. En 1847, Franz entrou na orquestra do \u00d3pera da Corte de M\u00fanic, e conseguiu converterse no primeiro trompa durante 42 anos. Era considerado como un dos mellores do seu tempo neste instrumento. O 29 de agosto de 1863, con corenta e un anos, casou con Josephine Pschorr (1838-1910), de 25 anos e filla dun adi\u00f1eirado empresario cervexeiro local. A parella mudouse \u00e1 casa dos Pschorr, en M\u00fanic, onde naceu Richard Georg Strauss o 11 de xu\u00f1o de 1864. A segunda filla, Berta Johann, naceu en 1867.\nA nai era amable e sensible, e o pai ti\u00f1a unha personalidade dominante, temperamental e un chisco tir\u00e1nica, seguramente polas dificultades que viviu como fillo ilex\u00edtimo e pola desgraza persoal que padeceu coa morte da s\u00faa primeira muller e dous fillos por mor dun contaxio de c\u00f3lera. Franz inculcou \u00f3 seu fillo o aprecio pola dilixencia e o aforro, e tam\u00e9n precisas habilidades musicais e o amor \u00f3s cl\u00e1sicos: Mozart (sobre todo); a familia Strauss era como unha escola musical. \u00d3 mozo Strauss gust\u00e1balle cami\u00f1ar co seu pai para escoitar como tocaba a banda no cambio de garda en Marienplatz. De volta para casa asubiaba as melod\u00edas que sentira. Con catro anos, o seu primeiro mestre de piano foi o arpista da corte August Tombo. En 1869, m\u00fadanse de casa, dende Altheimer Eck, a car\u00f3n da f\u00e1brica da s\u00faa nai, a Neuhauserstrasse. Nesta \u00e9poca compuxo as s\u00faas primeiras obras: \"Schneiderpolka\" (\"A polca do xastre\") e \"Weihnachtslied\" (\"Canci\u00f3n de Nadal\"). Tam\u00e9n \u00e1 idade de seis anos vi \u00e1 escola da catedral e comeza a estudar viol\u00edn con Benno Walter, curm\u00e1n do seu pai e concertista na orquestra da corte. \nNo ano 1871 escoita as primeiras \u00f3peras: \"Der Freisch\u00fctz\" e \"Die Zauberfl\u00f6te\". Na sala Ode\u00f3n de Mu\u00fanic interv\u00e9n no coro de nenos en \"Tannh\u00e4user\". Co\u00f1ece a Ludwig Thuille, cando Pauline Nagiller, unha vi\u00fava amiga da nai de Richard, se converte na titora legal de Thuille. En 1874, entra no Ludwig-Gymnasium para completar a s\u00faa educaci\u00f3n secundaria. No ano seguinte comeza a estudar teor\u00eda musical con Friedrich Wilhelm Meyer, as\u00ed comeza os estudos musicais dun xeito sistem\u00e1tico.\n\u00d3s trece anos completa unha \"Serenata\" para orquestra, musicada por primeira vez sen ningunha axuda, dedicada a Meyer. At\u00e9 aquel intre, xa levaba feitas quince composici\u00f3ns, a maior\u00eda para piano, canci\u00f3ns e m\u00fasica de c\u00e1mara. En 1878, traba amizade con Friedrich R\u00f6sch, que ser\u00eda o seu gran confidente, avogado persoal e colega musical con avanzados estudos de piano.\nPoucos se sorprenderon cando a nai de Richard comezou a murchar baixo a personalidade do seu marido. A finais de 1870, xa padec\u00eda episodios prolongados de depresi\u00f3n, causados por un sentimento crecente de inferioridade (que Franz fixo pouco por disipar), e non pasou moito tempo at\u00e9 que a s\u00faa mente comezou a fallar. Longas estad\u00edas en instituci\u00f3ns psiqui\u00e1tricas primitivas non axudaron a mellorar a situaci\u00f3n, e en 1899 Josephine ameazou con suicidarse.\nEn 1879, Thuille \u00e9 admitido na K\u00f6nigliche Musikschule de M\u00fanic, a escola onde Franz daba clases de trompa. M\u00e1is influente como te\u00f3rico que como compositor, co paso do tempo converter\u00edase nun bo amigo de Richard desfrutando xuntos os concertos. Cons\u00e9rvase a correspondencia que Strauss lle enviou entre 1877 e 1879 mentres Thuille asist\u00eda \u00f3 Gymnasium de Innsbruck. En 1880 acaba os estudos con Meyer e o ano seguinte publica a s\u00faa primeira obra: \"Festmarsch\" para gran orquestra, Op. 1, mentres diversas obras s\u00faas se interpretan publicamente con \u00e9xito en M\u00fanic.\nViena, Berl\u00edn, Meiningen.\nEntra na Universidade de M\u00fanic en 1882 e ese mesmo ano acompa\u00f1a o seu pai a Bayreuth para ver as primeiras representaci\u00f3ns de \"Parsifal\" e visita Viena, onde co\u00f1ece a Hans Richter e Eduard Hanslick. En decembro de 1884 emprende unha viaxe de tres meses a Berl\u00edn, onde se atopa con Hans von B\u00fclow, Joseph Joachim, Philipp Spitta, e outras figuras musicais do momento. Al\u00ed asistiu a \u00f3peras e concertos interpretados polos mellores m\u00fasicos do mundo. Asemade, tam\u00e9n tivo a oportunidade de dar a co\u00f1ecer a s\u00faa obra.\n\u00d3s dezaoito anos, Strauss xa escribira unhas 140 pezas, entre elas case 60 canci\u00f3ns e m\u00e1is de 40 obras para piano. Daquela, as s\u00faas composici\u00f3ns eran moi conservadoras, dentro do estilo de Robert Schumann, ou Felix Mendelssohn, de acordo coas ensinanzas recibidas do seu pai. \nA trav\u00e9s das conexi\u00f3ns do seu pai, Strauss co\u00f1eceu os m\u00fasicos m\u00e1is importantes da \u00e9poca, entre eles o director Hans von B\u00fclow, que lle encargou a Suite en si bemol maior para trece instrumentos de vento, Op. 4, para a Orquestra de Meiningen, que el dirix\u00eda. Von B\u00fclow convidou a Strauss a dirixir na estrea deste traballo en M\u00fanic en novembro de 1884. Foi tam\u00e9n a s\u00faa estrea como director. Once meses despois Von B\u00fclow ofreceulle o posto de segundo director desta orquestra e dous meses despois, director titular. A partir de ent\u00f3n, a eminencia de Strauss como director foi paralela \u00f3 seu ascenso como compositor. Ocupou o posto de terceiro director da \u00d3pera de M\u00fanic (1886-1889), director da Orquestra da cort de Weimar (1889-1894), segundo e despois director principal en M\u00fanic (1894-1898), director de orquestra (e m\u00e1is tarde director) da \u00d3pera da Corte Real de Berl\u00edn (1898-1919), e codirector musical da \u00d3pera Estatal de Viena (1919-1924).\nAl\u00ed co\u00f1ece a Alexander Ritter, salientable violinista e marido dunha sobri\u00f1a de Richard Wagner, do cal era un grande admirador. Ritter exerceu unha influencia decisiva no mozo m\u00fasico e converteuno \u00e1 arte de Franz Liszt e de Wagner. Strauss xa se alimentara da m\u00fasica de Wagner en segredo, para non desgustar o seu pai. Ritter instou a Strauss a abandonar as formas cl\u00e1sicas e a expresar as s\u00faas ideas musicais por medio do poema sinf\u00f3nico, tal como fixera Liszt.\nNa \u00d3pera de M\u00fanic.\nEn 1886, despois dunha viaxe a Italia, completa a sinfon\u00eda fant\u00e1stica \"Aus Italien\", de car\u00e1cter descriptivo. Trasl\u00e1dase \u00e1 orquestra da corte de M\u00fanic como terceiro director, traballando a car\u00f3n de Hermann Levi e Franz Fischer. Na primavera comeza unha historia de amor con C\u00e4cilie Wenzel, actriz da corte. En agosto de 1887 co\u00f1ece a Pauline de Ahna, unha alumna de canto, que se converter\u00eda na s\u00faa esposa. Escribe o seu primeiro lied popular: \"Serenata\". Op. 17.\nDirector de Weimar.\nNo ano seguinte \u00e9 o asistente musical en Bayreuth de \"Parsifal\". Acaba os poemas sinf\u00f3nicos \"Macbeth\" e \"Don Juan\", a primeira peza que amosa a s\u00faa madureza, brillante tecnicamente e dun gran pulo vital. En novembro de 1889 dirixiu a estrea do poema sinf\u00f3nico \"Don Juan\" e obtivo un contrato coa orquestra de Weimar como director, que durou at\u00e9 1894. \"Don Juan\" consagrou a Strauss como un dos compositores m\u00e1is importantes do momento, con gran prestixio a nivel internacional, que o acompa\u00f1ou at\u00e9 a s\u00faa morte. A recepci\u00f3n triunfal desta obra levouno a ser proclamado o herdeiro de Wagner.\nCara a finais do s\u00e9culo XIX, Strauss pon atenci\u00f3n na \u00f3pera. O ver\u00e1n de 1887, Ritter xa suxerira o argumento medieval de \"Guntram\" e Strauss embarcouse na tarefa de escribir el mesmo o libreto, seguindo os pasos do mestre Wagner. O nome do protagonista, Guntram, \u00e9 unha mestura de Gunther e Wolfram, e o seu car\u00e1cter un h\u00edbrido de \"Tannh\u00e4user\" e \"Parsifal\". Do mesmo ronsel xurdiron Freihild e Freidhold. Strauss acabou o bosquexo de \"Guntram\" no hotel Shepheard's do Cairo a noite de Nadal de 1892, e anotou: \"Grazas a Deus! E \u00f3 sagrado Wagner!\". A partitura completa estivo lista o 5 de setembro seguinte. A \u00f3pera estreouse en Weimar o 10 de maio de 1894, con direcci\u00f3n do mesmo Strauss e dedicada \u00f3s seus pais. Ese mesmo d\u00eda anunciou o seu compromiso matrimonial con Pauline de Ahna, creadora do papel de Freihild. As cr\u00edticas foron bastante fr\u00edas. Moito peores foron as da estrea en M\u00fanic o ano seguinte, que s\u00f3 salvaron a interpretaci\u00f3 de Pauline. Axi\u00f1a a obra deixou de programarse.\nRichard e Pauline co\u00f1ec\u00edanse dende 1887, cando foi a s\u00faa alumna de canto e casaron en setembro de 1894. A personalidade tempestuosa e con falta de tacto de Paulina, era o env\u00e9s do car\u00e1cter distante do seu marido. O seu comportamento exc\u00e9ntrico \u00e9 obxecto dun bo feixe de an\u00e9cdotas, a maior\u00eda verdadeiras. Por\u00e9n, o matrimonio funcionou, entre eles ador\u00e1banse e as\u00ed o demostran os 55 anos que pasaron xuntos.\n\"Guntram\" era unha obra immersa nun claro e formal neowagnerismo, que constitu\u00edu un serio fracaso diante dun p\u00fablico, o alem\u00e1n, \u00f3 que lle gustaba menos Wagner en comparanza co p\u00fablico franc\u00e9s, e que estaba impresionado, entre finais e comezos de s\u00e9culo, polo verismo. Esta mazada desalentou a Strauss de escribir m\u00fasica para escena at\u00e9 seis anos despois. En 1940, estreouse en Weimar unha versi\u00f3n revisada, con media hora menos de m\u00fasica que a orixinal. Malia basearse nun libreto frouxo que non funciounou ben dramaticamente, defectos que a mante\u00f1en f\u00f3ra do repertorio, \"Guntram\" cont\u00e9n momentos moi inspirados que anuncian a linguaxe musical do Strauss maduro, pechado no xustillo wagneriano do cal se desprendeu axi\u00f1a. Por exemplo, a fermosa e extensa aria de Freihild do terceiro acto fixa xa un modelo \u00f3 que Strauss se adherir\u00e1 fielmente na s\u00faa produci\u00f3n posterior at\u00e9 culminar coa escena final de \"Capriccio\". Xunto a pasaxes de audacia comparable as Gurre-Lieder de Sch\u00f6nberg atopamos autocitas (tema da nenez da \"Morte e transfiguraci\u00f3n\" na aria de Guntram do primeiro acto, e \"autocitas futuras\". Alg\u00fans temas tiveron cabemento en posteriores poemas sinf\u00f3nics: na primeira secci\u00f3n do Preludio s\u00e9ntese un tema de \"Ein Heldenleben\", e o tema das violas atop\u00e1molo de novo en \"Don Quixote\".\nDespois escribir\u00eda unha serie de poemas sinf\u00f3nicos \"Tod und Verkl\u00e4ung\" (\"Morte e transfiguraci\u00f3n\", 1888-1889), \"Till Eulenspigiegels lustige Streiche\" (1894-1895), \"Also sprach Zarathustra\" (\"As\u00ed falou Zaratustra\", 1896), moi co\u00f1ecidos no presente por formar parte da banda sonora do filme \"\" de Stanley Kubrick, \"Don Quixote\" (1897), e \"Ein Heldenleben\" (\"Unha vida de heroe\", 1897-1898). Eran verdadeiros dramas musicais sen texto, program\u00e1ticos, nos que salienta o progresivo perfeccionamento da linguaxe musical e da instrumentaci\u00f3n, as\u00ed como a caracterizaci\u00f3n psicol\u00f3xica das personaxes e da descrici\u00f3n das situaci\u00f3ns a trav\u00e9s de motivos condutores ou leitmotiv, segundo o procedemento que Wagner levou \u00e1 m\u00e1xima expresi\u00f3n.\n1898-1918, Berl\u00edn, os anos de ouro.\nDespois de diversos enfrontamentos coa direcci\u00f3n do Teatro de M\u00fanic, en marzo de 1988 dec\u00e1tase que Felix Weingartner quer\u00eda abandonar a \u00d3pera de Berl\u00edn e Strauss int\u00e9sase polo posto. En abril, nunha visita \u00e1 cidade para presenciar unha interpretaci\u00f3n do seu melodrama \"Enoch Arden\", chega a un acordo co director dos Reais Teatros Prusianos; asina un contrato de dez anos como primeiro director da \u00d3pera Real de Berl\u00edn, compartido con Karl Muck. Os vinte anos que pasou en Berl\u00edn, especialmente os anteriores \u00f3 estoupido da primeira guerra mundial, ser\u00e1n o per\u00edodo m\u00e1is importante para Strauss, tanto como director como compositor.\nOs anos 1898 e 1899 estre\u00e1ronse respectivamente, dous dos m\u00e1is ambiciosos poemas sinf\u00f3nicos de Strauss, \"Don Quixote\" e \"Ein Heldenleben\" ('Unha vida de heroe'). En 1900, comeza a composici\u00f3n de \"Feuersnot\", especie de parodia en clave humor\u00edstica de \"Die Meistersinger von N\u00fcrnberg\", da cal se pode considerar unha continuaci\u00f3n nalg\u00fans aspectos. Por diversos motivos, esta segunda \u00f3pera anticipa a futura textura do drama straussiano, no que se refire \u00f3 uso exuberante do marco orquestral e, singularmente, momentos de \"Der Rosenkavalier\" e mesmo a inquietante mobilidade de \"Elektra\". A estrea f\u00edxose o 21 de novembro de 1901 no Hoftheater de Dresden, dirixida por Ernst von Schuch. Foi un grande \u00e9xito, mais non rotundo. Daquela, os teatros oficiais eran dignos centros de moral e pedagox\u00eda social, e a obra era excesivamente sensual e picante. Gustav Mahler dirixiu a s\u00faa estrea en Viena na Hofoper o 29 de xaneiro de 1902, en presenza do compositor, pero foi un fracaso, malia a axeitada preparaci\u00f3n musical de Mahler. O p\u00fablico non perdoou a Strauss a mofa que reflicte, a medio cami\u00f1o entre o panfleto pol\u00edtico e a s\u00e1tira.\nDespois de \"Feuersnot\", Strauss concentrouse na composici\u00f3n de \"Taillefer\", un enorme fresco sinf\u00f3nico-coral con 146 instrumentistas e coro mixto, sobre a balada hom\u00f3nima de Ludwig Uhland.\nEn 1902, asistiu en Berl\u00edn \u00e1 representaci\u00f3n da obra de teatro de Oscar Wilde \"Salome\", coa posta en escena do c\u00e9lebre Max Reinhardt. \"Salome\" proporcionoulle a Strauss un entusiasmo impetuoso e de novo o irresistible impulso de crear m\u00fasica para escena. Strauss asistiu tam\u00e9n \u00e1 representaci\u00f3n de \"Elektra\" do poeta e dramaturgo austr\u00edaco Hugo von Hofmannsthal en 1904, a montaxe volv\u00eda ser de Max Reinhardt. Strauss atop\u00e1base neses intres entregado \u00e1 composici\u00f3n da s\u00faa \"Salome\" sobre un libreto propio, que finalmente estrear\u00eda en 1905. Malia que \"Salome\" foi considerada por alg\u00fans como blasfema e obscena, triunfou en todos os principais teatros de \u00f3pera cunha reacci\u00f3n tan extrema como a que tivo \"Don Juan\", ag\u00e1s en Viena, onde a censura prohibiulle a Gustav Mahler po\u00f1ela en escena. A \u00f3pera \u00e9 famosa pola s\u00faa \"Danza dos sete veos\", que na s\u00faa \u00e9poca resultou escandalosa. Con \"Salome\" levou \u00e1s s\u00faas \u00faltimas consecuencias a linguaxe crom\u00e1tico wagneriano. P\u00f3dese falar a partir de ent\u00f3n con propiedade dun \"estilo Salome\" imperante na \u00e9poca, no cal te\u00f1en tanto cabemento, en plena eclosi\u00f3n do modernismo, tanto a \u00f3pera straussiana, com os gravados de Beardsley ou a pintura de Gustav Klimt.\nEn 1904, el e Paulina, que foi a principal expo\u00f1ente das s\u00faas canci\u00f3ns, foron de xira polos Estados Unidos, e na cidade de Nova York f\u00edxose a estrea da s\u00faa \"Symphonia Domestica\", amorosa contemplaci\u00f3n da s\u00faa intimidade familiar.\nEn 1909, a \u00f3pera \"Elektra\" marcou a primeira colaboraci\u00f3n con Hugo von Hofmannsthal. Nos vinte anos seguintes, cinco \u00f3peras m\u00e1is levaban a m\u00fasica de Strauss e o libreto de Hofmannsthal. En 1911, estreouse a s\u00faa segunda \u00f3pera xuntos, \"Der Rosenkavalier\", que conseguiu un \u00e9xito popular de primeira magnitude. As s\u00faas \u00f3peras posteriores xuntos foron \"Ariadne auf Naxos\" (1912, \"Ariadna en Naxos\"), \"Die Frau ohne Schatten\" (1919, \"A dona sen sombra\") e \"Die \u00e4gyptische Helena\" (1928, \"A Helena exipcia\"). Por\u00e9n, en 1929 Hofmannsthal morreu mentres traballaba na \u00f3pera \"Arabella\", feito que deixou Strauss sen consolo.\n\"Elektra\" estreouse en Dresden en 1909 e o mesmo ano chegou a Viena grazas \u00e1 intervenci\u00f3n de Gustav Mahler, amigo de Strauss e que daquela ocupaba o lugar de director musical do teatro da \u00d3pera do Ring da capital austr\u00edaca. Xunto con \"Salome\", configura un tratamento vocal e orquestral de trazos marcadamente expresionistas, afastados (ag\u00e1s polo us do leitmotiv) dos preceptos wagnerianos das d\u00faas primeiras \u00f3peras straussianas, \"Guntram\" e \"Feuersnot\".\n1919-1924, Viena entre dous imperios.\nDespois de 1908, Strauss foise a vivir a Garmisch, en Baviera, nunha vila que constru\u00edu cos dereitos de autor de \"Salome\". Dirixiu en Berl\u00edn at\u00e9 1919, cando accedeu a converterse no director adxunto de Franz Schalk da \u00d3pera Estatal de Viena. O seu nomenamento foi desafortunado, xa que coincidiu cun estado de \u00e1nimo despois da guerra que relegou a Strauss e compositores rom\u00e1nticos semellantes na categor\u00eda de \"pasados de moda\". Strauss nin ti\u00f1a interese nin era experto en pol\u00edtica, nacional ou musical, e dimitiu do seu cargo en Viena en 1924. Esta inxenuidade pol\u00edtica minou a reputaci\u00f3n de Strauss cando os nazis chegaron \u00f3 poder en Alemanya en 1933. A\u00ednda que era quen de manipular os grandes duques e emperadores, demostrou non ser rival para os totalitarios implacables do Terceiro Reich, e sen decatarse deixouse utilizar por eles durante un tempo. As\u00ed, dende 1933 at\u00e9 1935 exerceu como presidente de Reichsmusikkammer de Alema\u00f1a, que foi a Oficina da M\u00fasica do Estado. Mais o \u00faltimo ano caeu en desgraza co r\u00e9xime nazi. Despois da morte de Hofmannsthal en 1929, colaborou co dramaturgo xudeu Stefan Zweig nunha \u00f3pera c\u00f3mica, \"Die Frau ohne Schatten\" (1935, \"A muller sen sombra\"). Esta colaboraci\u00f3n foi inaceptable para os nazis. A \u00f3pera foi prohibida despois de catro actuaci\u00f3ns e Strauss viuse obrigado a traballar co libretista Joseph Gregorio. O feito que a esposa do seu fillo fose xud\u00eda tam\u00e9n se vai aliar na s\u00faa contra. Por enriba de todo, Strauss era un home de familia, e empregou toda a s\u00faa influencia como compositor alem\u00e1n vivo m\u00e1is importante para protexer a s\u00faa nora e os seus dous fillos. Pasou parte da segunda guerra mundial en Viena, onde estaba f\u00f3ra dos reflectores, e en 1945 foi trasladado a Su\u00edza. Tribunais de desnazificaci\u00f3n aliados finalmente limparon o seu nome, e Strauss volveu a Garmisch en 1949, onde morreu tres meses despois da celebraci\u00f3n do seu aniversario n\u00famero 85.\nMorte de Hofmannsthal: crise persoal e pol\u00edtica.\nA seguinte \u00f3pera de Strauss foi \"Elektra\", na cal fai uso dunha linguaxe disonante m\u00e1is extrema, e onde colaborou co poeta Hugo von Hofmannsthal, con quen volver\u00eda a traballar noutras ocasi\u00f3ns. Nestas derradeiras composici\u00f3ns Strauss moderou a s\u00faa linguaxe harm\u00f3nica, co resultado de obras como \"Der Rosenkavalier\" (\"O cabaleiro da rosa\", 1910), a cal obtivo un grande \u00e9xito. Strauss continuou compo\u00f1endo \u00f3peras a intervalos regulares at\u00e9 1940. \"Ariadne auf Naxos\" (\"Ariadna en Naxos\", 1912), \"Die Frau ohne Schatten\" (\"A muller sen sombra\", 1918), \"Intermezzo\" (1923), \"Die \u00c4gyptische Helena\" (1927) e \"Arabella\" (1932), todas con colaboraci\u00f3n de Hofmannsthal; e \"Die schweigsame Frau\" (1934), con Stefan Zweig como libretista; \"Friedenstag\" (1936) e \"Daphne\" (1937, libreto de Joseph Gregor e Zweig); \"Die Liebe der Danae\" (1940, con Gregor) e \"Capriccio\" (con libreto de Clemens Krauss) (1941).\nDespois de estrear \"Arabella\" en Dresden, en novembro de 1933 Joseph Goebbels designouno sen consultarlle, presidente da Reichsmusikkammer (Asociaci\u00f3n de Compositores Alem\u00e1ns). Strauss resolveu seguir no seu cargo e probou a manterse apol\u00edtico, unha decisi\u00f3n pola cal foi c\u00e1ndido. Malia isto, o 18 de agosto de 1934 asinou un manifesto a prol de Hitler no xornal nazi \"V\u00f6lkischer Beobachter\" co gallo do referendo sobre o xefe de estado do Reich. Hitler forzou a Strauss a renunciar \u00e1 s\u00faa postura en 1935, despois de que o compositor rexeitase quitar a Stefan Zweig (xudeu) do cartel de \"Die schweigsame Frau\" (\"A muller silenciosa\"); Zweig er o autor do libreto, xudeu e amigo de Strauss.\nEn 1936 compon o \"Himno dos Xogos Ol\u00edmpicos de Berl\u00edn\". A s\u00faa decisi\u00f3n de producir \"Friedenstag\" en 1938, unha \u00f3pera cun acto que presenta unha fortaleza asediada durante as guerras mundiais \u2013esencialmente un himno \u00e1 paz e cun criticismo velado \u00f3 Terceiro Reich\u2013 nun tempo no que unha naci\u00f3n enteira estaba preparada para a guerra, foi visto como extraordinariamente valente. Cos seus contrastes entre liberdade e escravitude, guerra e paz, luz e escuridade, este traballo consid\u00e9rase m\u00e1is relacionado con \"Fidelio\" que calquera outra \u00f3pera recente de Strauss. Coa fin da segunda guerra mundial foi listado na Gottbegnadeten-Liste de artistas considerados insubstitu\u00edbles que estaban exentos de servizos na fronte para protexer a herdanza cultural alem\u00e1.\nEl 1942 estrena \"Capriccio\" a Munic. El 1944 prepara per a Salzburg l'\u00f2pera \"Die Liebe der Danae\" que no va arribar a estrenar-se fins al 1952. El 1948 Strauss va compondre el seu darrer treball: \"Vier letzte Lieder\" (\"Quatre darreres can\u00e7ons\") per a soprano i orquestra. Tota la seva vida havia compost lieder, per\u00f2 aquests s\u00f3n els m\u00e9s coneguts. El llenguatge harm\u00f2nic i mel\u00f2dic ha estat vist, de vegades, com passat de moda per al seu temps, quan es compara el seu treball amb el dels nous compositors. Les can\u00e7ons mai no han estat populars, ni per a les audi\u00e8ncies, ni per a les representacions.\nRichard Strauss morreu o 8 de setembro de 1949 en Garmisch-Partenkirchen, Alema\u00f1a.\nRichard Strauss non estaba relacionado, nin debe ser confundido, con Johann Strauss ou os seus fillos, compositores vieneses de valses populares."}
{"id": "184740", "revid": "98629", "url": "https://gl.wikipedia.org/wiki?curid=184740", "title": "Copa Libertadores", "text": "A CONMEBOL Libertadores \u00e9 a m\u00e1xima competici\u00f3n continental de clubs de f\u00fatbol en Suram\u00e9rica, organizada pola Confederaci\u00f3n Suramericana de F\u00fatbol, e que se disputa na primeira metade do ano dende 1960. Este torneo \u00e9 o equivalente en Suram\u00e9rica \u00e1 Liga de Campi\u00f3ns da UEFA en Europa.\nO equipo con m\u00e1is t\u00edtulos da Copa Libertadores \u00e9 o Independiente de Avellaneda con 7. O actual campi\u00f3n \u00e9 o Palmeiras de S\u00e3o Paulo que ga\u00f1ou as edici\u00f3ns de 2020 e 2021, contra Santos e Flamengo respectivamente. \nO equipo ga\u00f1ador da Copa Libertadores acada o dereito a disputar a Recopa Suramericana e a representar \u00e1 Conmebol na Copa Mundial de Clubs da FIFA.\nFormato da competici\u00f3n.\nA Copa Libertadores disp\u00fatase na primeira metade de cada ano, comezando en xaneiro e xog\u00e1ndose a final polo mes de xu\u00f1o. O Brasil e a Arxentina achegan 5 equipos \u00f3 torneo, e cada \u00fan dos restantes pa\u00edses da Conmebol achegan 3 equipos (o Uruguai, Chile, Paraguai, Bolivia, o Per\u00fa, Ecuador, Colombia e Venezuela). O pa\u00eds do equipo ga\u00f1ador na \u00faltima edici\u00f3n, ten dereito a ter un representante a maiores. A Conmebol convida a M\u00e9xico para que participe no torneo achegando outros 3 equipos. Deste xeito cada ano hai 38 equipos disputando a Copa Libertadores. \nNa primeira fase participan os 12 peores equipos en funci\u00f3n do xeito polo que acadaron o dereito a competir neste torneo. Por exemplo, Ecuador achega \u00f3s 3 primeiros equipos clasificados na s\u00faa liga o ano anterior, e neste caso o 3\u00ba equipo ten que partipar nesta primeira fase. Cada pa\u00eds ten un equipo nesta fase, menos o pa\u00eds do \u00faltimo campi\u00f3n, que ten 2 equipos nesta fase.\nA fase consiste nunha eliminatoria con encontros de ida e volta. Os 6 equipos ga\u00f1adores pasan \u00e1 segunda fase, que \u00e9 a fase de grupos.\nA fase de grupos da Copa Libertadores \u00e9 igual que a fase de grupos da Liga de Campi\u00f3ns da UEFA. Consiste en 8 grupos con 4 equipos por grupo. Os 4 equipos de cada grupo xogan entre si na casa e fora, de xeito que cada equipo disputa 6 encontros, 2 fronte a cada equipo. Cando a fase de grupos remata, os 2 primeiros equipos de cada grupo pasan \u00e1 seguinte fase, os oitavos de final.\nNos oitavos de final da Copa Libertadores enfr\u00f3ntanse os primeiros equipos da fase de grupos fronte \u00f3s segundos equipos. As eliminatorias son a dobre encontro, e os equipos que remataron primeiros na fase de grupos agora te\u00f1en dereito a xogar na casa o partido de volta. Os ga\u00f1adores desta eliminatoria pasan a cuartos de final.\nA esta fase do torneo chegan os 8 ga\u00f1adores dos oitavos de final. Esta eliminatoria \u00e9 igual que a anterior, a dobre encontro, ida e volta. O encontro de volta x\u00f3gase na casa do equipo que foi mellor na fase de grupos, tendo en conta a posici\u00f3n no seu grupo (1\u00ba ou 2\u00ba) e os puntos e goles acadados. Os ga\u00f1adores pasan \u00e1s semifinais.\nNas semifinais s\u00e9guese a ter conta como foi a participaci\u00f3n de cada un dos 4 equipos na fase de grupos para determinar quen xoga o encontro de volta na casa. \nAnteriormente a final da Copa Libertadores xog\u00e1base a dobre encontro, ida e volta, nos estadios que elix\u00edan os propios equipos, que \u00e1s veces eran os seus propios, e outras veces eran estadios pr\u00f3ximos cunha maior capacidade para acoller \u00f3s seareiros. No caso de empate, o campi\u00f3n decid\u00edase nos lanzamentos de penaltis. Dende 2019 x\u00f3gase a partido \u00fanico nun estadio neutral escollido pola Conmebol.\nPalmar\u00e9s.\n\u00c9 importante sinalar que no caso de producirse un empate nunha final da Copa Libertadores, non se aplica a norma do valor dobre dos goles marcados f\u00f3ra da casa, como se fai en Europa en competici\u00f3ns como a Liga de Campi\u00f3ns da UEFA ou a Copa do Rei. Se se tivese aplicado esa norma, moitos dos campi\u00f3ns da Copa Libertadores non o ter\u00edan sido. Por exemplo, na final da edici\u00f3n 2008 houbo un 4-2 en Quito a prol do LDU Quito e un 3-1 no R\u00edo de Xaneiro a prol do Fluminense FC. De terse empregado a \"norma do valor dobre dos goles marcados fora da casa en caso de empate\", o campi\u00f3n ser\u00eda o equipo brasileiro, pero a final decidiuse nos penaltis, e o campi\u00f3n foi o equipo de Ecuador. Esta situaci\u00f3n tam\u00e9n sucedeu no ano 2000. Ata 1987 a norma era que se cada equipo ga\u00f1aba un encontro (polo resultado que fora) hab\u00eda que desempatar a final e no 1987 tivo que xogarse un partido de desempate a pesar de que no primeiro encontro da final o CD Am\u00e9rica venceu por 2-0 en Cali \u00f3 CA Pe\u00f1arol, e no encontro de volta o CA Pe\u00f1arol venceu por 2-1. Xa no 1988, houbo unha pr\u00f3rroga despois do segundo xogo final entre Nacional de Montevideo e Newell's Old Boys e o Nacional tivo vantaxe por mellor 'goal average' (3-1 no total da final) e co empate de 0-0 na pr\u00f3rroga ga\u00f1ou a Copa pola terceira vez. Un total de 12 finais tiveron un 3\u00ba encontro de desempate, algunhas delas a pesar de non existir empate a goles no global dos 2 primeiros encontros da final."}
{"id": "184745", "revid": "22570", "url": "https://gl.wikipedia.org/wiki?curid=184745", "title": "Platonismo", "text": "O platonismo \u00e9 a doutrina filos\u00f3fica desenvolvida polos seguidores de Plat\u00f3n a partir do s\u00e9culo I a.C. e que chegou a ser o movemento intelectual dominante nos primeiros s\u00e9culos da nosa era favorecido polas poderosas similitudes de principios que manti\u00f1a co cristianismo e o xuda\u00edsmo. O seu principal representante foi Plotino, que adquiriu este nome en loanza ao seu mestre.\nO platonismo influ\u00edu en sectores do pensamento relixioso, de forma que se chega a crer que certos ritos, pensamentos e doutrinas est\u00e1n baseados nel. Santo Agosti\u00f1o cr\u00eda que mediante Plat\u00f3n se pod\u00eda articular teoloxicamente a fe cristi\u00e1, como intentara Fil\u00f3n de Alexandr\u00eda co xuda\u00edsmo.\nO emperador romano Xustiniano clausurou as escolas filos\u00f3ficas de Atenas tratando de reducir a influencia plat\u00f3nica, xa que a consideraba un perigo, o cal nunca se conseguiu por completo.\nNo Renacemento rexurdiu o platonismo, sobre todo na Academia Plat\u00f3nica de Florencia (s\u00e9culo XV)."}
{"id": "184751", "revid": "12452", "url": "https://gl.wikipedia.org/wiki?curid=184751", "title": "Copa Libertadores de F\u00fatbol", "text": ""}
{"id": "184752", "revid": "12452", "url": "https://gl.wikipedia.org/wiki?curid=184752", "title": "Copa Libertadores de Am\u00e9rica", "text": ""}
{"id": "184753", "revid": "27155", "url": "https://gl.wikipedia.org/wiki?curid=184753", "title": "Respiraci\u00f3n anaerobia", "text": "A respiraci\u00f3n anaerobia \u00e9 un proceso de oxidaci\u00f3n-reduci\u00f3n de nutrientes para a obtenci\u00f3n de enerx\u00eda na que o aceptor final de electr\u00f3ns \u00e9 unha substancia distinta do ox\u00edxeno, xeralmente inorg\u00e1nica, que \u00e9 caracter\u00edstico esencialmente dunhas poucas especies de bacterias. Como en toda respiraci\u00f3n, o aceptor final de electr\u00f3ns \u00e9 externo e require xeralmente o funcionamento dunha cadea de transporte electr\u00f3nico similar \u00e1 da respiraci\u00f3n aerobia .\nNa respiraci\u00f3n anaerobia non se utiliza ox\u00edxeno. Como aceptor final de electr\u00f3ns util\u00edzase outra substancia, xeralmente inorg\u00e1nica, como o nitrato, sulfato, di\u00f3xido de carbono, Fe3+, xofre etc. En casos m\u00e1is raros o aceptor final de electr\u00f3ns pode ser org\u00e1nico (fumarato, \u00f3xido de trimetilamina). As bacterias que realizan a respiraci\u00f3n anaerobia son en moitos casos anaerobias estritas, pero tam\u00e9n hai especies que poden vivir con ou sen ox\u00edxeno, cambiando de metabolismo segundo as condici\u00f3ns (por exemplo, as bacterias nitrificantes poden facer tanto a respiraci\u00f3n aerobia coma a anaerobia, e todo depende de se dispo\u00f1en de ox\u00edxeno ou non).\nNa respiraci\u00f3n anaerobia interv\u00e9n en xeral unha cadea de transporte electr\u00f3nico similar \u00e1 da mitocondria, con citocromos, quinonas e prote\u00ednas de ferro-xofre na que te\u00f1en lugar procesos redox. Nesta cadea real\u00edzase a reoxidaci\u00f3n dos coencimas reducidos producidos durante a oxidaci\u00f3n dos nutrientes. Pero na respiraci\u00f3n aer\u00f3bica ao final da cadea estaba o ox\u00edxeno, que recoll\u00eda os electr\u00f3ns (e transform\u00e1base en auga), e, polo contrario, na respiraci\u00f3n anaerobia ao final da cadea est\u00e1 ese outro aceptor que non \u00e9 o ox\u00edxeno, por exemplo o nitrato (que ao recoller o electr\u00f3n se transformar\u00eda en nitrito).\nTodos os posibles aceptores finais de electr\u00f3ns da respiraci\u00f3n anaerobia te\u00f1en un potencial de reduci\u00f3n menor que o que ten o O2 na respiraci\u00f3n aer\u00f3bica, polo que, partindo dos mesmos substratos (por exemplo glicosa), a respiraci\u00f3n anaerobia vai xerar moita menos enerx\u00eda (ATP) que a aer\u00f3bica.\nNa respiraci\u00f3n anaerobia poden usarse, segundo a especie, doantes de electr\u00f3ns org\u00e1nicos ou inorg\u00e1nicos (como o H2), igual que na aer\u00f3bica.\nComparaci\u00f3n coa fermentaci\u00f3n.\nXa se comentaron as diferenzas entre a respiraci\u00f3n aerobia e a anaerobia. \u00c9 tam\u00e9n importante non confundir a respiraci\u00f3n anaerobia coa fermentaci\u00f3n, xa que son procesos que non te\u00f1en absolutamente nada que ver. O \u00fanico que te\u00f1en en com\u00fan \u00e9 que ambos os dous non dependen do ox\u00edxeno. Nas fermentaci\u00f3ns non funciona ningunha cadea de transporte electr\u00f3nico, ox\u00eddanse substratos org\u00e1nicos utilizando un aceptor final tam\u00e9n org\u00e1nico (un coencima xeralmente), que non procede do exterior, e o ATP prod\u00facese por fosforilaci\u00f3ns a nivel de substrato, xa que non funciona ningunha ATP sintase. Na respiraci\u00f3n aer\u00f3bica o proceso \u00e9 similar ao da respiraci\u00f3n aer\u00f3bica, e o aceptor de electr\u00f3ns \u00e9 externo (tomado do medio) e \u00e9 distinto do ox\u00edxeno.\nTipos de respiraci\u00f3n anaerobia.\nNa seguinte t\u00e1boa m\u00f3stranse as principais modalidades de respiraci\u00f3n anaerobia, cos distintos aceptores de electr\u00f3ns, os seus produtos e alg\u00fans exemplos de microorganismos que realizan tales procesos:\nAgora explicaremos con m\u00e1is detalles alg\u00fan exemplo de respiraci\u00f3n anaerobia.\nUn exemplo: O nitrato como aceptor final de electr\u00f3ns.\nUnha das substancias distintas do ox\u00edxeno que m\u00e1is frecuentemente funciona como aceptor final de electr\u00f3ns na respiraci\u00f3n anaerobia \u00e9 o nitrato (NO3-). Cando recibe o electr\u00f3n, o nitrato \u00e9 reducido a nitrito (NO2-) e en moitas bacterias este red\u00facese m\u00e1is a \u00f3xidos de nitr\u00f3xeno e nitr\u00f3xeno (NO, N2O, e N2). Este proceso ch\u00e1mase desnitrificaci\u00f3n, xa que o nitrato inicial se elimina do seu medio, e os produtos finais son gases que pasan \u00e1 atmosfera e p\u00e9rdense. Cando as bacterias con respiraci\u00f3n anaerobia act\u00faan sobre os nitratos do chan isto \u00e9 prexudicial para a agricultura, xa que o nitrato \u00e9 un fertilizante que necesitan as plantas (no tratamento de augas residuais \u00e9 beneficioso).\nUn exemplo de bacteria desnitrificadora que realiza a respiraci\u00f3n anaerobia con nitrato como aceptor final \u00e9 \"Pseudomonas stutzeri\". Os electr\u00f3ns procedentes dos nutrientes que os coencimas (NADH) ceden \u00e1 s\u00faa cadea de transporte electr\u00f3nico acaban chegando ao nitrato (aceptor final), que se transforma en nitrito (por acci\u00f3n da nitrato redutase\n), e despois outros encimas transforman este en \u00f3xidos de nitr\u00f3xeno. Durante a circulaci\u00f3n de electr\u00f3ns pola cadea bomb\u00e9anse prot\u00f3ns, que crear\u00e1n unha forza prot\u00f3n-motriz que determinar\u00e1 a formaci\u00f3n de ATP na ATP sintase (de xeito similar \u00e1 fosforilaci\u00f3n oxidativa da respiraci\u00f3n aer\u00f3bica).\nAs bacterias nitrificantes adoitan ser anaerobias facultativas e poden usar o ox\u00edxeno cando o hai. Pero fan unha vida anaerobia cando non o hai. O ox\u00edxeno reprime o encima nitrato redutase, pero esta represi\u00f3n desaparece en ausencia de ox\u00edxeno."}
{"id": "184757", "revid": "85894", "url": "https://gl.wikipedia.org/wiki?curid=184757", "title": "Xos\u00e9 Lago Hermida", "text": "Xos\u00e9 Santiago Lago Hermida, nado en Louro (Muros) en maio de 1940 e finado en Lira o 24 de abril de 1996, foi un pol\u00edtico galego.\nTraxectoria.\nTaxista. Concelleiro en Muros polo PSdeG-PSOE dende as elecci\u00f3ns municipais de 1979. Nas municipais de 1983 encabezou a candidatura socialista e foi elixido alcalde \u00f3 selo candidato m\u00e1is votado, moi lonxe da maior\u00eda absoluta con 4 de 17 concelleiros. Por\u00e9n, os resultados anul\u00e1ronse e houbo unha repetici\u00f3n electoral en novembro de 1983, na que conseguiu pasar de 4 a 7 concelleiros e polo tanto mantela alcald\u00eda. Foi deputado provincial trala renuncia de Jes\u00fas D\u00edaz Fornas en 1986. Nas municipais de 1987 encabezou de novo a candidatura do PSdeG-PSOE e foi reelixido alcalde con maior\u00eda absoluta, a cal revalidar\u00eda nas municipais de 1991. Neste \u00faltimo ano volveu ser elixido deputado provincial. Foi candidato de novo \u00e1 alcald\u00eda no 1995, pero nesta ocasi\u00f3n perdeu a maior\u00eda absoluta e tivo que formar goberno co BNG para mantela alcald\u00eda. Foi responsable comarcal do PSdeG no Barbanza. Foi candidato \u00f3 Congreso nas xerais de 1996, se ben non resultou elixido. \nFinou en accidente de tr\u00e1fico o 24 de abril de 1996 en Lira, tralo que foi sucedido na alcald\u00eda polo seu n\u00famero 2 Celestino Formoso Vidal.\nReco\u00f1ecementos.\nFoi nomeado Fillo predilecto de Muros en 1996."}
{"id": "184759", "revid": "1131", "url": "https://gl.wikipedia.org/wiki?curid=184759", "title": "Celestino Formoso Vidal", "text": "Celestino Formoso Vidal, co\u00f1ecido como Ito Formoso, nado en Louro (Muros) en 1955 e finado o 13 de xu\u00f1o de 2004 en Serres (Muros), foi un pol\u00edtico galego do PSdeG-PSOE.\nTraxectoria.\nArmador de arrastre e patr\u00f3n de pesca. Foi elixido concelleiro do PSdeG-PSOE en Muros tralas elecci\u00f3ns municipais de 1987 e mant\u00e9ndose tralas de 1991 e 1995, neste \u00faltimo caso como n\u00famero 2, ocupando respondabilidades de goberno durante a alcald\u00eda de Xos\u00e9 Lago Hermida. Tralo falecemento deste, foi elixido alcalde en maio de 1996, continuando o goberno de coalici\u00f3n que se manti\u00f1a co BNG dende as \u00faltimas elecci\u00f3ns. En decembro de 1998 rachouse o pacto co BNG e gobernou o resto do mandato en minor\u00eda. Encabezou a candidatura socialista nas municipais de 1999, ga\u00f1ando con maior\u00eda simple e sendo reelixido alcalde formando goberno co PPdeG, o cal se vira afectado por unha notable escisi\u00f3n en torno \u00f3 CDI. Nas municipais de 2003 encabezou de novo a candidatura socialista, pero nesta ocasi\u00f3n empatou a concelleiros cos independentes, os cales os superaron lixeiramente en votos, pero puido conservala alcald\u00eda \u00f3 pactar un goberno co BNG. \nFaleceu dun infarto o 13 de xu\u00f1o de 2004 no seu domicilio na parroquia de Serres, sendo substitu\u00eddo na alcald\u00eda pola n\u00famero 2 socialista, Caridad Gonz\u00e1lez Cervi\u00f1o.\nVida persoal.\nEstaba casado e ti\u00f1a 3 fillas. En decembro de 2004 erixiuse un mon\u00f3lito na s\u00faa memoria xunta o faro de Monte Louro."}
{"id": "184760", "revid": "124656", "url": "https://gl.wikipedia.org/wiki?curid=184760", "title": "Caridad Gonz\u00e1lez Cervi\u00f1o", "text": "Caridad Gonz\u00e1lez Cervi\u00f1o, nada en Muros o 16 de xaneiro de 1961, \u00e9 unha pol\u00edtica e procuradora galega do PSdeG-PSOE. \nTraxectoria.\nProcuradora e graduada en dereito. Foi elixida concelleira en Muros polo PSdeG-PSOE nas elecci\u00f3ns municipais de 2003, sendo alcalde Celestino Formoso, e foi segunda tenente de alcalde e concelleira de urbanismo e obras no bipartito co BNG. Trala morte de Formoso en xu\u00f1o de 2004 foi elixida alcaldesa e continuou o goberno de coalici\u00f3n entre o PSdeG e o BNG ata xu\u00f1o de 2006, cando rompeu o acordo cos nacionalistas e continuou o goberno en minor\u00eda ata o final da lexislautra en 2007.\nNas elecci\u00f3ns municipais de 2007 foi cabeza de lista do seu partido, sendo este o m\u00e1is votado e quedando a s\u00f3 un concelleiro da maior\u00eda absoluta. Por\u00e9n, non foi reelixida como alcaldesa xa que o dirixente do BNG, Domingos Dosil, chegou un acordo co PPdeG para a s\u00faa investidura como alcalde, polo que se situou na oposici\u00f3n. Neste mandato foi deputada provincial, encarg\u00e1ndose da \u00e1rea de cultura. Nas elecci\u00f3ns municipais de 2011 volveu a presentarse \u00e1 alcald\u00eda polo PSdeG-PSOE conseguindo unha vitoria id\u00e9ntica \u00e1 de catro anos atr\u00e1s e recuperando a alcald\u00eda, xa que nesta ocasi\u00f3n populares e nacionalistas non pactaron, polo que puido gobernar en minor\u00eda.\nNas municipais de 2015 volveu encabezala candidatura socialista, pero nesta ocasi\u00f3n perdeu m\u00e1is de 500 votos e pasou de 6 a 4 concelleiros, empatando co PPdeG, que foi a lista m\u00e1is votada. Desta forma, apoiou sorprevisamente a investidura da candidata de CxG, Mar\u00eda Xos\u00e9 Alfonso, coa que mantivera sonados enfrontamentos no pasado mandato. Desta forma, mant\u00edvose na oposici\u00f3n gobernando CxG en minor\u00eda, e sen que a relaci\u00f3n entre ambas forzas se encauzase pese \u00f3 apoio socialista na investidura. Desta forma, nas municipais de 2019 concorreu de novo a alcald\u00eda, d\u00e1ndose unha correlaci\u00f3n de forzas id\u00e9ntica \u00e1 de catro anos antes, pese a que os socialistas recortaron distancias co PPdeG, o cal asumiu a alcald\u00eda en minor\u00eda ante a falta de acordos entre os demais grupos.\nFormou parte da candidatura socialista \u00e1s Elecci\u00f3ns ao Parlamento de Galicia de 2020, sen resultar elixida, e \u00e9 membro da Executiva Provincial coru\u00f1esa do partido tralos congresos de 2018 e 2022.\nNas municipais de 2023 encabezou de novo a candidatura socialista en Muros, baixando a 3 concelleiros e quedando por detr\u00e1s do PPdeG e do BNG. Desta forma alcanzou un acordo de goberno cos nacionalistas e pasou a asumila Primeira Tenencia de Alcald\u00eda e as \u00e1reas de Facenda, Cultura e Turismo."}
{"id": "184761", "revid": "88215", "url": "https://gl.wikipedia.org/wiki?curid=184761", "title": "Club Atl\u00e9tico Independiente", "text": "O Club Atl\u00e9tico Independiente \u00e9 unha entidade deportiva adicada \u00f3 f\u00fatbol que ten a s\u00faa sede na localidade de Avellaneda, a car\u00f3n de Buenos Aires. O equipo compite na Primeira Divisi\u00f3n Arxentina. Nas competici\u00f3ns continentais o equipo acadou os seus \u00e9xitos mais salientables, xa que con 7 t\u00edtulos da Copa Libertadores \u00e9 o equipo m\u00e1is laureado de toda Suram\u00e9rica. O terreo de xogo do Club Atl\u00e9tico Independiente \u00e9 o Estadio Libertadores de Am\u00e9rica, da s\u00faa propiedade, un recinto con capacidade para 55.000 seareiros. O rival tradicional do CA Independiente \u00e9 o seu veci\u00f1o pr\u00f3ximo, o Racing Club de Avellaneda, co cal disputa o chamado \"Cl\u00e1sico de Avellaneda\".\nXogadores.\n\"Actualizado o 1 de setembro de 2018.\""}
{"id": "184763", "revid": "72012", "url": "https://gl.wikipedia.org/wiki?curid=184763", "title": "Domingos Dosil", "text": "Domingos Dosil Cubelo, nado en Muros en setembro de 1943 e finado en Santiago de Compostela o 6 de febreiro de 2012, foi un l\u00edder do movemento asociacionista e pol\u00edtico galego que foi alcalde de Muros dende 2007 ata o 2011, polo BNG.\nTraxectoria.\nMari\u00f1eiro da mercante, aos 18 anos tivo un accidente mentres se ba\u00f1aba na praia, que o deixou tetrapl\u00e9xico. Despois de varios meses de rehabilitaci\u00f3n, estudou para t\u00e9cnico de radio e en 1982 participou na fundaci\u00f3n de Adibismur, a Asociaci\u00f3n de Discapacitados da Bisbarra de Muros. En 1984 pasou a ser o seu presidente e en 1991 fundou Cogami (Confederaci\u00f3n Galega de persoas con Discapacidade), da que foi presidente ata 2007. Foi vogal de Cocemfe (o organismo espa\u00f1ol equivalente) as\u00ed como presidente do Comit\u00e9 Espa\u00f1ol de Representantes de Minusv\u00e1lidos (Cermi) en Galicia.\nDeu o salto \u00e1 pol\u00edtica en 2007 ao encabezar a lista electoral do BNG polo concello de Muros nas elecci\u00f3ns municipais de 2007.\nAccedeu \u00e1 alcald\u00eda tras un pol\u00e9mico pacto co PP, cando a direcci\u00f3n do BNG dera a orde de darlle o seu apoio \u00f3 PSdeG-PSOE de Caridad Gonz\u00e1lez Cervi\u00f1o que non ti\u00f1a maior\u00eda absoluta. En decembro de 2010 perdeu as elecci\u00f3ns primarias do BNG de Muros ante Mar\u00eda Xos\u00e9 Alfonso, polo que non puido presentarse \u00e1s elecci\u00f3ns de 2011. Desta forma o 11 de xu\u00f1o de 2011 foi substitu\u00eddo pola socialista Caridad Gonz\u00e1lez.\nVida persoal.\nSolteiro e sen fillos, faleceu como consecuencia de cancro. Foi incinerado e soterrado en Muros."}
{"id": "184765", "revid": "89787", "url": "https://gl.wikipedia.org/wiki?curid=184765", "title": "Neurotransmisor", "text": "Os neurotransmisores son substancias qu\u00edmicas end\u00f3xenas que transmiten sinais desde unha neurona a unha c\u00e9lula diana por medio dunha sinapse. Os neurotransmisores est\u00e1n no interior de ves\u00edculas sin\u00e1pticas acumuladas no terminal sin\u00e1ptico da neurona presin\u00e1ptica, e son liberados na fenda sin\u00e1ptica (o espazo entre as d\u00faas c\u00e9lulas), onde se unen a receptores situados na membrana da c\u00e9lula postsin\u00e1ptica. A liberaci\u00f3n dos neurotransmisores normalmente est\u00e1 causada pola chegada \u00e1 membrana do terminal sin\u00e1ptico dun potencial de acci\u00f3n, pero pode tam\u00e9n ser causado por potenciais el\u00e9ctricos graduados. Tam\u00e9n pode haber unha liberaci\u00f3n \"basal\" de baixo nivel sen estimulaci\u00f3n el\u00e9ctrica. Os neurotransmisores sintet\u00edzanse a partir de moitos precursores simples, como amino\u00e1cidos, que se poden obter facilmente das prote\u00ednas da dieta e que requiren s\u00f3 un pequeno n\u00famero de pasos biosint\u00e9ticos para orixinar os neurotransmisores.\nTipos de neurotransmisores.\nHai moitas maneiras de clasificar os neurotransmisores. Unha forma simple de facelo \u00e9 clasificalos en amino\u00e1cidos, p\u00e9ptidos, e monoaminas, a\u00ednda que tam\u00e9n os hai doutros tipos.\nPrincipais neurotransmisores:\nAdemais, l\u00e9vanse descuberto uns 50 p\u00e9ptidos neuroactivos, e desc\u00f3brense m\u00e1is continuamente. Moitos deles son \"co-liberados\" xunto con pequenas mol\u00e9culas transmisoras, pero nalg\u00fans casos o propio p\u00e9ptido \u00e9 o principal transmisor na sinapse. A \u03b2-endorfina \u00e9 un exemplo relativamente ben co\u00f1ecido de p\u00e9ptido neurotransmisor; \u00fanese nunha interacci\u00f3n moi espec\u00edfica con receptores opioides no sistema nervioso central.\nCertos i\u00f3ns simples, como o cinc, liberado nas sinapses, consid\u00e9ranse tam\u00e9n neurotransmisores por alg\u00fans investigadores, igual que algunhas mol\u00e9culas gasosas como o \u00f3xido n\u00edtrico (NO) e o mon\u00f3xido de carbono (CO). Estes non son neurotransmisores cl\u00e1sicos segundo a definici\u00f3n estrita, porque, a\u00ednda que se liberan nos terminais sin\u00e1pticos dun modo dependente da actividade da neurona, non est\u00e1n contidos en ves\u00edculas.\nCon gran diferenza o transmisor m\u00e1is com\u00fan \u00e9 o glutamato, que \u00e9 excitatorio nun 90% das sinapses do cerebro humano. O seguinte m\u00e1is abundante \u00e9 o GABA, que \u00e9 inhibitorio en m\u00e1is do 90% das sinapses que non usan o glutamato. Os demais \u00fasanse en moi poucas sinapses, pero a\u00ednda as\u00ed son importantes funcionalmente, e a gran maior\u00eda das drogas psicoactivas exercen os seus efectos alterando as acci\u00f3ns de certos sistemas neurotransmisores, con frecuencia actuando sobre os neurotransmisores minoritarios. As drogas adictivas como a coca\u00edna e as anfetaminas exercen os seus efectos principalmente sobre o sistema da dopamina. As adictivas drogas opi\u00e1ceas exercen os seus efectos principalmente como an\u00e1logos funcionais de p\u00e9ptidos opioides, os cales, \u00e1 s\u00faa vez, regulan os niveis de dopamina.\nExcitatorios e inhibitorios.\nAlg\u00fans neurotransmisores descr\u00edbense normalmente como \"excitatorios\" ou \"inhibitorios\". Pero debe terse en conta que o \u00fanico efecto directo dun neurotransmisor \u00e9 activar un ou m\u00e1is tipos de receptores. O efecto na c\u00e9lula postsin\u00e1ptica depende, por tanto, enteiramente das propiedades dos receptores. O que sucede \u00e9 que para alg\u00fans neurotransmisores (como o glutamato), os seus principais receptores te\u00f1en todos efectos excitatorios: incrementan a probabilidade de que a c\u00e9lula diana desencadee un potencial de acci\u00f3n. Para outros neurotransmisores, como o GABA, os receptores m\u00e1is importantes te\u00f1en todos efectos inhibitorios (a\u00ednda que hai evidencias de que o GABA funciona como excitatorio durante o desenvolvemento inicial do cerebro). Por\u00e9n, hai outros neurotransmisores, como a acetilcolina, para o cal hai tanto receptores excitatorios coma inhibitorios; e alg\u00fans tipos de receptores activan complexas v\u00edas metab\u00f3licas na c\u00e9lula postsin\u00e1ptica, que producen efectos que non se poden apropiadamente cualificar como excitatorios ou inhibitorios. Por conseguinte, \u00e9 unha simplificaci\u00f3n denominar a un neurotransmisor excitatorio ou inhibitorio, a\u00ednda que parece conveniente facelo co glutamato (excitatorio) e o GABA (inhibitorio) por ser un uso moi com\u00fan.\nAcci\u00f3ns.\nComo se explicou antes, a \u00fanica acci\u00f3n directa dun neurotransmisor \u00e9 activar o receptor. Por tanto, os efectos dos sistemas neurotransmisores dependen das conexi\u00f3ns neuronais que usan o transmisor, e das propiedades qu\u00edmicas dos receptores aos que se une dito transmisor.\nVelaqu\u00ed alg\u00fans exemplos das acci\u00f3ns m\u00e1is importantes dos neurotransmisores:\nAs neuronas que expresan certos tipos de neurotransmisores forman distintos sistemas que cando se activan afectan a amplas zonas do cerebro. Os principais sistemas neurotransmisores son: o sistema da noradrenalina (norepinefrina), o sistema da dopamina, o sistema da serotonina e o sistema colin\u00e9rxico.\nEfecto das drogas. As drogas que afectan aos neurotransmisores de ditos sistemas afectan a todo o sistema; este feito explica a complexidade da acci\u00f3n dalgunhas drogas. A coca\u00edna, por exemplo, bloquea a recaptaci\u00f3n de dopamina pola neurona presin\u00e1ptica, deixando ao neurotransmisor durante moito m\u00e1is tempo no espazo sin\u00e1ptico. Como a dopamina permanece na fenda sin\u00e1ptica por tempo m\u00e1is prolongado, o neurotransmisor contin\u00faa un\u00edndose aos receptores da neurona postsin\u00e1ptica, provocando unha resposta emocional pracenteira. A adicci\u00f3n f\u00edsica \u00e1 coca\u00edna pode deberse a esta prolongada exposici\u00f3n a un exceso de dopamina nas sinapses, que leva a unha regulaci\u00f3n \u00e1 baixa dalg\u00fans receptores postsin\u00e1pticos. Despois de que os efectos da droga desaparecen, o individuo adoita sentirse deprimido a causa da menor probabilidade que ten nese momento o neurotransmisor de unirse ao receptor. O Prozac \u00e9 un inhibidor da recaptaci\u00f3n de serotonina, que bloquea a recaptaci\u00f3n de serotonina pola c\u00e9lula presin\u00e1ptica. Isto incrementa a cantidade de serotonina presente na sinapse e permite que permaneza al\u00ed m\u00e1is tempo, potenciando os seus efectos. O AMPT impide a conversi\u00f3n de tirosina en L-DOPA, o precursor da dopamina; a reserpina impide o almacenamento de dopamina nas ves\u00edculas sin\u00e1pticas; e o deprenilo inhibe a monoamino oxidase B (MAO-B) e dese modo incrementa os niveis de dopamina.\nCertas doenzas poden afectar a sistemas de neurotransmisores espec\u00edficos. Por exemplo, a enfermidade de Parkinson est\u00e1 polo menos en parte relacionada con fallos no funcionamento das c\u00e9lulas dopamin\u00e9rxicas dos n\u00facleos profundos do cerebro, por exemplo a substancia negra. Propux\u00e9ronse tratamentos que potencian os efectos dos precursores da dopamina, pero tiveron un \u00e9xito moderado.\nNa seguinte t\u00e1boa comp\u00e1ranse brevemente as caracter\u00edsticas dos principais sistemas neurotransmisores:\nPrecursores dos neurotransmisores.\nA\u00ednda que a administraci\u00f3n de precursores dos neurotransmisores incrementa a s\u00edntese dos neurotransmisores, as probas non est\u00e1n tan claras sobre se isto aumenta a liberaci\u00f3n do neurotransmisor (descargas) nas sinapses. Mesmo cun aumento na liberaci\u00f3n do neurotransmisor, non est\u00e1 claro se isto causa un incremento a longo prazo na forza do sinal enviado polo neurotransmisor, xa que o sistema nervioso pode adaptarse a cambios como o incremento da s\u00edntese do neurotransmisor e pode, por tanto, manter constante o ritmo de descargas. Alg\u00fans neurotransmisores poden estar implicados na depresi\u00f3n, e hai algunhas evidencias que suxiren que a administraci\u00f3n de precursores destes neurotransmisores pode ser \u00fatil no tratamento da depresi\u00f3n leve e moderada.\nPrecursores da dopamina.\nA -DOPA, un precursor da dopamina que pode cruzar a barreira hemato-encef\u00e1lica, \u00fasase no tratamento da enfermidade de Parkinson.\nPrecursores da norepinefrina.\nNos pacientes deprimidos nos que est\u00e1 implicda unha baixa actividade do neurotransmisor norepinefrina, hai poucas probas que indiquen que se produce unha mellora coa administraci\u00f3n de precursores do neurotransmisor. A L-fenilalanina e L-tirosina son dous precursores da dopamina, norepinefrina, e epinefrina. Estas conversi\u00f3ns do precursor en neurotransmisor requiren vitamina B6, vitamina C, e S-adenosilmetionina. Alg\u00fans estudos suxiren que a L-fenilalanina e a L-tirosina te\u00f1en efectos potenciais antidepresivos, pero a\u00ednda queda moito que investigar neste eido.\nPrecursores da serotonina.\nA administraci\u00f3n de L-tript\u00f3fano, un precursor da serotonina, consid\u00e9rase que duplica a produci\u00f3n de serotonina no cerebro. \u00c9 significativamente m\u00e1is efectiva ca o placebo no tratamento da depresi\u00f3n leve e moderada. Esta conversi\u00f3n do precursor en serotonina require vitamina C. O 5-hidroxitript\u00f3fano (5-HTP), outro precursor da serotonina, \u00e9 tam\u00e9n m\u00e1is efectivo ca o placebo.\nDegradaci\u00f3n e eliminaci\u00f3n.\nO neurotransmisor debe ser degradado, recapturado ou eliminado unha vez que chega \u00e1 c\u00e9lula postsin\u00e1ptica para impedir ulteriores transduci\u00f3ns de sinais excitatorias ou inhibitorias. Por exemplo, a acetilcolina (ACh), un neurotransmisor excitatorio, degr\u00e1dase pola acci\u00f3n da acetilcolinesterase (AChE). A colina \u00e9 racapturada e reciclada pola neurona presin\u00e1ptica para sintetizar nova acetilcolina.\nOutros neurotransmisores como a dopamina poden difundir lonxe das c\u00e9lulas postsin\u00e1pticas e ao final son eliminados do corpo por v\u00eda renal, ou destru\u00eddos no f\u00edgado. Cada neurotransmisor ten v\u00edas de degradaci\u00f3n moi espec\u00edficas en puntos de regulaci\u00f3n, o cal pode ser o branco do propio sistema regulatorio do corpo ou de drogas \"recreativas\".\nDescubrimento.\nAta principios do s\u00e9culo XX os cient\u00edficos asum\u00edan que a maior\u00eda da comunicaci\u00f3n sin\u00e1ptica no cerebro era el\u00e9ctrica. Por\u00e9n, os coidadosos estudos histol\u00f3xicos de Santiago Ram\u00f3n y Cajal (1852\u20131934), demostraron a existencia dun espazo de 20 a 40\u00a0nm que separaba as neuronas, co\u00f1ecido hoxe como a fenda sin\u00e1ptica. A presenza de tal espazo suxer\u00eda que a comunicaci\u00f3n entre neuronas se poder\u00eda facer por medio de mensaxeiros qu\u00edmicos que atravesar\u00edan o espazo, e en 1921 o farmac\u00e9utico alem\u00e1n Otto Loewi (1873\u20131961) confirmou que as neuronas se pod\u00edan comunicar liberando substancias qu\u00edmicas. A trav\u00e9s dunha serie de experimentos no nervio vago das ras, Loewi puido controlar manualmente o ritmo card\u00edaco da ra controlando a cantidade de soluci\u00f3n salina presente arredor do nervio vago. Unha vez completados os seus experimentos, Loewi afirmou que a regulaci\u00f3n simp\u00e1tica da funci\u00f3n card\u00edaca pod\u00eda estar mediada por cambios de concentraci\u00f3ns qu\u00edmicas de substancias. Ademais, Otto Loewi descubriu a acetilcolina (ACh), o primeiro neurotransmisor co\u00f1ecido. Outras neuronas comunic\u00e1banse por sinapses el\u00e9ctricas por medio de uni\u00f3ns comunicantes, que permiten que i\u00f3ns espec\u00edficos pasen directamente dunha c\u00e9lula a outra.\nIdentificaci\u00f3n de neurotransmisores.\nA identificaci\u00f3n qu\u00edmica dos neurotransmisores \u00e1s veces \u00e9 dif\u00edcil de determinar. Por exemplo, \u00e9 doado identificar co microscopio electr\u00f3nico as ves\u00edculas de neurotransmisores na neurona presin\u00e1ptica, pero non \u00e9 tan simple determinar directamente que substancia qu\u00edmica est\u00e1 empaquetada dentro das ves\u00edculas. Estas dificultades levaron a controversias hist\u00f3ricas para establecer claramente se unha determinada substancia era ou non un neurotransmisor. Nun esforzo por ordenar esas controversias, os investigadores dese\u00f1aron unha regras experimentais manexables. De acordo coas ideas que prevalec\u00edan na d\u00e9cada de 1960, unha substancia pod\u00eda clasificarse como neurotransmisor se reun\u00eda as seguintes condici\u00f3ns:\nOs modernos avances en farmacolox\u00eda, xen\u00e9tica, e neuroanatom\u00eda qu\u00edmica reduciron moito a importancia desas regras. Series de experimentos que levar\u00edan varios anos na d\u00e9cada de 1960 poden facerse hoxe, e con moita maior precisi\u00f3n, en poucos meses. As\u00ed, \u00e9 raro que hoxe as controversias sobre a identificaci\u00f3n de neurotransmisores duren moito."}
{"id": "184766", "revid": "98629", "url": "https://gl.wikipedia.org/wiki?curid=184766", "title": "Resac\u00f3n 2. Agora en Thailandia", "text": "Resac\u00f3n 2. Agora en Thailandia (en ) \u00e9 un filme estadounidense dirixido por Todd Phillips que se estreou no 2011.\nSinopse.\nDous anos despois da \"escapada nas Vegas\", Alan (Zach Galifianakis), Stu (Ed Helms) e Phil (Bradley Cooper) volven espertar noutra habitaci\u00f3n doutro hotel, e para non perder o costume, tampouco lembran nada. Nesta ocasi\u00f3n s\u00f3 saben que est\u00e1n en Tailandia, onde viaxaron, xunto a Doug (Justin Bartha), para asistir \u00e1 voda de Stu."}
{"id": "184768", "revid": "98629", "url": "https://gl.wikipedia.org/wiki?curid=184768", "title": "Legend of Earthsea", "text": "Legend of Earthsea \u00e9 un telefilme estadounidense baseado nas novelas de Ursula K. Le Guin, que se estreou no 2004.\nSinopse.\nEste filme de fantas\u00eda conta a historia dun temerario mozo destinado a ser o meirande mago que endexamais se vira no mundo de Earthsea (Terramar). Cando o rebelde e destemido Ged descobre o alcance dos seus poderes m\u00e1xicos, comeza a s\u00faa busca do mestre das artes arcanas. Na s\u00faa longa viaxe loitar\u00e1 contra drag\u00f3ns, namorarase, cruzar\u00e1 o limiar da morte e desatar\u00e1 o seu poder para salvar o Reino.\nO argumento non segue as historias de Ursula K. Le Guin de ning\u00fan xeito. Os nomes dos personaxes foron respectados, pero pouco do que se narra no filme aparece nos libros."}
{"id": "184772", "revid": "98629", "url": "https://gl.wikipedia.org/wiki?curid=184772", "title": "The Indian in the Cupboard", "text": "The Indian in the Cupboard \u00e9 un filme estadounidense de fantas\u00eda dirixido por Frank Oz que se estreou en 1995. Bas\u00e9ase no libro infantil hom\u00f3nimo de Lynne Reid Banks. O filme conta a historia dun neno que recibe un pequeno armario polo seu noveno aniversario. Axi\u00f1a descobre que po\u00f1endo figuras de xoguete no armario e pech\u00e1ndoas con chave, os xoguetes cobran vida.\nEst\u00e1 protagonizado por Hal Scardino como Omri, Litefoot como Little Bear, Lindsay Crouse, Richard Jenkins, Rishi Bhat como Patrick, Steve Coogan como Tommy Atkins e David Keith como Boone o Cowboy. Foi distribu\u00eddo por Columbia Pictures e Paramount Pictures.\nSinopse.\nPolo seu noveno cumpre anos, Omri s\u00f3 recibe agasallos convencionais, pero os dous que parecen menos interesantes resultar\u00e1n selos m\u00e1is m\u00e1xicos, e ser\u00e1n os respons\u00e1beis de que Omri viva emocionantes aventuras."}
{"id": "184774", "revid": "23204", "url": "https://gl.wikipedia.org/wiki?curid=184774", "title": "Litefoot", "text": "Gary Paul Davis (mellor co\u00f1ecido polo seu nome art\u00edstico Litefoot), nado o 1 de marzo de 1969 en Upland (California), \u00e9 un actor e rapeiro nativo americano. \u00c9 o fundador do selo discogr\u00e1fico Red Vinyl. Tam\u00e9n \u00e9 co\u00f1ecido por interpretar a Pequeno Oso no filme \"The Indian in the Cupboard\".\nTraxectoria.\nLitefoot naceu como Gary Paul Davis en Upland, no condado californiano de San Bernardino. Foi criado en Tulsa, Oklahoma e ten orixe cherokee e chichimeca. Vive en Seattle dende 1997. Casou con Carmen Davis, que desempe\u00f1a o labor de presidenta do Reach The Rez e que ten orixes das tribos Makah, Yakama, e Chippewa Cree. Te\u00f1en tres fillos, Quannah, Sequoyah e Qwnuseia."}
{"id": "184775", "revid": "85894", "url": "https://gl.wikipedia.org/wiki?curid=184775", "title": "Oded Fehr", "text": "Oded Fehr (en ) nado o 23 de novembro de 1970 en Tel Aviv, \u00e9 un actor israel\u00ed de cine e televisi\u00f3n."}
{"id": "184777", "revid": "5863", "url": "https://gl.wikipedia.org/wiki?curid=184777", "title": "Xo\u00e1n Sen Terra", "text": ""}
{"id": "184778", "revid": "98629", "url": "https://gl.wikipedia.org/wiki?curid=184778", "title": "Campionato Mundial de F\u00f3rmula 1 de 2001", "text": "O Campionato Mundial de F\u00f3rmula 1 de 2001 \u00e9 o campionato anual n\u00famero 52 de F\u00f3rmula 1 organizado pola F\u00e9d\u00e9ration Internationale de l'Automobile (FIA). Con 17 Grandes Premios no calendario, deu comezo o 4 de marzo, e rematou o 14 de outubro.\nResumo da tempada.\nMichael Schumacher ga\u00f1ou o t\u00edtulo de pilotos cunha marxe de 58 puntos, logo de lograr nove vitorias e cinco segundos postos e a Ferrari ga\u00f1ou o t\u00edtulo de Construtores. A tempada marcou o restablecemento do control de tracci\u00f3n, a FIA permitiu a s\u00faa utilizaci\u00f3n a partir do Gran Premio de Espa\u00f1a. O control de tracci\u00f3n fora prohibido desde 1994.\nEntran en Minardi Fernando Alonso e en Sauber Kimi R\u00e4ikk\u00f6nen, dous futuros campi\u00f3ns do mundo forman parte da grella de sa\u00edda por vez primeira na apertura da tempada en Melbourne. O colombiano e excampi\u00f3n da CART Juan Pablo Montoya tam\u00e9n debutaba na F1 con Williams.\nHoubo un novo comezo para as empresas francesas Renault e Michelin. Logo de catro anos fora do deporte, Renault volveu a fornecer motores o equipo Benetton, mentres que o regreso de Michelin como provedor de pneum\u00e1ticos trouxo competencia a Bridgestone por primeira vez desde que Goodyear deixara o deporte ao final da tempada .\nDoutra banda, o deporte perdeu alg\u00fans personaxes memorables, ao final do ano. O bicampe\u00f3n do mundo Mika H\u00e4kkinen anunciou a s\u00faa intenci\u00f3n de tomarse un ano sab\u00e1tico, pero co tempo, como era de esperar, isto converteuse na retirada definitiva.\nTam\u00e9n foi a \u00faltima tempada de Jean Alesi, quen superou a marca de 200 carreiras pouco antes do seu \u00faltimo Gran Premio en Xap\u00f3n.\nOs equipos Prost e Benetton desaparecer\u00edan a finais de 2001, Prost debido \u00e1 falta de financiamento, mentres que Benetton foi renombrado como Renault despois de que o fabricante franc\u00e9s comprara o equipo por completo.\nO campionato foi ga\u00f1ado con facilidade por Michael Schumacher, quen terminou cunha colosal vantaxe de 58 puntos sobre David Coulthard que rematou no segundo lugar. Con todo, o equipo Ferrari non foi o \u00fanico construtor capaz de marcar vitorias en 2001.\nOs pilotos de Williams, Ralf Schumacher e Juan Pablo Montoya acadaron os seus primeiros triunfos da s\u00faa carreira neste no deporte, en San Marino e Italia, respectivamente. O m\u00e1is novo dos Schumacher tam\u00e9n acadou vitorias en Canad\u00e1 e Alema\u00f1a, acadando o equipo catro vitorias en total. Logo de tres anos de estancamento, trat\u00e1base dun rendemento moito mellor do esperado para o equipo de Oxfordshire.\nDoutra banda McLaren non gozou de tanto \u00e9xito como nos \u00faltimos tempos, pero a\u00ednda que pouco tam\u00e9n acadaron catro catro vitorias. Estas foron compartidos por igual entre os seus pilotos; H\u00e4kkinen ga\u00f1ou en Reino Unido e Estados Unidos, Coulthard triunfou en Brasil e Austria.\nPero non foi suficiente para deter a Schumacher, con 123 puntos foi m\u00e1is que suficiente para o seu cuarto campionato do mundo (equivalente aos logros da Alain Prost). Co compa\u00f1eiro de equipo de Michael Schumacher, Rubens Barrichello, marcando 10 podios ao longo da tempada, Ferrari tam\u00e9n ga\u00f1ou o Campionato de Construtores.\nPilotos e construtores.\nOs seguintes equipos e pilotos competiron no Campionato do Mundo de F\u00f3rmula 1 de 2001 da FIA.\n\u2020 Todos os motores son de 3\u00b40 litros e configuraci\u00f3n V10."}
{"id": "184797", "revid": "1888", "url": "https://gl.wikipedia.org/wiki?curid=184797", "title": "Paulino Lago Chouza", "text": "Paulino Lago Chouza, nado en Porto do Son en 1941 e finado en Muros na primavera de 1999, foi un mestre e pol\u00edtico galego. \nTraxectoria.\nMestre de EXB en Esteiro, ti\u00f1a fortes lazos familiares co concello de Muros. Nas elecci\u00f3ns municipais de 1979 foi elixido concelleiro de Muros pola UCD, e accedeu a alcald\u00eda trala dimisi\u00f3n do alcalde Manuel Fern\u00e1ndez Lamela a finais do mes de maio dese ano, xunto co resto de compa\u00f1eiros de lista da UCD, ag\u00e1s el, debido a discrepancias co partido. Desta forma asumiu a alcald\u00eda no mes de setembro. Nas municipais de 1983 encabezou a lista do PGI, pero foi derrotado polo PSdeG-PSOE que obtivo 4 concelleiros fronte a 3 del, polo que perdeu a alcald\u00eda en favor de Xos\u00e9 Lago Hermida. En novembro dese mesmo ano repet\u00edronse as elecci\u00f3ns tras ser anuladas, logrando os socialistas unha vantaxe a\u00ednda maior con 7 concelleiros fronte a 2. \nFaleceu na primavera de 1999. O 30 de outubro de 2008, el e mais Fern\u00e1ndez Lamela foron proclamados fillos predilectos do concello de Muros de forma p\u00f3stuma."}
{"id": "184798", "revid": "1131", "url": "https://gl.wikipedia.org/wiki?curid=184798", "title": "Manuel Fern\u00e1ndez Lamela", "text": "Manuel Fern\u00e1ndez Lamela, nado en 1927 e finado en Muros o 29 de xullo de 2008, foi un mestre e pol\u00edtico galego.\nTraxectoria.\nMestre. Nas primeiras elecci\u00f3ns democr\u00e1ticas encabezou a candidatura da UCD \u00e1 alcald\u00eda de Muros e foi elixido alcalde con maior\u00eda absoluta. Tan s\u00f3 un mes despois de acceder \u00e1 alcald\u00eda presentou a s\u00faa dimisi\u00f3n xunto con outros 7 concelleiros de UCD, debido a incumprimentos do partido con Muros e discrepancias ideol\u00f3xicas dalg\u00fans ed\u00eds. Finou en Muros o 29 de xullo de 2008. O 30 de outubro de 2008 foi nomeado de maneira p\u00f3stuma fillo predilecto de Muros xunto a Paulino Lago Chouza."}
{"id": "184800", "revid": "98629", "url": "https://gl.wikipedia.org/wiki?curid=184800", "title": "A m\u00e1quina do tempo (filme)", "text": "A m\u00e1quina do tempo (en ) \u00e9 un filme estadounidense dirixido por Simon Wells que se estreou no 2002. Bas\u00e9ase na obra \"The Time Machine\" de H. G. Wells. Estreouse en galego na TVG o 2 de agosto de 2011.\nSinopse.\nO cient\u00edfico e inventor Alexander Hartdegen est\u00e1 resolto a probar que as viaxes no tempo son posibles. Unha traxedia persoal que o sumiu na desesperaci\u00f3n \u00e9 a raz\u00f3n do seu desexo de volver \u00f3 pasado. Pero a m\u00e1quina da s\u00faa invenci\u00f3n, en contra dos seus desexos, l\u00e9vao \u00f3 futuro (800\u00a0000 anos no futuro), onde descobre que a humanidade se dividiu en dous bandos: perseguidores e perseguidos."}
{"id": "184806", "revid": "98629", "url": "https://gl.wikipedia.org/wiki?curid=184806", "title": "Catch Me If You Can", "text": "Catch Me If You Can \u00e9 un filme biogr\u00e1fico dirixido por Steven Spielberg que se estreou no 2002. Bas\u00e9ase na vida de Frank Abagnale Jr., considerado un dos meirandes impostores da historia, quen antes de cumprir 19 anos ga\u00f1ou mill\u00f3ns de d\u00f3lares con cheques falsos, f\u00edxose pasar por piloto da Pan American World Airways, m\u00e9dico en Xeorxia doutor, e fiscal en Luisiana. O seu crime principal foi fraude con cheques, e chegou a ser tan h\u00e1bil que o FBI acudiu a el para pedirlle axuda na captura doutros falsificadores. Est\u00e1 protagonizado por Leonardo DiCaprio e Tom Hanks, con Christopher Walken, Martin Sheen e Nathalie Baye nos papeis secundarios.\nO desenvolvemento do filme comezou en 1980 pero non progresou at\u00e9 1997, cando os dereitos do libro autobiogr\u00e1fico de Abagnale foron vendidos a DreamWorks de Spielberg. David Fincher, Gore Verbinski, Lasse Hallstr\u00f6m, Milo\u0161 Forman e Cameron Crowe foron candidatos posibles para director antes de que Spielberg decidise dirixilo. A rodaxe produciuse entre febreiro e maio de 2002. Foi un \u00e9xito da cr\u00edtica e de recadaci\u00f3n, e Abagnale tam\u00e9n tivo unha reacci\u00f3n positiva da adaptaci\u00f3n cinematogr\u00e1fica.\nSinopse.\nFrank W. Abagnale (Leonardo DiCaprio) \u00e9 un xove e escorregadizo delincuente que ga\u00f1a mill\u00f3ns de d\u00f3lares cometendo fraude con cheques, e que adopta diversas identidades (m\u00e9dico, avogado ou copiloto de li\u00f1as a\u00e9reas). Carl Hanratty (Tom Hanks) \u00e9 un axente do FBI, cuxa \u00fanica misi\u00f3n consiste en seguirlle a pista e capturalo para levalo ante a xustiza, pero Frank sempre vai un paso por diante del.\nPersonaxes.\nBrian Howe, Frank John Hughes e Chris Ellis interpretan \u00f3s axentes do FBI. Jennifer Garner fai un cameo, e Ellen Pompeo e Elizabeth Banks te\u00f1en papeis menores. O Frank Abagnale real aparece como o polic\u00eda franc\u00e9s que det\u00e9n \u00f3 personaxe."}
{"id": "184810", "revid": "98629", "url": "https://gl.wikipedia.org/wiki?curid=184810", "title": "Back to the Future", "text": "Back to the Future \u00e9 un filme estadounidense dirixido por Robert Zemeckis que se estreou en 1985. Escrito por Zemeckis e Bob Gale, producido por Steven Spielberg, e protagonizado por Michael J. Fox, Christopher Lloyd, Lea Thompson, Crispin Glover e Thomas F. Wilson.\nSinopse.\nO adolescente Marty McFly \u00e9 amigo de Emmett \"Doc\" Brown, un cient\u00edfico \u00f3 que todos en Hill Valley toman por tolo. Cando Doc crea unha m\u00e1quina para viaxar no tempo mont\u00e1ndoa nun DeLorean, un erro fortu\u00edto fai que Marty chegue a novembro de 1955, ano no que os seus futuros pais a\u00ednda non se co\u00f1eceron. Despois de impedir o seu primeiro encontro, deber\u00e1 conseguir que se co\u00f1ezan e que casen; do contrario, a s\u00faa existencia non ser\u00eda pos\u00edbel."}
{"id": "184813", "revid": "56817", "url": "https://gl.wikipedia.org/wiki?curid=184813", "title": "Retroalimentaci\u00f3n", "text": "Denom\u00ednase retroalimentaci\u00f3n, ou realimentaci\u00f3n e tam\u00e9n \"feedback\" (en ingl\u00e9s), ao conxunto de reacci\u00f3ns ou respostas que manifesta un receptor respecto \u00e1 actuaci\u00f3n dun emisor, o que se ten en conta por este para cambiar ou modificar a s\u00faa mensaxe: polo \"feedback\" dos o\u00edntes, o orador deuse de conta de que se aburr\u00edan e intentou ser m\u00e1is ameno. Retroalimentaci\u00f3n significa 'ida e volta' e \u00e9, desde o punto de vista social e psicol\u00f3xico, o proceso de compartir observaci\u00f3ns, preocupaci\u00f3ns e suxesti\u00f3ns, coa intenci\u00f3n de recoller informaci\u00f3n, a nivel individual ou colectivo, para intentar mellorar o funcionamento dunha organizaci\u00f3n ou de calquera grupo formado por seres humanos. Para que a mellora continua sexa pos\u00edbel, a retroalimentaci\u00f3n ten que ser pluridireccional, \u00e9 dicir, tanto entre iguais como na escala xer\u00e1rquica, na que deber\u00eda funcionar en ambos os sentidos, de arriba para abaixo e de abaixo para arriba.\nNa teor\u00eda de sistemas, en cibern\u00e9tica, ou na teor\u00eda de control, a retroalimentaci\u00f3n \u00e9 un proceso polo que unha certa proporci\u00f3n do sinal de sa\u00edda dun sistema redir\u00edxese de novo \u00e1 entrada. Isto \u00e9 frecuente no control do comportamento din\u00e1mico do sistema.\nO \"feedback\" tam\u00e9n est\u00e1 presente en numerosos espazos tecnol\u00f3xicos. Neste sentido, gran parte dos aparellos e m\u00e1quinas que utilizamos na nosa vida coti\u00e1 funcionan a trav\u00e9s do sistema de \"feedback\" xa que supo\u00f1en o intercambio e traspaso permanente de datos (de calquera tipo). Un exemplo claro desta situaci\u00f3n \u00e9 a conexi\u00f3n a internet que, ademais de contar cun espazo virtual, necesita dun soporte t\u00e9cnico e f\u00edsico a trav\u00e9s do cal se mandan e reciben permanentemente datos de diverso tipo. Esta conexi\u00f3n, neste caso particular, p\u00f3dese realizar a trav\u00e9s de cables de fibra \u00f3ptica, que son os respons\u00e1beis de levar e traer a informaci\u00f3n necesaria.\nExemplos de realimentaci\u00f3n p\u00f3dense encontrar na maior\u00eda dos sistemas complexos, tales como enxe\u00f1ar\u00eda, arquitectura, econom\u00eda, e biolox\u00eda. O m\u00e9dico e investigador mexicano Arturo Rosenblueth, no seu traballo \"Behavior, Purpose and Teleology\" (\"comportamento, prop\u00f3sito e teleolox\u00eda\"), e de acordo con Norbert Wiener, fixou as bases para a nova ciencia da cibern\u00e9tica e propuxo que o comportamento controlado pola realimentaci\u00f3n negativa, aplicada a un animal, ao ser humano ou \u00e1s m\u00e1quinas, era un principio determinante e directivo, na natureza ou nas creaci\u00f3ns humanas."}
{"id": "184814", "revid": "22795", "url": "https://gl.wikipedia.org/wiki?curid=184814", "title": "Realimentaci\u00f3n", "text": ""}
{"id": "184815", "revid": "22795", "url": "https://gl.wikipedia.org/wiki?curid=184815", "title": "Feedback", "text": ""}
{"id": "184818", "revid": "68300", "url": "https://gl.wikipedia.org/wiki?curid=184818", "title": "Aparato", "text": "O termo aparato xeralmente \u00fasase para referirse a:"}
{"id": "184820", "revid": "88215", "url": "https://gl.wikipedia.org/wiki?curid=184820", "title": "Club Olimpia", "text": "O Club Olimpia \u00e9 unha entidade deportiva e social de Asunci\u00f3n, en Paraguai, cuxa secci\u00f3n de f\u00fatbol \u00e9 a m\u00e1is salientable. O club foi fundado en 1902, e nos seus 109 anos de historia ten acadado m\u00e1is t\u00edtulos que ning\u00fan outro club deportivo do pa\u00eds, tanto a nivel nacional como continental. Das 6 finais da Copa Libertadores que ten disputado, ga\u00f1ou 3, en 1979, 1990 e 2002, o cal fai deste club un dos m\u00e1is laureados do continente suramericano. A s\u00faa rivalidade co Cerro Porte\u00f1o \u00e9 de longo a m\u00e1is importante do f\u00fatbol de Paraguai.\nEstadio.\nO Club Olimpia xoga os seus encontros como local no Estadio Manuel Ferreira, da s\u00faa propiedade, constru\u00eddo en 1965, e que ten capacidade para acoller 15.000 seareiros. Anunciouse unha reforma do estadio para que no futuro poida acoller ata 42.000 persoas nas s\u00faas bancadas."}
{"id": "184822", "revid": "23204", "url": "https://gl.wikipedia.org/wiki?curid=184822", "title": "Matt Damon", "text": "Matthew Paige \"Matt\" Damon, nado en Cambridge (Massachusetts) o 8 de outubro de 1970, \u00e9 un actor, guionista e produtor de cine estadounidense. Foi ga\u00f1ador do Oscar \u00f3 mellor gui\u00f3n orixinal por \"Good Will Hunting\" e nomeado \u00f3 Oscar \u00f3 mellor actor polo mesmo filme.\nComezos.\nMatt Damon \u00e9 fillo de Kent Telfer Damon, un axente inmobiliario e corredor de acci\u00f3ns, e Nancy Carlsson-Paige, mestra de educaci\u00f3n infantil e na Universidade de Lesley.\nEstudou na \"Cambridge Rindge and Latin School\" na s\u00faa cidade natal, onde fixo amizade cun veci\u00f1o e tam\u00e9n alumno desta escola, Ben Affleck, que comparten o mesmo so\u00f1o de se converter en actor de cine. Finalmente, xuntos protagonizaron e escribiron o gui\u00f3n para o filme \"Good Will Hunting\". Formouse en 1988 e comezou a estudar na Universidade Harvard, pero non rematou os estudos porque comezou cos seus primeiros traballos como actor.\nTraxectoria.\nA s\u00faa carreira iniciouse tralo \u00e9xito do filme \"Good Will Hunting\" (1997), cun gui\u00f3n que escribiu co seu amigo Ben Affleck. \u00c1mbolos dous ga\u00f1aron o \u00d3scar \u00f3 mellor gui\u00f3n orixinal e o Globo de Ouro \u00f3 mellor gui\u00f3n polo seu traballo. Por outra banda, Damon obtivo m\u00faltiples nomeamentos \u00f3 mellor actor, inclu\u00edndo o Premio da Academia.\nDende ent\u00f3n, protagonizou filmes de grande \u00e9xito comercial, como \"Saving Private Ryan\" (1998), \"The Bourne Identity\" (2002), \"The Bourne Supremacy\" (2004), \"The Bourne Ultimatum\" (2007), \"Syriana\" (2005), \"The Good Shepherd\" (2006), e \"Infiltrados\" (2006).\nTam\u00e9n acadou un nomeamento \u00f3s Globos de Ouro por interpretar o personaxe principal en \"The Talented Mr. Ripley\" (1999) e foi nomeado a un Premio da Academia por mellor actor secundario en \"Invictus\" (2009). \u00c9 considerado como un dos corenta mellores actores de cine de t\u00f3dolos tempos.\nO 25 de xullo de 2007, Damon recibiu unha estrela no Paseo da Fama de Hollywood e foi nomeado como o home m\u00e1is sexy vivo pola revista \"People\". Damon est\u00e1 moi involucrado no traballo humanitario, inclu\u00edndo proxectos como ONE Campaign, H2O Africa Foundation, e Water.org.\nVida persoal.\nDamon estivo sa\u00edndo con Minnie Driver, a s\u00faa compa\u00f1eira en \"Good Will Hunting\". Despois diso, tivo unha relaci\u00f3n de dous anos coa actriz Winona Ryder. Dende o ano 2001 \u00f3 2003, sa\u00edu con Odessa Whitmire, a ex-asistente persoal de Billy Bob Thornton e Ben Affleck.\nDamon est\u00e1 casado coa arxentina Luciana Boz\u00e1n Barroso, a quen co\u00f1eceu en Miami mentres participaba no filme \"Stuck on You\". A parella ten tres fillas; Isabella, Gia Zavala Damon e Stella Zavala Damon. Luciana Barroso ti\u00f1a outra filla chamada Alexia do seu primeiro casamento, que tam\u00e9n foi adoptada por el. Dende o ano 2010, a familia vive en Manhattan.\nDamon \u00e9 seareiro declarado dos Boston Red Sox. Despois de que o equipo ga\u00f1ase a World Series do 2007 relatou o lanzamento do DVD conmemorativo do evento.\nPremios.\nPremios BAFTA"}
{"id": "184823", "revid": "98629", "url": "https://gl.wikipedia.org/wiki?curid=184823", "title": "Colo-Colo", "text": "O Club Social y Deportivo Colo-Colo, ou Colo-Colo, \u00e9 unha entidade deportiva adicada \u00f3 f\u00fatbol da cidade de Santiago, en Chile. Foi fundado no ano 1925 e compite na Primeira Divisi\u00f3n de Chile, competici\u00f3n que ten ga\u00f1ado en 29 ocasi\u00f3ns. Do mesmo xeito \u00e9, ata hoxe, o \u00fanico equipo chileno que foi quen de acadar a Copa Libertadores, cousa que fixo en 1991. Tr\u00e1tase, polo tanto, do equipo m\u00e1is laureado do f\u00fatbol chileno. O Colo-Colo mant\u00e9n unha intensa rivalidade co CF Universidad de Chile co cal disputa o \"Cl\u00e1sico do f\u00fatbol chileno\" (ou \"Supercl\u00e1sico\").\nEstadio.\nO Colo-Colo xoga os seus encontros como local no Estadio Monumental de Santiago de Chile, recinto que \u00e9 da s\u00faa propiedade, inaugurado en 1974, e que ten unha capacidade para acoller 47.017 persoas sentadas."}
{"id": "184824", "revid": "3265", "url": "https://gl.wikipedia.org/wiki?curid=184824", "title": "Grasshopper-Club Z\u00fcrich", "text": ""}
{"id": "184826", "revid": "22795", "url": "https://gl.wikipedia.org/wiki?curid=184826", "title": "M\u00e1quina de fiar", "text": ""}
{"id": "184827", "revid": "22795", "url": "https://gl.wikipedia.org/wiki?curid=184827", "title": "Torno de fiar", "text": ""}
{"id": "184828", "revid": "22795", "url": "https://gl.wikipedia.org/wiki?curid=184828", "title": "Fiadeira", "text": ""}
{"id": "184830", "revid": "98629", "url": "https://gl.wikipedia.org/wiki?curid=184830", "title": "Regreso \u00f3 futuro II", "text": "Regreso \u00f3 futuro II (en ) \u00e9 un filme estadounidense dirixido por Robert Zemeckis que se estreou en 1989. Segunda parte da trilox\u00eda precedida por \"Back to the Future\" e seguida en \"Back to the Future Part III\".\nFoi estreado en galego pola Televisi\u00f3n de Galicia o 3 de maio de 1999.\nSinopse.\nA\u00ednda que a Marty McFly a\u00ednda lle falte tempo para asimilar o feito de estar vivindo dentro da familia perfecta grazas \u00e1 s\u00faa anterior viaxe no tempo, o seu amigo Doc aparece de improviso co DeLorean m\u00e1quina do tempo (moito m\u00e1is modernizado), e insta a que o acompa\u00f1en el e s\u00faa moza Jennifer a viaxar \u00f3 futuro para solucionar un problema coa lei que ter\u00e1 un dos seus futuros fillos. No tremendo v\u00f3rtice futurista do Hill Valley de 2015, a presenza de tales viaxeiros temporais causar\u00e1 un efecto maior que o que \u00edan arranxar. Un almanaque deportivo e a posesi\u00f3n do segredo da existencia da m\u00e1quina do tempo por parte do sempre vil\u00e1n Biff Tannen, ser\u00e1n os ingredientes que conxugar\u00e1n unha causa-efecto no pasado, no presente e no propio futuro, que far\u00e1 que Marty e Doc se te\u00f1an que empregar a fondo para po\u00f1er fin \u00e1s cat\u00e1strofes."}
{"id": "184832", "revid": "89787", "url": "https://gl.wikipedia.org/wiki?curid=184832", "title": "Zortzi orduko ekaitza", "text": "\"Zortzi orduko ekaitza\" (\"Tormenta de oito horas\") \u00e9 unha m\u00fasica do grupo vasco de m\u00fasica celta Sorotan Bele.\nFoi publicada en 1991 no disco de mesmo nome \"Sorotan Bele\"."}
{"id": "184835", "revid": "27155", "url": "https://gl.wikipedia.org/wiki?curid=184835", "title": "Fosforilaci\u00f3n", "text": "A reacci\u00f3n de fosforilaci\u00f3n \u00e9 a adici\u00f3n dun grupo fosfato inorg\u00e1nico (PO43\u2013) a calquera outra mol\u00e9cula. A fosforilaci\u00f3n serve para formar enlaces \"enerx\u00e9ticos\" (que poden ceder facilmente enerx\u00eda libre) e para regular a actividade de mol\u00e9culas (encimas principalmente). \u00c9 unha reacci\u00f3n moi importante en bioqu\u00edmica e \u00e9 obxecto dunha intensa investigaci\u00f3n, sobre todo a fosforilaci\u00f3n de prote\u00ednas.\nNo metabolismo, a fosforilaci\u00f3n \u00e9 o mecanismo b\u00e1sico de transporte de enerx\u00eda desde os lugares onde se produce ata os lugares onde se necesita.\nMol\u00e9culas fosforiladas enerx\u00e9ticas.\nO ATP \u00e9 a principal mol\u00e9cula que transporta e cede enerx\u00eda na c\u00e9lula, pero tam\u00e9n existen outros nucle\u00f3tidos que poden amacenar e ceder enerx\u00eda, pero que interve\u00f1en s\u00f3 en reacci\u00f3ns especializadas do metabolismo e non desempe\u00f1an o papel xeral do ATP. Entre elas est\u00e1n o GTP (interv\u00e9n, por exemplo, na s\u00edntese de prote\u00ednas), ou UTP (interv\u00e9n no metabolismo de polisac\u00e1ridos), CTP (interv\u00e9n metabolismo de l\u00edpidos). Ademais os nucle\u00f3sidos trifosfato son necesarios para a s\u00edntese dos \u00e1cidos nucleicos, na que perden dous fosfatos.\nAdemais, existen tam\u00e9n outras mol\u00e9culas que quedan moi \"enerxizadas\" ao unirse a elas un fosfato e que se denominan \"mol\u00e9culas fosfatadas de alta enerx\u00eda\". Cando o seu fosfato se hidroliza poden ceder enerx\u00eda para impulsar algunha reac\u00ed\u00f3n. Entre elas est\u00e1n o 1,3-difosfoglicerato, ou o fosfoenolpiruvato.\nA fosfocreatina almacena temporalmente enerx\u00eda no m\u00fasculo e tecido nervioso e despois pode pasar o seu fosfato ao ADP por fosforilaci\u00f3n pola acci\u00f3n do encima creatina quinase. No m\u00fasculo hai 3 ou 4 veces m\u00e1is fosfocreatina ca ATP.\nFosforilaci\u00f3n do ADP.\nA fosforilaci\u00f3n m\u00e1is importante do metabolismo \u00e9 a fosforilaci\u00f3n do ADP, \u00e9 dicir, a adici\u00f3n dun grupo fosfato ao ADP para formar ATP:\nADP + P \u2192 ATP + H2O\nHai diversas formas de fosforilar o ADP.\nFosforilaci\u00f3n a nivel de substrato.\nA fosforilaci\u00f3n a nivel de substrato \u00e9 a s\u00edntese de ATP a partir de ADP combinada cunha reacci\u00f3n exerg\u00f3nica na que o fosfato est\u00e1 unido a outra mol\u00e9cula que o cede, sen intervenci\u00f3n do encima ATP sintase. D\u00e1se, por exemplo, na reacci\u00f3n \u00faltima da glic\u00f3lise na que o fosfoenolpiruvato orixina piruvato e ATP.\nFosforilaci\u00f3n realizada pola ATP sintase.\nA ATP sintase \u00e9 un encima de varias subunidades situado na membrana mitocondrial interna, membranas bacterianas e membrana dos tilacoides dos cloroplastos. Pode fosforilar o ADP cun fosfato inorg\u00e1nico do medio grazas \u00e1 enerx\u00eda dos prot\u00f3ns que a atravesan, debido \u00e1 creaci\u00f3n dun gradiente quimiosm\u00f3tico por parte da cadea de transporte electr\u00f3nico. O proceso ch\u00e1mase fosforilaci\u00f3n oxidativa (mitocondrias, bacterias) na respiraci\u00f3n celular, e fotofosforilaci\u00f3n na fotos\u00edntese.\nFosforilaci\u00f3n oxidativa.\nA oxidaci\u00f3n dos nutrientes durante a respiraci\u00f3n celular libera enerx\u00eda qu\u00edmica potencial que se utiliza para sintetizar ATP. Os electr\u00f3ns que perden os substratos oxidados son recollidos por coencimas, que os ceden \u00e1 cadea de transporte electr\u00f3nico mitocondrial (ou da membrana bacteriana), circulan por ela cedendo lentamente enerx\u00eda, que se utiliza para bombear prot\u00f3ns e crear un gradiente quimiosm\u00f3tico. Cando os electr\u00f3ns pasan pola ATP sintetase, esta act\u00edvase e fosforila o ADP con fosfato inorg\u00e1nico, xerando ATP.\nFotofosforilaci\u00f3n.\n\u00c9 o proceso de formaci\u00f3n de ATP durante a fase luminosa da fotos\u00edntese. A enerx\u00eda absorbida da luz arranca electr\u00f3ns da clorofila, que circulan por unha cadea de transportadores de electr\u00f3ns da membrana dos tilacoides do cloroplasto (distinta da mitocondrial) e van cedendo pouco a pouco enerx\u00eda, que se aproveita para bombear prot\u00f3ns ao interior do tilacoide. Os prot\u00f3ns crean un gradiente quimiosm\u00f3tico, e saen do tilacoide pola ATP sintase, que se activa e sintetiza o ATP. O doante \u00faltimo de electr\u00f3ns \u00e9 a auga, que cede electr\u00f3ns \u00e1s clorofilas para que estas recuperen os electr\u00f3ns que perderon ao darlles a luz. Deste modo a enerx\u00eda da luz almac\u00e9nase como enerx\u00eda qu\u00edmica dos enlaces entre os fosfatos do ATP.\nFosforilaci\u00f3n de prote\u00ednas.\nA fosforilaci\u00f3n das prote\u00ednas e, en especial de encimas, \u00e9 un dos principais mecanismos de regulaci\u00f3n da s\u00faa actividade. Un tipo de quinases chamadas prote\u00edna quinases son as encargadas de fosforilar as outras prote\u00ednas. Outras, chamadas fosfatases separan o fosfato. Isto marca e regula a actividade da prote\u00edna. Por exemplo, pode marcala para a s\u00faa degradaci\u00f3n polo sistema ubiquitina/proteasoma, para a sinalizaci\u00f3n celular, para activar ou inhibir etc.\nOutras reacci\u00f3ns de fosforilaci\u00f3n.\nExisten moitas reacci\u00f3ns metab\u00f3licas nas que se fosforilan mol\u00e9culas. Por exemplo, na primeira reacci\u00f3n da glic\u00f3lise o encima hexoquinase adiciona un grupo fosfato ao carbono 6 da glicosa, que se transforma as\u00ed en glicosa-6-fosfato. A mol\u00e9cula \"c\u00e1rgase\" de enerx\u00eda, que se utilizar\u00e1 nas reacci\u00f3ns posteriores da glic\u00f3lise, adquire carga (no seu fosfato) e queda atrapada no citosol da c\u00e9lula (non hai transportadores de membrana que a poidan levar f\u00f3ra co fosfato unido). No f\u00edgado esta mol\u00e9cula perde o seu fosfato e pode xa sa\u00edr \u00e1 circulaci\u00f3n sangu\u00ednea."}
{"id": "184836", "revid": "23183", "url": "https://gl.wikipedia.org/wiki?curid=184836", "title": "Google Plus", "text": ""}
{"id": "184837", "revid": "5863", "url": "https://gl.wikipedia.org/wiki?curid=184837", "title": "Verdi", "text": ""}
{"id": "184838", "revid": "5863", "url": "https://gl.wikipedia.org/wiki?curid=184838", "title": "Vivaldi", "text": ""}
{"id": "184839", "revid": "5863", "url": "https://gl.wikipedia.org/wiki?curid=184839", "title": "Haendel", "text": ""}
{"id": "184840", "revid": "5863", "url": "https://gl.wikipedia.org/wiki?curid=184840", "title": "Gluck", "text": ""}
{"id": "184841", "revid": "5863", "url": "https://gl.wikipedia.org/wiki?curid=184841", "title": "Liszt", "text": ""}
{"id": "184842", "revid": "23204", "url": "https://gl.wikipedia.org/wiki?curid=184842", "title": "Renacemento do s\u00e9culo XII", "text": "O Renacemento do s\u00e9culo XII (tam\u00e9n chamado revoluci\u00f3n do s\u00e9culo XII) \u00e9 un per\u00edodo no que ocorreron unha serie de cambios econ\u00f3micos, sociais, pol\u00edticos, ideol\u00f3xicos e culturais en Europa durante o s\u00e9culo XII, posto en evidencia polos traballos dos historiadores Charles H. Haskins, Jacques Le Goff ou mesmo Jacques Verger.\nEstimulado por un contexto de prosperidade in\u00e9dito desde o comezo da Idade Media, nos planos demogr\u00e1fico e econ\u00f3mico, pero tam\u00e9n por un per\u00edodo de \"renacemento pol\u00edtico\" e pola reforma gregoriana, a cristiandade viu unha profunda mutaci\u00f3n da s\u00faas estruturas culturais. O mundo mon\u00e1stico c\u00e9ntrase na funci\u00f3n meditativa, o que aproveitan as escolas urbanas que floreceron nas grandes cidades, comezando por Par\u00eds, sobre todo grazas \u00e1 abad\u00eda de San V\u00edtor, pero tam\u00e9n en Chartres ou en Bolo\u00f1a. As disciplinas intelectuais son as\u00ed dinamizadas e nutridas polo impulso das traduci\u00f3ns latinas do s\u00e9culo XII, desde o grego e o \u00e1rabe en Espa\u00f1a e en Italia, que difunden de novo textos de Arist\u00f3teles, e os dos seus comentaristas musulm\u00e1ns. De a\u00ed xorde un gusto novo polas disciplinas cient\u00edficas, pola dial\u00e9ctica, o nacemento da teolox\u00eda dogm\u00e1tica e da escol\u00e1stica, e a\u00ednda da recuperaci\u00f3n do dereito romano e da medicina nas rexi\u00f3ns mediterr\u00e1neas.\nS\u00e9culo da aparici\u00f3n dunha verdadeira clase de \"intelectuais\", en palabras de Jacques Le Goff, como Pedro Abelardo, co\u00f1ecido polos seus amores con Helo\u00edsa e pola virulencia do seu conflito con San Bernaldo, ou como Jean de Salisbury ou Pedro Lombardo; s\u00e9culo dun novo humanismo baseado na renovaci\u00f3n da cultura antiga seguindo o adaxio de Bernaldo de Chartres (\"ananos nas costas de xigantes\"); s\u00e9culo de eclosi\u00f3n dunha cultura de corte e da literatura cortes\u00e1, o s\u00e9culo XII prepara a madureza cultural do s\u00e9culo seguinte, que se revelar\u00e1 no cadro das universidades medievais.\nTales cambios tend\u00edan a cuestionar a vella orde agraria e rural do feudalismo como consecuencia da irrupci\u00f3n dun novo axente econ\u00f3mico e social: a burgues\u00eda mercantil e artesanal das rexurdintes cidades. Inclu\u00eda unha revitalizaci\u00f3n intelectual de Europa con fortes ra\u00edces filos\u00f3ficas e cient\u00edficas, que iniciaron o cami\u00f1o aos posteriores logros literarios e art\u00edsticos da Idade Media final e dos inicios da Idade Moderna: o Humanismo e o Renacemento dos s\u00e9culos XV e XVI (ou Renacemento propiamente dito) e a revoluci\u00f3n cient\u00edfica do s\u00e9culo XVI.\nHistoriograf\u00eda.\nDisc\u00fatese a data precisa en que ditos cambios comezaron, xa que alg\u00fans historiadores fanos remontar at\u00e9 finais do s\u00e9culo X pero, en xeral, todos est\u00e1n de acordo en que fixeron \"masa cr\u00edtica\" e cambiaron a sociedade europea no s\u00e9culo XII.\nPor motivos pedag\u00f3xicos p\u00f3dese situar dito per\u00edodo de cambios entre dous fitos hist\u00f3ricos como, por exemplo, a Primeira Cruzada (1099) e a Batalla de Legnano (1176), momento no que se consolidaron as comunas no norte de Italia, aparecendo un novo axente pol\u00edtico que disputaba o espazo pol\u00edtico tanto aos poderes universais (pontificado e Imperio) como \u00e1s monarqu\u00edas feudais.\nA aplicaci\u00f3n do concepto historiogr\u00e1fico de \"renacemento do s\u00e9culo XII\" atrib\u00faese xeralmente ao medievalista estadounidense Charles H. Haskins, a\u00ednda que alg\u00fans autores do s\u00e9culo XIX utilizaran esta f\u00f3rmula sen afondar nela , e a noci\u00f3n de renacemento fora xa empregada para cualificar outros per\u00edodos da Idade Media. Pero en 1927 aparece un libro que se converteu nun cl\u00e1sico, \"The Renaissance of the Twelfth Century\". A v\u00eda adoptada \u00e9 resoltamente innovadora: contraria por exemplo \u00e1 de Jacob Burckhardt, que intenta mostrar que o Renacemento do s\u00e9culo XVI ten ra\u00edces nos s\u00e9culos precedentes, Haskins intenta po\u00f1er en evidencia unha renovaci\u00f3n cultural distinta e aut\u00f3noma, comparando o seu desenvolvemento subli\u00f1ando certos aspectos com\u00fans (redescubrimento de textos da Antig\u00fcidade cl\u00e1sica, e desenvolvendo unha actividade intelectual sen\u00f3n laica, en todo caso menos controlada pola Igrexa.\nCharles H. Haskins foi, en efecto, o primeiro historiador en utilizar extensamente o concepto, o dun renacemento que xurdiu en plena Idade Media, comezando en torno a 1070. En 1927, Haskins escrib\u00eda que:\nO \u00e9xito do libro de Haskins popularizou a noci\u00f3n de \"renacemento do s\u00e9culo XII\", co seu uso not\u00e1bel no mundo escolar por tres dominicos canadenses, G\u00e9rard Par\u00e9, Adrien Brunet e Pierre Tremblay, autores de \"La Renaissance du si\u00e8ce XIIe: les \u00e9coles et l'enseignement\", obra aparecida en 1933. Despois da segunda guerra mundial emit\u00edronse diversas contestaci\u00f3ns en raz\u00f3n das moitas diferenzas fundamentais entre o s\u00e9culo XII e o XVI; os homes do primeiro non tiveron, como os do segundo, a consciencia dunha renovaci\u00f3n despois de s\u00e9culos de escuridade. As fontes da \u00e9poca acreditaban por outra parte esta interpretaci\u00f3n, os autores do s\u00e9culo XII recl\u00e1manse dunha \"renovatio\" (renovaci\u00f3n) ou dunha \"reformatio\" ou \"restauratio\" (reforma), \u00e9 dicir, dunha volta a un progreso momentaneamente impedido, m\u00e1is que dun \"renacemento\" ou dunha ruptura. O concepto de renacemento do s\u00e9culo XII entrou nos h\u00e1bitos e, lonxe de ser abandonado, \u00e9 frecuentemente utilizado, e ademais aplicado a outros diversos per\u00edodos medievais.\nCambios hist\u00f3ricos na Europa do s\u00e9culo XII.\nCambios pol\u00edticos.\nDous importantes procesos pol\u00edticos se desenvolveron en Europa durante este per\u00edodo. Por unha parte, o sistema feudal europeo estendeuse considerabelmente en terras emprazadas at\u00e9 ent\u00f3n f\u00f3ra del e, por outra, comezou o proceso de centralizaci\u00f3n que foi trasformando lentamente as \"monarqu\u00edas feudais\" en \"monarqu\u00edas autoritarias\", e que terminou por dar orixe \u00e1s naci\u00f3ns-estado, xa na Idade Moderna.\nConsolidaci\u00f3n interna dos reinos.\nTodos estes cambios pol\u00edticos (centralizaci\u00f3n do poder mon\u00e1rquico e expansi\u00f3n xeogr\u00e1fica feudal) estaban relacionados coa inesperada alianza que os reis teceron coa burgues\u00eda urbana, na que encontraron un grande aliado para usar en contra da nobreza feudal terratenente, alianza que lles permitiu achegar os recursos necesarios para crear un sistema fiscal moderno, base da consolidaci\u00f3n do seu poder sobre os se\u00f1ores feudais, visibelmente m\u00e1is d\u00e9biles.\nCambios econ\u00f3micos e sociais.\nEstes cambios pol\u00edticos foron \u00e1 vez causa e consecuencia, por obra dun proceso de retroalimentaci\u00f3n, dunha serie de cambios econ\u00f3micos e sociais. Por unha parte, o feudalismo proporcion\u00e1ralle estabilidade social a Europa, libr\u00e1ndoa das destrutoras invasi\u00f3ns de viquingos, maxiares e musulm\u00e1ns dos s\u00e9culos precedentes. Por outra, desde a \u00e9poca carolinxia os m\u00e9todos agr\u00edcolas experimentaran unha revoluci\u00f3n, con novas t\u00e9cnicas de gandar\u00eda e cultivo. E por outra parte, o feudalismo xeraba un gotexo de persoas que sobraban dentro do sistema, tanto segund\u00f3ns dos se\u00f1ores feudais, como servos que desexaban escapar da tiran\u00eda do seu se\u00f1or, que fixeron que alg\u00fans deles emprendesen carreira como soldados de fortuna nas fronteiras da Cristiandade, ou ben encontraron refuxio nos nacentes burgos, dedic\u00e1ndose ao intercambio de excedentes produtivos derivados da agricultura, e inaugurando as\u00ed as feiras e mercados medievais. Estes novos comerciantes, os burgueses, conformaron unha nova clase social, activa e emprendedora, e en constante conflito co mundo feudal, baseado na tradici\u00f3n e na pasividade social. As cidades e a burgues\u00eda foron as\u00ed o motor que empregaron os reis para impo\u00f1erse progresivamente aos seus turbulentos se\u00f1ores feudais.\nA Primeira Cruzada, pola s\u00faa parte, creou un activo intercambio comercial entre Oriente e Occidente, que foi aproveitado polas cidades italianas para crearen riqueza, benefici\u00e1ndose da s\u00faa posici\u00f3n de intermediarias, financiando deste modo o movemento comunal italiano. A\u00ednda que as Cruzadas resultar\u00edan finalmente fracasadas, cidades como X\u00e9nova, Venecia e Pisa transform\u00e1ranse hab\u00eda tempo en importantes actores pol\u00edticos, d\u00e1ndolle novo poder \u00e1 burgues\u00eda.\nA presenza do di\u00f1eiro trastornou completamente o sistema feudal, en moitas de cuxas rexi\u00f3ns se retrocedera incluso ao vello sistema do troco. Os se\u00f1ores feudais v\u00edan con desconfianza o risco inherente \u00e1 actividade comercial, e non eran partidarios de investir en empresas ultramarinas que pod\u00edan producir ping\u00fces ganancias, pero tam\u00e9n inxentes perdas.\nDesta maneira, alg\u00fans comerciantes descubriron que pod\u00edan tentar os se\u00f1ores feudais para prestarlles di\u00f1eiro a cambio de pagar con posterioridade unha taxa de interese, para as\u00ed amasar unha fortuna que investir noutros negocios.\nNaceu desta maneira a actividade bancaria. Houbo incluso se\u00f1ores feudais que apostaron en actividades mercant\u00eds de maneira solapada, a trav\u00e9s dunha nova figura xur\u00eddica, a sociedade en comandita, que divide os socios capitalistas e os socios administradores dela, recaendo o primeiro rol no se\u00f1or feudal, e o segundo nos burgueses. Deste xeito, o comercio comezou a corroer as bases econ\u00f3micas da orde feudal.\nEn canto aos burgueses, tenderon a agruparse en organizaci\u00f3ns chamadas guildas, gremios, confrar\u00edas ou artes, dependendo da rexi\u00f3n europea en cuesti\u00f3n. Ditas asociaci\u00f3ns gremiais protex\u00edan os seus intereses corporativos dentro do burgo, e tam\u00e9n influ\u00edan na s\u00faa pol\u00edtica en asuntos externos.\nNaceu as\u00ed a diplomacia e a guerra por intereses econ\u00f3micos (en tempos feudais, a guerra libr\u00e1base por pillaxe, por expansi\u00f3n territorial, e incluso por raz\u00f3ns tales como deporte ou mero idealismo). Andando o tempo, baixo estas asociaci\u00f3ns que protex\u00edan os seus membros foi xurdindo un novo estamento social, o dos traballadores asalariados, fonte de tensi\u00f3ns sociais posteriores.\nOs burgueses trouxeron consigo unha nova \u00e9tica e unha nova maneira de entender a vida e o mundo. Para os burgueses, vinculados psicoloxicamente ao seu di\u00f1eiro, o principal era a vida mundana e os praceres terreais. Nisto distanci\u00e1ronse decisivamente do mundo feudal, que nos valores privilexiaba a vida espiritual e a visi\u00f3n do corpo como un \"c\u00e1rcere da alma\". Impuxeron tam\u00e9n unha nova \u00e9tica do traballo, da lexitimidade do lucro e a ganancia (mesmo da usura), e do esforzo e iniciativa individual por riba da obediencia e a adscrici\u00f3n a entes colectivos.\nCiencia.\nA ensinanza filos\u00f3fica e cient\u00edfica na Alta Idade Media base\u00e1base nas poucas copias e comentarios de textos gregos antigos que se conservaran en Europa Occidental despois do colapso do Imperio romano de Occidente. A maior parte de Europa perdera contacto co co\u00f1ecemento do pasado. \nEste escenario cambiou co renacermento do s\u00e9culo XII. O crecente contacto co mundo isl\u00e1mico, que atravesaba a Idade de Ouro do islam, en Al-\u00c1ndalus e Sicilia, as Cruzadas, a Reconquista, as\u00ed como o incremento dos contactos co Imperio bizantino, permitiulle \u00e1 cristiandade latina buscar e traducir as obras dos fil\u00f3sofos e cient\u00edficos gregos e isl\u00e1micos, especialmente as obras de Arist\u00f3teles, Euclides, Tolomeo, Plotino, Geber, Al-Khwarizm\u00ed, Al-Raz\u00ed, Abulcas\u00eds, Alhac\u00e9n, Avicena, Avempace, e Averroes, entre outros.\nO desenvolvemento das universidades medievais permitiu axudar materialmente na traduci\u00f3n e propagaci\u00f3n destes textos e subministrou unha nova infraestrutura necesaria para as comunidades cient\u00edficas.\nA comezos do s\u00e9culo XIII hab\u00eda bastantes boas traduci\u00f3ns latinas das principais obras de case todos os autores antigos cruciais, o que permitiu a transferencia de ideas cient\u00edficas, tanto a trav\u00e9s das universidades como dos mosteiros. Daquela, as ciencias naturais contidas nestes textos comezaban a ser divulgadas polos m\u00e1is not\u00e1beis escol\u00e1sticos como Robert Grosseteste, Roger Bacon, Alberte o Magno e Duns Scoto. Un feito precursor do moderno m\u00e9todo cient\u00edfico pode verse xa na \u00e9nfase que Grosseteste pon nas matem\u00e1ticas como v\u00eda para entender a natureza, e na aproximaci\u00f3n emp\u00edrica admirada por Bacon, particularmente na s\u00faa \"Opus Majus\".\nNa primeira metade do s\u00e9culo XII apareceron moitas obras cient\u00edficas de importancia, na s\u00faa maior parte no marco dos comentarios escol\u00e1sticos \u00e1s obras de Arist\u00f3teles. Guillerme de Occam introduciu o principio de parsimonia ou navalla de Occam: o cient\u00edfico (fil\u00f3sofo natural, como se dic\u00eda daquela) non debe postular entes innecesarios, por tanto, o movemento non \u00e9 cousa distinta sen\u00f3n o mesmo obxecto que se move; e non se recorr\u00eda a hip\u00f3teses tales como a antes necesaria \"especie sens\u00edbel\" intermedia para transmitir a imaxe dun obxecto ao ollo. Intelectuais como Jean Buridan e Nicole Oresme comezaron a reinterpretar os elementos da mec\u00e1nica de Arist\u00f3teles. En particular, Buridan desenvolveu a teor\u00eda de que o \"impetus\" era a causa do movemento dos proxect\u00eds, o que era un precedente do moderno concepto da inercia. Mentres tanto, os \"Calculadores de Oxford\" comezaron a analizar matematicamente a cinem\u00e1tica do movemento, conducindo a s\u00faa an\u00e1lise sen considerar as s\u00faas causas. Por outra parte, Pedro Abelardo est\u00e1 considerado como un dos primeiros \"cient\u00edficos\".\nA\u00ednda que a devastaci\u00f3n da peste negra (1348) e outros desastres deron un repentino final ao per\u00edodo anterior de masivo desenvolvemento filos\u00f3fico e cient\u00edfico, dous s\u00e9culos m\u00e1is tarde comezou a revoluci\u00f3n cient\u00edfica europea, que pode tam\u00e9n entenderse como unha recuperaci\u00f3n do proceso de cambio cient\u00edfico detido durante a crise do final da Idade Media.\nTecnolox\u00eda.\nDurante o s\u00e9culo XII en Europa houbo un cambio radical na taxa de innovaci\u00f3ns e novos inventos, o que -a\u00ednda que part\u00eda de niveis practicamente planos- tivo influencia na transformaci\u00f3n dos medios de produci\u00f3n tradicionais e o crecemento econ\u00f3mico. En menos dun s\u00e9culo houbo m\u00e1is inventos desenvolvidos e aplicados con utilidade que nos mil anos anteriores da historia da humanidade. O per\u00edodo viu avances tecnol\u00f3xicos importantes, como a invenci\u00f3n do gravado, a p\u00f3lvora, a lente, a mellora dos reloxos, o astrolabio, e unha gran mellora dos barcos. Estes dous \u00faltimos feitos fixeron pos\u00edbel a futura era dos descubrimentos. Os historiadores da tecnolox\u00eda enumeraron alg\u00fans feitos desta cuase-revoluci\u00f3n tecnol\u00f3xica:\nEscol\u00e1stica.\nUn novo m\u00e9todo de ensinanza, denominado \"escol\u00e1stica\" desenvolveuse desde finais do s\u00e9culo XII a partir do redescubrimento das obras de Arist\u00f3teles, e o descubrimento das obras dos fil\u00f3sofos medievais xudeus e isl\u00e1micos influ\u00eddos por el, sobre todo Maim\u00f3nides, Avicena e Averroes. Os fil\u00f3sofos cristi\u00e1ns influ\u00eddos por eles, sobre todo Alberto o Magno, Boaventura e Pedro Abelardo, cr\u00edan no empirismo e apoiaban as doutrinas cat\u00f3licas sobre o estudo secular, a raz\u00f3n e a l\u00f3xica. Opo\u00f1\u00edanse ao misticismo cristi\u00e1n e \u00e1s crenzas plat\u00f3nico-agosti\u00f1as na mente dualista (dualismo, filosof\u00eda da mente) e \u00e1 consideraci\u00f3n do mundo como intrinsecamente malo. O m\u00e1is famoso dos practicantes da escol\u00e1stica foi Tom\u00e9 de Aquino (posteriormente canonizado e declarado Doutor da Igrexa), que liderou o tr\u00e1nsito do platonismo e o agosti\u00f1ismo antes imperantes cara ao aristotelismo. Usando o m\u00e9todo escol\u00e1stico, Tom\u00e9 de Aquino desenvolveu unha filosof\u00eda da mente ao escribir que a mente era ao nacer un simple papel en branco (\"tabula rasa\") \u00e1 que se lle daba (por un sopro divino) a capacidade de pensar e reco\u00f1ecer formas ou ideas. Outros escol\u00e1sticos not\u00e1beis foron Roscelino de Compi\u00e8gne, Pedro Abelardo, e Pedro Lombardo. Unha das principais cuesti\u00f3ns desta \u00e9poca foi o problema dos universais. Os autores non-escol\u00e1sticos m\u00e1is prominentes da \u00e9poca foron Anselmo de Canterbury, Pedro Dami\u00e1n, Bernaldo de Claraval, e os membros da escola de San V\u00edtor ou \"vitorinos\" (grupo de fil\u00f3sofos e m\u00edsticos da agosti\u00f1a Abad\u00eda de San V\u00edtor de Par\u00eds: Hugo de San V\u00edtor, Ricardo de San V\u00edtor e Walter de San V\u00edtor).\nCambios art\u00edsticos.\nOs cambios nas tendencias pol\u00edticas e sociais manifest\u00e1ronse nunha serie de transformaci\u00f3ns art\u00edsticas. O s\u00e9culo XII \u00e9 a \u00e9poca en que a arte rom\u00e1nica fai a s\u00faa transici\u00f3n cara \u00e1 arte g\u00f3tica. En li\u00f1as xerais, a arquitectura rom\u00e1nica caracter\u00edzase polos seus edificios con grosas paredes, e m\u00e1is ou menos repoludos, debido a que os co\u00f1ecementos de enxe\u00f1ar\u00eda da \u00e9poca imped\u00edan constru\u00edr edificaci\u00f3ns de maior altura.\nPero a comezos do s\u00e9culo XII d\u00faas importantes innovaci\u00f3ns arquitect\u00f3nicas, os contrafortes e o arco oxival, fixeron pos\u00edbel apuntalar as paredes e adelgazalas permit\u00edndolles soster un peso maior. Dita transformaci\u00f3n \u00e9 ben vis\u00edbel na arquitectura dos mosteiros cistercienses, que son considerados con raz\u00f3n como a transici\u00f3n entre ambos os estilos, en particular pola gran cantidade deles que se constru\u00edron en toda Europa nun moi reducido lapso de tempo. A finais do s\u00e9culo XII comeza a edificaci\u00f3n das primeiras catedrais g\u00f3ticas propiamente tales, como por exemplo a Catedral de Chartres.\nEstes cambios na enxe\u00f1ar\u00eda e a arquitectura, \u00edan da man cos cambios econ\u00f3micos e sociais. A arte rom\u00e1nica fora desenvolvida fundamentalmente ao servizo dos reis e da Igrexa Cat\u00f3lica, mentres que a arte g\u00f3tica desenvolveuse en boa medida ao servizo dos burgos. A carreira por adornar os burgos cos m\u00e1is belos edificios empezara a finais do rom\u00e1nico, e un dos maiores expo\u00f1entes desta tendencia \u00e9 o chamado Campo dei Miracoli, en Pisa, cuxos compo\u00f1entes m\u00e1is relevantes son as famosas Catedral de Pisa e a Torre de Pisa.\nPero a explosi\u00f3n desta tendencia coincidiu co despuntar do g\u00f3tico. Iniciada a moda das catedrais g\u00f3ticas, cada burgo pretendeu ter unha m\u00e1is grande que as demais, e de a\u00ed que, andando o tempo, se ir\u00edan constru\u00edndo catedrais cada vez maiores. Ter unha gran catedral non s\u00f3 implicaba facer votos de relixiosidade, sen\u00f3n tam\u00e9n dar aos burgos veci\u00f1os unha mostra do seu propio poder\u00edo econ\u00f3mico, investindo nun edificio grande e solemne que lles dese prestixio.\nCambios relixiosos.\nTodos estes procesos (concentraci\u00f3n do poder pol\u00edtico, guerras \"ao infiel\", crecemento dos burgos, ataque ao sistema feudal, auxe do comercio e a industria, cambios art\u00edsticos etc\u00e9tera) v\u00edronse marcados tam\u00e9n por profundos cambios na espiritualidade medieval. A Igrexa Cat\u00f3lica, a organizaci\u00f3n relixiosa predominante na \u00e9poca, enfrontou profundos cambios intelectuais, ante os que non sempre estivo \u00e1 altura, polo menos durante o s\u00e9culo XII.\nEn materias teol\u00f3xicas, a principal innovaci\u00f3n foi a recepci\u00f3n de numerosas ideas for\u00e1neas. Entre elas, Occidente empezou a prestar atenci\u00f3n a Arist\u00f3teles, ben sexa lendo directamente o orixinal grego, ben a trav\u00e9s dos comentarios dos musulm\u00e1ns Avicena e Averroes. \nAt\u00e9 o momento, a teolox\u00eda cristi\u00e1 estaba baseada nas ideas plat\u00f3nicas que adoptara e adaptara Agosti\u00f1o de Hipona, no s\u00e9culo V. Arist\u00f3teles era inc\u00f3modo porque formulaba cuesti\u00f3ns radicalmente opostas ao catolicismo (por exemplo, que o mundo \u00e9 eterno e increado, o que choca co dogma da creaci\u00f3n \"ex nihilo\" (\"da nada\") expresado no libro da X\u00e9nese). A simbiose entre a teolox\u00eda cristi\u00e1 e o aristotelismo non chegar\u00eda at\u00e9 o s\u00e9culo XIII, da man de San Tom\u00e9 de Aquino.\nA\u00ednda as\u00ed, o platonismo inherente \u00e1s doutrinas agosti\u00f1as foi posto en d\u00fabida, en beneficio de posturas que poder\u00edan cualificarse de realismo moderado. O principal defensor delas foi Pedro Abelardo, te\u00f3logo que ensinou na universidade de Par\u00eds, e que se viu envolto nunha dura trifulca (chamada a querela dos universais) con Bernaldo de Claraval, sostedor do realismo extremo, quen o fixo condenar como herexe e obrigouno \u00e1 retractaci\u00f3n. Pedro Abelardo \u00e9 un representante dos novos tempos, ao atreverse a cuestionar, a\u00ednda que timidamente, algunhas verdades esenciais da teolox\u00eda cristi\u00e1.\nO mencionado Bernaldo de Claraval era o m\u00e1is destacado defensor do \"status quo\" medieval fronte aos cambios sociais do seu tempo. Fundador dun gran n\u00famero de mosteiros ao longo da primeira metade do s\u00e9culo XII, ademais de participar activamente en pol\u00edtica (inclu\u00edndo a pr\u00e9dica da Segunda Cruzada). De li\u00f1axe aristocr\u00e1tica, v\u00eda con reticencia toda innovaci\u00f3n, tam\u00e9n a vida urbana e cidad\u00e1. Os seus mosteiros, a Orde do C\u00edster, transform\u00e1ronse nun referente inelud\u00edbel para afianzar a unidade cristi\u00e1, nunha \u00e9poca en que os propios cristi\u00e1ns dos burgos empezaban a cuestionar seriamente a Igrexa. Durante toda a s\u00faa vida gu\u00edase pola defensa da orde cisterciense. Enc\u00f3ntrase en todas as frontes e a s\u00faa vida \u00e9 rica en paradoxos: proclama o seu desexo de retirarse do mundo e, por\u00e9n, non deixa de mesturarse nos asuntos do mundo. De bo grao imparte lecci\u00f3ns, pero, seguro da superioridade do esp\u00edrito cisterciense, abruma cos seus reproches aos seus irm\u00e1ns cluniacenses. Ten moi duras palabras para fustrigar os cl\u00e9rigos e os prelados que sucumben \u00e1s riquezas materiais e ao luxo. Non desde\u00f1a a picard\u00eda, a astucia, a mala fe ou as inxurias para abater o seu adversario -o te\u00f3logo Pedro Abelardo sufriu en persoa esta dura experiencia-. Viuse no Languedoc intentando frear os progresos da herex\u00eda. Percorre Francia e Alema\u00f1a, mobilizando as multitudes tras a predicaci\u00f3n de V\u00e9zelay, o 31 de marzo de 1146, para lanzar a Segunda Cruzada. Interv\u00e9n na designaci\u00f3n dos papas, cuxa causa consegue facer triunfar: Inocencio II contra Anacleto II, e chega mesmo a dar lecci\u00f3ns aos soberanos pont\u00edfices.\nO C\u00edster non logrou, de todos os xeitos, conter estes cuestionamentos, que cristalizaron nunha serie de herex\u00edas, as primeiras desde a \u00e9poca de Santo Agosti\u00f1o en Occidente. As m\u00e1is perigosas para a Igrexa Cat\u00f3lica foron as dos valdenses e dos c\u00e1taros, que creceron especialmente no sur de Francia, e que foron reprimidas coa chamada cruzada albixense (1209-1244).\nPor\u00e9n, este labor represor (que levou \u00e1 fundaci\u00f3n da Inquisici\u00f3n) viuse complementado pola apertura da Igrexa cara \u00e1s novas correntes espirituais para as xentes dos burgos, especialmente por obra de San Francisco de As\u00eds.\nConsecuencias.\nComo pode observarse, a revoluci\u00f3n do s\u00e9culo XII estivo estruturada por unha enleada mara\u00f1a de cambios que suced\u00edan ao mesmo tempo e que se retroalimentaban uns con outros, levando Occidente a unha pendente impar\u00e1bel de cambios sociais. Ao iniciarse estes, Occidente era unha sociedade agraria e feudal. No paso do s\u00e9culo XII ao XIII, consolid\u00e1rase todo un novo sistema social, baseado nos burgos, sobre unha nova \u00e9tica, e ao mesmo tempo redefinindo o mapa pol\u00edtico de Europa, onde os reis pesar\u00edan cada vez m\u00e1is sobre os se\u00f1ores feudais. En certo sentido, pode dicirse que a consecuencia m\u00e1is importante da revoluci\u00f3n do s\u00e9culo XII foi cambiar un sistema est\u00e1tico e de inmobilismo social por un din\u00e1mico onde os cambios se \u00edan suceder sen pausa (salvo na crise de finais da Idade Media), e con celeridade cada vez maior, algo que non cesou en Europa at\u00e9 o d\u00eda de hoxe."}
{"id": "184843", "revid": "22795", "url": "https://gl.wikipedia.org/wiki?curid=184843", "title": "Revoluci\u00f3n do s\u00e9culo XII", "text": ""}
{"id": "184844", "revid": "5863", "url": "https://gl.wikipedia.org/wiki?curid=184844", "title": "Anton\u00edn Leopold Dvo\u0159\u00e1k", "text": ""}
{"id": "184845", "revid": "1131", "url": "https://gl.wikipedia.org/wiki?curid=184845", "title": "Dvorak", "text": "Dvo\u0159\u00e1k ou Dvorak pode referirse a:"}
{"id": "184846", "revid": "5863", "url": "https://gl.wikipedia.org/wiki?curid=184846", "title": "Dvo\u0159\u00e1k", "text": ""}
{"id": "184847", "revid": "5863", "url": "https://gl.wikipedia.org/wiki?curid=184847", "title": "Christoph Willibald Gluck", "text": ""}
{"id": "184848", "revid": "5863", "url": "https://gl.wikipedia.org/wiki?curid=184848", "title": "Debussy", "text": ""}
{"id": "184849", "revid": "5863", "url": "https://gl.wikipedia.org/wiki?curid=184849", "title": "Arnold Schoenberg", "text": ""}
{"id": "184850", "revid": "12452", "url": "https://gl.wikipedia.org/wiki?curid=184850", "title": "Sergu\u00e9i Prok\u00f3fiev", "text": ""}
{"id": "184851", "revid": "1131", "url": "https://gl.wikipedia.org/wiki?curid=184851", "title": "Museo de Arte de S\u00e3o Paulo", "text": "O Museo de Arte de S\u00e3o Paulo ou MASP (en portugu\u00e9s, \"Museu de Arte de S\u00e3o Paulo\") \u00e9 un museo situado na Avenida Paulista dende 1968. Foi fundado polo empresario Assis Chateaubriand en 1947. \u00c9 un dos m\u00e1is importantes espazos culturais do pa\u00eds e de Am\u00e9rica do Sur, popularmente co\u00f1ecido pola arquitectura das s\u00faas instalaci\u00f3ns.\n\u00c9 unha instituci\u00f3n privada sen \u00e1nimo de lucro. Est\u00e1 reco\u00f1ecido internacionalmente pola s\u00faa calidade e diversidade, a colecci\u00f3n do MASP \u00e9 considerada unha das m\u00e1is importante de Am\u00e9rica Latina, con obras que proceden tanto da antig\u00fcidade cl\u00e1sica como da arte contempor\u00e1nea."}
{"id": "184853", "revid": "27155", "url": "https://gl.wikipedia.org/wiki?curid=184853", "title": "Fosforilaci\u00f3n a nivel de substrato", "text": "A fosforilaci\u00f3n a nivel de substrato \u00e9 unha reacci\u00f3n qu\u00edmica que se pode definir como a produci\u00f3n de ATP (ou GTP) a partir de ADP (ou GDP) combinada a unha transformaci\u00f3n encim\u00e1tica dun substrato na que non est\u00e1 implicada a fosforilaci\u00f3n oxidativa nin a ATP sintase . O que ocorre xeralmente \u00e9 que un substrato de alta enerx\u00eda que est\u00e1 fosfatado cede o seu fosfato ao ADP.\nNa fosforilaci\u00f3n oxidativa a enerx\u00eda necesaria para a fosforilaci\u00f3n do ADP proced\u00eda do transporte de electr\u00f3ns pola cadea de transporte electr\u00f3nico e do gradiente de prot\u00f3ns que se forma. Polo contrario, na fosforilaci\u00f3n a nivel de substrato a enerx\u00eda necesaria para a fosforilaci\u00f3n procede da propia reacci\u00f3n encim\u00e1tica que sofre o substrato org\u00e1nico. A fosforilaci\u00f3n a nivel de substrato \u00e9 a forma que te\u00f1en as fermentaci\u00f3ns de producir ATP.\nUn exemplo de fosforilaci\u00f3n a nivel de substrato \u00e9 a conversi\u00f3n de fosfoenolpiruvato en piruvato na \u00faltima reacci\u00f3n da glic\u00f3lise, con produci\u00f3n de ATP. O encima que cataliza a reacci\u00f3n \u00e9 a piruvato quinase. O fosfato que estaba no fosfoenolpiruvato acaba un\u00edndose ao ADP, formando ATP, mentres que o fosfoenolpiruvato se converte inicialmente en enolpiruvato, pero este a pH celular case inmediatamente orixina cetopiruvato (ou simplemente piruvato, como se adoita denominar). Esta transformaci\u00f3n da forma enol en ceto \u00e9 moi exerg\u00f3nica, o que impulsa todo o conxunto da reacci\u00f3n \u00e1 dereita.\nFosfoenolpiruvato + ADP \u2192 piruvato + ATP\nOutro exemplo de reacci\u00f3n na que se produce unha fosforilaci\u00f3n a nivel de substrato \u00e9 a formaci\u00f3n de succinil-CoA a partir de succinato no ciclo de Krebs, con formaci\u00f3n simult\u00e1nea de GTP. O encima implicado \u00e9 a succinil-CoA sintetase. Neste caso, o substrato implicado, o succinil-CoA \u00e9 unha mol\u00e9cula que ten un enlace tio\u00e9ster moi enerx\u00e9tico entre o CoA e o grupo succinil. A hidr\u00f3lise do tio\u00e9ster \u00e9 unha reacci\u00f3n moi exerg\u00f3nica, que serve para impulsar a reacci\u00f3n. Primeiro, un fosfato inorg\u00e1nico pasa ao succinil, e despois \u00e9 transferido a un residuo de histidina do encima, para pasar finalmente ao GDP, formando GTP. Despois, o GTP, noutra reacci\u00f3n posterior, pode orixinar encimaticamente ATP, ao cederlle un fosfato ao ADP.\nSuccinil-S-CoA + GDP \u2192 succinato + GTP + CoA-SH\nGTP + ADP \u2192 GDP + ATP\nEste \u00e9 o \u00fanico ATP que se forma directamente no ciclo de Krebs, xa que o resto do ATP xerado na respiraci\u00f3n celular se produce en d\u00faas fosforilaci\u00f3ns a nivel de substrato da glic\u00f3lise citos\u00f3lica e, sobre todo, na fosforilaci\u00f3n oxidativa da membrana mitocondrial interna, que \u00e9 un proceso completamente diferente."}
{"id": "184860", "revid": "7523", "url": "https://gl.wikipedia.org/wiki?curid=184860", "title": "Frank Vogel", "text": "Frank Vogel, nado o 21 de xu\u00f1o de 1973, \u00e9 un adestrador estadounidense de baloncesto profesional. Vogel foi tam\u00e9n ollador para os Los Angeles Lakers e os Washington Wizards. Vogel comezou a s\u00faa traxectoria coma adestrador sendo asistente dos Philadelphia 76ers, dos Boston Celtics, e dos Indiana Pacers, equipo no que foi adestrador principal por primeira vez.\nTraxectoria.\nVogel comezou a s\u00faa carreira coma coordinador de v\u00eddeo dos Boston Celtics para o adestrador Rick Pitino. Estivo nese posto durante cinco anos ata que ascendeu a adestrador asistente. Tras a s\u00faa etapa en Boston, converteuse en adestrador asistente dos Philadelphia 76ers. Vogel deixou os 76ers para ser ollador dos Los Angeles Lakers na tempada 2005-06 e dos Washington Wizards na tempada 2006-07. Despois, Vogel f\u00edxose co posto de asistente nos Indiana Pacers, con Jim O'Brien de adestrador. En 2011, tras ser despedido O'Brien, Vogel foi nomeado adestrador provisional. Coma adestrador, Vogel liderou aos Pacers \u00e1 s\u00faa primeira participaci\u00f3n en playoffs dende o ano 2006. Vogel foi nomeado oficialmente adestrador principal dos Pacers o 6 de xullo de 2011.\nO 20 de maio de 2016, Vogel foi contratado coma adestrador dos Orlando Magic. Tras d\u00faas tempadas en Orlando, Vogel foi despedido o 12 de abril de 2018."}
{"id": "184864", "revid": "98629", "url": "https://gl.wikipedia.org/wiki?curid=184864", "title": "Historia de Glasgow", "text": "Na historia urbana de Glasgow, o \u00faltimo vao do r\u00edo Clyde antes da s\u00faa desembocadura semella ter sido decisivo para que dende tempos prehist\u00f3ricos se asentasen na \u00e1rea grupos de poboadores que viv\u00edan da pesca. Tam\u00e9n para que, xa en tempos hist\u00f3ricos, os celtas bret\u00f3ns de Strathclyde tivesen al\u00ed un baluarte defensivo, que, en tempos da ocupaci\u00f3n romana de Britania, dese lugar a un asentamento na ladeira norte do r\u00edo, a salvo de crecidas e a car\u00f3n do arroio Molendinar (\"Molendinar Burn\"), que chamaban Cathures (segundo alg\u00fans autores de \"cathair\" ou \"caer\", forte). Na beira oriental do arroio, o outeiro do posterior Fir Park (actual \"Necr\u00f3pole\", cemiterio vitoriano) seica puido haber acubillado os ritos dos sacerdotes dru\u00eddas.\nCando no ano 142 da nosa era os romanos decidiron ampliar as fronteiras da s\u00faa ocupaci\u00f3n, constru\u00edron a Muralla de Antonino uns cinco quil\u00f3metros ao norte de Cathures (que era xa un posto comercial de fronteira) ante os ataques dos pictos das Highlands (abandono do muro apenas d\u00faas d\u00e9cadas despois).\nOs s\u00e9culos posteriores foron os do mito do rei Artur e a cristianizaci\u00f3n progresiva deses conf\u00edns do mundo co\u00f1ecido (St. Ninian consagra un cemiterio en 397).\nFundaci\u00f3n de San Mungo.\nAs\u00ed en 543 San Kentingern (San Mungo) constru\u00edu unha igrexa a car\u00f3n do \"Molendinar Burn\" (no sitio do cemiterio e da actual catedral), rentes do primitivo Cathures, que deu lugar a unha comunidade mon\u00e1stica (co\u00f1ecida coma \"Glas-cu\", \"amado verde lugar\") considerada xermolo da cidade moderna.\nPorque foi xustamente o bispado xurdido desa comunidade o que deu o pulo definitivo a emerxencia de Glasgow como cidade. Para o s\u00e9culo XII a s\u00faa importancia era xa manifesta e unha primeira catedral en pedra veu a substitu\u00edr os templos previos de madeira (1136 baixo o reinado de David I de Escocia). De seguida o bispo Jocelin consegue o t\u00edtulo de \"burgh\" con dereitos de expansi\u00f3n e comerciais (1178 e Feira de Glasgow en 1195). En 1285 constr\u00faese a primeira ponte recordada no vao do r\u00edo.\nConfig\u00farase pois un burgo medieval alongado, seguindo un eixo norte-sur que baixa paralelo ao Molendinar dende a \u00e1rea da catedral (o antigo asentamento de Cathures e primitivo de \"Glas-cu\") ata a ponte do Clyde .\nUniversidade e comercio.\nO burgo prospera e no 1451 f\u00fandase a Universidade de Glasgow seguida en 1492 pola elevaci\u00f3n da s\u00e9 a arcebispado. A crecente importancia da vila ten por resultado seres elevada ao status de \"royal burgh\" en 1611 (despois da Reforma da igrexa escocesa). Foi o momento, xa libre de tutelas relixiosas, no que da man de comerciantes e artes\u00e1ns a cidade comeza a volcarse cara \u00f3 r\u00edo. Un primeiro peirao en 1625 (augas abaixo dunha nova ponte, New Bridge) e labouras de dragado para aumentar o calado ser\u00e1n levadas a cabo de continuo nos s\u00e9culos seguintes. En 1711 a \"Acta da Uni\u00f3n\" abre o comercio da vila ao imperio colonial brit\u00e1nico en desenvolvemento: tabaco, algod\u00f3n e azucre comezan a mov\u00e9rense por toneladas e unha forte industria dos estaleiros vai ir a tal tr\u00e1fico aparellada.\nA cidade comeza a crecer cara ao oeste ao longo da Trongate, que part\u00eda do centro (Glasgow Cross) do eixo norte-sur medieval (High Street-Saltmarket). D\u00e1 inicio as\u00ed a configuraci\u00f3n da chamada \"Merchant City\", o verdadeiro coraz\u00f3n da Glasgow moderna .\nFoi o s\u00e9culo da Ilustraci\u00f3n escocesa que se converteu en foco do saber europeo. Na universidade, trasladada dende os arredores da catedral \u00e1 High Street , estudaron ou traballaron esp\u00edritos tan l\u00facidos coma Adam Smith, Kelvin ou James Watt. Precisamente as invenci\u00f3ns deste \u00faltimo ser\u00e1n fundamentais no pr\u00f3ximo paso de xigante da cidade, xa no s\u00e9culo seguinte.\nRevoluci\u00f3n industrial.\nNo s\u00e9culo XIX Glasgow acada o seu c\u00e9nit coma metr\u00f3pole portuaria e industrial. O crecente tr\u00e1fico de mercador\u00edas coas ex-colonias americanas e os xacementos de carb\u00f3n e ferro na pr\u00f3xima comarca de Lanarkshire facilitan a creaci\u00f3n na \u00e1rea da cidade dun dos focos principais da puxante revoluci\u00f3n industrial. A vila cuadriplica a s\u00faa poboaci\u00f3n entre 1780 e 1830 e a duplica de novo ata 1875 cando era alcumada \"Segunda cidade do Imperio\" e s\u00f3 Londres estaba por riba .\nA mellora das infraestruturas (seguiuse aumentando o calado do Clyde para grandes buques oce\u00e1nicos, canais de conexi\u00f3n co Firth of Forth no Mar do Norte e coa comarca mineira, ferrocarr\u00eds, terceiro metro do mundo en 1896) contribu\u00edron decisivamente nese crecemento.\nA \"Merchant City\" desenvolveuse nunha malla regular seguindo as ideas racionais do iluminismo escoc\u00e9s exemplificadas na \"New Town\" de Edimburgo . En cuadr\u00edcula arredor da George Square (onde erixiuse o novo Concello) e segundo unha mestura de iniciativas privadas e p\u00fablicas, foi ench\u00e9ndose de maxestosos edificios xeorxianos e vitorianos. Despois continuou estend\u00e9ndose cara ao oeste onde novos desenvolvementos burgueses deron lugar aos ricos barrios do West End (arredor do Parque Kelvingrove). A beira do Clyde polo leste o Glasgow Green conv\u00e9rtese no m\u00e1is vello parque p\u00fablico da urbe (e sede da antiga Feira de Glasgow) .\nEnormes continxentes de inmigraci\u00f3n irlandesa (tanto protestante como cat\u00f3lica) fundamentalmente do Ulster forneceron da man de obra precisada. Aloxados na coroa metropolitana e na beira sur do Clyde, o medieval arrabalde de Gorbals onde fanse grandes extensi\u00f3ns en ret\u00edcula .\nS\u00e9culo XX.\nAta a primeira guerra mundial continuou a bonanza. Foi o tempo no que a cultura da cidade acadou outro momento de relevo internacional coa chamada \"Escola de Glasgow\" (movemento art\u00edstico relacionado co Arts &amp; Crafts brit\u00e1nico) cuxa m\u00e1xima figura, o arquitecto Charles R. Mackintosh, representa unha das correntes principais do Modernismo europeo (\"Art Nouveau\").\nDespois comezou un forte declinar polas recesi\u00f3ns e crises internacionais, desindustrializaci\u00f3n coma consecuencia da competencia doutros pa\u00edses na industria pesada e falla de investimentos. Os conflitos laborais polo gran desemprego, a deterioraci\u00f3n urbana dos barrios obreiros convertidos en slums e a despoboaci\u00f3n (dende o mill\u00f3n de habitantes nos anos trinta \u00e1 metade actual) te\u00f1en sido a t\u00f3nica xeral da segunda metade do s\u00e9culo pasado.\nAs\u00ed e todo nas \u00faltimas d\u00e9cadas os esforzos pola recuperaci\u00f3n da metr\u00f3pole son xa visibles: Capital Cultural Europea (1990), centro financeiro no West End, rexeneraci\u00f3n das beiras do Clyde (co Clyde Auditorium ou \"The Armadillo\" de Norman Foster coma primeira icona), Silicon Glen (industrias de alta tecnolox\u00eda na conurbaci\u00f3n das Lowlands)."}
{"id": "184866", "revid": "624", "url": "https://gl.wikipedia.org/wiki?curid=184866", "title": "-664", "text": "Outros.\nHistoria ano a ano"}
{"id": "184867", "revid": "624", "url": "https://gl.wikipedia.org/wiki?curid=184867", "title": "Marco Fabio Quintiliano", "text": ""}
{"id": "184868", "revid": "624", "url": "https://gl.wikipedia.org/wiki?curid=184868", "title": "Asurbanipal", "text": ""}
{"id": "184870", "revid": "23204", "url": "https://gl.wikipedia.org/wiki?curid=184870", "title": "Thomas Jane", "text": "Thomas Jane, nado como Thomas Elliott III en Baltimore (Maryland) o 23 de febreiro de 1969, \u00e9 un actor, guionista, produtor e director de cine estadounidense. \u00c9 co\u00f1ecido polas s\u00faas interpretaci\u00f3ns en filmes como \"Deep Blue Sea\" (1999), \"The Punisher\" (2004), e a adaptaci\u00f3n cinematogr\u00e1fica de \"The Mist\" (2007) de Stephen King. Actualmente act\u00faa na serie de televisi\u00f3n \"The Expanse\".\nBiograf\u00eda.\n\u00c9 fillo de Cynthia, unha traballadora dun anticuario, e Michael Elliott, un enxe\u00f1eiro bioxen\u00e9tico. Jane graduouse no ano 1987 na \"Thomas Sprigg Wootton High School\" no Condado de Montgomery, Maryland.\nTraxectoria.\nDe sempre se sentiu atra\u00eddo pola comedia, e \u00e9 por iso que fixo o seu debut como actor no teatro, inclu\u00edndo \"All My Sons\", de Arthur Miller\", e \"The Glass Menagerie\" do famoso dramaturgo Tennessee Williams.\nPor\u00e9n, Jane entrou na gran pantalla co filme indio en lingua telugu \"Padamati Sandhya Ragam\" (1986), dirixida por Jandhyala. A partir do seu primeiro papel como Zeph en \"Buffy the Vampire Slayer\" (1992) conseguiu papeis secundarios en varios filmes destacados, inclu\u00edndo \"The Crow\" (1996), \"Boogie Nights\" (1997), \"The Thin Red Line\" (1998), \"Thursday\" (1998) e \"Magnolia (1999).\nDous anos m\u00e1is tarde, actuou con Gene Hackman e Monica Bellucci en \"Baixo sospeita\" e a comedia rom\u00e1ntica \"The Sweetest Thing\".\nA pesar de que apareceu en \"O cazador de so\u00f1os\" (2003), unha adaptaci\u00f3n dunha novela de Stephen King, e da s\u00faa carreira anterior; Jane \u00e9 principalmente co\u00f1ecido por interpretar a Frank Castle en \"The Punisher\" (2004), baseado no c\u00f3mic de Marvel. Dende ent\u00f3n, a s\u00faa carreira como actor toma repouso at\u00e9 o ano 2008, cando interpreta, por segunda vez, un heroe de Stephen King na adaptaci\u00f3n de Frank Darabont \"The Mist\".\nEntre 2009 e 2011, interpretou o papel principal na serie de televisi\u00f3n \"Hung\". O seu personaxe Ray Drecker \u00e9 un adestrador de baloncesto e pai divorciado de dous adolescentes que se atopa na obriga de explotar sexualmente o seu corpo para poder subsistir."}
{"id": "184871", "revid": "27155", "url": "https://gl.wikipedia.org/wiki?curid=184871", "title": "Respiraci\u00f3n celular", "text": "A respiraci\u00f3n celular \u00e9 o conxunto de reacci\u00f3ns metab\u00f3licas por medio das cales as c\u00e9lulas obte\u00f1en enerx\u00eda dos nutrientes por medio da s\u00faa oxidaci\u00f3n utilizando m\u00faltiples reacci\u00f3ns encim\u00e1ticas, unha cadea de transportadores de electr\u00f3ns e o encima ATP sintase. A forma m\u00e1is estendida de respiraci\u00f3n celular entre os seres vivos \u00e9 a respiraci\u00f3n aerobia, que ten lugar nas mitocondrias dos eucariotas e na maior\u00eda das bacterias e que require ox\u00edxeno. Nunhas poucas especies de bacterias existe unha modalidade de respiraci\u00f3n celular moi similar, pero que non require ox\u00edxeno, chamada respiraci\u00f3n anaerobia.\nA respiraci\u00f3n \u00e9 un proceso catab\u00f3lico, xa que os nutrientes oxidados rompen, orixinando mol\u00e9culas moi simples como H2O e CO2, e liberando enerx\u00eda, que se almacena como ATP, sintetizado polo encima ATP sintetase situado na membrana mitocondrial interna ou na membrana plasm\u00e1tica bacteriana. O ATP conseguido por medio da respiraci\u00f3n celular servir\u00e1 para atender a todas as necesidades enerx\u00e9ticas da c\u00e9lula, como as bios\u00ednteses e demais traballos celulares (transporte activo, movemento dos flaxelos, contracci\u00f3n muscular, divisi\u00f3n celular...).\nOs nutrientes que se oxidan na respiraci\u00f3n celular funcionando como os doantes de electr\u00f3ns do proceso son case sempre mol\u00e9culas org\u00e1nicas, principalmente azucres e l\u00edpidos, e en determinadas circunstancias tam\u00e9n poden ser \"respirados\" (oxidados) os amino\u00e1cidos. Os seres vivos que utilizan como fonte de electr\u00f3ns mol\u00e9culas org\u00e1nicas denom\u00ednanse organ\u00f3trofos. Os animais, protozoos e bacterias deben comer ou absorber eses nutrientes org\u00e1nicos, pero as plantas, algas e algunhas bacterias fabr\u00edcanos elas mesmas durante a fotos\u00edntese.\n\u00c9 menos frecuente que o doante de electr\u00f3ns, \u00e9 dicir, a mol\u00e9cula que vai ser \"respirada\" (oxidada), sexa unha mol\u00e9cula inorg\u00e1nica, como sulfuro, H2, Fe2+, amon\u00edaco etc., que s\u00f3 utilizan as bacterias denominadas por esta raz\u00f3n lit\u00f3trofas, que son moi poucas .\nOs nutrientes non s\u00f3 funcionan como doantes de electr\u00f3ns, sen\u00f3n que tam\u00e9n proporcionan os \u00e1tomos de carbono (e outros elementos) que a c\u00e9lula necesita. Os seres que toman o carbono de substancias org\u00e1nicas denom\u00ednanse heter\u00f3trofos, e os que o fan de substancias inorg\u00e1nicas, concretamente do CO2, denom\u00ednanse aut\u00f3trofos. Hai bacterias que usan substancias inorg\u00e1nicas tanto como fonte de electr\u00f3ns para a respiraci\u00f3n (litotrofia) coma como fonte de carbono, xa que absorben CO2 (autotrofia), polo que son \u00e1 vez lit\u00f3trofas e aut\u00f3trofas.\nO aceptor final de electr\u00f3ns, que est\u00e1 ao final da cadea de transporte electr\u00f3nico respiratoria e recolle os electr\u00f3ns desprendidos dos substratos que est\u00e1n sendo oxidados, \u00e9 o ox\u00edxeno case sempre, que no proceso se transforma en auga, e este tipo de respiraci\u00f3n denom\u00ednase aerobia. En casos m\u00e1is raros o aceptor final non \u00e9 o ox\u00edxeno, sen\u00f3n outra mol\u00e9cula, como o nitrato, sulfato, Fe3+ etc., e este tipo de respiraci\u00f3n denom\u00ednase anaerobia (non precisa ox\u00edxeno), a cal \u00e9 moi minoritaria e est\u00e1 restrinxida a uns poucos grupos de bacterias.\nNeste artigo centrar\u00e9monos principalmente na respiraci\u00f3n aerobia, pero comentaremos algo tam\u00e9n da respiraci\u00f3n anaerobia, e tam\u00e9n falaremos brevemente das diferenzas coa fermentaci\u00f3n, a cal non \u00e9 unha respiraci\u00f3n.\n= Respiraci\u00f3n aerobia =\nA respiraci\u00f3n aerobioa \u00e9 un proceso metab\u00f3lico que consiste en oxidar os nutrientes e obter enerx\u00eda deles en forma de ATP, para o cal se require ox\u00edxeno. Poden ser procesados e consumidos como fonte de enerx\u00eda os carbohidratos, l\u00edpidos, e prote\u00ednas, que acaban sendo completamente oxidados e reducidos a di\u00f3xido de carbono e auga, que son os produtos finais da respiraci\u00f3n. Nalg\u00fans raros casos (en bacterias) poden oxidarse substancias inorg\u00e1nicas na respiraci\u00f3n aerobia. Nos eucariotas a respiraci\u00f3n celular aerobioa ten lugar nas mitocondrias, a\u00ednda que a fase previa glicol\u00edtica \u00e9 citos\u00f3lica. Nas bacterias ten lugar no seu citosol e membrana .\nOs electr\u00f3ns que perden os substratos durante a s\u00faa degradaci\u00f3n oxidativa respiratoria son recollidos por coencimas, que os ceder\u00e1n \u00e1 cadea de transporte electr\u00f3nico e como resultado vaise producir ATP durante a fosforilaci\u00f3n oxidativa. Tam\u00e9n se producen pequenas cantidades de ATP nas fases previas (glic\u00f3lise) e no ciclo de Krebs por medio de fosforilaci\u00f3ns a nivel de substrato. Globalmente, os electr\u00f3ns que perderon os substratos durante a s\u00faa oxidaci\u00f3n acaba por recollelos o ox\u00edxeno ao final da cadea de transporte electr\u00f3nico, xa que funciona como aceptor final de electr\u00f3ns.\nNa respiraci\u00f3n aerobia deben entrar grupos de dous carbonos en forma de acetil-CoA no ciclo de Krebs. Este acetil-CoA pode ter varias procedencias. Pode obterse a partir da glicosa, que sofre no citosol un proceso chamado glic\u00f3lise, que a transforma en piruvato e este despois orixina o acetil-CoA. Para \"respirar\" (oxidar) a glicosa sempre debe haber esta fase glicol\u00edtica previa. Pode obterse tam\u00e9n dos \u00e1cidos graxos, por medio do proceso catab\u00f3lico mitocondrial da beta-oxidaci\u00f3n dos \u00e1cidos graxos, que orixina grandes cantidades de acetil-CoA. Por \u00faltimo, pode obterse menos frecuentemente do catabolismo dos amino\u00e1cidos.\nA reacci\u00f3n global da respiraci\u00f3n dunha mol\u00e9cula de glicosa (C6H12O6) \u00e9 a seguinte:\nC6H12O6 + 6 O2 \u2192 6 CO2 + 6 H2O \n\u0394G = -2880 kJ por mol de C6H12O6\nQue \u0394G sexa negativa indica que se libera enerx\u00eda, que \u00e9 a que se aproveita para formar ATP a partir de ADP. Xeralmente est\u00edmase que a produci\u00f3n de ATP por cada mol\u00e9cula de glicosa \u00e9 de 36 a 38 (2 na glic\u00f3lise, 2 no ciclo de Krebs, e o resto na fosforilaci\u00f3n oxidativa) . Pero esta \u00e9 unha cifra m\u00e1xima te\u00f3rica, xa que nas condici\u00f3ns reais da c\u00e9lula o rendemento \u00e9 menor, e est\u00edmase en de 29 a 30 ATP por glicosa.\nO metabolismo aerobio \u00e9 19 veces m\u00e1is eficiente que o anaerobio fermentativo (que s\u00f3 produce 2\u00a0mol ATP por mol de glicosa). Na oxidaci\u00f3n da glicosa os procesos respiratorios aerobios e os fermentativos anaerobios comparten a fase inicial de glic\u00f3lise. As fases postglicol\u00edticas son diferentes.\nA ecuaci\u00f3n da respiraci\u00f3n celular da glicosa que se mostra arriba \u00e9 unha ecuaci\u00f3n global, xa que, en realidade, a respiraci\u00f3n \u00e9 un proceso moi complexo, que consta de varias fases: glic\u00f3lise (fase previa), descarboxilaci\u00f3n do piruvato, ciclo de Krebs, transporte de electr\u00f3ns na cadea de transporte electr\u00f3nico e fosforilaci\u00f3n oxidativa.\nGlic\u00f3lise.\nTen lugar no citosol de todos os organismos vivos. Pode producirse en condici\u00f3ns anaerobias (sen ox\u00edxeno), e \u00e9 similar a unha fermentaci\u00f3n. Consta de 10 reacci\u00f3ns encim\u00e1ticas nas cales a glicosa (mol\u00e9cula de 6 carbonos) se converte en d\u00faas mol\u00e9culas de piruvato (mol\u00e9cula de 3 carbonos), polo que na glic\u00f3lise non hai perda de carbonos en forma de CO2. O piruvato \u00e9 unha mol\u00e9cula m\u00e1is oxidada que a glicosa. Durante esas reacci\u00f3ns te\u00f1en lugar d\u00faas fosforilaci\u00f3ns a nivel de substrato, grazas \u00e1s que se orixinan 2 ATP netos, que \u00e9 o \u00fanico ATP producido de forma directa na glic\u00f3lise. Prod\u00facense tam\u00e9n d\u00faas mol\u00e9culas do coencima reducido NADH, que poden despois ser levadas \u00e1 mitocondria por medio duns sistemas de transporte chamados lanzadeiras (lanzadeira do malato e do glicerol-fosfato) e al\u00ed poden ceder os seus electr\u00f3ns \u00e1 cadea de transporte electr\u00f3nico e orixinar m\u00e1is ATP (ata 3 ATP por NADH, en total 6 ATP). Tam\u00e9n se forman d\u00faas mol\u00e9culas de auga. Despois, en condici\u00f3ns aerobias o piruvato ser\u00e1 levado \u00e1s mitocondrias para seguir coa seguinte fase da respiraci\u00f3n.\nA ecuaci\u00f3n global da glic\u00f3lise \u00e9:\nGlicosa + 2 NAD+ + 2 Pi + 2 ADP \u2192 2 piruvato + 2 NADH + 2 ATP + 2 H+ + 2 H2O\nDescarboxilaci\u00f3n oxidativa do piruvato.\nNos eucariotas en condici\u00f3ns aerobias o piruvato entra nas mitocondrias por medio dun sistema de transportadores de membrana. Unha vez al\u00ed o encima piruvato deshidroxenase cataliza a s\u00faa descarboxilaci\u00f3n e a uni\u00f3n do resto da mol\u00e9cula ao coencima A. Na reacci\u00f3n prod\u00facese unha mol\u00e9cula de CO2, que procede do grupo carboxilo do piruvato, e que \u00e9 o primeiro carbono procedente da glicosa que se perde. Nos seres humanos sa\u00edr\u00e1 da c\u00e9lula, pasar\u00e1 ao sangue e ser\u00e1 expulsado polos pulm\u00f3ns durante a respiraci\u00f3n pulmonar (noutros seres sae polas branquias, traqueas, estomas das plantas...). O resto de dous carbonos do piruvato \u00fanese ao coencima A, formando acetil-CoA, que ceder\u00e1 eses dous carbonos despois ao ciclo de Krebs na fase seguinte. Prod\u00facese tam\u00e9n unha mol\u00e9cula do coencima reducido NADH, que vai \u00e1 cadea de transporte electr\u00f3nico, onde orixinar\u00e1 a formaci\u00f3n de 3 ATP por mol\u00e9cula. Lembremos que cada glicosa orixinou dous piruvatos, polo que todos os produtos desta fase est\u00e1n duplicados en realidade se os contabilizamos por glicosa. A descarboxilaci\u00f3n do piruvato \u00e9, pois, unha reacci\u00f3n de conexi\u00f3n entre a glic\u00f3lise e o ciclo de Krebs. A reacci\u00f3n \u00e9:\npiruvato + NAD+ + CoA-SH \u2192 acetil-CoA + NADH + CO2\nCiclo de Krebs.\nTam\u00e9n se chama ciclo do \u00e1cido c\u00edtrico ou ciclo do \u00e1cido tricarbox\u00edlico. \u00c9 un ciclo de reacci\u00f3ns encim\u00e1ticas que ten lugar na matriz mitocondrial (e citosol bacteriano) no cal o grupo de dous carbonos achegado polo acetil-CoA se condensa co oxalacetato formando citrato e despois o citrato sofre varias reacci\u00f3ns nas que ao final se rexenera o oxalacetato. O acetil-CoA que entra no ciclo procede do piruvato da glic\u00f3lise ou do catabolismo de l\u00edpidos e amino\u00e1cidos. Durante o ciclo do \u00e1cido c\u00edtrico lib\u00e9ranse d\u00faas mol\u00e9culas de CO2 por cada acetil-CoA, polo que todos os carbonos que entran acaban por eliminarse (entre a descarboxilaci\u00f3n do piruvato e o ciclo de Krebs p\u00e9rdense os 6 carbonos da glicosa inicial). No ciclo hai unha fosforilaci\u00f3n a nivel de substrato na que se produce unha mol\u00e9cula de GTP (que orixina encimaticamente despois ATP) por cada acetil-CoA. Prod\u00facense tam\u00e9n catro deshidroxenaci\u00f3ns nas que se forman 3 mol\u00e9culas de NADH e unha de FADH2 (esta \u00faltima unida ao encima como grupo prost\u00e9tico). Os coencimas ceder\u00e1n os seus electr\u00f3ns \u00e1 cadea de transporte electr\u00f3nico o que servir\u00e1 para producir uns 11 ATP. Sumando o ATP producido a partir do GTP ser\u00edan 12 ATP por cada coencima A. Se o contabilizamos por glicosa o rendemento ser\u00eda no ciclo de 24 ATP e contando a descarboxilaci\u00f3n do piruvato e a glic\u00f3lise ser\u00eda de ata 38 ATP.\nCadea de transporte electr\u00f3nico e fosforilaci\u00f3n oxidativa.\nA cadea de transporte electr\u00f3nico ou cadea respiratoria enc\u00f3ntrase na membrana mitocondrial interna ou na membrana bacteriana. Est\u00e1 formada por un conxunto de transportadores que se poden pasar electr\u00f3ns uns a outros en reacci\u00f3ns redox. A cadea recibe electr\u00f3ns dos coencimas formados durante a respiraci\u00f3n. Estes coencimas no caso da respiraci\u00f3n da glicosa f\u00f3rmanse no ciclo de Krebs, na descarboxilaci\u00f3n do piruvato e na fase previa de glic\u00f3lise. Outras deshidroxenaci\u00f3ns biol\u00f3xicas e a beta-oxidaci\u00f3n dos \u00e1cidos graxos poden tam\u00e9n producir coencimas reducidos. Os electr\u00f3ns que ceden os coencimas circulan pola cadea respiratoria cedendo pouco a pouco enerx\u00eda, que se aproveita para bombear prot\u00f3ns ao espazo intermembrana mitocondrial (ou ao espazo peripl\u00e1smico da superficie da bacteria). Ao final da cadea est\u00e1 o ox\u00edxeno, que recolle os electr\u00f3ns e \u00fanese a prot\u00f3ns formando auga (\u00bd O2 + 2e- + 2H+\u2192 H2O). Necesitamos respirar ox\u00edxeno para que este exerza esta funci\u00f3n na cadea respiratoria mitocondrial. Os prot\u00f3ns bombeados na cadea acum\u00falanse no espazo intermembrana creando un gradiente, xa que a membrana \u00e9 impermeable a eles e unha vez bombeados non poden volver de volta.\nNa membrana mitocondrial interna (e na membrana bacteriana) hai tam\u00e9n un encima chamado ATP sintetase que pode sintetizar ATP a partir de ADP e fosfato. Este encima ten unha canle para deixar pasar os prot\u00f3ns acumulados. Cando este fluxo de prot\u00f3ns atravesa o encima este act\u00edvase e empeza a sintetizar ATP. Este proceso ch\u00e1mase fosforilaci\u00f3n oxidativa e produce a maior parte do ATP da c\u00e9lula. Por tanto, o funcionamento da cadea de transporte electr\u00f3nico est\u00e1 combinado coa fosforilaci\u00f3n oxidativa.\nEn resumo, na respiraci\u00f3n os electr\u00f3ns que se arrancaron dos substratos durante a s\u00faa oxidaci\u00f3n pasaron aos coencimas, e despois circulan pola cadea respiratoria e chegan ao ox\u00edxeno. Como ao circularen crean un gradiente de prot\u00f3ns, isto activa a produci\u00f3n de ATP na ATP sintetase. Ademais, os coencimas rec\u00edclanse (reox\u00eddanse) ao cederen electr\u00f3ns na cadea e quedan listos para volver a usarse.\nBalance enerx\u00e9tico.\nEn realidade, a respiraci\u00f3n estritamente falando ser\u00eda do ciclo de Krebs en adiante, xa que as fases anteriores dependen do tipo de substancia que se \"respire\". Se oxidamos \u00e1cidos graxos por beta-oxidaci\u00f3n, por exemplo, xa non ter\u00eda lugar previamente a glic\u00f3lise e a descarboxilaci\u00f3n do piruvato, pero si ser\u00eda necesario na oxidaci\u00f3n dunha glicosa.\nNa seguinte t\u00e1boa podemos ver as fases e o balance enerx\u00e9tico total da respiraci\u00f3n completa dunha mol\u00e9cula de glicosa ata CO2 e H2O. Ind\u00edcase a produci\u00f3n m\u00e1xima te\u00f3rica de ATP.\nA\u00ednda que o rendemento te\u00f3rico \u00e9 de ata 38 ATP por glicosa, xeralmente \u00e9 menor polas perdas de electr\u00f3ns na cadea respiratoria e os gastos no transporte activo de mol\u00e9culas \u00e1s mitocondrias.\nEn xeral, est\u00edmase que a produci\u00f3n neta real non \u00e9 de m\u00e1is de 28 a 30 ATP por glicosa, pero non se sabe a cifra exacta.\nComparaci\u00f3n coa fermentaci\u00f3n.\nCando hai ox\u00edxeno o piruvato formado na glic\u00f3lise \u00e9 transportado \u00e1s mitocondrias e entra na respiraci\u00f3n celular mitocondrial (ou segue a respiraci\u00f3n aerobia bacteriana no propio citosol). Pero en ausencia de ox\u00edxeno, o piruvato permanece no citosol e sofre unhas poucas reacci\u00f3ns m\u00e1is que se denominan fermentaci\u00f3ns. Estas reacci\u00f3ns adicionais do piruvato serven para reoxidar os coencimas formados na glic\u00f3lise, e orixinan os produtos finais da fermentaci\u00f3n. Algunhas c\u00e9lulas humanas (o m\u00fasculo durante o exercico intenso, por exemplo) poden facer a fermentaci\u00f3n homol\u00e1ctica, que converte o piruvato en lactato. A fermentaci\u00f3n s\u00f3 orixina os dous ATP netos formados na glic\u00f3lise, polo que \u00e9 un proceso pouco rendible enerxeticamente, pero permite obter enerx\u00eda en anaerobiose. \u00c9 un proceso metab\u00f3lico t\u00edpico de bacterias e l\u00e9vedos principalmente. Entre as bacterias hai moitas rutas fermentativas posibles. Hai bacterias anaerobias facultativas, que poden cambiar de metabolismo segundo as condici\u00f3ns do medio, e respiran cando hai ox\u00edxeno e fermentan cando non hai; consomen m\u00e1is glicosa durante os per\u00edodos de fermentaci\u00f3n porque esta ten menor rendemento enerx\u00e9tico.\nA ecuaci\u00f3n global da fermentaci\u00f3n homol\u00e1ctica \u00e9:\nglicosa + 2 ADP + 2 Pi \u2192 2 lactato- + 2 H+ + 2 ATP + 2 H2O\nA fermentaci\u00f3n \u00e9 moi distinta da respiraci\u00f3n. As principais diferenzas son:\n= Respiraci\u00f3n anaerobia =\nA respiraci\u00f3n anaerobia d\u00e1se esencialmente nuns poucos grupos de bacterias. \u00c9 similar \u00e1 respiraci\u00f3n aerobia, pero coa grande diferenza de que non utiliza o ox\u00edxeno como aceptor final de electr\u00f3ns, sen\u00f3n outra substancia como o nitrato, sulfato, carbonato, Fe3+, fumarato... Por tanto, pode funcionar en condici\u00f3ns anaerobias. Non ten nada que ver coa fermentaci\u00f3n, a\u00ednda que en ambos os procesos non se precise ox\u00edxeno."}
{"id": "184872", "revid": "56817", "url": "https://gl.wikipedia.org/wiki?curid=184872", "title": "-662", "text": "Outros.\nHistoria ano a ano"}
{"id": "184873", "revid": "56817", "url": "https://gl.wikipedia.org/wiki?curid=184873", "title": "-651", "text": "Outros.\nHistoria ano a ano"}
{"id": "184874", "revid": "56817", "url": "https://gl.wikipedia.org/wiki?curid=184874", "title": "-649", "text": "Outros.\nHistoria ano a ano"}
{"id": "184875", "revid": "98629", "url": "https://gl.wikipedia.org/wiki?curid=184875", "title": "Back to the Future Part III", "text": "Back to the Future Part III \u00e9 un filme estadounidense de ficci\u00f3n cient\u00edfica dirixido por Robert Zemeckis que se estreou en 1990. \u00c9 a terceira parte da saga de \"Back to the Future\".\nSinopse.\nDoc ten a m\u00e1quina do tempo avariada, e est\u00e1 prisioneiro na \u00e9poca do salvaxe oeste. Por outra banda, Marty McFly est\u00e1 en 1955 e acaba de recibir unha carta escrita por Doc en 1885. Nela, Doc p\u00eddelle que arranxe o coche, pero que non vaia rescatalo pois at\u00f3pase moi ben no pasado. Por\u00e9n, Marty ir\u00e1 na s\u00faa busca cando descobre unha vella tumba na que le que o seu amigo morreu en 1885, unha semana despois de escribir esa carta."}
{"id": "184876", "revid": "624", "url": "https://gl.wikipedia.org/wiki?curid=184876", "title": "-608", "text": "Outros.\nHistoria ano a ano"}
{"id": "184877", "revid": "25871", "url": "https://gl.wikipedia.org/wiki?curid=184877", "title": "-606", "text": "Outros.\nHistoria ano a ano"}
{"id": "184878", "revid": "56817", "url": "https://gl.wikipedia.org/wiki?curid=184878", "title": "-629", "text": "Outros.\nHistoria ano a ano"}
{"id": "184879", "revid": "98629", "url": "https://gl.wikipedia.org/wiki?curid=184879", "title": "\u00c1gora (filme)", "text": "\u00c1gora \u00e9 un filme dirixido por Alejandro Amen\u00e1bar que se estreou no 2009. \u00c9 un drama hist\u00f3rico sobre a vida de Hipatia (Rachel Weisz), unha matem\u00e1tica, fil\u00f3sofa e astr\u00f3noma do Exipto Romano do s\u00e9culo IV.\nSinopse.\nNo s\u00e9culo IV, Exipto era unha diocese do Imperio Romano, dependente directamente de Roma. A s\u00faa capital, Alexandr\u00eda, convert\u00e9rase no derradeiro baluarte dun mundo en crise, confuso e violento. No ano 391, as continuas revoltas das r\u00faas, ocasionadas polos cristi\u00e1ns contra xudeus e pag\u00e1ns, alcanzaron unha das s\u00faas instituci\u00f3ns m\u00e1is lendarias: a Biblioteca de Alexandr\u00eda. Atrapada tras os seus seus muros, a brillante astr\u00f3noma Hipatia (Rachel Weisz), loita por salvar a sabedor\u00eda do mundo antigo, sen percibir que o seu escravo, o mozo Davo, se debate entre o amor que lle profesa en segredo e a liberdade que poder\u00eda acadar un\u00edndose ao imparable ascenso do Cristianismo."}
{"id": "184880", "revid": "624", "url": "https://gl.wikipedia.org/wiki?curid=184880", "title": "-627", "text": "Outros.\nHistoria ano a ano"}
{"id": "184882", "revid": "56817", "url": "https://gl.wikipedia.org/wiki?curid=184882", "title": "-668", "text": "Outros.\nHistoria ano a ano"}
{"id": "184885", "revid": "85894", "url": "https://gl.wikipedia.org/wiki?curid=184885", "title": "Potidea", "text": "Potidea (en grego antigo \u03a0\u03bf\u03c4\u03af\u03b4\u03b1\u03b9\u03b1 / \"Potidaia\") \u00e9 unha colonia fundada polos corintios sobre o 627 a.C. aproximadamente no istmo de Palene, extremo occidental da Calc\u00eddica, en Tracia.\nFilipo II de Macedonia destru\u00edu a cidade (-356) e deu o seu territorio aos olintios. Casandro constru\u00edu unha nova cidade no seu territorio: bautizouna como Casandrea."}
{"id": "184886", "revid": "1131", "url": "https://gl.wikipedia.org/wiki?curid=184886", "title": "Corcira", "text": ""}
{"id": "184887", "revid": "5132", "url": "https://gl.wikipedia.org/wiki?curid=184887", "title": "L\u00e9ucade", "text": ""}
{"id": "184888", "revid": "23204", "url": "https://gl.wikipedia.org/wiki?curid=184888", "title": "Vernier", "text": "Vernier \u00e9 unha cidade su\u00edza pertencente ao cant\u00f3n de Xenebra. Segundo datos de 2017 pos\u00fae 35.408 habitantes.\nEst\u00e1 situada ao suroeste do Lago L\u00e9man, a tan s\u00f3 quince minutos da cidade de Xenebra. Foi ocupada por burgundios e francos na Idade Media. Brevemente, foi ocupada tam\u00e9n pola Francia napole\u00f3nica."}
{"id": "184889", "revid": "85894", "url": "https://gl.wikipedia.org/wiki?curid=184889", "title": "Nant\u00f3n, Sanamede do Monte, A Ba\u00f1a", "text": "Nant\u00f3n \u00e9 un lugar da parroquia de Sanamede do Monte no concello coru\u00f1\u00e9s da Ba\u00f1a na comarca da Barcala. Ti\u00f1a 120 habitantes no ano 2015 segundo datos do INE, , dos cales 59 eran homes e 61 eran mulleres. No ano 2010 ti\u00f1a 141 habitantes: 76 mulleres e 65 homes."}
{"id": "184890", "revid": "1131", "url": "https://gl.wikipedia.org/wiki?curid=184890", "title": "Nant\u00f3n", "text": "O top\u00f3nimo galego Nant\u00f3n pode referirse a:"}
{"id": "184897", "revid": "56817", "url": "https://gl.wikipedia.org/wiki?curid=184897", "title": "Notaci\u00f3n", "text": "A palabra notaci\u00f3n pode usarse en varios contextos:"}
{"id": "184899", "revid": "25871", "url": "https://gl.wikipedia.org/wiki?curid=184899", "title": "Parque Natural da Zona Volc\u00e1nica da Garrotxa", "text": "O Parque natural da Garrotxa est\u00e1 situado en Catalu\u00f1a na provincia de Xirona, comarca da Garrotxa. No seu interior prot\u00e9xense formaci\u00f3ns de grande interese xeol\u00f3xico e bot\u00e1nico. Tr\u00e1tase da \u00e1rea volc\u00e1nica mellor conservada de toda a Pen\u00ednsula Ib\u00e9rica e unha das m\u00e1is salientables de Europa.\nHistoria.\nOrixes.\nConsiderado un dos mellores paisaxes volc\u00e1nicos de Europa, xa no 1917 o sacerdote, naturalista e pintor Josep Gelabert i Rinc\u00f3n ped\u00eda a declaraci\u00f3n dun parque nacional da zona. Anos atr\u00e1s el mesmo publicar\u00e1 d\u00faas obras de divulgaci\u00f3n sobre os valores deste \u00e1rea xeogr\u00e1fica tituladas \"Los volcanes extinguidos de la provincia de Gerona\" e \"Gu\u00eda illustrada d'Olot i ses valls\" . Este traballo de divulgaci\u00f3n e de pedagox\u00eda inici\u00e1rase no ano 1.820 cando o naturalista de Olot Francesc Xavier de Bol\u00f3s publica \" Noticia de los extinguidos volcanes de la villa de Olot\" . Posteriormente moitos outros investigadores contribu\u00edron \u00f3 co\u00f1ecemento da actividade volc\u00e1nica e valores naturais desta zona. Coma exemplo citar a obra \"Olot, su comarca, sus extinguidos volcanes\" por Esteve Paluzie.\nDegradaci\u00f3n ambiental.\nO modelo econ\u00f3mico desenvolto durante a segunda metade do s\u00e9culo XX provocou o aumento da poboaci\u00f3n e un importante impacto ambiental na zona coma consecuencia da intensificaci\u00f3n da agricultura, os vertedeiros incontrolados e sobre todo a miner\u00eda, que se desenvolveu para a extracci\u00f3n de materiais necesarios para a construci\u00f3n.\nFinalmente, e grazas \u00f3 impulso de entidades civ\u00eds, cidad\u00e1ns e cient\u00edficos conseguiuse que o 3 de novembro de 1982 o Parlamento de Catalu\u00f1a aprobara unha lei de protecci\u00f3n sobre a zona volc\u00e1nica. Finalmente a lei de espazos naturais do 13 de xu\u00f1o de 1985 concretar\u00eda a actual denominaci\u00f3n do Parque Natural da Zona Volc\u00e1nica da Garrotxa.\nOrograf\u00eda.\nO Parque natural ocupa a parte central da comarca, sendo limitado polo norte polo r\u00edo Fluvi\u00e0, polo leste pola Serra de Sant Juli\u00e0 del Mont, polo sur polas serras de Finestres, Les Medes, Marboleny e Corb e polo oeste polo Val d'en Bas.\nA maior parte do parque est\u00e1 constitu\u00eddo por planicies de altitude media (300-500 metros) e s\u00f3 \u00e9 destacable o Puigsallan\u00e7a con 1.027 metros na Serra de Finestres. Destacar que nos arredores da localidade de Santa Pau nace o r\u00edo Ser.\nVulcanolox\u00eda.\nA pesar de contar cuns notables valores paisax\u00edsticos, hist\u00f3ricos, bot\u00e1nicos, faun\u00edsticos e arqueol\u00f3xicos, sen d\u00fabida os preto de corenta conos volc\u00e1nicos son o grande atractivo do parque. Estes presentan diferentes grados de conservaci\u00f3n, nalg\u00fans casos moi destacables tendo en conta a s\u00faa antig\u00fcidade.\nA orixe destes volc\u00e1ns est\u00edmase entre os 350.000 anos e os 11.500, tendo mostras no parque das diferentes tipolox\u00edas: dende o tipo estromboliano coma os volc\u00e1ns de Croscat e Montsacopa ata os de tipo explosivo coma o de Caicat. Salientar que danse casos de tipo mixto coma o de Garrinada ou o de Santa Margarida.\nTam\u00e9n est\u00e1n presentes formaci\u00f3ns creadas a partir da lava volc\u00e1nica, especialmente visibles na vila de Castelfollit de la Roca. Esta vila as\u00e9ntase sobre un terreo conformado por columnas bas\u00e1lticas, onde son observables as superposici\u00f3ns das diferentes coladas. O r\u00edo Fluvi\u00e0, non sendo capaz de erosionar o basalto, rodeouno e escavou o seu leito nos materiais eoc\u00e9nicos m\u00e1is febles, formando unha gran plataforma bas\u00e1ltica no cumio da cal se asenta a vila.\nO corzo no parque.\nO corzo coma outros ungulados aut\u00f3ctonos, estivo a piques de desaparecer de Catalu\u00f1a nos s\u00e9culos XVIII e XIX. S\u00f3 certas poboaci\u00f3ns dos Pireneos sobreviviron \u00e1 sobrexplotaci\u00f3n por mor da caza .\nA reintroduci\u00f3n do corzo no Parque Natural da Zona Volc\u00e1nica da Garrotxa foi levada a cabo polo Parque natural sendo o proxecto aprobado no 1993 en sesi\u00f3n plenaria da Xunta de protecci\u00f3n. Entre os anos 1995 e 1998 ceib\u00e1ronse 49 individuos en catro liberaci\u00f3ns feitas en diferentes puntos do parque. A orixe dos animais era a poboaci\u00f3n de Chiz\u00e9, no noroeste de Francia, reserva onde os animais eran obxecto de control sanitario pola \u2018\u2019\u2019Office National de la Chasse et La Faune Savage\u201d\u2019.\nA an\u00e1lise da expansi\u00f3n demogr\u00e1fica levouse a trav\u00e9s de 489 localizaci\u00f3ns compiladas entre os anos 1995 e 2005, achegadas basicamente polo persoal do Parque natural e polos cazadores de xabaril que\u200b colaboran no Programa de Seguimento desta especie.\nDez anos despois do inicio do proxecto de reintroduci\u00f3n, estimouse unha poboaci\u00f3n entre 900 e 1200 corzos que se distrib\u00faen por unha superficie superior \u00e1s 14000 hect\u00e1reas. Actualmente a poboaci\u00f3n da Garrotxa xa entrou en contacto con poboaci\u00f3ns veci\u00f1as das comarcas do Ripoll\u00e8s e do Alt Empord\u00e0.\nO aproveitamento cinex\u00e9tico da especie comezou na tempada de caza 2004/2005 con seis autorizaci\u00f3ns concedidas, aumentando estas os anos posteriores. Ademais da actividade cinex\u00e9tica tam\u00e9n son obxecto de seguimento os accidentes de tr\u00e1fico causados por colisi\u00f3n con veh\u00edculos nas estradas do Parque e os posibles efectos negativos da especie sobre as terras de labranza. En \u00e1mbolos dous casos as autoridades do parque elaboran periodicamente propostas de posibles medidas correctoras.\nV\u00e9xase tam\u00e9n.\nLigaz\u00f3ns externas.\nWeb Turismo do Parque natural da Garrotxa"}
{"id": "184900", "revid": "26995", "url": "https://gl.wikipedia.org/wiki?curid=184900", "title": "Parque natural da Garrotxa", "text": ""}
{"id": "184901", "revid": "98629", "url": "https://gl.wikipedia.org/wiki?curid=184901", "title": "Francisco Casimiro Marc\u00f3 del Pont", "text": "Francisco Casimiro Marc\u00f3 del Pont D\u00edaz \u00c1ngel M\u00e9ndez, nado en Vigo en 1770 e finado en Luj\u00e1n (Arxentina) o 19 de maio de 1819, fillo de Buenaventura Marc\u00f3 del Pont e Juana \u00c1ngel M\u00e9ndez, foi un militar galego e gobernador da Corona Espa\u00f1ola en Chile. Foi unha das figura da Independencia de Chile pois foi o \u00faltimo dos Gobernadores de Chile cando foi apresado polas forzas do Ex\u00e9rcito dos Andes, lideradas por Jos\u00e9 de San Mart\u00edn e Bernardo O'Higgins que entraron en Santiago despois da Batalla de Chacabuco.\nTraxectoria.\nCarreira militar en Espa\u00f1a.\nIniciou a carreira militar como cadete no Rexemento de Infanter\u00eda de Zaragoza en 1784. Estivo na gornici\u00f3n de Or\u00e1n en 1789. En 1802 estaba no Rexemento Tarragona. Durante o Sitio de Zaragoza foi feito prisioneiro e levado a Francia conseguiu o seu traslado a Valen\u00e7ey, prisi\u00f3n de Fernando VII. Logo da restauraci\u00f3n regresou a Madrid, onde a s\u00faa influencia na corte outorgoulle o goberno de Chile, a\u00ednda que o nomeamento se fixo contra o parecer do Consello de Indias.\nGoberno de Chile.\nA fins de 1815, v\u00eda Panam\u00e1, e pasando por Lima, arribou a Valpara\u00edso. A s\u00faa recepci\u00f3n en Santiago foi inicialmente favorable, substitu\u00edndo na xefatura do goberno a Osorio, identificado coa austeridade do per\u00edodo de reconquista militar. Marc\u00f3 del Pont pretend\u00eda unha reconciliaci\u00f3n a trav\u00e9s de actos demag\u00f3xicos, non obstante o ambiente de desconfianza e prebendas levouno a copar de europeos e crioulos peruanos os postos clave e dar \u00e1 restauraci\u00f3n un car\u00e1cter represivo. O capit\u00e1n Vicente San Bruno, encargado da actividade policial, pero levando as s\u00faas funci\u00f3ns m\u00e1is al\u00e1 da delincuencia com\u00fan, montou un tribunal pol\u00edtico cuxa desorientaci\u00f3n e arbitrariedade levouno ao descr\u00e9dito e animosidade. Marc\u00f3 del Pont errou na s\u00faa pol\u00edtica de goberno ao incumprir as pol\u00edticas de reconciliaci\u00f3n da corte de Espa\u00f1a, como o indulto xeral aos patriotas do 12 de febreiro de 1816. Ademais o estado de permanente alarma esgotou os recursos empregados na defensa do mar e a cordilleira de Chile. Enviou varios esp\u00edas a Cuyo para que solicitasen informaci\u00f3n sobre o Ex\u00e9rcito Libertador dos Andes.\nPor outra banda cumpriu correctamente o seu papel administrador, acreditando a s\u00faa lealdade, pospo\u00f1endo os seus soldos \u00e1s posibilidades do estado. Entre as s\u00faas obras urban\u00edsticas est\u00e1n a mellora do paseo de Tajamar ou a Alameda, reparou o Teatro e coliseo, constru\u00edu a canle de Maip\u00fa.\nFin do goberno.\nSan Mart\u00edn, encomendou ao seu armeiro Jos\u00e9 Antonio \u00c1lvarez Condarco, en misi\u00f3n de espionaxe, que fose entrevistarse con Marc\u00f3 del Pont, debendo reco\u00f1ecer e memorizar na s\u00faa viaxe os accidentes do terreo. Marc\u00f3 del Pont expulsouno do pa\u00eds anotando no pasaporte do armeiro unha expresi\u00f3n en referencia \u00e1 traiz\u00f3n de Jos\u00e9 de San Mart\u00edn \u00e1 monarqu\u00eda espa\u00f1ola: \"Yo firmo con mano blanca y no como la de su general que es negra\"\nFuxida e captura.\nTrala ca\u00edda do goberno espa\u00f1ol de Santiago, Marc\u00f3 del Pont fuxiu a Valpara\u00edso dirix\u00edndose primeiro a San Antonio a trav\u00e9s da Cuesta de Lo Prado crendo que na s\u00faa ba\u00eda estaba o buque San Miguel, pero este levantara \u00e1ncora horas antes. Atopouse na disxuntiva de seguir o cami\u00f1o da costa pero caer\u00eda a mercede dos montoneros de Ram\u00f3n Freire polo que se decidiu a seguir cara ao norte, a trav\u00e9s das actuais localidades de Cartaxena, El Tabo, El Quisco, descansando en El Totoral o 15 de febreiro de 1817. Desde esta posici\u00f3n enviou un inquilino para que o avisar\u00e1 respecto da situaci\u00f3n en Valpara\u00edso. O home avisou o seu xefe, o hacendado de Las Tablas que se concertou co Capit\u00e1n Jos\u00e9 Aldao para rodear a quebrada o 15 de febreiro. Na Quebrada del Totoral, atop\u00e1rono con todos os oficiais que o acompa\u00f1aron na s\u00faa sa\u00edda de Santiago; o tenente coronel Fernando Cacho, o coronel Ram\u00f3n Gonz\u00e1lez e o fiscal Prudencio Lazcano. Todos entregaron as s\u00faas espadas salvo el que pediu entregala a un xefe da s\u00faa condici\u00f3n. A virxe da s\u00faa capela particular a\u00ednda pode verse na capela do Eremitorio franciscano de El Totoral.\nSa\u00fado de San Mart\u00edn.\nConforme aos relatos entregou cerimoniosamente a s\u00faa espada a San Mart\u00edn. \nDi a tradici\u00f3n arxentina que San Mart\u00edn saudouno coa expresi\u00f3n: \"\u00a1Venga esa mano blanca, mi general!\".\nEnviado a Arxentina.\nO 16 de abril de 1817 foi enviado a Mendoza. San Mart\u00edn ordenou encarcerar a Marc\u00f3 del Pont en San Luis xunto cos prisioneiros tomados en Chacabuco. Logo dun mot\u00edn en 1819 no que non tomou parte, pero foi igualmente acusado, trala intervenci\u00f3n de Monteagudo ordenou o seu traslado a outra prisi\u00f3n na \"La Estanzuela\", m\u00e1is ao interior da provincia de San Luis, onde morreu o 19 de maio de 1819, \u00e1 idade de 49 anos."}
{"id": "184902", "revid": "22570", "url": "https://gl.wikipedia.org/wiki?curid=184902", "title": "Premier League 2010-2011", "text": "A tempada 2010-2011 da Premier League foi a 19\u00aa edici\u00f3n da m\u00e1xima competici\u00f3n ligueira de f\u00fatbol en Inglaterra. A tempada comezou o 14 de agosto de 2010 e rematou o 22 de maio de 2011 despois de 38 xornadas.\nO equipo defensor do t\u00edtulo era o Chelsea FC, pero finalmente o campi\u00f3n foi o Manchester United, que acadou o seu 19\u00ba t\u00edtulo de liga."}
{"id": "184903", "revid": "56817", "url": "https://gl.wikipedia.org/wiki?curid=184903", "title": "Notaci\u00f3n posicional", "text": "A notaci\u00f3n posicional \u00e9 un modo de escritura num\u00e9rica no cal cada d\u00edxito pos\u00fae un valor diferente que depende da s\u00faa posici\u00f3n relativa. Queda definida pola base, que \u00e9 o n\u00famero de d\u00edxitos necesarios para escribir calquera n\u00famero.\nO modo que utilizamos habitualmente \u00e9 o sistema decimal (base 10), necesit\u00e1ndose dez d\u00edxitos diferentes, cuxo valor en orde crecente \u00e9: 0, 1, 2, 3, 4, 5, 6, 7, 8, 9.\nPara os n\u00fameros escritos en sistemas de bases menores \u00fasanse os d\u00edxitos de menor valor; para os escritos con bases maiores util\u00edzanse letras para d\u00edxitos maiores que 9 (0, 1, 2, 3, 4, 5, 6, 7, 8, 9, A, B, C, ...)\nHistoria.\nAntigas culturas, como as de Mesopotamia, o Antigo Exipto, a Antiga Grecia ou a Antiga Roma, non utilizaban a notaci\u00f3n posicional, o que fac\u00eda sumamente complexo o c\u00e1lculo, e dificultaba o desenvolvemento da \u00e1lxebra.\nA primeira numeraci\u00f3n de posici\u00f3n est\u00e1 documentada a comenzos do s\u00e9culo II a.C., e foi utilizada polos eruditos de Babilonia. Posteriormente, a finais do s\u00e9culo I a.C., empreg\u00e1rona os matem\u00e1ticos chineses. Os sacerdotes astr\u00f3nomos da civilizaci\u00f3n maia utiliz\u00e1rona entre os s\u00e9culos IV e IX da nosa era: un sistema vixesimal cun d\u00edxito de valor cero, a\u00ednda que con algunhas peculiaridades que o privaron de posibilidade operatoria.\nForon os \u00e1rabes os que impulsaron a gran innovaci\u00f3n da notaci\u00f3n posicional, a\u00ednda que utilizando a notaci\u00f3n num\u00e9rica hind\u00fa: un sistema decimal cun d\u00edxito de valor nulo: o cero. Leonardo de Pisa (co\u00f1ecido como \"Fibonacci\"), introduciu en Occidente o sistema, no s\u00e9culo XI.\nPor cuesti\u00f3ns t\u00e9cnicas, en inform\u00e1tica optouse por un sistema num\u00e9rico en base dous, utiliz\u00e1ndose s\u00f3 dous d\u00edxitos: 0 e 1, pero empregando a notaci\u00f3n posicional, pola s\u00faa gran simplicidade operativa.\nCaracter\u00edsticas.\nUtilizando a notaci\u00f3n posicional, o mesmo d\u00edxito 5 toma diferente valor nos n\u00fameros 5, 50 e 500. Isto \u00e9 unha consecuencia da descomposici\u00f3n de n\u00fameros en m\u00faltiplos de factores bn, onde \"b\" \u00e9 a base e \"n\" calquera n\u00famero enteiro.\nDe forma m\u00e1is intuitiva, descomp\u00f3\u00f1ense en unidades de distintas ordes, de tal forma que \"b\" unidades de calquera orde equivalen a unha dunha orde inmediatamente superior. A orde que serve de gu\u00eda \u00e9 a unidade, propiamente dicha (b0)\nPor convenio, os d\u00edxitos nesta notaci\u00f3n escr\u00edbense de esquerda a dereita (incluso en idiomas que normalmente escriben de dereita a esquerda), empezando polas ordes superiores e acabando na unidade como tal, marcando a carencia de unidades cun 0 (cero). As\u00ed, en sistema decimal:\nSe existen ordes menores que a unidade, escr\u00edbese unha coma (,) ou ('), ou un punto en determinados idiomas (.) para separalos das unidades, e se contin\u00faa escribindo de maior a menor, acabando coas unidades de menor orde.\nOs n\u00fameros negativos m\u00e1rcanse cun signo menos (-) diante:\nSe \u00e9 necesario especificar a base, escr\u00edbese como sub\u00edndice entre par\u00e9nteses (loxicamente, en base decimal):\nOs n\u00fameros peri\u00f3dicos (que pos\u00faen un grupo de cifras que se repite) te\u00f1en infinitas ordes cada vez m\u00e1is pequenas cuxos m\u00faltiplos seguen un patr\u00f3n. Este grupo de cifras (chamado per\u00edodo) p\u00f3dese escribir unha vez e marcar cun arco na parte superior, ou indicando con puntos suspensivos que o n\u00famero contin\u00faa:\nde forma menos rigorosa:\nNa pr\u00e1ctica se sole usar esta \u00faltima soluci\u00f3n o directamente redondear o truncar el n\u00famero.\nAlgoritmos para cambio de base.\nEstes algoritmos bas\u00e9anse na descomposici\u00f3n en factores de bn arriba mencionada. Por comodidade, todos os c\u00e1lculos fanse en base decimal, pero os c\u00e1lculos funcionar\u00edan igual en calquera outra base.\nDe base for\u00e1nea a base decimal.\nSimplemente multipl\u00edquese cada d\u00edxito pola potencia dependente, e despois eval\u00faese o resultado como nunha conta normal, en base decimal.\nDe base decimal a base for\u00e1nea.\nDiv\u00eddase o n\u00famero pola s\u00faa base at\u00e9 que xa non sesa pos\u00edbel. Lendo o primeiro cociente e os restos en orde inversa, p\u00f3dese ler o n\u00famero na base for\u00e1nea.\nPara decimais, son necesarios algoritmos m\u00e1is complexos.\nVantaxes da notaci\u00f3n posicional.\nMediante a notaci\u00f3n posicional decimal p\u00f3dese escribir calquera valor num\u00e9rico con s\u00f3 dez d\u00edxitos diferentes (tantos como indica a base), por moi grande ou pequeno que sexa, a\u00ednda que \u00e9 imprescind\u00edbel un d\u00edxito de valor \"nulo\", o cero, para poder operar facilmente."}
{"id": "184904", "revid": "624", "url": "https://gl.wikipedia.org/wiki?curid=184904", "title": "-621", "text": "Notas.\nHistoria ano a ano"}
{"id": "184905", "revid": "5312", "url": "https://gl.wikipedia.org/wiki?curid=184905", "title": "-679", "text": "Outros.\nHistoria ano a ano"}
{"id": "184906", "revid": "98629", "url": "https://gl.wikipedia.org/wiki?curid=184906", "title": "Real Oviedo-Vetusta", "text": "O Real Oviedo Vetusta \u00e9 un club de f\u00fatbol espa\u00f1ol da cidade asturiana de Oviedo, filial do Real Oviedo. Fundouse en 1943 e compite na Terceira Divisi\u00f3n de Espa\u00f1a.\nHistoria.\nO hist\u00f3rico filial foi fundado en 1943, baixo o nome Real Oviedo Aficionados, logrando o seu primeiro t\u00edtulo un ano m\u00e1is tarde, a Copa Federaci\u00f3n. Posteriormente pasou a chamarse Sociedad Deportiva Vetusta, cambiando o seu nome en 1992, tras a transformaci\u00f3n da maior\u00eda dos clubs espa\u00f1ois en S.A.D., polo de Real Oviedo B.\nNa clasificaci\u00f3n hist\u00f3rica de filiais de clubs espa\u00f1ois, o Oviedo B, sit\u00faase no posto 20\u00ba. O seu mellor posto na Copa do Rei foi alcanzar en 1984, 1/32 final onde caeu fronte ao Sporting de Xix\u00f3n. Desde 1991 os filiais non poden participar nesta competici\u00f3n.\nEn 2003 tras descender administrativamente o primeiro club a Terceira Divisi\u00f3n, onde se atopaba o filial, o equipo non puido inscribirse en competici\u00f3n oficial, polos motivos econ\u00f3micos que atravesaba o club. Dous anos m\u00e1is tarde, tras o rexurdimento do equipo, inscribiuse o club en Rexional Preferente de Asturias, no lugar que ocupaba o Pumar\u00edn. Pero tras terminar a primeira tempada, en 2005/2006, no 16\u00ba posto, cerca do descenso, o club decidiu que o filial ga\u00f1\u00e1sese os ascensos no campo, e inscribiuno na Segunda Rexional de Asturias. Tras dous anos consecutivos terminando en segundo posto, o 22 de xu\u00f1o de 2008, logrou ga\u00f1ar a eliminatoria e ascender, ante o Lada de Langreu, cun resultado final de 3-1, e as\u00ed poder disputar o ano que v\u00e9n a tempada en Primeira Rexional de Asturias. Este foi o seu primeiro ascenso logo de sete anos, cando o fixo a 2\u00aaB. O 10 de maio de 2009, logrou o seu segundo ascenso consecutivo, finalizando l\u00edder, e convert\u00e9ndose directamente en equipo de Preferente. O 16 de maio de 2010, consegue o seu terceiro ascenso cosecutivo, ao finalizar 2\u00ba, \u00e1 Terceira Divisi\u00f3n, de onde desapareceu en 2003, cando se descendeu administrativamente ao primeiro equipo."}
{"id": "184907", "revid": "895", "url": "https://gl.wikipedia.org/wiki?curid=184907", "title": "Real Oviedo Vetusta", "text": ""}
{"id": "184908", "revid": "895", "url": "https://gl.wikipedia.org/wiki?curid=184908", "title": "Real Oviedo B", "text": ""}
{"id": "184909", "revid": "27155", "url": "https://gl.wikipedia.org/wiki?curid=184909", "title": "Respiraci\u00f3n aer\u00f3bica", "text": ""}
{"id": "184910", "revid": "27155", "url": "https://gl.wikipedia.org/wiki?curid=184910", "title": "Respiraci\u00f3n aerobia", "text": ""}
{"id": "184911", "revid": "85894", "url": "https://gl.wikipedia.org/wiki?curid=184911", "title": "Ventura Miguel Marc\u00f3 del Pont", "text": "Ventura Miguel Marc\u00f3 del Pont \u00c1ngel D\u00edaz M\u00e9ndez, nado en Vigo o 15 de novembro de 1768 e finado en Puerto Real, C\u00e1diz, o 28 de decembro de 1836, foi un comerciante galego, tesoureiro do Vicerreinado do R\u00edo da Prata.\nTraxectoria.\nFillo de Buenaventura Marc\u00f3 del Pont e de Juana \u00c1ngel D\u00edaz M\u00e9ndez. Emigrou a Bos Aires na d\u00e9cada de 1790 onde estableceu un exitoso negocio. Membro do consulado espa\u00f1ol (est. 1794), do Consello Municipal ou Cabido (1797) e do Real Consulado de Comercio (1803), foi comisario do Real Caixa de consolidaci\u00f3n, relacionado co vicerrei para a recadaci\u00f3n de impostos no R\u00edo da Prata. En 1807 prestou ao Cabido m\u00e1is de 12.000 pesos para compensar as perdas causadas polas invasi\u00f3ns inglesas."}
{"id": "184912", "revid": "85894", "url": "https://gl.wikipedia.org/wiki?curid=184912", "title": "Bucha\u00edn, Sanamede do Monte, A Ba\u00f1a", "text": "Bucha\u00edn \u00e9 un lugar da parroquia de Sanamede do Monte no concello coru\u00f1\u00e9s da Ba\u00f1a na comarca da Barcala. Ti\u00f1a 29 habitantes no ano 2015 segundo datos do INE, dos cales 17 eran mulleres e 12 eran homes. No ano 2010 ti\u00f1a 27 habitantes: 16 mulleres e 11 homes."}
{"id": "184913", "revid": "85894", "url": "https://gl.wikipedia.org/wiki?curid=184913", "title": "O Seil\u00e1n, Sanamede do Monte, A Ba\u00f1a", "text": "O Seil\u00e1n \u00e9 un lugar da parroquia de Sanamede do Monte no concello coru\u00f1\u00e9s da Ba\u00f1a na comarca da Barcala. Ti\u00f1a 131 habitantes no ano 2015 segundo datos do INE , dos cales 67 eran homes e 64 eran mulleres. No ano 2010 ti\u00f1a 149 habitantes: 71 homes e 78 mulleres."}
{"id": "184914", "revid": "85894", "url": "https://gl.wikipedia.org/wiki?curid=184914", "title": "Duomes de Abaixo, Sanamede do Monte, A Ba\u00f1a", "text": "Duomes de Abaixo \u00e9 un lugar da parroquia de Sanamede do Monte no concello coru\u00f1\u00e9s da Ba\u00f1a na comarca da Barcala. Ti\u00f1a 22 habitantes no ano 2010 segundo datos do INE, , dos cales 13 eran mulleres e 9 eran homes. No ano 2010 ti\u00f1a 28 habitantes: 15 mulleres e 13 homes."}
{"id": "184915", "revid": "85894", "url": "https://gl.wikipedia.org/wiki?curid=184915", "title": "Duomes de Arriba, Sanamede do Monte, A Ba\u00f1a", "text": "Duomes de Arriba \u00e9 un lugar da parroquia de Sanamede do Monte no concello coru\u00f1\u00e9s da Ba\u00f1a na comarca da Barcala. Ti\u00f1a 49 habitantes no ano 2015 segundo datos do INE, , dos cales 27 eran homes e 22 eran mulleres. No ano 2010 ti\u00f1a 59 habitantes: 33 homes e 26 mulleres."}
{"id": "184916", "revid": "85894", "url": "https://gl.wikipedia.org/wiki?curid=184916", "title": "O Rucheiro, Sanamede do Monte, A Ba\u00f1a", "text": "O Rucheiro \u00e9 un lugar da parroquia de Sanamede do Monte no concello coru\u00f1\u00e9s da Ba\u00f1a na comarca da Barcala. Ti\u00f1a 5 habitantes no ano 2015 segundo datos do INE, , dos cales 4 eran mulleres e 1 era home. No 2010 ti\u00f1a 5 habitantes: 3 mulleres e 2 homes."}
{"id": "184917", "revid": "85894", "url": "https://gl.wikipedia.org/wiki?curid=184917", "title": "Sanamede, Sanamede do Monte, A Ba\u00f1a", "text": "Sanamede \u00e9 un lugar da parroquia de Sanamede do Monte no concello coru\u00f1\u00e9s da Ba\u00f1a na comarca da Barcala. Ti\u00f1a 63 habitantes no ano 2015 segundo datos do INE, , dos cales 33 eran homes e 30 eran mulleres. No ano 2010 ti\u00f1a 65 habitantes: 33 homes e 32 mulleres."}
{"id": "184918", "revid": "85894", "url": "https://gl.wikipedia.org/wiki?curid=184918", "title": "A Cruz, Suevos, A Ba\u00f1a", "text": "A Cruz \u00e9 un lugar da parroquia de Suevos no concello coru\u00f1\u00e9s da Ba\u00f1a na comarca da Barcala. Ti\u00f1a 34 habitantes no ano 2015 segundo datos do INE, , dos cales 18 eran mulleres e 16 era homes. No 2010 ti\u00f1a 38 habitantes: 19 homes e 19 mulleres."}
{"id": "184919", "revid": "98629", "url": "https://gl.wikipedia.org/wiki?curid=184919", "title": "Balta S\u00e1nchez", "text": "Baltasar S\u00e1nchez Mart\u00edn, nado en Santander o 9 de maio de 1962, \u00e9 un exfutbolista e actual adestrador de f\u00fatbol espa\u00f1ol. Xogaba de defensa e actualmente adestra a UD Salamanca."}
{"id": "184920", "revid": "27155", "url": "https://gl.wikipedia.org/wiki?curid=184920", "title": "Uni\u00f3n comunicante", "text": "Unha uni\u00f3n comunicante, nexo ou, en ingl\u00e9s, gap junction (uni\u00f3n de fenda) \u00e9 unha conexi\u00f3n intercelular especializada presente en moitos tipos de c\u00e9lulas animais, formada por unha \u00e1rea da membrana onde hai moitas \"canles de uni\u00f3n comunicante\" . Estas uni\u00f3ns comunican directamente o citoplasma de d\u00faas c\u00e9lulas contiguas, o cal permite que pasen libremente dunha a outra diversas mol\u00e9culas e i\u00f3ns.\nAs canles de uni\u00f3n comunicante est\u00e1n formadas por dous conex\u00f3ns (ou semicanles), un en cada c\u00e9lula, que se conectan a trav\u00e9s do espazo intercelular. As uni\u00f3ns comunicantes poden considerarse funcionalmente an\u00e1logas aos plasmodesmos que comunican as c\u00e9lulas vexetais.\nUnha importante funci\u00f3n das uni\u00f3ns comunicantes \u00e9 facilitar as sinapses el\u00e9ctricas, que se establecen entre certas neuronas.\nNiveis de organizaci\u00f3n nas uni\u00f3ns comunicantes.\nNa ensamblaxe das prote\u00ednas das canles de uni\u00f3n comunicante podemos distinguir varios niveis de organizaci\u00f3n:\nEstrutura.\nNos vertebrados as semicanles das uni\u00f3ns comunicantes son principalmente homo- ou heterohex\u00e1meros dunhas prote\u00ednas chamadas conexinas. Nos invertebrados as uni\u00f3ns comunicante est\u00e1n formadas por prote\u00ednas que se sup\u00f3n forman a familia das innexinas. Por\u00e9n, a familia das prote\u00ednas pannexinas recentemente caracterizada, que ten unha secuencia de amino\u00e1cidos moi similar \u00e1 das innexinas, e que inicialmente se pensaba que formaba tam\u00e9n canles intercelulares, hoxe sabemos que, en realidade, forma canles dunha soa membrana (nunha soa c\u00e9lula) que comunican co medio extracelular, e comprobouse que por elas pasan calcio e ATP.\nNas uni\u00f3ns comunicantes o espazo intercelular \u00e9 de s\u00f3 4 nm e cada unidade de conex\u00f3ns da membrana dunha c\u00e9lula est\u00e1 ali\u00f1ada con outra da outra c\u00e9lula, de modo que entre as d\u00faas forman unha canle de comunicaci\u00f3n que salva o espazo intercelular. As canles poden abrirse e pecharse, o cal est\u00e1 controlado por diversos factores como a diminuci\u00f3n do pH, o aumento da concentraci\u00f3n intracelular de Ca2+ e diversos factores fisiol\u00f3xicos como o factor de crecemento derivado de plaquetas (PDGF) e o factor de crecemento epid\u00e9rmico (EGF), que pechan a canle.\nAs canles das uni\u00f3ns comunicantes ch\u00e1mase homot\u00edpicas cando est\u00e1n formadas por d\u00faas semicanles id\u00e9nticas, pero cando as d\u00faas semicanles son diferentes recibe o nome de heterot\u00edpica. \u00c1 s\u00faa vez, as semicanles (conex\u00f3ns) poden ser de igual composici\u00f3n ou homom\u00e9ricas ou de distinta composici\u00f3n ou heterom\u00e9ricas. A composici\u00f3n dos elementos que forman a canle parece que ten influencia na funci\u00f3n exercida por cada tipo de uni\u00f3n comunicante.\nXeralmente, os xenes que codifican as prote\u00ednas destas canles clasif\u00edcanse en tres posibles grupos, base\u00e1ndose na semellanza da s\u00faa secuencia, que son: A, B e C (por exemplo, GJA1, GJC1). Tam\u00e9n se usa moito un sistema alternativo para nomear as prote\u00ednas baseado no seu peso molecular (por exemplo: connexina43, connexina30.3).\nPropiedades.\nAta agora, foronlles asignadas \u00e1s prote\u00ednas das uni\u00f3ns comunicantes as seguintes cinco funci\u00f3ns:\na) Comunicaci\u00f3n el\u00e9ctrica e metab\u00f3lica entre c\u00e9lulas.\nb) Intercambios el\u00e9ctricos e metab\u00f3licos a trav\u00e9s das semicanles.\nc) Xenes supresores de tumores (Cx43, Cx32 e Cx36)\nd) Funci\u00f3ns de adherencia independentes da canle da uni\u00f3n comunicante (migraci\u00f3n neural no neoc\u00f3rtex).\ne) Papel do seu extremo carboxilo terminal na sinalizaci\u00f3n de v\u00edas citoplasm\u00e1ticas (Cx43).\nComunicaci\u00f3n el\u00e9ctrica por uni\u00f3ns comunicantes nas c\u00e9lulas.\nAs uni\u00f3ns comunicantes est\u00e1n presentes en virtualmente todos os tecidos do corpo, con poucas excepci\u00f3ns, como nos tipos celulares m\u00f3biles, como espermatozoides ou eritrocitos. Existen varios trastornos xen\u00e9ticos humanos asociados con mutaci\u00f3ns que afectan aos xenes das uni\u00f3ns comunicantes. Moitas delas afectan \u00e1 pel porque ese tecido \u00e9 moi dependente da comunicaci\u00f3n celular a trav\u00e9s das uni\u00f3ns comunicantes para a regulaci\u00f3n da s\u00faa diferenciaci\u00f3n celular e proliferaci\u00f3n.\nCoraz\u00f3n.\nAs uni\u00f3ns comunicantes son especialmente importantes no m\u00fasculo card\u00edaco: o sinal para a contracci\u00f3n p\u00e1sase eficientemente a trav\u00e9s das uni\u00f3ns comunicantes, o que permite que as c\u00e9lulas musculares se contraian en t\u00e1ndem.\nNeuronas.\nDescubr\u00edronse unhas poucas \u00e1reas do cerebro onde hai un acoplamento significativo entre as neuronas. Algunhas estruturas do cerebro onde existen neuronas acopladas electricamente son: o n\u00facleo vestibular, o n\u00facleo do nervio trix\u00e9mino, o n\u00facleo olivar inferior, e a \u00e1rea ventral tegmental. Tam\u00e9n hai alg\u00fans casos de comunicaci\u00f3ns deste tipo menos intensas entre neuronas e c\u00e9lulas gliais no locus coeruleus, e no cerebelo entre neuronas de Purkinje e c\u00e9lulas gliais de Bergman. Os datos experimentais mostran unha extensa presenza de uni\u00f3ns comunicantes nos astrocitos . Por outra parte, as mutaci\u00f3ns nos xenes das uni\u00f3ns comunicantes Cx43 e Cx56.6 causan unha dexeneraci\u00f3n da materia branca similar \u00e1 observada na enfermidade de Pelizaeus-Merzbacher e na esclerose m\u00faltiple.\nEntre as prote\u00ednas conexinas que se expresan nas neuronas incl\u00faense:\nRetina.\nAs neuronas da retina est\u00e1n moi comunicadas por uni\u00f3ns comunicantes, tanto entre c\u00e9lulas do mesmo tipo coma de tipos celulares distintos.\nDescubrimento.\nAs uni\u00f3ns comunicantes foron chamadas as\u00ed a causa da \"fenda\" de separaci\u00f3n que aparec\u00eda nestas uni\u00f3ns especiais entre as c\u00e9lulas. Naquela \u00e9poca non se demostrara a\u00ednda a existencia dunha fenda similar noutras uni\u00f3ns celulares. Bastante antes da demostraci\u00f3n da existencia da \"fenda\", as uni\u00f3ns comunicantes xa foran vistas na uni\u00f3n entre c\u00e9lulas nerviosas veci\u00f1as , e comprobouse que eran electricamente activas e denomin\u00e1banse sinapses el\u00e9ctricas. A causa da presenza xeneralizada das uni\u00f3ns comunicantes en todos os tipos celulares e non s\u00f3 no tecido nervioso, o uso do termo uni\u00f3n comunicante foise facendo m\u00e1is xeral ca o termo sinapse el\u00e9ctrica, que quedou como m\u00e1is espec\u00edfico das neuronas. Coa purificaci\u00f3n de placas de uni\u00f3ns comunicantes intercelulares enriquecidas de prote\u00ednas conexinas formadoras das canles puideron facerse estudos m\u00e1is sistem\u00e1ticos, e f\u00edxose posible a identificaci\u00f3n das prote\u00ednas das uni\u00f3ns comunicantes . Estudos ultraestruturais m\u00e1is precisos mostraron que as prote\u00ednas aparec\u00edan de modo complementario (en fronte) en ambas as c\u00e9lulas que participaban nunha placa de uni\u00f3n comunicante. Ent\u00e9ndese por placa de uni\u00f3ns comunicantes unha \u00e1rea relativamente grande da membrana que est\u00e1 chea das prote\u00ednas das uni\u00f3ns comunicantes tanto en tecidos vivos coma nas preparaci\u00f3ns de uni\u00f3ns comunicantes tratadas con t\u00e9cnicas suaves.\nAo comprobarse a capacidade dunha soa prote\u00edna de permitir a comunicaci\u00f3n intercelular nas uni\u00f3ns comunicantes, o termo uni\u00f3n comunicante tendeu a facerse sin\u00f3nimo dun grupo de conexinas unidas, a\u00ednda que isto non fora a\u00ednda demostrado in vivo. As an\u00e1lises bioqu\u00edmicas das uni\u00f3ns comunicantes enriquecidas illadas de varios tecidos demostraron a existencia dunha familia de conexinas. Estudos ultraestruturais e bioqu\u00edmicos das uni\u00f3ns comunicantes xa referenciados indicaran que as conexinas se agrupaban preferencialmente nas placas ou dominios de uni\u00f3ns comunicantes e que as conexinas eran o seu \u00fanico compo\u00f1ente. Combinando os estudos ultrastruturais con immunocitoqu\u00edmica demostrouse finalmente a existencia das placas de uni\u00f3ns comunicantes in vivo, o que inicialmente apoiaba a idea de que as placas de uni\u00f3ns comunicantes pod\u00edan definirse pola presenza de conexinas. Por\u00e9n, posteriores estudos puxeron en evidencia que nas placas de uni\u00f3ns comunicantes hab\u00eda tam\u00e9n outras prote\u00ednas que non eran conexinas, o que fixo que o termo uni\u00f3n comunicante e placa de uni\u00f3ns comunicantes non se usen como sin\u00f3nimos modernamente."}
{"id": "184921", "revid": "85894", "url": "https://gl.wikipedia.org/wiki?curid=184921", "title": "Manuel Mar\u00eda Marc\u00f3 del Pont", "text": "Manuel Mar\u00eda Marc\u00f3 del Pont, nado en Vigo en 1771 e finado en 1837, foi un militar galego, Brigadier Xeneral e Comandante dos Reais Ex\u00e9rcitos, Cabaleiro da Orde de Alc\u00e1ntara, da Real e Militar Orde de San Hermenexildo, Escudo da Fidelidade e Medalla de Ouro da Batalla de Bail\u00e9n.\nTraxectoria.\nFillo de Buenaventura Marc\u00f3 del Pont, ingresou no ex\u00e9rcito en 1790, destacou durante a Guerra do Rosell\u00f3n e Campa\u00f1as da Cerda\u00f1a ao mando do Xeneral Ricardos e de Agust\u00edn de L\u00e1ncaster en 1793-1794. Participou na campa\u00f1a de Montella en 1795, e na Guerra de Portugal e funci\u00f3ns de Arronchel baixo o mando do Pr\u00edncipe da Paz. No ataque de Villanueva la Reyna o 16 de xu\u00f1o de 1808, na batalla de Bail\u00e9n baixo o mando do Xeneral Casta\u00f1os o 19 de xu\u00f1o de 1808. Na retirada de Logro\u00f1o, na de Nalda, en Cuenca en decembro de 1808. Na acci\u00f3n de V\u00e9lez o 13 de xaneiro de 1809. Na retirada de Serra Morena a Badaxoz en xaneiro e febreiro de 1810. No socorro da praza de Olivenza en xaneiro de 1811. Na sa\u00edda da praza de Badaxoz aos mu\u00ed\u00f1os fronte ao ex\u00e9rcito inimigo en cuxa acci\u00f3n conseguiu entrar na praza a fari\u00f1a que hab\u00eda neles, a pesar de estar en poder do inimigo, a \u00faltimos de febreiro do mesmo ano. En todo o sitio de Badaxoz ao mando do duque de Castroterre\u00f1o ata a s\u00faa rendici\u00f3n cando caeu prisioneiro e foi conducido a Francia onde permaneceu fiel ata a paz en que regresou a Espa\u00f1a. T\u00e9ndose purificado en Madrid e na mesma praza do tempo que durou o goberno constitucional, o 21 de xaneiro de 1825.\nCarlismo.\nA partir de 1830 faise partidario de Carlos Mar\u00eda Isidro, que o nomea xeneral.\nMatrimonio.\nCasa en 1830 con Mar\u00eda Teresa de Iturralde e de Guilisasti, de orixe nobre e filla de co\u00f1ecidos comerciantes de San Sebasti\u00e1n e familiares do Santo Oficio."}
{"id": "184922", "revid": "85894", "url": "https://gl.wikipedia.org/wiki?curid=184922", "title": "A Choupana, Suevos, A Ba\u00f1a", "text": "A Choupana \u00e9 un lugar da parroquia de Suevos no concello coru\u00f1\u00e9s da Ba\u00f1a na comarca da Barcala. Ti\u00f1a 17 habitantes no ano 2015 segundo datos do INE, , dos cales 9 eran homes e 8 eran mulleres. No 2010 ti\u00f1a 18 habitantes: 10 mulleres e 8 homes."}
{"id": "184923", "revid": "85894", "url": "https://gl.wikipedia.org/wiki?curid=184923", "title": "Fax\u00edn, Suevos, A Ba\u00f1a", "text": "Fax\u00edn \u00e9 un lugar da parroquia de Suevos no concello coru\u00f1\u00e9s da Ba\u00f1a na comarca da Barcala. Ti\u00f1a 65 habitantes no ano 2015 segundo datos do INE, , dos cales 34 eran mulleres e 31 eran homes. No 2010 ti\u00f1a 76 habitantes: 40 homes e 36 mulleres."}
{"id": "184924", "revid": "85894", "url": "https://gl.wikipedia.org/wiki?curid=184924", "title": "O Fa\u00edlde, Suevos, A Ba\u00f1a", "text": "O Fa\u00edlde \u00e9 un lugar da parroquia de Suevos no concello coru\u00f1\u00e9s da Ba\u00f1a na comarca da Barcala. Segundo o INE en 2015 ti\u00f1a once habitantes (seis homes e cinco mulleres), catro menos ca en 2010 (oito mulleres e sete homes)."}
{"id": "184925", "revid": "85894", "url": "https://gl.wikipedia.org/wiki?curid=184925", "title": "Francos, Suevos, A Ba\u00f1a", "text": "Francos \u00e9 un lugar da parroquia de Suevos no concello coru\u00f1\u00e9s da Ba\u00f1a na comarca da Barcala. Ti\u00f1a 35 habitantes no ano 2015 segundo datos do INE, dos cales 26 eran mulleres e 9 eran homes. No 2010 ti\u00f1a 39 habitantes: 28 mulleres e 11 homes.\nToponimia.\nSegundo Nicandro Ares de \"Francos\" di J.M. Piel que ten un dobre significado, o de individuos procedentes da Francia ou o de homes libres, al\u00e9n de descendentes dun home chamado \"Franco\"."}
{"id": "184926", "revid": "85894", "url": "https://gl.wikipedia.org/wiki?curid=184926", "title": "Suevos, Suevos, A Ba\u00f1a", "text": "Suevos \u00e9 un lugar da parroquia de Suevos no concello coru\u00f1\u00e9s da Ba\u00f1a na comarca da Barcala. Ti\u00f1a 24 habitantes no ano 2015 segundo datos do INE, , dos cales 14 eran homes e 10 eran mulleres. No 2010 ti\u00f1a 29 habitantes: 16 homes e 13 mulleres."}
{"id": "184927", "revid": "89787", "url": "https://gl.wikipedia.org/wiki?curid=184927", "title": "Nebulosa de Carina", "text": "A Nebulosa de Carina (tam\u00e9n co\u00f1ecida coma a Nebulosa de Eta Carina, ou NGC 3372) \u00e9 unha gran nebulosa brillante que rodean varios c\u00famulos estelares. Eta Carinae e HD 93129A, son d\u00faas das estrelas m\u00e1is masivas e luminosas da V\u00eda L\u00e1ctea, a cales pertencen a esta nebulosa. Est\u00e1 nebulosa est\u00e1 a unha distancia estimada de entre 6.500 a 10.000 anos luz respecto da Terra e pertence a constelaci\u00f3n de Carina. Esta nebulosa cont\u00e9n varias estrelas do Tipo-O.\nEsta nebulosa \u00e9 unha das nebulosas difusas m\u00e1is grandes do firmamento. Pensase que \u00e9 catro veces m\u00e1is grande -e moito m\u00e1is brillante- c\u00e1 famosa Nebulosa de Ori\u00f3n, a\u00ednda que se ten un co\u00f1ecemento sobre ela moito menos detallado, xa que pertence a constelaci\u00f3n de Carina, a cal fica preto do c\u00edrculo polar do hemisferio sur. Foi descuberta por Nicolas Louis de Lacaille no ano 1751\u201352 dende o Cabo de Boa Esperanza.\nDentro desta gran nebulosa brillante escondese outra moito m\u00e1is pequena, que rodeada s\u00f3 a estrela Eta Carinae. Esta nebulosa \u00e9 co\u00f1ecida coma a Nebulosa Homunculus (do lat\u00edn, que significa \"Home pequeno\"), e pensase que foi expulsada no enorme estoupido do ano 1841, o cal fixo que Eta Carinae fose -a\u00ednda que por un breve espazo de tempo- a segunda estrela m\u00e1is brillante do firmamento.\nObxectos dentro da Nebulosa de Carina.\nEta Carinae.\nEta Carinae \u00e9 unha estrela hiperxigante moi luminosa, estimase que ten unha masa entre 100 a 150 masas solares, e que \u00e9 4 mill\u00f3ns de veces m\u00e1is luminosa c\u00f3 Sol.\nEste obxecto actualmente \u00e9 a estrela masiva que puido ser estudada con m\u00e1is detalle. Existen moitas outras estrelas m\u00e1is luminosas e moito m\u00e1is masivas, pero os datos obtidos delas son moito menos detallados e fiables. Ata o 2006, Eta Carinae segu\u00eda sendo a estrela m\u00e1is luminosa confirmada coma tal, base\u00e1ndose nos datos tomados nun amplo rango de lonxitudes de onda. As estrelas con masas superiores as 80 masas solares producen un mill\u00f3n de veces m\u00e1is luz c\u00f3 noso Sol. Esta estrelas son bastante raras -s\u00f3 existen unhas poucas ducias delas dentro dunha galaxia do tama\u00f1a da nosa V\u00eda L\u00e1ctea- e poden ter finais desastrosos \u00f3 achegarse \u00f3 l\u00edmite de Eddington, p.e., a presi\u00f3n cara o exterior da s\u00faa radiaci\u00f3n pode ser tan forte coma para contrarresta-la forza da gravidade. Na teor\u00eda, estrelas con m\u00e1is de 120 masas solares exceden este l\u00edmite, e a s\u00faa gravidade apenas pode reter a s\u00faa radiaci\u00f3n e o seu gas, dando coma resultado unha posible supernova no futuro.\nOs efectos de Eta Carinae poden ser vistos directamente. O gl\u00f3bulos escuros nunha das imaxes de galer\u00eda, parten directamente desta estrela masiva. A nebulosa seguramente ter\u00eda unha vista moi distinta da de hoxe en d\u00eda, antes da grande erupci\u00f3n acontecida no ano 1841, a cal rodeou Eta Carinae con po, reducindo drasticamente a sa\u00edda de luz ultravioleta da nebulosa.\nA Nebulosa Keyhole.\nUnha porci\u00f3n da Nebulosa de Carina \u00e9 co\u00f1ecida coma a Nebulosa Keyhole, nome que lle asignou John Herschel no s\u00e9culo XIX. A Nebulosa Keyhole \u00e9 actualmente moito m\u00e1is pequena \u00e9 escura, est\u00e1 composta por mol\u00e9culas fr\u00edas e po, tam\u00e9n cont\u00e9n filamentos fluorescentes de gas quente, a s\u00faa silueta contrasta co fondo moito m\u00e1is brillante. O di\u00e1metro desta nebulosa \u00e9 aproximadamente duns 7 anos luz."}
{"id": "184928", "revid": "387", "url": "https://gl.wikipedia.org/wiki?curid=184928", "title": "Nebulosa da Quilla", "text": ""}
{"id": "184929", "revid": "387", "url": "https://gl.wikipedia.org/wiki?curid=184929", "title": "Nebulosa de Eta Carinae", "text": ""}
{"id": "184930", "revid": "387", "url": "https://gl.wikipedia.org/wiki?curid=184930", "title": "NGC 3372", "text": ""}
{"id": "184931", "revid": "1888", "url": "https://gl.wikipedia.org/wiki?curid=184931", "title": "Fa\u00edlde", "text": "O top\u00f3nimo galego Fa\u00edlde pode referirse a:\nAmais, como apelido pode referirse a:"}
{"id": "184932", "revid": "56817", "url": "https://gl.wikipedia.org/wiki?curid=184932", "title": "-666", "text": "Outros.\nHistoria ano a ano"}
{"id": "184933", "revid": "98629", "url": "https://gl.wikipedia.org/wiki?curid=184933", "title": "-665", "text": "Outros.\nHistoria ano a ano"}
{"id": "184934", "revid": "56817", "url": "https://gl.wikipedia.org/wiki?curid=184934", "title": "-683", "text": "Outros.\nHistoria ano a ano"}
{"id": "184935", "revid": "22795", "url": "https://gl.wikipedia.org/wiki?curid=184935", "title": "Mendel\u00e9ev", "text": ""}
{"id": "184936", "revid": "56817", "url": "https://gl.wikipedia.org/wiki?curid=184936", "title": "-687", "text": "Outros.\nHistoria ano a ano"}
{"id": "184938", "revid": "56817", "url": "https://gl.wikipedia.org/wiki?curid=184938", "title": "-690", "text": "Outros.\nHistoria ano a ano"}
{"id": "184939", "revid": "56817", "url": "https://gl.wikipedia.org/wiki?curid=184939", "title": "-691", "text": "Outros.\nHistoria ano a ano"}
{"id": "184940", "revid": "22795", "url": "https://gl.wikipedia.org/wiki?curid=184940", "title": "Lei das proporci\u00f3ns m\u00faltiplas", "text": ""}
{"id": "184943", "revid": "98629", "url": "https://gl.wikipedia.org/wiki?curid=184943", "title": "Atomismo", "text": "O atomismo, \u00e9 unha teor\u00eda f\u00edsica e filos\u00f3fica que xurdiu en Grecia durante o s\u00e9culo V a.C., a\u00ednda que talvez moito antes, que prop\u00f3n unha concepci\u00f3n dun universo descontinuo, composto de materia e de baleiro. Segundo os \"atomistas\", os \u00e1tomos que compo\u00f1en o universo son todos da mesma substancia. Son indivis\u00edbeis e non difiren os uns dos outros m\u00e1is que pola s\u00faa forma, a s\u00faa posici\u00f3n e o seu movemento.\nO atomismo oponse ao monismo.\nLeucipo (contra 440 a.C.) e o seu alumno Dem\u00f3crito (contra 433 a.C.) est\u00e1n considerados como os fundadores do atomismo, doutrina retomada m\u00e1is tarde por Epicuro (contra 306 a.C.), e despois por Lucrecio, no s\u00e9culo I d.C..\nOrixes.\nGrecia.\nSegundo o atomismo mecanicista de Leucipo e Dem\u00f3crito, os \u00e1tomos son unhas part\u00edculas materiais indestrut\u00edbeis, desprovistas de cualidades, que non se distinguen entre si m\u00e1is que pola s\u00faa forma e dimensi\u00f3n, e que polas s\u00faas diversas combinaci\u00f3ns no baleiro constit\u00faen os diferentes corpos.\nEsta concepci\u00f3n da natureza era absolutamente materialista, e explicaba todos os fen\u00f3menos naturais en termos de n\u00famero, forma e tama\u00f1o dos \u00e1tomos. Incluso reduciu as propiedades sensoriais das cousas \u00e1s diferenzas cuantitativas dos \u00e1tomos.\nArist\u00f3teles rechazou a idea atom\u00edstica co argumento de que non pode existir o baleiro subxacente entre as part\u00edculas. Segundo a doutrina aristot\u00e9lica, a materia est\u00e1 constitu\u00edda de forma continua, \u00e9 dicir, que non pode dividirse en partes irredut\u00edbeis.\nPara evitar o determinismo mecanicista, criticado por Arist\u00f3teles, Epicuro sost\u00e9n que todo o que existe est\u00e1 composto de \u00e1tomos indivis\u00edbeis, que se moven aleatoriamente no baleiro e poden combinarse entre si para formaren agregados de materia. A alma en particular ser\u00eda un destes agregados de \u00e1tomos, e non unha entidade espiritual, (o que explica especialmente ben, despois, o seu disc\u00edpulo Lucrecio, que introduce a tese de que os \u00e1tomos caen no baleiro e experimentan por si mesmos unha declinaci\u00f3n que lles permite encontrarse). Desta forma tr\u00e1tase de impo\u00f1er unha certa orde \u00e9 idea orixinal que supo\u00f1\u00eda que as cousas se formaban cun movemento ca\u00f3tico de \u00e1tomos).\nLucrecio.\n&lt;poem&gt;\n \"\"C\u00f3mpre termos antes o noso primeiro principio\n \"Nada \u00e9 creado nunca divinamente da nada\". \n \"Nada se aniqulia; todas as cousas retornan\",\n \"Por divisi\u00f3n, aos corpos primeiros da materia\"\". \n&lt;/poem&gt;\nEstes \"corpos primeiros\" son os \u00e1tomos. Os dous primeiros libros de \"De Rerum Natura\" est\u00e1n enteiramente dedicados a eles. Non hai outra cousa na natureza que o baleiro e os \u00e1tomos, que son eternos, absolutamente plenos e inidivis\u00edbeis. Cun n\u00famero limitado de \u00e1tomos diferentes pode compo\u00f1erse todo o universo: ceo, mar, terra, r\u00edos, sol, plantas, animais, todo est\u00e1 constitu\u00eddo polos mesmos elementos. Todo \u00e9 natural, todo \u00e9 racional.\nO \"De Rerum Natura\" \u00e9 en principio un tratado de f\u00edsica, incluso se a intenci\u00f3n esencial desta explicaci\u00f3n cient\u00edfica da natureza \u00e9, para os epic\u00fareos e para Lucrecio, mostrar que o sobrenatural non existe, v\u00f3lvese filosof\u00eda maior, que est\u00e1 na orixe do materialismo e da separaci\u00f3n da ciencia e a relixi\u00f3n.\nO mundo non resulta as\u00ed m\u00e1is que da matieria e do azar. A natureza \u00e9 libre, sen mestre, sen deuses, e n\u00f3s somos libres, como todos os animais.\nO atomismo de Lucrecio, que retoma o de Epicuro, que \u00e1 s\u00faa vez tomara dos fil\u00f3sofos presocr\u00e1ticos, especialmente de Leucipo, (contra 460 - 370.C.), e Dem\u00f3crito, \u00e9 evidentemente unha intuici\u00f3n sen confirmaci\u00f3n e non ten moito que ver co atomismo moderno. Os \u00e1tomos nin son indivis\u00edbeis, nin eternos, nin absolutamente plenos. Pero o anticipa hai m\u00e1is de vinte s\u00e9culos. Haber\u00e1 que esperar a Torricelli, e despois a Pascal, para demostrar a existencia do baleiro, a Mendel\u00e9ev (1869) para a clasificaci\u00f3n dos \u00e1tomos, e ao s\u00e9culo XX para a f\u00edsica cu\u00e1ntica.\nEste atomismo \u00e9 un materialismo, \"un dos m\u00e1is radicais de toda a Antig\u00fcidade\", escribe Conte-Sponville, \"haber\u00e1 que esperar ao s\u00e9culo XVIII, e m\u00e1is, pare encontrar unha couse aproximada\". O exame da natureza e a s\u00faa explicaci\u00f3n (\"naturae species ratioque\"), formulaci\u00f3n catro veces citada por Lucrecio no seu poema excl\u00fae toda teolox\u00eda, todo idealismo, todo espiritualismo.\nO atomismo aparece na filosof\u00eda grega como un intento de superar as dificultades l\u00f3xicas para explicar o cambio das cousas consideradas na Escola ele\u00e1tica. Afirma o que esta mesma afirma e pode afirmar tam\u00e9n o que esta nega, fac\u00e9ndose as\u00ed m\u00e1is comprensiva como teor\u00eda. Non hai disxuntiva entre ser e non ser, sen\u00f3n ambas as cousas, s\u00f3 que o ser non \u00e9 efectivamente tal, isto \u00e9, espazo e baleiro. Esta simultaneidade dos contrarios constit\u00fae a fonte do movemento. Esta teor\u00eda at\u00f3mica percorre con tal fluidez o tr\u00e1nsito do ser \u00e1s cousas, suprime de golpe tantos obst\u00e1culos para a comprensi\u00f3n mec\u00e1nica e matem\u00e1tica do universo, que desde ent\u00f3n se converteu en modelo para calquera investigaci\u00f3n racional da natureza.\nTam\u00e9n se presenta como af\u00edn ao pluralismo de Anax\u00e1goras ou de Emp\u00e9docles (s\u00e9culo V a.C.). Anax\u00e1goras consideraba que todo estaba feito de part\u00edculas elementais chamadas homeomer\u00edas conceptualmente diferentes (a\u00ednda que moi similares) aos \u00e1tomos de Leucipo e Dem\u00f3crito, mentres que Emp\u00e9docles afirmaba que case todas as cousas (non os ollos, por exemplo) est\u00e1n compostas por alg\u00fan (ou alg\u00fans) dos catro elementos, a saber: aire, auga, terra e lume.\nNo seu libro \"La d\u00e9duction relativiste\" (1925), o fil\u00f3sofo das ciencias \u00c9mile Meyerson escribe: \"A atomicidade \u00e9, en efecto, como \u00e9 ben sabido, unha concepci\u00f3n moi antiga. Nacida en Grecia e arredores, m\u00e1is ou menos simultaneamente cos comezos da f\u00edsica, xoga, nesta ciencia, un gran papel, sexa en primeiro plano, sexa despois, segundo que as vicisitudes da evoluci\u00f3n do pensamento dean m\u00e1is ou menos luz \u00e1s manifestaci\u00f3ns do descontinuo\".\nIdade Media e Renacemento.\nNa Idade Media, a pesar da oposici\u00f3n xeral ao atomismo baseada en consideraci\u00f3ns teol\u00f3xicas, e sobre todo pola forte influencia de Arist\u00f3teles, esta doutrina foi mantida por Guillerme de Conches e Nicol\u00e1s de Autrecourt.\nA teor\u00eda cobra novo auxe nos s\u00e9culos XV e XVI, coincidindo coa cr\u00edtica ao aristotelismo, coas ideas de Nicol\u00e1s de Cusa e Giordano Bruno.\nGiordano Bruno dota ao seu atomismo de vitalismo (atomismo vitalista), nun poema en lat\u00edn titulado \"De minimo\" (Do m\u00ednimo), datado en 1591. O \u00e1tomo \u00e9 o centro da vida, \u00e9 un punto onde vai inserirse a alma do mundo. En 1591, en Frankfurt, Bruno escribiu en lat\u00edn dous poemas sobre a m\u00f3nada: \"De triplici minimo\" (Do triplo m\u00ednimo) e \"De monade, numero et figura\" (Da m\u00f3nada, o n\u00famero e a figura). Chama m\u00ednimo ou m\u00f3nada a unha entidae indivisible que constit\u00fae o elemento m\u00ednimo das cousas materiais e espirituais. A m\u00f3nada, que se corresponde co punto das matem\u00e1ticas e co \u00e1tomo da f\u00edsica, \u00e9 ese ser primitivo, inaprens\u00edbel, de natureza tanto corporal como espiritual, que enxendra, por relaci\u00f3ns rec\u00edprocas, a vida do mundo. \u00c9 unha individualizaci\u00f3n extr\u00ednseca da divindade; existencia finita, \u00e9 un aspecto da esencia infinita. Deus, m\u00ednimo e m\u00e1ximo, \u00e9 a m\u00f3nada suprema de onde saen eternamente unha infinidade de m\u00f3nadas inferiores.\nNesta \u00e9poca debat\u00e9ronse os problemas inherentes \u00e1 doutrina atomista: dificultade l\u00f3xica de admitir que exista unha porci\u00f3n de materia que non se poida dividir e as dificultades de explicar a diversidade das propiedades f\u00edsicas e qu\u00edmicas dos corpos, alcanzando un punto culminante coa renovaci\u00f3n de Gassendi, que considera o atomismo como a hip\u00f3tese m\u00e1is razo\u00e1bel para a explicaci\u00f3n dos fen\u00f3menos da natureza. As\u00ed mesmo \u00e9 inneg\u00e1bel a influencia que adquiriu m\u00e1is tarde nas orixes da teor\u00eda at\u00f3mica cient\u00edfica.\n\u00c9poca moderna.\nO corpuscularismo dos s\u00e9culos XVII e XVIII.\nSen seren forzosamente atomistas, Galileo, Boyle e Newton admit\u00edan a existencia de pequenas part\u00edculas de materia na natureza. En 1646, Johannes Magnenus, un franc\u00e9s, escribiu un libro titulado \"Democritus reviviscens sive de atomis\" (Dem\u00f3crito revivido, ou do \u00e1tomo).\nO atomismo cient\u00edfico.\nA teor\u00eda at\u00f3mica moderna, cient\u00edfica, con base experimental, foi formulada por Dalton na s\u00faa obra \"New System of Chemical Philosophy\" (1808-1827), na que fai a primeira representaci\u00f3n simb\u00f3lica dos sistemas de \u00e1tomos e d\u00e1 unha t\u00e1boa de masas at\u00f3micas.\nDalton tomou como punto de partida unha serie de evidencias experimentais co\u00f1ecidas na s\u00faa \u00e9poca:\nPara explicar estes feitos, propuxo as seguintes hip\u00f3teses:\nOs cinco puntos principais da teor\u00eda at\u00f3mica de Dalton son:\nDalton propuxo un novo \"imperio da maior ssinxeleza\" que creou controversia, xa que non puido ser confirmado de forma independente.\nA contribuci\u00f3n de Dalton non foi propo\u00f1er unha idea asombrosamente orixinal, sen\u00f3n formular claramente unha serie de hip\u00f3teses sobre a natureza dos \u00e1tomos que sinalaban a masa como unha das s\u00faas propiedades fundamentais, e preocuparse por probar tales ideas mediante experimentos cuantitativos.\nA f\u00edsica cu\u00e1ntica, \u00e9 un atomismo?\nDesde a f\u00edsica cu\u00e1ntica, a tese reducionista de que \u00e1tomos e baleiro son as d\u00faas entidades que constit\u00faen a materia \u00e9 problem\u00e1tica. Kuhlman resume as\u00ed o paradoxo: \npero \nDe todos os xeitos, segundo Kuhlman, incluso a primeira tese poder\u00eda refutarse, porque non hai, na f\u00edsica de part\u00edculas moderna, campos e part\u00edculas que sexan entidades fundamentais."}
{"id": "184945", "revid": "1888", "url": "https://gl.wikipedia.org/wiki?curid=184945", "title": "Escola atomista", "text": ""}
{"id": "184947", "revid": "1131", "url": "https://gl.wikipedia.org/wiki?curid=184947", "title": "Central nuclear de Lemoiz", "text": "A central nuclear de Lemoiz \u00e9 unha central nuclear que non chegou a ser posta en funcionamento, situada na localidade bisca\u00ed\u00f1a de Lemoiz, no Pa\u00eds Vasco (Espa\u00f1a). Comezou a constru\u00edrse en 1972 da man da compa\u00f1\u00eda el\u00e9ctrica Iberduero, e a\u00ednda que o grupo I (dos dous de que constaba o proxecto) estaba rematado e unicamente estaba a falta de ser cargado co combustible, foi paralizado polo Goberno espa\u00f1ol de Felipe Gonz\u00e1lez en 1984.\nNa construci\u00f3n da central, empreg\u00e1ronse m\u00e1is de 1000 toneladas de ferro e 200\u00a0000 m\u00b3 de formig\u00f3n armado. A construci\u00f3n e posterior desmantelaci\u00f3n da central, ascendeu a 6 000 mill\u00f3ns de euros.\nProxecto.\nO proxecto de construci\u00f3n da central nuclear de Lemoiz xurdiu a principios da d\u00e9cada de 1970, como parte dun ambicioso plan da empresa el\u00e9ctrica vasca Iberduero (actualmente Iberdrola), que proxectaba varias centrais nucleares na costa vasca (en Lemoiz, Ea-Ispaster e Deba) e na ribeira do r\u00edo Ebro, preto da localidade navarra de Tudela. As centrais de Deba e Tudela contar\u00edan con dous grupos de 1000 MW cada un, mentres que a de Ea\u2013Ispaster contar\u00eda con seis unidades de 1000 MW cada un.\nNos primeiros anos da d\u00e9cada dos setenta comezan as obras co recheo da cala de Basordas, para a instalaci\u00f3n de dous reactores nucleares. Os traballos in\u00edcianse a falta dalg\u00fans dos permisos de obras. Westinghouse proporcionar\u00eda os equipos para os sistemas de vapor, a turbina e a primeira carga de combustible nuclear. Lemoiz I entrar\u00eda en servizo en novembro de 1976 e Lemoiz II en xu\u00f1o de 1978. Cunha licenza provisional, que s\u00f3 permite a realizaci\u00f3n de obras provisionais, l\u00e9varonse a cabo a maior parte das obras.\nEn 1979, nunha protesta en Tudela que inclu\u00eda o rexeitamento a esta central, morr\u00eda por un disparo Gladys del Estal."}
{"id": "184949", "revid": "1131", "url": "https://gl.wikipedia.org/wiki?curid=184949", "title": "Bergamo", "text": ""}
{"id": "184950", "revid": "5863", "url": "https://gl.wikipedia.org/wiki?curid=184950", "title": "Peso arxentino", "text": "O Peso Arxentino \u00e9 a moeda oficial da Arxentina. Segundo a \u00faltima reforma monetaria (1991-2002), tam\u00e9n \u00e9 co\u00f1ecido como \"peso convertible\" ou \"nuevo peso\" (novo peso). O seu c\u00f3digo ISO \u00e9 ARS e o seu s\u00edmbolo \u00e9 Arg$ ou simplemente $ no mercado interior. A pesar de que o nome \"peso arxentino\" \u00e9 empregado dende 1881, o peso arxentino contempor\u00e1neo foi creado en 1991, pasando a substitu\u00edr o Austral."}
{"id": "184952", "revid": "65337", "url": "https://gl.wikipedia.org/wiki?curid=184952", "title": "D\u00f3lar g\u00fcian\u00e9s", "text": "O d\u00f3lar g\u00fcian\u00e9s \u00e9 a moeda oficial de Gu\u00efana dende o 29 de xaneiro de 1839. O seu s\u00edmbolo \u00e9 $ ou G$ e o seu c\u00f3digo ISO \u00e9 GYD. Dende 1955 subdiv\u00eddese en 100 \"cents\", a\u00ednda que esta fracci\u00f3n deixouse de empregar nos anos '90 a causa da inflaci\u00f3n e no 2000 deixaron de ser emitidas."}
{"id": "184953", "revid": "1888", "url": "https://gl.wikipedia.org/wiki?curid=184953", "title": "Josemar\u00eda Escriv\u00e1", "text": ""}
{"id": "184954", "revid": "12452", "url": "https://gl.wikipedia.org/wiki?curid=184954", "title": "Benito Jer\u00f3nimo Feij\u00f3o y Montenegro", "text": ""}
{"id": "184955", "revid": "56817", "url": "https://gl.wikipedia.org/wiki?curid=184955", "title": "-692", "text": "Outros.\nHistoria ano a ano"}
{"id": "184956", "revid": "56817", "url": "https://gl.wikipedia.org/wiki?curid=184956", "title": "-694", "text": "Outros.\nHistoria ano a ano"}
{"id": "184957", "revid": "56817", "url": "https://gl.wikipedia.org/wiki?curid=184957", "title": "-695", "text": "Outros.\nHistoria ano a ano"}
{"id": "184961", "revid": "98629", "url": "https://gl.wikipedia.org/wiki?curid=184961", "title": "Casandrea", "text": "Casandrea (en grego antigo \u039a\u03b1\u03c3\u03c3\u03ac\u03bd\u03b4\u03c1\u03b5\u03b9\u03b1, \"Kass\u00e1ndreia\") \u00e9 unha das cidades m\u00e1is importantes do antigo Reino de Macedonia, fundada polo di\u00e1doco Casandro en -316 mediante sinecismo no lugar da antiga cidade grega de Potidea na Calc\u00eddica.\nO territorio da cidade abrangu\u00eda as rexi\u00f3ns veci\u00f1as de Olinto e de Meciberna ao nordeste, Botidea ao noroeste, e a pen\u00ednsula de Palene ao sur.\nA finais da rep\u00fablica, estableceuse al\u00ed unha colonia romana sobre o -43 so orde de Bruto polo proc\u00f3nsul Quinto Hortensio Hortato. Debeu haber unha segunda fundaci\u00f3n romana na \u00e9poca do Principado, pois o nome oficial da colonia era daquela \"Colonia Iulia Augusta Cassandrensis\".\nA colonia gozaba do \"ius Italicum\". Aparece mencionada en Plinio o Vello (IV, 36) e nas inscrici\u00f3ns.\nO asentamento, que nunca foi escavado, at\u00f3pase actualmente na localidade de Nea Potidaia (\"Nova Potidea\"), no territorio do municipio de Moudani\u00e1."}
{"id": "184964", "revid": "25871", "url": "https://gl.wikipedia.org/wiki?curid=184964", "title": "-696", "text": ""}
{"id": "184965", "revid": "56817", "url": "https://gl.wikipedia.org/wiki?curid=184965", "title": "-699", "text": "Outros.\nHistoria ano a ano"}
{"id": "184966", "revid": "12452", "url": "https://gl.wikipedia.org/wiki?curid=184966", "title": "Rei de Babilonia", "text": ""}
{"id": "184967", "revid": "23204", "url": "https://gl.wikipedia.org/wiki?curid=184967", "title": "Rachel Weisz", "text": "Elizabeth Rachel Hannah Schwartz Katz Weisz, nada o 7 de marzo de 1970 en Westminster, Londres, \u00e9 unha actriz brit\u00e1nica de cinema e teatro. O seu reco\u00f1ecemento internacional veulle trala s\u00faa interpretaci\u00f3n de Evelyn \"Evy\" Carnahan-O'Connell dos filmes \"The Mummy\" e \"The Mummy Returns\". Por outra banda, ser\u00e1 no ano 2005 cando, grazas \u00e1 s\u00faa actuaci\u00f3n en \"The Constant Gardener\", recibe os seus primeiros premios cinematogr\u00e1ficois entre os que destaca o \u00d3scar \u00e1 mellor actriz secundaria."}
{"id": "184968", "revid": "5830734", "url": "https://gl.wikipedia.org/wiki?curid=184968", "title": "Hulk (banda dese\u00f1ada)", "text": "Hulk \u00e9 un personaxe ficticio do Universo Marvel de Marvel Comics. Foi creado por Stan Lee e Jack Kirby, e apareceu por vez primeira en \"The Incredible Hulk #1\" en maio de 1962.\nHulk \u00e9 o \"alter ego\" emocional e impulsivo do Doutor Bruce Banner, un f\u00edsico t\u00edmido e reservado. Aparece pouco despois de que Banner exponse de xeito accidental \u00e1 radiaci\u00f3n dunha bomba gamma inventada por el. Logo diso Banner transf\u00f3rmase involuntariamente en Hulk, un monstro humanoide xigante e violento, o que lle traer\u00e1 a Banner a ter unha morea de complicaci\u00f3ns persoais. Stan Lee ten dito que a idea de Hulk est\u00e1 inspirada por unha mestura do \"Dr. Jekyll e Mr. Hyde\" e \"Frankenstein ou o moderno Prometeo\".\nA\u00ednda que a cor de Hulk ten variado a trav\u00e9s dos anos, a maior\u00eda das veces \u00e9 verde. Cando se transforma en Hulk, Banner \u00e9 quen de alcanzar moita forza f\u00edsica, que medra coa ira do personaxe. As emoci\u00f3ns fortes como a ira ou terror favorecen e provocan a transformaci\u00f3n de Banner en Hulk. O argumento t\u00edpico das historias \u00e9 o ex\u00e9rcito dos Estados Unidos perseguindo a Banner por toda a destruci\u00f3n que causa Hulk.\nHulk foi levado ao cinema e \u00e1 televisi\u00f3n. Entre elas, destaca a serie de televisi\u00f3n onde Bill Bixby como o Doutor Banner e Lou Ferrigno como Hulk. Tam\u00e9n apareceu no cinema baixo a direcci\u00f3n de Ang Lee (\"Hulk\", 2003) e Louis Leterrier (\"The Incredible Hulk\", 2008), e tam\u00e9n aparecer\u00e1 no vindeiro filme de \"The Avengers\"."}
{"id": "184969", "revid": "98629", "url": "https://gl.wikipedia.org/wiki?curid=184969", "title": "-635", "text": "Outros.\nHistoria ano a ano"}
{"id": "184970", "revid": "56817", "url": "https://gl.wikipedia.org/wiki?curid=184970", "title": "-636", "text": ""}
{"id": "184971", "revid": "15490", "url": "https://gl.wikipedia.org/wiki?curid=184971", "title": "-639", "text": ""}
{"id": "184972", "revid": "56817", "url": "https://gl.wikipedia.org/wiki?curid=184972", "title": "-641", "text": "Outros.\nHistoria ano a ano"}
{"id": "184973", "revid": "56817", "url": "https://gl.wikipedia.org/wiki?curid=184973", "title": "-643", "text": "Outros.\nHistoria ano a ano"}
{"id": "184974", "revid": "56817", "url": "https://gl.wikipedia.org/wiki?curid=184974", "title": "-644", "text": "Outros.\nHistoria ano a ano"}
{"id": "184975", "revid": "98629", "url": "https://gl.wikipedia.org/wiki?curid=184975", "title": "-656", "text": "Outros.\nHistoria ano a ano"}
{"id": "184976", "revid": "624", "url": "https://gl.wikipedia.org/wiki?curid=184976", "title": "-657", "text": "Outros.\nHistoria ano a ano"}
{"id": "184977", "revid": "56817", "url": "https://gl.wikipedia.org/wiki?curid=184977", "title": "-659", "text": "Outros.\nHistoria ano a ano"}
{"id": "184978", "revid": "56817", "url": "https://gl.wikipedia.org/wiki?curid=184978", "title": "-543", "text": "Outros.\nHistoria ano a ano"}
{"id": "184979", "revid": "56817", "url": "https://gl.wikipedia.org/wiki?curid=184979", "title": "-501", "text": "Outros.\nHistoria ano a ano"}
{"id": "184980", "revid": "624", "url": "https://gl.wikipedia.org/wiki?curid=184980", "title": "Gades", "text": ""}
{"id": "184981", "revid": "56817", "url": "https://gl.wikipedia.org/wiki?curid=184981", "title": "-502", "text": "Outros.\nHistoria ano a ano"}
{"id": "184982", "revid": "5863", "url": "https://gl.wikipedia.org/wiki?curid=184982", "title": "Un feliz mundo novo", "text": "Un feliz mundo novo (en ), publicada en 1932, \u00e9 unha novela do escritor ingl\u00e9s Aldous Huxley. Foi traducida ao galego por Anxo Romero e publicada por Edici\u00f3ns Xerais en decembro de 1996. Xunto a \"1984\" de George Orwell e \"Fahrenheit 451\" de Ray Bradbury, consid\u00e9rase unha das tres grandes distop\u00edas literarias do s\u00e9culo XX. Huxley complementou a novela co ensaio \"Brave New World revisited\" (1958) e coa s\u00faa derradeira novela, \"Island\" (1962). O t\u00edtulo ten a s\u00faa orixe no acto V da obra \"A tempestade\" de William Shakespeare, cando Miranda pronuncia o seu discurso. En 2021, Faktor\u00eda k, un selo de Kalandraka, publicou unha nova versi\u00f3n intitulada Un espl\u00e9ndido mundo novo, en traduci\u00f3n de Alejandro Tobar.\nEn 1999, a Modern Library clasificou outorgoulle o n\u00famero 5 na s\u00faa lista coas 100 mellores novelas en ingl\u00e9s do s\u00e9culo XX. En 2003, Robert McCrum, nun artigo para \"The Observer\", inclu\u00edu a obra de Huxley no posto 53 da s\u00faa lista das \"100 mellores novelas de t\u00f3dolos tempos\"; as\u00ed mesmo, a peza acadou o posto 87 na enquisa \"The Big Read\" feita pola BBC.\nTrama.\nA acci\u00f3n transcorre en Londres no ano 2540. Tr\u00e1tase dunha visi\u00f3n ir\u00f3nica e ambigua dunha suposta utop\u00eda ambientada no futuro. Anticipa o desenvolvemento en tecnolox\u00eda reprodutiva, cultivos humanos e hipnopedia que, combinadas, cambian radicalmente a sociedade humana. Presenta unha humanidade desenfadada, saudable e avanzada tecnoloxicamente; foron erradicadas a guerra e a pobreza e reina unha felicidade permanente. Por\u00e9n, foron igualmente eliminados aspectos como a familia, o amor, a diversidade cultural, a arte, a ciencia, a relixi\u00f3n ou filosof\u00eda.\nBernard Marx (en referencia ao te\u00f3rico Karl Marx) e Lenina Crowne (en referencia ao l\u00edder sovi\u00e9tico Lenin) presentan puntos de vista opostos da sociedade. Lenina \u00e9 a perfecta cidad\u00e1, feliz e cun corpo considerado moi atractivo (\"pneum\u00e1tico\"), conforme co seu comportamento, que cumpre a s\u00faa funci\u00f3n na sociedade. Relaci\u00f3nase con todos os homes que pode, e \u00e9 incapaz de exercer a s\u00faa liberdade de pensamento; ten un conflito emocional co seu condicionamento, e \u00e9 incapaz de reco\u00f1ecer o seu amor por John. Bernard Marx consid\u00e9rase un individuo diferente dos da s\u00faa clase. Ten alg\u00fan problema social, e \u00e9 incapaz de relacionarse con mulleres como se espera del, amais de recibir faltas de respecto por parte dos membros de castas inferiores. As\u00ed, conv\u00e9rtese nun inadaptado social, vergo\u00f1ento, desinteresado polo deporte, que prefire ser miserable a tomar \"soma\" e mesmo expresa opini\u00f3ns inconformistas. Este comportamento inaceptable prov\u00f3calle problemas co seu xefe. Por\u00e9n, obt\u00e9n permiso para visitar unha reserva salvaxe xunto a Lenina.\nChegados \u00e1 reserva, contactan con John o Salvaxe, fillo de nai e pai do Mundo Feliz, concibido tras un erro accidental no m\u00e9todo anticonceptivo. Descobren que \u00e9 fillo do xefe de Bernard, que fora \u00e1 reserva tempo atr\u00e1s cunha compa\u00f1eira que se perdeu al\u00e1, quedando soa e pre\u00f1ada. John medrou co estilo de vida da tribo zu\u00f1i, nativa de Novo M\u00e9xico, cunha relixi\u00f3n que mestura elementos de crenzas zu\u00f1i e do cristianismo. Por\u00e9n, tam\u00e9n recibe a influencia da educaci\u00f3n materna, que lle ensina a ler, co cal descobre a obra de William Shakespeare. John \u00e9 levado ao Mundo Feliz por Bernard, e sofre un choque cultural.\nO punto clave de car\u00e1cter moral do libro xira arredor de dous problemas diametralmente opostos: a manipulaci\u00f3n da sociedade e a reduci\u00f3n da liberdade de elecci\u00f3n e expresi\u00f3n para asegurar a felicidade continua e universal, as\u00ed como a inhibici\u00f3n do exercicio intelectual e a expresi\u00f3n emocional. A cidadan\u00eda \u00e9 feliz, pero John considera que \u00e9 unha felicidade artificial e sen alma. Ten unha fonda discusi\u00f3n co Interventor Mundial de Europa Occidental, Mustaf\u00e1 Mond, sobre o feito de que a dor e a angustia son parte tan necesaria da vida como a ledicia, e que sen elas, po\u00f1\u00e9ndoo en perspectiva, a alegr\u00eda perde todo significado.\nO segundo problema moral presentado, a trav\u00e9s do personaxe de Bernard, \u00e9 que a liberdade de elecci\u00f3n, a inhibici\u00f3n da expresi\u00f3n emocional e a procura de ideas intelectuais deve\u00f1en na ausencia da felicidade. Isto acont\u00e9celle tam\u00e9n a John na fase final da novela: incapaz de suprimir por completo o seu desexo cara a Lenina, que o considera inmoral, e preso do remordemento por non expresar a s\u00faa dor ante a morte da s\u00faa nai, busca illarse da sociedade.\nFinalmente, Bernard Marx e o seu amigo Helmholtz Watson van ao exilio nas illas. Pola s\u00faa parte, John establ\u00e9cese nun vello faro na zona rural de Inglaterra. Intenta iniciar unha nova vida como ermit\u00e1n, inclu\u00edndo a mortificaci\u00f3n da carne e a autoflaxelaci\u00f3n. Ao pouco tempo, comeza a ser acosado por reporteiros da prensa, e finalmente por multitude de visitantes. Estes, Lenina inclu\u00edda, sucumben a unha orx\u00eda de sexo e \"soma\". \u00c1 ma\u00f1\u00e1 seguinte, presionado pola dor, o remordemento e a desesperaci\u00f3n, suic\u00eddase.\nPersonaxes.\nLenina \u00e9 a perfecta cidad\u00e1, feliz e cun corpo considerado moi atractivo (\"pneum\u00e1tico\"), conforme co seu comportamento, que cumpre a s\u00faa funci\u00f3n na sociedade. Relaci\u00f3nase con todos os homes que pode, e \u00e9 incapaz de exercer a s\u00faa liberdade de pensamento; ten un conflito emocional co seu condicionamento, e \u00e9 incapaz de reco\u00f1ecer o seu amor por John.\nBernard Marx consid\u00e9rase un individuo diferente dos da s\u00faa clase. Ten alg\u00fan problema social, e \u00e9 incapaz de relacionarse con mulleres como se espera del, amais de recibir falta de respecto polos membros de castas inferiores. As\u00ed, conv\u00e9rtese nun inadaptado social, vergo\u00f1ento, desinteresado polo deporte, que prefire ser miserable a tomar soma e mesmo expresa opini\u00f3ns inconformistas. Este comportamento inaceptable prov\u00f3calle problemas co seu xefe. Por\u00e9n, obt\u00e9n permiso para visitar unha reserva salvaxe xunto a Lenina.\nAparecen referencias a personaxes hist\u00f3ricos reais, como William Shakespeare, os l\u00edderes do marxismo, Henry Ford, Sigmund Freud (apelido malentendido polos ut\u00f3picos na novela coma un anagrama errado de \"Ford\"), e instituci\u00f3ns brit\u00e1nicas. Na vida coti\u00e1 presentada na obra, a palabra \"Ford\" \u00e9 usada en lugar da palabra \"Se\u00f1or\" (en ingl\u00e9s, \"Lord\"), como alusi\u00f3n a Deus. Por outra banda, o m\u00e9todo anticonceptivo usado na novela debe o seu nome a Thomas Malthus, pai da demograf\u00eda.\nOs personaxes de Huxley reciben nomes tomados de individuos reais, moitos deles contempor\u00e1neos da \u00e9poca de publicaci\u00f3n da obra: Bernard Marx ref\u00edrese a Bernard Shaw (un dos poucos escritores sen censura da antig\u00fcidade) e Karl Marx. Debido a que o Estado Mundial representa valores procedentes de ideolox\u00edas opostas dentro do espectro pol\u00edtico, alg\u00fans destes nomes combinan o capitalismo e o comunismo, e o fascismo e o industrialismo, indicando que, para Huxley, \"os extremos t\u00f3canse\". Outros personaxes menores toman nome de cient\u00edficos, l\u00edderes pol\u00edticos e industriais.\nMembros da sociedade Fordiana.\nNo Servizo de solidariedade est\u00e1n:\nO estado mundial.\nHistoria.\nO calendario do Estado Mundial comeza no 1908 da nosa era, ano de nacemento de Henry Ford, ao que se considera pai de toda a sociedade. No ano 141 (2049 da nosa era) ten lugar a guerra dos nove anos, que afecta \u00e1 maior parte do planeta. Nace en Europa pero provoca grandes danos en todo o planeta por mor das armas qu\u00edmicas. Provoca un colapso da econom\u00eda mundial, e os l\u00edderes mundiais deciden facer fronte \u00e1s cat\u00e1strofes impo\u00f1endo as novas tecnolox\u00edas en todos os territorios do planeta. Logo dunha gran resistencia, levan a cabo unha campa\u00f1a pac\u00edfica, creando o Estado Mundial, no que se censura e l\u00edquida todo o que non lle conv\u00e9n ao estado: pechan os museos, ac\u00e1base coa literatura e cos monumentos. Toda a cidadan\u00eda est\u00e1 baixo control absoluto.\nXeograf\u00eda.\nO planeta est\u00e1 unificado cun \u00fanico Estado Mundial, gobernado por dez controladores mundiais establecidos en diversas cidades clave. Por\u00e9n, cons\u00e9rvanse algunhas \u00e1reas illadas como reservas salvaxes, en partes de Novo M\u00e9xico, Am\u00e9rica do Sur, Samoa e un grupo de illas na costa de Nova Guinea. Estas zonas non interesan ao Estado Mundial pola s\u00faa falta de recursos naturais. Outras illas, como Islandia e as illas Malvinas, son usadas para enclaustrar a individuos que non desexan vivir dentro do Estado Mundial ou que non encaixan na vida social normal.\nPoboaci\u00f3n.\nNa Terra viven dous mil mill\u00f3ns de habitantes, rigorosamente divididos en cinco clases ou castas. A sociedade est\u00e1 controlada polos Alfas e os seus subordinados, os Betas. Despois deles, en nivel descendente de intelixencia, est\u00e1n os Gammas, Deltas e \u00c9psilons. Cada casta \u00e9 posteriormente dividida en \"M\u00e1is\" e \"Menos\". No cumio da sociedade est\u00e1n os Alfa \"Dobre-m\u00e1is\", por ser felices ao seu modo e non se resentiren coas outras castas. por\u00e9n, todos os habitantes son instru\u00eddos de forma repetitiva coa idea de que todos son igualmente importantes na sociedade. A cidadan\u00eda do Estado Mundial conserva a harmon\u00eda racial ao longo do planeta. A\u00ednda que Inglaterra est\u00e1 poboada na s\u00faa maior parte por cauc\u00e1sicos, a poboaci\u00f3n mant\u00e9n proporci\u00f3ns \u00e9tnicas substanciais. O director dos cultivos humanos describe como os beb\u00e9s son creados sen importar o grupo \u00e9tnico e que tanto brancos, negros e hispanos son producidos no criadeiro central de Londres. O \u00fanico namoramento da novela ten lugar entre un negro e unha branca.\nTecnolox\u00eda.\nA vida no Estado Mundial est\u00e1 dominada por unha tecnolox\u00eda bastante avanzada, que marca todos os aspectos da vida coti\u00e1. O deporte \u00e9 un dos alicerces do estado, consistente en diversos xogos desenvolvidos usando artefactos de alta tecnolox\u00eda para manter ocupadas as f\u00e1bricas. Entretementos como o \"tenis superficial\" ou o \"golf electromagn\u00e9tico\" son as maiores distracci\u00f3ns a todos os niveis da sociedade. Est\u00e1 prohibido crear un novo xogo que non pos\u00faa polo menos un artefacto m\u00e1is que alg\u00fan xogo que xa estea creado.\nOutro aspecto chave do entretemento son os \"namoramentos\", unha versi\u00f3n de alta tecnolox\u00eda das pel\u00edculas. As persoas usuarias do cinema (denominado cinema sensible) colocan as s\u00faas mans nos pomos de metal no extremo dos brazos das cadeiras, permit\u00edndolles sentir a sensaci\u00f3ns f\u00edsicas dos personaxes da pantalla, inclu\u00eddas as sensaci\u00f3ns de contido sexual. Outros artefactos de entretemento de alta tecnolox\u00eda aparecen decote no libro, inclu\u00edndo caixas de m\u00fasica sint\u00e9tica, \u00f3rganos de esencias (instrumentos musicais que combinan a m\u00fasica con aromas agradables), \u00f3rganos de cor (combinan m\u00fasica con luz brillante) e televisi\u00f3n.\nA tecnolox\u00eda do transporte tam\u00e9n est\u00e1 altamente avanzada. A forma principal de transporte urbano \u00e9 o helic\u00f3ptero, con variaci\u00f3ns como o \"taxic\u00f3ptero\" e o \"deportic\u00f3pteros\", custosos e de gran categor\u00eda. As castas inferiores usan o monorra\u00edl de alta velocidade para ir \u00e1 zona rural. A nivel de mobilizaci\u00f3n global, man\u00e9xanse avi\u00f3ns con forma de foguete, con diferentes cores segundo o destino.\nNos criadeiros e centros de condicionamento a tecnolox\u00eda avanzada empr\u00e9gase na creaci\u00f3n de novos embri\u00f3ns. Amais do equipo de laboratorio de alta tecnolox\u00eda, os criadeiros te\u00f1en m\u00e1quinas para condicionar os embri\u00f3ns entubados na calor, movementos repentinos e doenzas, permit\u00edndolles cumprir as s\u00faas labores predestinadas en climas espec\u00edficos. Os nenos, unha vez nacidos, son expostos nos centros de condicionamento a diferentes aparellos avanzados que axudan a modelalos nos seus papeis predeterminados. Nos primeiros cap\u00edtulos, as criaturas Delta son adestradas para odiar o campo e os libros nun proceso que involucra bucinas e electrocuci\u00f3n. A hipnopedia l\u00e9vase a cabo con altofalantes instalados nas camas.\nOutros aspectos da vida reciben grande influencia da tecnolox\u00eda avanzada. A maior parte da roupa faise con materiais finos e sint\u00e9ticos, como acetato e viscosa. Os homes barb\u00e9anse con rasuradoras electrol\u00edticas e consomen unha goma de mascar con hormonas sexuais. A cidadan\u00eda pode relaxarse con m\u00e1quinas de masaxe e a omnipresente soma, que pode ser inxerida en c\u00e1psula ou ser vaporizada cunha nube anest\u00e9sica.\nS\u00e1tira da sociedade da d\u00e9cada de 1930.\nAmais das referencias a personaxes contempor\u00e1neas, como un modo de subli\u00f1ar s\u00edmiles entre esta distrop\u00eda ficticia e a s\u00faa propia cultura contempor\u00e1nea Huxley incorpora referencias sat\u00edricas a entidades como a Igrexa Anglicana (\u00e1 que se refire como un canto de comunidade), a BBC ou \"The Daily Mirror\" (\"The Delta Mirror\"). Na obra, o centro de propaganda de Londres est\u00e1 en Fleet Street, o berce tradicional da prensa brit\u00e1nica, e o portavoz da comunidade pseudo-relixiosa est\u00e1 en Canterbury, onde est\u00e1 o cl\u00e9rigo l\u00edder da actual igrexa de Inglaterra.\nO libro ataca a produci\u00f3n industrial en cadea como humillante, a liberaci\u00f3n da moral sexual cualific\u00e1ndoa como unha afronta contra o amor e a familia, o uso de \"slogans\", o concepto do goberno centralizado, e o uso da ciencia para controlar os pensamentos e acci\u00f3ns da xente. Ao tempo que se ataca o auxe das actitudes socialistas e comunistas, tam\u00e9n se op\u00f3n \u00e1 sociedade consumista e capitalista. As\u00ed, o fundador lendario da sociedade foi Henry Ford, que desenvolveu na industria do autom\u00f3bil o sistema da li\u00f1a de montaxe. A letra T (referencia ao Modelo T de Ford) substitu\u00edu a cruz latina do cristianismo.\nA diversi\u00f3n ac\u00e1dase mediante a droga (soma), o consumismo e o sexo. O estado controla a vida dos individuos, e clasif\u00edcaos en diferentes pero r\u00edxidas clases sociais, con funci\u00f3ns ben determinadas e pouca marxe para a liberdade.\nNun estado \u00fanico onde todo est\u00e1 ordenado, non queda marxe para a liberdade e as ligaz\u00f3ns emocionais, aspectos que para o autor son os m\u00e1is necesarios para acadar a felicidade. As prioridades desta sociedade falsamente ut\u00f3pica pasan polo hedonismo superficial, o consumo e a produtividade, deixando de lado os valores do humanismo."}
{"id": "184983", "revid": "98629", "url": "https://gl.wikipedia.org/wiki?curid=184983", "title": "Suso Moure", "text": "Jes\u00fas 'Suso' Moure Vieiro, nado en Santiago de Compostela o 26 de agosto de 1961, \u00e9 un exfutbolista galego e actual adestrador de f\u00fatbol. Xogaba de Dianteiro.\nTraxectoria.\nXogador.\nFoi xogador da SD Compostela entre 1991 e 1995, conseguindo debutar en Primeira Divisi\u00f3n co club santiagu\u00e9s na tempada 1994\u201395, na que participou en 18 partidos e anotou 2 goles.\nAdestrador.\nNa tempada 2005\u201306 foi adestrador do CD Estradense da Preferente Auton\u00f3mica.\nDirixiu ao CCD Cerceda en Terceira nas tempadas 2008/09 e 2009/10, sendo despedido na \u00faltima delas en maio pese a estar 2\u00b0clasificado a falta dun partido para a eliminatoria de ascenso a Segunda Divisi\u00f3n B, sendo substitu\u00eddo por Nacho.\nEn novembro de 2010 anunciouse a Moure como substituto de Tono \u00cdnsua no Santiago de Compostela CF, de Preferente Auton\u00f3mica, para a tempada 2010\u201311.\nNo ver\u00e1n de 2011 anunciouse a s\u00faa contrataci\u00f3n polo SD Grixoa da Preferente Auton\u00f3mica, en substituci\u00f3n de Chus Baleato. Na s\u00faa segunda tempada conseguiu o ascenso a Terceira. En novembro de 2013 foi destitu\u00eddo despois de non sumar ningunha vitoria nos primeiros 12 encontros de Terceira."}
{"id": "184985", "revid": "89787", "url": "https://gl.wikipedia.org/wiki?curid=184985", "title": "Uni\u00f3n herm\u00e9tica", "text": "Unha uni\u00f3n herm\u00e9tica, tam\u00e9n chamada zonula occludens, uni\u00f3n estreita ou, en ingl\u00e9s, tight junction, \u00e9 un tipo de uni\u00f3n entre c\u00e9lulas veci\u00f1as espec\u00edfico dos tecidos epiteliais dos animais cordados. Estas uni\u00f3ns bloquean totalmente a circulaci\u00f3n de flu\u00eddos polas partes laterais das c\u00e9lulas e aseguran a estanquidade entre dous compartimentos tisulares. O elemento principal que contrib\u00fae ao establecemento deste tipo de uni\u00f3n \u00e9 a prote\u00edna claudina.\nSen estas barreiras que supo\u00f1en as uni\u00f3ns herm\u00e9ticas non ser\u00eda posible manter as propiedades do medio en determinados compartimentos tisulares, como por exemplo a grande acidez (pH de 1 a 2) do interior do est\u00f3mago.\nEstrutura.\nAs uni\u00f3ns herm\u00e9ticas local\u00edzanse no \u00e1pice das c\u00e9lulas epiteliais onde forman unha banda continua todo arredor da c\u00e9lula que asegura a estanquidade. Cando se separan as membranas das d\u00faas c\u00e9lulas e se ollan ao microscopio, obs\u00e9rvase unhas formaci\u00f3ns que parecen unha especie de \"costelas\" longas, m\u00e1is ou menos interconectadas pero nunca interrompidas. As d\u00faas membranas levan o mesmo conxunto destas formaci\u00f3ns, de modo que coincidir\u00edan ao xuntalas. Estas \"costelas\" son complementarias dos sucos que se ven pola cara interna da membrana plasm\u00e1tica. O significado desta estrutura non foi ben entendido ao principio; foi primeiro identificada como prote\u00ednas lineares que aseguraban a estanquidade, pero non era exactamente as\u00ed. A\u00ednda que \u00e9 certo que hai prote\u00ednas que participan na estabilidade da estrutura, como as CAM tipo cadherinas ou as CAM da superfamilia das inmunoglobulinas, non son estas o n\u00facleo fundamental da estrutura.\nA uni\u00f3n herm\u00e9tica, en realidade, \u00e9 unha fusi\u00f3n parcial das membranas plasm\u00e1ticas das d\u00faas c\u00e9lulas. Na zona das uni\u00f3ns as capas extracitoplasm\u00e1ticas da bicapa lip\u00eddica da membrana desaparecen e as d\u00faas capas citoplasm\u00e1ticas das d\u00faas c\u00e9lulas as\u00f3cianse para formar unha membrana completa pero \u00fanica, que separa as d\u00faas c\u00e9lulas, e que est\u00e1 composta con partes da membrana de ambas as d\u00faas c\u00e9lulas.\nNos epitelios polarizados interve\u00f1en na uni\u00f3n herm\u00e9tica unha prote\u00ednas con catro dominios transmembrana e un dominio extracelular curto, chamadas claudinas e ocludinas. Estas prote\u00ednas permiten a aproximaci\u00f3n das d\u00faas membranas plasm\u00e1ticas, e est\u00e1n conectadas \u00e1s prote\u00ednas ZO1 e ZO2.\nAlg\u00fans autores indican que as uni\u00f3ns herm\u00e9ticas est\u00e1n conectadas a filamentos de actina por medio da cingulina ou da espectrina.\nFunci\u00f3ns.\nA principal funci\u00f3n \u00e9 asegurar a hermeticidade dos epitelios, como os que separan o interior e o exterior do intestino, e evitar que o organismo perda a s\u00faa auga polos m\u00faltiples epitelios en contacto co exterior, como a pel, o tubo dixestivo, ou o epitelio xerminal. Polo contrario, os epitelios que deben ser facilmente atravesados pola auga, como o endotelio vascular, est\u00e1n totalmente desprovistos de uni\u00f3ns herm\u00e9ticas, ag\u00e1s unhas poucas excepci\u00f3ns. A m\u00e1is co\u00f1ecida \u00e9 a dos vaos sangu\u00edneos que irrigan o cerebro, onde a presenza de uni\u00f3ns herm\u00e9ticas moi numerosas \u00e9 a base da existencia da barreira hemato-encef\u00e1lica, a cal obriga a todas as mol\u00e9culas (ou microorganismos \u00e1s veces pat\u00f3xenos) que a queiran atravesar a pasar polo interior das c\u00e9lulas endoteliais, as cales poder\u00e1n permitir ese tr\u00e1nsito ou rexeitalo.\nAs uni\u00f3ns estreitas impiden o chamado transporte paracelular de flu\u00eddos polas partes laterais da c\u00e9lula.\nO seu papel non se limita a causar a estanquidade de dous compartimentos contiguos. Tam\u00e9n marcan a fronteira entre d\u00faas zonas da membrana plasm\u00e1tica das c\u00e9lulas epiteliais, a membrana apical e a membrana basal, funcionalmente moi diferentes. A presenza destas uni\u00f3ns bloquea as prote\u00ednas espec\u00edficas de cada zona e imp\u00eddelles pasar \u00e1 outra zona. As uni\u00f3ns herm\u00e9ticas son, pois, responsables de manter a polaridade (apical-basal) das c\u00e9lulas endoteliais.\nEn certos casos deixan pasar algunhas mol\u00e9culas pequenas, como i\u00f3ns, exercendo unha permeabilidade selectiva, cuxas caracter\u00edsticas exactas dependen do tecido de que se trate.. Por exemplo, as uni\u00f3ns herm\u00e9ticas do intestino son 10.000 veces m\u00e1is permeables ao Na+ ca as da vexiga urinaria. Polo contrario, as uni\u00f3ns herm\u00e9ticas intestinais son impermeables \u00e1 glicosa, que debe entrar na c\u00e9lula atravesando a membrana plasm\u00e1tica apical por transporte activo.\nComposici\u00f3n.\nAs uni\u00f3ns herm\u00e9ticas est\u00e1n formadas basicamente por cinco tipos de prote\u00ednas: as claudinas, as ocludinas, as prote\u00ednas JAM (\"Junctional Adhesion Molecules\") e as prote\u00ednas Tjp (\"Tight junctions protein\") ou ZO (\"Zonula Occludens protein\").\nAs claudinas son prote\u00ednas exclusivas das uni\u00f3ns herm\u00e9ticas e son o seu compo\u00f1ente m\u00e1is importante. O seu nome prov\u00e9n de \"claudere\" que en lat\u00edn quere dicir pechar.\nTr\u00e1tase de prote\u00ednas transmembrana de baixo peso molecular (20 \u2013 27 kDa), que atravesan a membrana plasm\u00e1tica catro veces debido aos pregamentos da s\u00faa cadea, e que te\u00f1en os grupos N-terminal e C-terminal na parte citoplasm\u00e1tica da c\u00e9lula. O feito de que atravesen a membrana catro veces provoca que formen tres bucles, un pequeno no citoplasma e dous m\u00e1is grandes no medio extracelular. Estes bucles interaccionan cos bucles doutras claudinas das c\u00e9lulas veci\u00f1as formando unhas barreiras, as cales se revisten con outras prote\u00ednas e forman as uni\u00f3ns herm\u00e9ticas. No primeiro bucle extracelular existe un motivo na secuencia de amino\u00e1cidos, que se atopa en todas as claudinas, constitu\u00eddo por Trp\u2026Gly-Leu-Trp\u2026Cys\u2026Cys (ou W\u2026GLW\u2026C\u2026C).\nNo ser humano hai ata 24 prote\u00ednas que pertencen a este grupo e as diferentes combinaci\u00f3ns que se dan nos epitelios permiten obter diferenzas na permeabilidade. Esta familia de prote\u00ednas \u00e9 vital, xa que unha mutaci\u00f3n nos xenes que as codifican non permite formar as zonulae occludens correctamente e est\u00e1 demostrado en ratas que sen uni\u00f3ns herm\u00e9ticas un neonato non pode sobrevivir nin un d\u00eda debido \u00e1 perda de auga por evaporaci\u00f3n a trav\u00e9s da pel.\nAs barreiras das claudinas son selectivas e te\u00f1en uns poros denominados poros paracelulares polos cales pasan uns i\u00f3ns espec\u00edficos, como ocorre nas uni\u00f3ns herm\u00e9ticas do ril, os cales deixan atravesar a cati\u00f3ns de magnesio (Mg2+) desde os ouri\u00f1os ao sangue. Unha mutaci\u00f3n nun xene que codifica unha claudina provoca que se perda demasiado Mg2+ polos ouri\u00f1os e funcione mal o metabolismo.\n\u00c9 habitual que as claudinas te\u00f1an dominios asociados a prote\u00ednas que fan de armaz\u00f3n ou a dominios PDZ. Ata a claudina 12, todas as claudinas humanas pos\u00faen no extremo C-terminal un \"aceptor do dominio PDZ\", que se liga a unha prote\u00edna que ten un \"dominio PDZ\" no interior da c\u00e9lula. Ademais est\u00e1 demostrado que a rexi\u00f3n C-terminal \u00e9 necesaria para determinar a localizaci\u00f3n da mol\u00e9cula na zonula occludens. Suponse que se establecen pontes disulfuro entre ciste\u00ednas de claudinas veci\u00f1as.\nAs ocludinas son semellantes \u00e1s claudinas e como indica o seu nome te\u00f1en funci\u00f3ns id\u00e9nticas: son prote\u00ednas oclusivas. O peso molecular \u00e9 algo m\u00e1is elevado ca o das claudinas, mais segue sendo bastante baixo para tratarse de prote\u00ednas (~ 65 kDa). Por\u00e9n, esta diferenza permitiu que fosen descubertas con anterioridade.\nAs ocludinas tam\u00e9n atravesan a membrana citoplasm\u00e1tica catro veces debido \u00e1s s\u00faas partes hidrof\u00f3bicas. Tam\u00e9n te\u00f1en os grupos C-terminal e N-terminal na parte citoplasm\u00e1tica e forman bucles. O extremo C-terminal das ocludinas interacciona frecuentemente con numerosas prote\u00ednas citoplasm\u00e1ticas e os bucles interaccionan regulando a permeabilidade das uni\u00f3ns. Unha das interacci\u00f3ns fundamentais destas prote\u00ednas \u00e9 a asociaci\u00f3n que se establece coa tricelulina, que \u00e9 a prote\u00edna que bloquea o paso de mol\u00e9culas nas zonas con uni\u00f3ns herm\u00e9ticas nas que se encontran tres c\u00e9lulas (o que explica o nome da prote\u00edna) ou, simplemente, m\u00e1is de d\u00faas c\u00e9lulas.\nAs ocludinas e as tricelulinas non son tan imprescindibles coma as claudinas, a\u00ednda que varias doenzas est\u00e1n ligadas \u00e1 s\u00faa funcionalidade, que ademais depende da s\u00faa fosforilaci\u00f3n e defosforilaci\u00f3n.\nAs prote\u00ednas Tjp (ou ZO) son prote\u00ednas de baixo peso molecular que ligan as claudinas, as ocludinas, a tricelulina e outras prote\u00ednas das z\u00f3nulas oclusivas ao citoesqueleto das c\u00e9lulas concretamente aos filamentos de actina. As Tjp ou prote\u00ednas ZO poden asociarse entre elas para aumentar a resistencia mec\u00e1nica. Exemplos destas prote\u00ednas son a TJP1 (ou ZO-1) e a TJP2 (ou ZO-2).\nAs prote\u00ednas JAM (\"Junctional Adhesion molecules\") son prote\u00ednas que pertencen \u00e1 superfam\u00edlia das immunoglobulinas e que son moi importantes para a ensamblaxe das uni\u00f3ns herm\u00e9ticas. Tam\u00e9n son importantes noutros procesos independentes dos complexos de uni\u00f3n celulares.\nTam\u00e9n hai outras prote\u00ednas que se encargan de modular a polaridade da c\u00e9lula controlando o transporte dalg\u00fans compo\u00f1entes de membrana que son dirixidos cara ao seu dominio.\nDescubrimento.\nAntes da invenci\u00f3n da microscop\u00eda electr\u00f3nica, e, por tanto, da posibilidade de observar as uni\u00f3ns herm\u00e9ticas, varios cient\u00edficos que as observaran con microscopio \u00f3ptico crearon diversos termos para referirse a elas: \"\u201cSchlussleisten\u201d\", \"\u201cBandalettes de fermeture\u201d\", \"\u201choops\u201d\", \"\u201cattachment belts\u201d\"... O primeiro estudo das uni\u00f3ns herm\u00e9ticas lev\u00e1rono a cabo M.G. Farquhar e G. E. Palade no ano 1963. Nese estudo o nome que usaron os cient\u00edficos para referirse \u00e1s uni\u00f3ns herm\u00e9ticas foi o de \"tight junction\", o cal \u00e9 o que m\u00e1is se empregou desde ent\u00f3n, xunto con zonula occludens.\" Tight\" en ingl\u00e9s significa apertado, estreito, cinguido (que ten que ver coa forma da estrutura), pero tam\u00e9n herm\u00e9tico (que ten que ver coa s\u00faa funci\u00f3n). Tam\u00e9n foron identificadas as func\u00ed\u00f3ns e descrito un esquema xeral das uni\u00f3ns estreitas e doutros complexos de union intercelular. A principios da d\u00e9cada de 1990 comez\u00e1ronse a illar e identificar as primeiras prote\u00ednas das z\u00f3nulas oclusivas."}
{"id": "184986", "revid": "27155", "url": "https://gl.wikipedia.org/wiki?curid=184986", "title": "Zonula occludens", "text": ""}
{"id": "184992", "revid": "89787", "url": "https://gl.wikipedia.org/wiki?curid=184992", "title": "Trofeo Concepci\u00f3n Arenal 2011", "text": "A 52.\u00ba edici\u00f3n do Trofeo Concepci\u00f3n Arenal celebrouse en Ferrol o 10 de agosto de 2011 a partido \u00fanico. O campi\u00f3n foi o Deportivo da Coru\u00f1a."}
{"id": "184993", "revid": "88215", "url": "https://gl.wikipedia.org/wiki?curid=184993", "title": "Serie A 2010/11", "text": "A tempada 2010-2011 da Lega Calcio Serie A foi a 79\u00aa edici\u00f3n do m\u00e1ximo campionato ligueiro do f\u00fatbol en Italia. A competici\u00f3n comezou o 29 de agosto de 2010 e rematou o 22 de maio de 2011.\nO defensor do t\u00edtulo da edici\u00f3n anterior era o Inter de Mil\u00e1n, pero non puido acadar de novo o campionato, que foi ga\u00f1ado polo AC Mil\u00e1n por 18\u00aa ocasi\u00f3n."}
{"id": "184996", "revid": "98629", "url": "https://gl.wikipedia.org/wiki?curid=184996", "title": "Mika H\u00e4kkinen", "text": " \nMika Pauli H\u00e4kkinen nado en Vantaa, Finlandia o 28 de setembro de 1968, \u00e9 un piloto finland\u00e9s de carreiras que foi Campi\u00f3n do Mundo de F\u00f3rmula 1 en 1998 e 1999. esta retirado da alta competici\u00f3n, a\u00ednda que competiu ata 2007 no Campionato Alem\u00e1n de Turismos.\nBiograf\u00eda.\nComo a maior\u00eda dos pilotos campi\u00f3ns, correu en kartings desde os 5 anos, ga\u00f1ando unha sucesi\u00f3n de campionatos rexionais e nacionais antes de pasar a f\u00f3rmulas maiores. Chamou a atenci\u00f3n dos adestradores cando ga\u00f1ou o campionato Brit\u00e1nico de F\u00f3rmula 3 en 1990, Mika uniuse ao equipo de F1 Lotus en 1991.\nEn 1993 chega a McLaren da man do seu patr\u00f3n Ron Dennis, sendo probador do equipo durante o primeiro ano. Tras a marcha de Michael Andretti aos Estados Unidos, Mika accedeu \u00e1 titularidade do equipo, onde acadou o seu primeiro podio aos mandos dun McLaren con motor Ford, a finais de , compartindo equipo co m\u00edtico Ayrton Senna.\nEn , no transcurso dunha sesi\u00f3n de adestramentos no circu\u00edto australiano de Adelaida, o seu McLaren Mercedes rebentou unha roda impactando frontalmente contra un muro. As asistencias sanitarias tiveron que practicarlle unha traqueotom\u00eda de urxencia salv\u00e1ndolle a vida. Tras recuperarse do coma no que entrou, volveu aos circu\u00edtos m\u00e1is combativo que nunca, forxando ao mesmo tempo unha excelente relaci\u00f3n afectiva co seu patr\u00f3n, Ron Dennis.\nEn ga\u00f1a o seu primeiro Gran Premio, en Xerez, e nos dous seguintes anos, e , logrou inscribir o seu nome nos libros de historia ao proclamarse Campi\u00f3n de F1.\nLogo de loitar contra o Ferrari de Michael Schumacher en e , onde a escuadra italiana traballou mellor, H\u00e4kkinen tomouse a tempada \"sab\u00e1tica\", pero anunciou a s\u00faa retirada permanente durante ese ano, cedendo o seu posto ao seu compatriota Kimi R\u00e4ikk\u00f6nen.\nEn 2003 rompe a s\u00faa relaci\u00f3n profesional co seu preparador de toda a vida, Keke Rosberg.\nEn 2005 conduce un AMG-Mercedes SLK 55 H.W.A. GmbH no campionato Alem\u00e1n de Turismos (DTM), logrando subirse ao podio en varias ocasi\u00f3ns, unha delas no m\u00e1is alto, en Spa, B\u00e9lxica.\nEn 2006 volve repetir en DTM cun Mercedes. Neste mesmo ano, probar\u00eda novamente os mandos dun McLaren-Mercedes. Foi no circu\u00edto espa\u00f1ol de Catalu\u00f1a.\nEn 2007 repite na DTM cun Mercedes. Pero este ano ser\u00e1 o \u00faltimo no que veremos a Mika H\u00e4kkinen ao volante dun coche de carreiras.\nDo Grand\u00edsimo Mika Pauli H\u00e4kkinen sempre nos quedar\u00e1 o recordo dun gran piloto, prudente, respectuoso e todo un cabaleiro nas pistas. Quedaranos a imaxe do seu abandono en Monza, en , onde, tras un erro propio mentres \u00eda na cabeza, sa\u00eduse da pista e rompeu a chorar nunha imaxe que deu a volta ao mundo. Quedaranos un dos mellores adiantamentos da historia da F\u00f3rmula 1, o que lle fixo a Michael Schumacher en Spa en , dobrando ao mesmo tempo a Ricardo Zonta, xunt\u00e1ndose os tres coches na pista ao final de recta.\nDe Mika quedaranos o recordo do seu alcume deporitvo, o \"finland\u00e9s voador\".\nH\u00e4kkinen estivo casado con Erja Honkanen, reside en M\u00f3naco e te\u00f1en un fillo chamado Hugo e unha filla chamada Aina Julia.\nA finais de 2007 ou principios de 2008, Mika divorciouse de Erja.\nActualmente, \u00e9 embaixador da afamada marca de whisky Johnnie Walker, coa que realiza tarefas de concienciaci\u00f3n do consumo responsable, sobre todo ao volante."}
{"id": "184999", "revid": "89787", "url": "https://gl.wikipedia.org/wiki?curid=184999", "title": "Jeff Teague", "text": "Jeffrey Demarco Teague, nado o 10 de xu\u00f1o de 1988 en Indian\u00e1polis, Indiana, \u00e9 un xogador americano de baloncesto profesional. Foi seleccionado por primeira vez para o NBA All-Star na temporada .\nTraxectoria profesional.\nO 8 de abril de 2009, Teague anunciou a s\u00faa intenci\u00f3n de declararse elixible para o Draft da NBA de 2009. Foi elixido na 19\u00aa posici\u00f3n polos Atlanta Hawks. O 20 de xullo de 2009, asinou o seu contrato de rookie cos Hawks.\nO 7 de xullo de 2016, Teague foi traspasado \u00f3s Indiana Pacers nun traspaso entre tres equipos.\nO 10 de xullo de 2017, Teague asinou un contrato por tres anos e 57 mill\u00f3ns de d\u00f3lares cos Minnesota Timberwolves.\nO 16 de xaneiro de 2020, Teague foi traspasado xunto a Treveon Graham \u00f3s Atlanta Hawks, a cambio de Allen Crabbe.\nO 30 de novembro de 2020, Teague asinou cos Boston Celtics. O 25 de marzo de 2021, Teague foi traspasado \u00f3s Orlando Magic xunto a d\u00faas futuras elecci\u00f3ns da segunda rolda do Draft, a cambio de Evan Fournier, pero foi cortado inmediatamente.\nO 1 de abril de 2021, Teague asinou cos Milwaukee Bucks. O 20 de xullo de 2021, os Bucks derrotaron \u00f3s Phoenix Suns nas Finais da NBA de 2021, d\u00e1ndolle a Teague o seu primeira campionato da NBA."}
{"id": "185000", "revid": "98629", "url": "https://gl.wikipedia.org/wiki?curid=185000", "title": "Hesiquio de Alexandr\u00eda", "text": "Hesiquio de Alexandr\u00eda (en grego: \u1ffe\u0397\u03c3\u03cd\u03c7\u03b9\u03bf\u03c2 \u1f41 \u1f08\u03bb\u03b5\u03be\u03b1\u03bd\u03b4\u03c1\u03b5\u03cd\u03c2, transl. \"H\u0113s\u00fdkhios ho Aleksandr\u00e9us\", en lat\u00edn \"Hesychius Alexandrinus\") foi un gram\u00e1tico e lexic\u00f3grafo alexandrino (probabelmente do s\u00e9culo V) que recompilou o mellor dicionario de palabras gregas infrecuentes e escuras que se conservou at\u00e9 os nosos d\u00edas, nun \u00fanico manuscrito do s\u00e9culo XV.\nTraxectoria.\nNon se co\u00f1ece nada da s\u00faa vida, e sabemos o seu nome s\u00f3 pola dedicatoria epistolar da s\u00faa obra, titulada \u03a3\u03c5\u03bd\u03b1\u03b3\u03c9\u03b3\u03ae \u03a0\u03b1\u03c3\u03ce\u03bd \u039b\u03ad\u03be\u03b5\u03c9\u03bd \u03ba\u03b1\u03c4\u03ac \u03a3\u03c4\u03bf\u03b9\u03c7\u03b5\u03af\u03bf\u03bd (que podemos traducir como \"Colecci\u00f3n alfab\u00e9tica de todas as palabras\"), ou \"L\u00e9xico\" (grego antigo \u0393\u03bb\u1ff6\u03c3\u03c3\u03b1\u03b9, transl. \"Gl\u1ed7ssai\"): \"de parte de Hesiquio de Alexandr\u00eda, gram\u00e1tico, para o seu amigo Euloxio\".\nA obra incl\u00fae aproximadamente 15.000 entradas, unha copiosa lista de palabras, formas e frases peculiares, cunha explicaci\u00f3n do seu significado, e moitas veces cunha referencia ao autor que as usou ou \u00e1 zona de Grecia onde foron correntes, e sobre asuntos variados, desde Homero at\u00e9 c\u00f3micos, tr\u00e1xicos, poetas, oradores e tam\u00e9n m\u00e9dicos e historiadores.\nPolo tanto, o libro \u00e9 de gran valor para os estudosos dos dialectos gregos, especialmente na restauraci\u00f3n dos textos de autores cl\u00e1sicos en xeral, e especialmente de escritores tales como Esquilo e Te\u00f3crito, que usaban moitas palabras infrecuentes.\nHesiquio non \u00e9 s\u00f3 importante para a filolox\u00eda grega sen\u00f3n tam\u00e9n para o estudo de linguas mortas (como o tracio e o lingua macedonia antiga) e a reconstruci\u00f3n do protoindoeuropeo.\nAs explicaci\u00f3ns de Hesiquio para moitos ep\u00edtetos e frases revelan tam\u00e9n moitos datos importantes sobre a relixi\u00f3n e a vida social dos homes da Antig\u00fcidade.\nNa carta preliminar de Hesiquio a Euloxio menciona que o seu \"L\u00e9xico\" est\u00e1 baseado no de Dioxeniano (\u00e1 s\u00faa vez extra\u00eddo dunha obra anterior de P\u00e1nfilo), pero que tam\u00e9n usara obras parecidas de Aristarco de Samotracia, Api\u00f3n, Heliodoro e outros.\nHesiquio foi probabelmente un xudeu e non un pag\u00e1n, xa que o chamaron tam\u00e9n \"o Hebreo\". Algunhas explicaci\u00f3ns de palabras de Gregorio Nacianceno (329 \u2013 389) e outros escritores cristi\u00e1ns (\"glossae sacrae\") son interpolaci\u00f3ns posteriores.\nO dicionario sobrevive nun manuscrito do s\u00e9culo XV moi deteriorado, que se conserva na biblioteca de San Marco en Venecia (Marc. Gr. 222, s\u00e9culo XV). A mellor edici\u00f3n \u00e9 a de Moriz Wilhelm Constantin Schmidt (1858 - 1868), pero non se publicou ningunha edici\u00f3n comparada completa do manuscrito desde que o imprimiu por primeira vez Marco Musuro (na imprenta de Aldo Manuzio) en Venecia, 1514 (reimpreso en 1520 e 1521, con revisi\u00f3ns).\nBaixo o auspicio da Academia Danesa de Copenhaguen publicouse unha edici\u00f3n moderna intermitentemente desde 1953, comezada por Kurt Latte (vol. 1, publicado en 1953, vol. 2, publicaci\u00f3n p\u00f3stuma en 1966) e completada por Peter Allan Hansen e Ian C. Cunningham (vol. 3, 2005, vol. 4, 2009)."}
{"id": "185003", "revid": "89787", "url": "https://gl.wikipedia.org/wiki?curid=185003", "title": "Eric Maynor", "text": "Eric Demarqua Maynor, nado o 11 de xu\u00f1o de 1987 en Raeford, Carolina do Norte, \u00e9 un xogador americano de baloncesto profesional que xoga no Orlandina Basket da Lega Basket Serie A.\nTraxectoria profesional.\nMaynor foi elixido na 20\u00aa posici\u00f3n do Draft da NBA de 2009 polos Utah Jazz. Asinou un contrato por dous anos con Utah o 1 de xullo de 2009 cun valor de 1.3 mill\u00f3ns de d\u00f3lares na s\u00faa tempada coma rookie.\nO 22 de decembro de 2009, Maynor foi traspasado xunto con Matt Harpring aos Oklahoma City Thunder a cambio dos dereitos de Peter Fehse.\nO 21 de febreiro de 2013, Maynor foi traspasado \u00f3s Portland Trail Blazers a cambio dos dereitos NBA do grego Giorgos Printezis.\nO 10 de xullo de 2013, Maynor asinou cos Washington Wizards.\nO 20 de febreiro de 2014, Maynor foi traspasado \u00f3s Philadelphia 76ers nun traspaso entre tres equipos, que tam\u00e9n inclu\u00eda \u00f3s Wizards e \u00f3s Denver Nuggets."}
{"id": "185009", "revid": "1822", "url": "https://gl.wikipedia.org/wiki?curid=185009", "title": "Conium maculatum", "text": ""}
{"id": "185013", "revid": "22570", "url": "https://gl.wikipedia.org/wiki?curid=185013", "title": "Euphoria Morning", "text": "Euphoria Morning \u00e9 o primeiro \u00e1lbum en solitario do m\u00fasico estadounidense Chris Cornell, editado o 21 de setembro de 1999 a trav\u00e9s do selo Interscope Records. \"Euphoria Morning\" vendeu ao redor das 75.000 copias na s\u00faa primeira semana e chegou a vender 343.000 copias s\u00f3 nos Estados Unidos. A pesar de ter moi boas cr\u00edticas, o \u00e1lbum non vendeu tan ben como os discos de Cornell con Soundgarden. Tr\u00e1tase do \u00fanico \u00e1lbum que lanzou Cornell entre a separaci\u00f3n de Soundgarden e a creaci\u00f3n do supergrupo Audioslave con membros de Rage Against the Machine."}
{"id": "185014", "revid": "89787", "url": "https://gl.wikipedia.org/wiki?curid=185014", "title": "Dungeon Siege", "text": "Dungeon Siege \u00e9 un videoxogo de rol de acci\u00f3n desenvolvido por Gas Powered Games e publicado en abril de 2002 por Microsoft para a plataforma Windows, e \u00f3 ano seguinte por Destineer para Mac OS X. Ambientado no reino pseudo-medieval de Ehb, o xogo de alta fantas\u00eda segue a historia dun mozo labrego e dos seus compa\u00f1eiros na s\u00faa viaxe para derrotar unha forza invasora. Coa intenci\u00f3n inicial de tan s\u00f3 advertir nunha vila pr\u00f3xima da invasi\u00f3n dunha raza de criaturas chamadas os Krug, o granxeiro e os compa\u00f1eiros que se unen a el na s\u00faa viaxe acaban involucr\u00e1ndose na procura dunha forma para derrotar a outra raza invasora chamada os Seck, que rexorden tras ter pasado 300 anos atrapados. A diferenza doutros videoxogos de rol da s\u00faa \u00e9poca, o mundo de \"Dungeon Siege\" non se divide en niveis, sen\u00f3n que \u00e9 unha \u00fanica \u00e1rea continua sen pantallas de carga pola cal o xogador viaxa loitando contra hordas de inimigos. Ademais, en lugar de definir clases de personaxes e controlar manualmente t\u00f3dolos personaxes do grupo, o xogador controla as t\u00e1cticas globais e o uso de armas e maxia do grupo, o que dirixe a evoluci\u00f3n dos personaxes durante o xogo.\n\"Dungeon Siege\" foi o primeiro t\u00edtulo publicado de Gas Powered Games, compa\u00f1\u00eda fundada en maio de 1998 por Chris Taylor, co\u00f1ecido ent\u00f3n polo xogo de estratexia en tempo real \"Total Annihilation\". Xunto con varios compa\u00f1eiros de traballo procedentes de Cavedog Entertainment, Taylor prop\u00faxose crear un tipo de xogo diferente a este \u00faltimo, e tras probar varios conceptos decidiron crear un xogo de rol de acci\u00f3n. Taylor foi un dos dese\u00f1adores do xogo xunto a Jacob McMahon no papel de dese\u00f1ador e produtor, e Neal Hallford como guionista principal. A m\u00fasica do xogo comp\u00faxoa Jeremy Soule, quen xa traballara na m\u00fasica de \"Total Annihilation\". Gas Powered Games concentrouse en crear un xogo de rol sen os elementos t\u00edpicos do x\u00e9nero que consideraban lentos ou frustrantes, para manter o xogador centrado na acci\u00f3n. O proceso de desenvolvemento durou m\u00e1is de catro anos malia que inicialmente planearan unha duraci\u00f3n de tan s\u00f3 dous.\nA cr\u00edtica valorou moi positivamente o xogo trala s\u00faa publicaci\u00f3n. No agregador Metacritic posicionouse como o terceiro xogo de rol de PC mellor valorado de 2002. A cr\u00edtica louvou os gr\u00e1ficos e o mundo sen interrupci\u00f3ns, as\u00ed como a s\u00faa mec\u00e1nica de xogo accesible e entretida, mais desde\u00f1aron o argumento da s\u00faa historia. \"Dungeon Siege\" vendeu m\u00e1is de 1,7 mill\u00f3ns de copias e foi nomeado \u00f3 premio de Videoxogo de Rol de PC do Ano 2003 pola Academy of Interactive Arts &amp; Sciences. Durante o proceso de desenvolvemento do xogo, Gas Powered Games creou e facilitou unha serie de ferramentas para que os xogadores puidesen crear mods para o xogo, o que resultou nunha activa comunidade de modding trala s\u00faa publicaci\u00f3n. O xogo recibiu un paquete de expansi\u00f3n titulado \"Dungeon Siege: Legends of Aranna\" e publicado en 2003. Posteriormente desenvolv\u00e9ronse m\u00e1is xogos dentro da serie: \"Dungeon Siege II\" publicado en 2005 e a s\u00faa propia expansi\u00f3n \"Dungeon Siege II: Broken World\" publicada en 2006; un derivado para PSP titulado ' e publicado en 2006; e finalmente \"Dungeon Siege III\", publicado no ano 2011. Tam\u00e9n se emitiu unha trilox\u00eda de filmes, co primeiro deles inspir\u00e1ndose no argumento de \"Dungeon Siege\", ' lanzada no 2007, ' no 2011, e ' no 2014.\nM\u00e9canica de xogo.\n\"Dungeon Siege\" \u00e9 un videoxogo de rol de acci\u00f3n ambientado nun mundo pseudo-medieval de alta fantas\u00eda, presentado en 3D cun sistema virtual de c\u00e1mara en terceira persoa controlado polo xogador, no que os personaxes do xogador se desprazan polo mundo do xogo loitando contra criaturas host\u00eds. O xogador pode escoller o x\u00e9nero e personalizar a aparencia do personaxe principal da historia antes de comezar o xogo. A este personaxe principal \u00fanenselle ata outros sete personaxes, controlados pola intelixencia artificial do xogo, permit\u00edndolle \u00f3 xogador cambiar o control entre personaxes en calquera momento do xogo. O conxunto dos personaxes m\u00f3vense en relaci\u00f3n \u00f3 personaxe baixo control do xogador segundo unha formaci\u00f3n e nivel de agresividade cara \u00f3s inimigos escollidos polo xogador. Durante a partida os personaxes adicionais poden separarse do grupo e recrutarse de novo para o mesmo.\nO mundo do xogo non se divide en niveis, sen\u00f3n que se comp\u00f3n dunha grande \u00e1rea non separada por pantallas de carga. Segundo o xogador viaxa por este mundo, na s\u00faa maior\u00eda lineal, vaise atopando con numerosos monstros e inimigos de diversos tipos que atacan cando o grupo do xogador se achega a eles. O grupo def\u00e9ndese e ataca os inimigos usando armas de combate corpo a corpo e a distancia, as\u00ed como con habilidades m\u00e1xicas. A diferenza doutros videoxogos de rol, o xogador non escolle unha clase para os personaxes. No seu lugar o uso de armas ou maxia dun determinado tipo aumenta as habilidades do personaxe nese campo co tempo. Cando un personaxe ga\u00f1a suficientes puntos de experiencia matando inimigos e acada un novo nivel nese tipo de armas, ga\u00f1a unha determinada cantidade de puntos nas s\u00faas estat\u00edsticas de forza, destreza ou intelixencia, que \u00e1 s\u00faa vez afectan \u00e1 cantidade de puntos de vida e maxia que poden ter, e \u00e1 cantidade de dano que inflixen coas armas.\nOs personaxes poden equiparse con armas, armaduras, aneis e amuletos, que lles outorgan puntos de ataque ou defensa ou bonificaci\u00f3ns a outras estat\u00edsticas. Tam\u00e9n hai obxectos utilizables como poci\u00f3ns para recuperar os puntos de vida e maxia dos personaxes. As armas, armaduras e outros obxectos poden obterse matando inimigos, rachando contedores ou merc\u00e1ndoos en postos de venda. Cada personaxe ten un inventario de seu, representado como unha grella fixa na que cada obxecto se representa por unha forma determinada que ocupa un n\u00famero determinado de espazos na grella. Tam\u00e9n hai un tipo de personaxe espec\u00edfico, unha mula, que non pode usar armas ou maxia pero ten un inventario moito m\u00e1is grande que o dos outros personaxes.\nNo modo de xogo multixogador cooperativo permite ata oito xogadores xuntos, ben na historia dun xogador ou ben no mapa multixogador, que incl\u00fae unha vila central con inimigos que van aumentando a s\u00faa dificultade segundo os xogadores se afastan dela. As partidas multixogador poden definirse con distintos niveis de dificultade, e os xogadores poden crealas e unirse a elas nunha rede de \u00e1rea local, por enderezo IP directo e, ata o seu peche en 2006, por medio do servizo de partidas en li\u00f1a de Microsoft Zone.\nSinopse.\n\"Dungeon Siege\" est\u00e1 ambientado no Reino de Ehb, unha variada rexi\u00f3n do continente chamado Aranna que cont\u00e9n desertos, pantanos, bosques e monta\u00f1as, creada trescentos anos antes trala disoluci\u00f3n do Imperio das Estrelas. No comezo do xogo a vila granxeira do personaxe xogador sofre un ataque por parte dunhas criaturas chamadas os Krug. O personaxe principal, un granxeiro sen ning\u00fan contexto definido e nomeado polo xogador, chega ata a vila de Stonebridge tras loitar contra os Krug. Tras rachar o asedio a esta vila e conseguir o seu primeiro compa\u00f1eiro, o l\u00edder da gornici\u00f3n da vila, Gyorn, as\u00edgnalle \u00f3 personaxe xogador a misi\u00f3n de viaxar ata a vila de Glacern para alertar da incursi\u00f3n dos Krug \u00e1s forzas armadas de Ehb, chamadas a 10\u00aa Lexi\u00f3n, loitando contra unha serie de inimigos que se atopan polo cami\u00f1o. Tras atravesar criptas, minas e monta\u00f1as, o xogador chega a Glacern, onde descobre que a invasi\u00f3n Krug tivo lugar o mesmo d\u00eda da desaparici\u00f3n do Gran Mago Merik, recibindo a misi\u00f3n de atravesar as monta\u00f1as ata chegar \u00e1 Fortaleza Kroth para axudar \u00e1 lexi\u00f3n al\u00ed. Nas monta\u00f1as atopa a Merik, quen revela que a invasi\u00f3n Krug \u00e9 parte dunha maior invasi\u00f3n por parte dos Seck, unha raza que destru\u00edra o Imperio das Estrelas antes de ser apresados baixo o Caselo Ehb, do que conseguiron escapar e tomaron para si mesmos. Merik p\u00eddelle \u00f3 xogador axuda para recuperar o Caxato das Estrelas de mans dos Goblins, xa que este obxecto serv\u00eda para manter os Seck presos na Cripta da Eternidade.\nNa procura deste caxato o personaxe xogador loita contra diversos monstros e bandidos atravesando unhas covas de cristal, un bosque, un pantano e finalmente a fortaleza dos Goblins, chea de m\u00e1quinas de guerra mec\u00e1nicas. Tras recuperar o caxado o personaxe xogador atopa unha divisi\u00f3n da 10\u00aa Lexi\u00f3n e viaxa ata a Fortaleza Kroth, ocupada por non-mortos. Tras derrotar a t\u00f3dolos inimigos presentes na fortaleza e loitar contra outros monstros e contra un drag\u00f3n nos Cant\u00eds do Lume, o grupo do personaxe xogador marcha en direcci\u00f3n \u00f3 Castelo Ehb. Al\u00ed o grupo asalta o castelo e loita atravesando as li\u00f1as Seck para rescatar o rei Konreid. Este ind\u00edcalles \u00f3 grupo que o l\u00edder dos Seck, Gom, est\u00e1 a procurar as armas m\u00e1xicas procedentes do Imperio das Estrelas que se gardaran na C\u00e1mara das Estrelas, e que deben obter eles estas armas para evitalo e derrotar os Seck restantes. O personaxe xogador consegue estas armas e loita atravesando covas de lava e a Cripta da Eternidade, onde os Seck foran apresados. O personaxe xogador mata ent\u00f3n a Gom, derrotando desta forma \u00f3s Seck e salvando o Reino de Ehb.\nDesenvolvemento.\nChris Taylor, ata ent\u00f3n co\u00f1ecido polo xogo de estratexia en tempo real de 1997 \"Total Annihilation\", fundou Gas Powered Games en maio de 1998. Xunto con varios antigos compa\u00f1eiros de traballo procedentes de Cavedog Entertainment, Taylor prop\u00faxose crear un tipo de xogo distinto a este \u00faltimo, e tras probar varios conceptos o equipo decidiu desenvolver un xogo de rol de acci\u00f3n para o que ser\u00eda o seu primeiro t\u00edtulo. Ademais de axudar na creaci\u00f3n do concepto inicial, Taylor foi un dos dese\u00f1adores do xogo, xunto a Jacob McMahon como o outro principal dese\u00f1ador e produtor, e a Neal Hallford como o principal guionista. Hallford uniuse \u00f3 proxecto cando este xa estaba en progreso. Taylor xa concibira o comezo e o final do xogo, pero deixoulle a Hallford os detalles do corpo e a historia e contexto do mesmo. Jeremy Soule, quen xa traballara en \"Total Annihilation\", foi o encargado de compo\u00f1er a m\u00fasica do xogo. O equipo de desenvolvemento inclu\u00edu a unhas 30 persoas durante o proceso con varios cambios \u00f3 longo do tempo, chegando a contar con 40 persoas na finalizaci\u00f3n do proxecto. O desenvolvemento do xogo durou m\u00e1is de catro anos, malia que inicialmente s\u00f3 se planeara para unha duraci\u00f3n de dous anos.\n\"Dungeon Siege\" inspirouse en xogos de rol anteriores como \"Baldur's Gate\" e a serie \"Ultima\", mais principalmente en \"Diablo\", videoxogo do que Taylor declarou ser admirador por presentar unha experiencia que se concentraba na acci\u00f3n e na que os xogadores pod\u00edan introducirse inmediatamente sen precisar investigar previamente os detalles da mec\u00e1nica do xogo e da ambientaci\u00f3n. Taylor prop\u00faxose expandir este concepto nun xogo de rol cargado de acci\u00f3n, inmersivo e simplificado, que eliminaba elementos com\u00fans do x\u00e9nero que el consideraba aburridos, frustrantes ou ralentizadores. Taylor quer\u00eda tam\u00e9n simplificar a mec\u00e1nica de xogo en comparaci\u00f3n cos xogos de rol coet\u00e1neos, para abarcar unha maior audiencia. Con este fin solicitoulle a Hallford que confeccionase unha narrativa que tam\u00e9n fose lixeira e r\u00e1pida. Hallford escribiu un contexto detallado para o xogo, que non se lle presentar\u00eda \u00f3s xogadores sen\u00f3n que inspirar\u00eda e informar\u00eda \u00f3s desenvolvedores, restrinxindo o texto no propio xogo para manter \u00f3s xogadores enganchados \u00e1 acci\u00f3n. Hallford describiu o proceso de escritura para este xogo como semellante \u00f3 doutros proxectos de videoxogos, a pesar de ter unha maior \u00e9nfase na brevidade, malia que puntualizou que \u00f3 entrar no proxecto moito m\u00e1is tarde do que adoitaba fixo que se vise obrigado a crear unha historia que funcionase como contexto para as escenas que xa estaban desenvolvidas. Taylor procurou que o argumento do xogo estivese subordinado \u00e1 mec\u00e1nica de xogo. Con este fin despreocupouse de que o arco argumental lle parecese un clix\u00e9 incluso \u00f3 propio equipo de desenvolvemento, xa que consideraba que a viaxe para derrotar o \"mal \u00faltimo\" ser\u00eda moi motivadora para os xogadores. Taylor e Hallford debateron a produci\u00f3n dunha novela sobre \"Dungeon Siege\" para explorar a historia de Hallford, mais esta idea nunca chegou a frutificar.\nTaylor desexaba mellorar a\u00ednda m\u00e1is a f\u00f3rmula usada por \"Diablo\" eliminando por completo o concepto de escolla dunha clase de personaxe e omitindo os longos tempos de carga de \"Diablo\". O equipo de desenvolvemento tentou tam\u00e9n facer que o xogo fose m\u00e1is directo eliminando a necesidade de que o xogador tivese que volver a vilas xa visitadas para vender obxectos, engadindo inventarios \u00f3s personaxes do grupo e inclu\u00edndo mulas de carga. Nun momento determinado do proceso de desenvolvemento, o plan do equipo inclu\u00eda ter un personaxe \"axudante\" que recoller\u00eda os obxectos ca\u00eddos polos inimigos para evitar que o xogador tivese que recollelos por si mesmo. O equipo de desenvolvemento mudou tam\u00e9n alg\u00fans elementos habituais nos xogos de rol que tanto Taylor como o resto do equipo consideraban frustrantes.\nXunto co xogo inclu\u00eduse un editor, chamado o \"Siege Editor\", como ferramenta para que os xogadores puidesen crear mods para o xogo. Sendo consciente da produci\u00f3n de mods por parte da comunidade de xogadores de \"Total Annihilation\", Taylor procurou darlle \u00e9nfase a esta capacidade fornecendo un conxunto completo de ferramentas para fomentar unha comunidade de modding para o xogo trala s\u00faa publicaci\u00f3n. Segundo Taylor, estas ferramentas que lles permit\u00edan \u00f3s xogadores crear novos mundos, personaxes e mec\u00e1nicas de xogo, axudar\u00edan a conseguir unha grande e duradeira comunidade de xogadores para o xogo. O equipo de desenvolvemento agardaba que este conxunto de ferramentas lles permitir\u00eda \u00f3s xogadores crearen pequenas rexi\u00f3ns para o xogo de forma r\u00e1pida e sinxela, ademais de facilitarlles \u00f3s modders m\u00e1is serios a capacidade de desenvolver xogos completamente paralelos usando o motor de xogo de \"Dungeon Siege\". Con isto tam\u00e9n agardaban que esta comunidade de modding conseguise mellorar e estender as capacidades multixogador m\u00e1is al\u00f3 do que eles conseguir\u00edan publicar. Segundo Taylor, este entusiasmo \u00e1 hora de liberar as s\u00faas propias ferramentas de desenvolvemento para a comunidade de modding debeuse \u00f3s mods producidos para \"Total Annihilation\" anos despois da s\u00faa publicaci\u00f3n, as\u00ed como \u00e1 falta de consecuencias negativas que v\u00eda na tendencia hist\u00f3rica de John Carmack e id Software \u00e1 hora de liberar o c\u00f3digo fonte \u00f3 completo dos seus xogos. Nunha entrevista posterior, Taylor estimou que a empresa gastara \u00f3 redor do 20% do seu orzamento no desenvolvemento das ferramentas de modding do xogo.\nO equipo decatouse tralo primeiro ano de desenvolvemento de que non conseguir\u00edan finalizar o xogo dentro do per\u00edodo de dous anos planeado inicialmente. O mundo continuo sen pantallas de carga resultou ser m\u00e1is dif\u00edcil de crear do que agardaban nun primeiro momento, e segundo o desenvolvedor en xefe Bartosz Kijanka foron demasiado ambiciosos na elecci\u00f3n de cantas caracter\u00edsticas innovadoras poder\u00edan inclu\u00edr no motor de xogo personalizado, como por exemplo o amplo rango de zoom que pod\u00edan usar no sistema de c\u00e1mara virtual do xogo. Outras das caracter\u00edsticas planeadas que tiveron que desbotar inclu\u00edan a concorrencia de ata dez personaxes nunha mesma partida, en lugar do m\u00e1ximo final de oito, e un sistema de simulaci\u00f3n de clima e vento. Segundo Kijanka, os desenvolvedores perderon moito tempo debido \u00f3 cambio de tecnolox\u00edas en pleno proceso de desenvolvemento, como por exemplo na construci\u00f3n dun editor de animaci\u00f3ns personalizadas para posteriormente pasar a utilizar outro de terceiros baixo licenza, e no paso de utilizar a librer\u00eda de gr\u00e1ficos OpenGL inicialmente para posteriormente cambiala pola librer\u00eda Direct3D. Nunha entrevista de 2011, Taylor afirmou que en retrospectiva o custo final do tempo de desenvolvemento do mundo do xogo puido ser demasiado alto, e que o equipo tentara facer un xogo demasiado grande para o orzamento do que dispo\u00f1\u00edan, indicando que unha duraci\u00f3n de xogo dunhas 35 horas en lugar dunhas 70 ter\u00eda resultado nunha experiencia mellor e m\u00e1is pu\u00edda dadas as limitaci\u00f3ns \u00e1s que tiveron que facer fronte.\nLanzamento.\nCara o ano 2000 Gas Powered Games comezou a procurar unha distribuidora para o xogo. Taylor afirmou que hab\u00eda varias interesadas no xogo, pero que Ed Fries o convenceu para asociarse co ent\u00f3n recentemente creado grupo de distribuci\u00f3n de Microsoft. Malia que a filial de distribuci\u00f3n de Microsoft se establecera en parte para publicar xogos para a hab\u00eda pouco anunciada videoconsola Xbox, Gas Powered Games e Microsoft non puxeron moita consideraci\u00f3n en levar o xogo a esta plataforma. Segundo Taylor isto foi por mor do tama\u00f1o do propio xogo, as\u00ed como polo pequeno tama\u00f1o do mercado para os xogos de rol nas videoconsolas naquel ent\u00f3n. A publicaci\u00f3n de \"Dungeon Siege\" planeouse inicialmente para o terceiro cuarto de 2001, a\u00ednda que finalmente se atrasou ata o ano seguinte, tempo que o equipo de desenvolvemento aproveitou para afinar e pu\u00edr o xogo e expandir a cantidade de obxectos dispo\u00f1ibles no xogo as\u00ed como as capacidades multixogador. \"Dungeon Siege\" foi publicado finalmente por Microsoft para a plataforma Windows o 5 de abril de 2002, e por Destineer para a plataforma Mac OS X o 2 de maio de 2003.\nRecepci\u00f3n.\n\"Dungeon Siege\" obtivo o \u00e9xito comercial, vendendo m\u00e1is de 1,7 mill\u00f3n de copias. Segundo NPD Group, as reservas do xogo no mes anterior \u00f3 seu lanzamento convert\u00e9rono naquel momento no oitavo videoxogo de ordenador m\u00e1is vendido en marzo de 2002, e trala s\u00faa publicaci\u00f3n \u00f3 mes seguinte chegou a ser o segundo m\u00e1is vendido por detr\u00e1s de \"The Sims: Vacation\". Nos dous meses seguintes baixou ata o s\u00e9timo posto primeiro e despois ata o d\u00e9cimo terceiro, rematando no d\u00e9cimo cuarto posto no global do ano 2002. A data de agosto de 2006 levaba vendidas unhas 360\u00a0000 copias recadando uns 14,5 mill\u00f3ns de d\u00f3lares tan s\u00f3 nos Estados Unidos, e a revista \"Edge\" declarouno o 44\u00ba xogo de ordenador m\u00e1is vendido entre xaneiro de 2000 e agosto de 2006. En setembro de 2002 \"Dungeon Siege\" recibiu a certificaci\u00f3n de ouro por parte da Verband der Unterhaltungssoftware Deutschland (VUD), o que indicaba un n\u00famero de vendas de polo menos 100\u00a0000 unidades no conxunto de Alema\u00f1a, Austria e Su\u00edza.\nO xogo obtivo boas cr\u00edticas trala s\u00faa publicaci\u00f3n. O agregador Metacritic l\u00edstao como o terceiro xogo de rol de ordenador mellor valorado do ano 2002, por detr\u00e1s de \"Neverwinter Nights\" e \"\", e como o vix\u00e9simo primeiro xogo de ordenador mellor valorado para ese mesmo ano. Os gr\u00e1ficos recibiron boas cr\u00edticas; Dan Adams de IGN cualificouno como \"rid\u00edculamente fermoso de ver\", mentres que GameSpot e \"GamePro\" dixeron dos escenarios que eran detallados e variados. Robert Coffey de \"Computer Gaming World\" e Greg Vederman de \"PC Gamer\" loaron tam\u00e9n os escenarios detallados, mentres que Andy McNamara e Kristian Brogger de \"Game Informer\", e Peter Suciu de GameSpy destacaron en particular o mundo continuo sen pantallas de carga. Suciu eloxiou tam\u00e9n como se usaba o mapa para crear zonas non delineadas como rexi\u00f3ns rectangulares cun cami\u00f1o serpeante para encher o espazo, como adoitaba ser habitual noutros xogos de rol da \u00e9poca. IGN e \"GamePro\" eloxiaron os efectos de son do xogo indicando que axudaban a crear a atmosfera do mesmo, mentres que GameSpot tam\u00e9n eloxiou a \"banda sonora orquestral de ambiente\".\nA mec\u00e1nica de xogo recibiu boas cr\u00edticas, como por exemplo a de \"GamePro\" que afirmou: \"A mec\u00e1nica de xogo de \"Dungeon Siege\" \u00e9 quizais a s\u00faa maior e m\u00e1is transparente mellora sobre os t\u00edtulos previos do seu x\u00e9nero\". Varias cr\u00edticas compararon esta mec\u00e1nica favorablemente en relaci\u00f3n \u00e1 de \"Diablo II\", naquel ent\u00f3n un dos xogos de rol de acci\u00f3n m\u00e1is populares para ordenador. IGN afirmou que a mec\u00e1nica de \"Dungeon Siege\" era moi semellante \u00e1 deste \u00faltimo mais con alg\u00fans cambios e melloras, mentres que \"Computer Gaming World\" afirmou que o \u00fanico que motivaba que non recibise unha mellor valoraci\u00f3n ca este \u00faltimo era que o cambio cara a unha mec\u00e1nica de xogo m\u00e1is t\u00e1ctica fac\u00edao ser un xogo demasiado diferente como para comparalo con \"Diablo II\". \"PC Gamer\", \"Computer Gaming World\" e GameSpot eloxiaron a mec\u00e1nica de xogo pola s\u00faa sinxeleza e accesibilidade, destacando favorablemente a natureza t\u00e1ctica do control dun grupo de aventureiros que melloraban as s\u00faas habilidades segundo as \u00edan usando en lugar de controlar directamente as s\u00faas acci\u00f3ns e estat\u00edsticas. Por\u00e9n, IGN afirmou que o xogo pod\u00eda facerse mon\u00f3tnono, \"PC Gamer\" indicou que as opci\u00f3ns de combate eran nalg\u00fans aspectos limitadas, e GameSpy destacou negativamente a linearidade do modo dun xogador. A maiores IGN indicou que moitas das elecci\u00f3ns t\u00e1cticas do xogo eran intrascentendes xa que as batallas evolucionaban rapidamente ata converterse en liortas, e que o sistema liberal de subir de nivel era esencialmente o mesmo que ter catro clases diferentes de personaxes xa que o intento de procurar cami\u00f1os m\u00faltiples para cada personaxe non resultaba efectivo.\nO contido multixogador recibiu cr\u00edticas mixtas. IGN eloxiou a cantidade de contido adicional, mentres que GameSpy e GameSpot indicaron que era doado perder o balance entre os xogadores nas partidas multixogador. Por outra banda, a cr\u00edtica non viu favorablemente o argumento do modo dun xogador. \"GamePro\" cualificouna de \"esquel\u00e9tica\", \"Game Informer\" de deslucida e GameSpot dixo que era \"insulsa e nada memorable\", conclu\u00edndo ademais que os xogadores que estivesen a procurar un \"xogo de rol m\u00e1is profundo\" quedar\u00edan decepcionados. No conxunto global do xogo, \"PC Gamer\" cualificou \"Dungeon Siege\" como \"un dos mellores e m\u00e1is pracenteiros xogos do ano\" e \"GamePro\" afirmou que o xogo \"supera \u00e1 s\u00faa competici\u00f3n cunha graza case natural\", mentres que IGN conclu\u00edu que era entretido mais ti\u00f1a un \"potencial non aproveitado\".\nLegado e continuaci\u00f3ns.\nTrala s\u00faa presentaci\u00f3n na E3 de 2000, \"Dungeon Siege\" ga\u00f1ou o premio de Mellor Xogo de Rol outorgado por Game Revolution e o premio de Xogo de Rol M\u00e1is Inmersivo outorgado por GameSpot. Trala s\u00faa publicaci\u00f3n foi nomeado \u00f3s Premios D.I.C.E de 2003 da Academy of Interactive Arts &amp; Sciences na categor\u00eda de Xogo de Rol de PC do Ano e na categor\u00eda de Innovaci\u00f3n nos Videoxogos para PC, premios que finalmente lle outorgaron \u00f3s xogos \"Neverwinter Nights\" e \"Battlefield 1942\" respectivamente. O xogo foi nomeado tam\u00e9n \u00f3 premio de Mellor Xogo de Rol de 2002 de \"PC Gamer US\", perdendo de novo con \"Neverwinter Nights\". Ese mesmo ano ga\u00f1ou o premio de Mellores Gr\u00e1ficos en PC outorgado por IGN.\nA publicaci\u00f3n por parte de Gas Powered Games do Siege Editor deu lugar a unha comunidade de modding \u00f3 redor do xogo. Incluso antes da publicaci\u00f3n do xogo houbo varios grupos de modding que anunciaron a s\u00faa intenci\u00f3n de utilizar este motor para crear mods a grande escala para reeditar xogos da serie \"Ultima\". Trala publicaci\u00f3n do xogo cre\u00e1ronse un gran n\u00famero de mods, inclu\u00edndo varias \"conversi\u00f3ns totais\" que transformaban o xogo e creaban novas historias, como por exemplo \"The Lands of Hyperborea\" e \"Elemental\". Gas Powered Games publicou un mod propio en xullo de 2002 titulado \"Yesterhaven\", creado por seis dese\u00f1adores nun per\u00edodo de seis semanas, que fornec\u00eda unha pequena historia para o modo dun xogador para personaxes de baixo nivel, no que estes ti\u00f1an que defender unha vila de tres pragas de monstros. A este mod seguiulle \"Legends of Aranna\", un paquete de expansi\u00f3n completo desenvolvido por Mad Doc Software e publicado por Microsoft o 11 de novembro de 2003 para Windows e Mac OS X. Esta expansi\u00f3n engad\u00eda novos terreos, criaturas e obxectos, xunto cunha historia completamente separada da do xogo orixinal. En \"Legends of Aranna\" o xogador controla a outro granxeiro sen nome enviado a recuperar o Caxato das Estrelas roubado por unha criatura co\u00f1ecida como o Shadowjumper. Tras loitar contra monstros atravesando montes xeados, xunglas e illas, o xogador chega \u00f3 Gran Reloxo m\u00edstico, un artefacto xigante que controla as estaci\u00f3ns de Aranna. Al\u00ed derrotan \u00f3 Shadowjumper e recuperan o Caxato das Estrelas. Esta expansi\u00f3n recibiu cr\u00edticas xeralmente menos positivas que o xogo orixinal, nas que se eloxiaba a cantidade de contido engadido mais se criticaba a falta de cambios na mec\u00e1nica b\u00e1sica do xogo.\nDentro da serie de \"Dungeon Siege\" public\u00e1ronse outros xogos posteriormente, comezando con \"Dungeon Siege II\" no ano 2005. Este recibiu o seu propio paquete de expansi\u00f3n en 2006, \"Dungeon Siege II: Broken World\", e seguiuno ese mesmo ano o xogo derivado para PSP titulado ' e a terceira entrada na serie principal en 2011, \"Dungeon Siege III\". En 2007 estreouse un filme dirixido por Uwe Boll e inspirado no xogo orixinal, titulado ', que non foi un \u00e9xito nin de cr\u00edtica nin de recadaci\u00f3n. A este filme segu\u00edrono d\u00faas continuaci\u00f3ns, ' de 2011 e ' de 2014."}
{"id": "185017", "revid": "56817", "url": "https://gl.wikipedia.org/wiki?curid=185017", "title": "-503", "text": "Outros.\nHistoria ano a ano"}
{"id": "185018", "revid": "56817", "url": "https://gl.wikipedia.org/wiki?curid=185018", "title": "-504", "text": "Outros.\nHistoria ano a ano"}
{"id": "185019", "revid": "56817", "url": "https://gl.wikipedia.org/wiki?curid=185019", "title": "-505", "text": "Outros.\nHistoria ano a ano"}
{"id": "185020", "revid": "89787", "url": "https://gl.wikipedia.org/wiki?curid=185020", "title": "Azucre invertido", "text": "O azucre invertido \u00e9 a combinaci\u00f3n de glicosa e frutosa. O seu nome fai referencia a que o poder rotatorio da soluci\u00f3n fronte \u00e1 luz polarizada \u00e9 invertido polo proceso de hidr\u00f3lise que separar\u00e1 a sacarosa nas s\u00faas d\u00faas subunidades.\nObtenci\u00f3n.\nObtense a partir da hidr\u00f3lise do azucre com\u00fan (sacarosa). Esta hidr\u00f3lise pode levarse a cabo mediante tres m\u00e9todos:\nPara exemplificar, tomemos o caso da hidr\u00f3lise por acci\u00f3n dun \u00e1cido. Prep\u00e1rase un caldo de azucre (sirope de sacarosa) e acidif\u00edcase utilizando \u00e1cido c\u00edtrico. Como resultado disto, elim\u00ednase unha ponte de os\u00edxeno, trasformando a soluci\u00f3n acuosa de sacarosa nunha soluci\u00f3n acuosa de glicosa + frutosa. Cando a soluci\u00f3n reduce a s\u00faa temperatura a 80\u00a0\u00b0C p\u00f3dese neutralizar o pH con bicarbonato de sodio, feito que xera unha efervescencia, inda que isto non \u00e9 obrigatorio.\nUsos.\nUtil\u00edzase moito na industria alimentaria, sobre todo na elaboraci\u00f3n de xeados polo seu poder anticristalizante."}
{"id": "185022", "revid": "624", "url": "https://gl.wikipedia.org/wiki?curid=185022", "title": "Hipias", "text": "Co antrop\u00f3nimo grego Hipias podemos referirnos a:\nAdemais c\u00f3mpre mencionar que o primeiro \u00e9 o protagonista de dous di\u00e1logos de Plat\u00f3n que levan o seu nome:"}
{"id": "185028", "revid": "98629", "url": "https://gl.wikipedia.org/wiki?curid=185028", "title": "The Bourne Identity", "text": "The Bourne Identity \u00e9 un filme estadounidense de esp\u00edas dirixido por Doug Liman que se estreou no 2002. Bas\u00e9ase na novela hom\u00f3nima de Robert Ludlum. \u00c9 o primeiro filme da serie de Bourne, seguida por \"The Bourne Supremacy\" (2004), e \"The Bourne Ultimatum\" (2007). O cuarto filme, \"The Bourne Legacy\", est\u00e1 previsto para ser estreado en xullo de 2012.\nSinopse.\nUn home amn\u00e9sico \u00e9 rescatado pola tripulaci\u00f3n dun barco pesqueiro italiano cando flotaba \u00e1 deriva no mar. Non leva nada consigo. S\u00f3 as balas que leva cravadas nas costas e un n\u00famero de conta dun banco su\u00edzo que leva adherido nos cadr\u00eds. Carece de identidade e de pasado, pero pos\u00fae unha serie de talentos extraordinarios en artes marciais e de autodefensa, ademais de falar varias linguas, que suxiren unha profesi\u00f3n de risco. Confuso e desorientado, emprende unha fren\u00e9tica busca para descubrir quen \u00e9 e por que a s\u00faa vida cambiou repentinamente."}
{"id": "185030", "revid": "89787", "url": "https://gl.wikipedia.org/wiki?curid=185030", "title": "Orlando Gonz\u00e1lez Cruz", "text": "Manuel Orlando Gonz\u00e1lez Cruz, nado en 1948, \u00e9 un m\u00e9dico e pol\u00edtico galego do BNG.\nTraxectoria.\nTralas elecci\u00f3ns municipais de 2007 foi elixido alcalde de Mondo\u00f1edo como cabeza de lista do BNG grazas a un pacto co PSdeG-PSOE. En 2011 foi elixido de novo alcalde cos catro votos do seu partido e os dous do PSdeG co que ti\u00f1a un pacto de goberno."}
{"id": "185046", "revid": "6357422", "url": "https://gl.wikipedia.org/wiki?curid=185046", "title": "Severino Rodr\u00edguez D\u00edaz", "text": "Severino Rodr\u00edguez D\u00edaz, nado en Marcelle (Monforte de Lemos) en 1956, \u00e9 un pol\u00edtico galego do BNG.\nTraxectoria.\nTraballaba nunha xestor\u00eda. Militante do BNG dende 1990, ocupou diferentes cargos de responsabilidade a nivel local e comarcal. Nas elecci\u00f3ns municipais de 2003 foi elixido alcalde de Monforte de Lemos grazas ao apoio do PSdeG-PSOE e do concelleiro de Iniciativa Galega e exalcalde Celestino Torres, gobernando en minor\u00eda cos socialistas. Nas municipais de 2007 volveu ser elixido alcalde tras obter a maior\u00eda absoluta ao fornte do BNG. Nas municipais de 2011 foi tam\u00e9n elixido alcalde ao sela candidatura m\u00e1is votada, encabezando un goberno en minor\u00eda. En outubro de 2014 anunciou que non se presentar\u00eda \u00e1 reelecci\u00f3n nos comicios de maio de 2015, finalizando o seu mandato o 13 de xu\u00f1o dese ano."}
{"id": "185047", "revid": "98629", "url": "https://gl.wikipedia.org/wiki?curid=185047", "title": "The Bourne Supremacy", "text": "The Bourne Supremacy \u00e9 un filme estadounidense de acci\u00f3n dirixido por Paul Greengrass que se estreou no 2004.\nSinopse.\nJason Bourne pensaba que xa deixara atr\u00e1s o seu pasado dous anos antes. Durante ese tempo, atormentado por certos pesadelos e por un pasado que non consegue lembrar, Bourne e Marie trasl\u00e1danse dunha cidade a outra, vivindo clandestinamente. Tratan de fuxir dunha ameaza confusa e desco\u00f1ecida que cren percibir na ollada de calquera estra\u00f1o ou en cada chamada telef\u00f3nica. Cando un axente aparece pola tranquila vila na que se aloxan, a parella foxe precipitadamente. Pero o xogo do rato e o gato volveu comezar, obrigando a entrar en acci\u00f3n a Bourne para enfrontarse a un grupo de implac\u00e1beis asasinos profesionais."}
{"id": "185048", "revid": "98629", "url": "https://gl.wikipedia.org/wiki?curid=185048", "title": "The Bourne Ultimatum", "text": "The Bourne Ultimatum \u00e9 un filme estadounidense dirixido por Paul Greengrass que se estreou no 2007. \u00c9 o terceiro filme da saga, precedido por \"The Bourne Identity\" (2002) e \"The Bourne Supremacy\" (2004).\nSinopse.\nO axente Jason Bourne segue investigando quen \u00e9 e que hai realmente detr\u00e1s do programa segredo da CIA chamado Treadstone. Un xornalista brit\u00e1nico de The Guardian ponlle sobre unha nova pista facilit\u00e1ndolle o nome de Blackbriar. Bourne dar\u00e1 con el en Londres, nun intento de encaixar as derradeiras pezas dese pasado que el a\u00ednda intenta recuperar."}
{"id": "185051", "revid": "23204", "url": "https://gl.wikipedia.org/wiki?curid=185051", "title": "Frank Marshall (produtor)", "text": "Frank Wilton Marshall, nado o 13 de setembro de 1946 en Glendale (California), \u00e9 un produtor e director de cine estadounidense. Traballa a mi\u00fado en colaboraci\u00f3n coa s\u00faa muller Kathleen Kennedy, tam\u00e9n produtora. Con Kennedy e Steven Spielberg, el \u00e9 un dos fundadores de Amblin Entertainment."}
{"id": "185052", "revid": "27155", "url": "https://gl.wikipedia.org/wiki?curid=185052", "title": "Uni\u00f3n estreita", "text": ""}
{"id": "185053", "revid": "98629", "url": "https://gl.wikipedia.org/wiki?curid=185053", "title": "Un futuro diferente", "text": " \u00e9 un episodio especial do anime Dragon Ball dirixido por Yoshihiro Ueda que se estreou en 1993.\nSinopse.\nNun futuro non moi distante, Son Gohanda e Toranks loitan para acabar cos terr\u00edbeis androides que aterrorizan o mundo. Os androides C-17 e C-18 derrotaron todos os compa\u00f1eiros de Son Goku despois de que este morrese dunha doenza do coraz\u00f3n. Toranks pasa a ter como mestre a Son Gohanda que, infelizmente, tam\u00e9n acaba sendo morto polos androides. Despois de tres anos, Toranks, coa axuda da s\u00faa nai Bulma, constr\u00fae unha m\u00e1quina do tempo, na cal retorna ao pasado para acabar cos androides.\nPersonaxes.\nVoces de dobraxe da versi\u00f3n orixinal xaponesa:"}
{"id": "185055", "revid": "89787", "url": "https://gl.wikipedia.org/wiki?curid=185055", "title": "Herschel (Mimas)", "text": "O cr\u00e1ter Herschel \u00e9 un gran cr\u00e1ter de impacto que est\u00e1 no hemisferio de vangarda da l\u00faa de Saturno, Mimas, moi preto do ecuador e a uns 110\u00b0 de lonxitude oeste. Recibiu o seu nome en honra \u00f3 astr\u00f3nomo William Herschel, quen descubriu Mimas no ano 1789.\nO cr\u00e1ter Herschel \u00e9 o cr\u00e1ter m\u00e1is grande en relaci\u00f3n \u00f3 corpo -en equilibrio hidrost\u00e1tico- no cal est\u00e1 situado. Este cr\u00e1ter \u00e9 tan grande que os astr\u00f3nomos est\u00e1n sorprendidos de que Mimas non se esnaquizar a causa do impacto. Mide 139\u00a0km de ancho, case 1/3 do di\u00e1metro da l\u00faa; as s\u00faas paredes te\u00f1en uns 5\u00a0km de altura, con partes do chan do cr\u00e1ter que acadan case 10 kms de profundidade, e cun pico central que se eleva 6\u00a0km sobre o terreo circundante. Se existise un cr\u00e1ter a un escala equivalente na Terra, este ter\u00eda uns 4.000\u00a0km de di\u00e1metro, tan ancho coma Canad\u00e1, e cunhas paredes de 200\u00a0km de altitude. O impacto que creu o cr\u00e1ter Herschel debeu estar a piques de destru\u00edr Mimas por completo; p\u00f3dense ver \"chasmata\" nas ant\u00edpodas do cr\u00e1ter, seguramente estas fracturas e fendas foron creadas polas ondas de choque xeradas polo impacto e que atravesaron a l\u00faa, focaliz\u00e1ndose no punto oposto do impacto. Tam\u00e9n se sospeita que o impacto ten moito que ver co actual patr\u00f3n da imaxe da temperatura da Mimas, este patr\u00f3n ten unha forma de Comecocos.\nHerschel no cine.\nA semellanza entre Mimas e a Estrela da Morte do filme \"Star Wars\", debido \u00f3 gran tama\u00f1o do cr\u00e1ter, \u00e9 citada moi a mi\u00fado tanto na prensa coma por parte da NASA/JPL. Pero non \u00e9 m\u00e1is cunha coincidencia xa que o cr\u00e1ter non foi descuberto ata o ano 1980, tres anos despois de que se fixera o filme."}
{"id": "185056", "revid": "89787", "url": "https://gl.wikipedia.org/wiki?curid=185056", "title": "Plasmodesmo", "text": "Os plasmodesmos son canles microsc\u00f3picas que atravesan as paredes das c\u00e9lulas vexetais e dalgunhas algas e conectan unhas c\u00e9lulas con outras, permitindo o transporte de substancias e a comunicaci\u00f3n entre elas. Todas as plantas te\u00f1en plasmodesmos e entre as algas aparecen en membros das Charophyceae (Charales e Coleochaetales). A diferenza da c\u00e9lula animal, as c\u00e9lulas das plantas est\u00e1n rodeadas por unha parede celular polisacar\u00eddica, composta principalmente de celulosa, situada sobre a membrana plasm\u00e1tica. D\u00faas c\u00e9lulas vexetais veci\u00f1as est\u00e1n separadas polas d\u00faas paredes celulares de ambas as c\u00e9lulas coa l\u00e1mina media en medio, formando un dominio extracelular chamado apoplasto. A\u00ednda que as paredes celulares son permeables a solutos pequenos e mesmo a pequenas prote\u00ednas solubles, os plasmodesmos permiten un transporte de substancias entre as c\u00e9lulas directo, e regulado, chamado transporte simpl\u00e1stico. Existen dous tipos de plasmodesmos: primarios, que se forman xa durante a divisi\u00f3n celular, e secundarios, que se poden formar entre c\u00e9lulas maduras.\nUnhas estruturas funcionalmente parecidas chamadas uni\u00f3ns comunicantes (\"gap junctions\") e os nanotubos de membrana, interconnectan as c\u00e9lulas animais, e os estr\u00f3mulos conectan os plastos nas c\u00e9lulas vexetais.\nFormaci\u00f3n.\nOs plasmodesmos f\u00f3rmanse cando porci\u00f3ns do ret\u00edculo endoplasm\u00e1tico quedan atrapadas atravesando a l\u00e1mina media cando se est\u00e1 formando a parede celular, que separar\u00e1 as d\u00faas c\u00e9lulas fillas durante a divisi\u00f3n celular, e estas porci\u00f3ns despois orixinan conexi\u00f3ns citoplasm\u00e1ticas entre as c\u00e9lulas, que son os plasmodesmos primarios. Nestas zonas a parede non se engrosa, e forma depresi\u00f3ns ou \u00e1reas m\u00e1is delgadas denominadas puntuaci\u00f3ns, as cales normalmente coinciden con outras na c\u00e9lula adxacente. Outra posibilidade de formar plasmodesmos \u00e9 que sexan inseridos en paredes celulares xa formadas en c\u00e9lulas maduras que non est\u00e1n en divisi\u00f3n ; estes son os plasmodesmos secundarios\nEstrutura.\nPartes e membrana do plasmodesmo.\nUnha c\u00e9lula vexetal t\u00edpica pode ter entre 103 e 105 plasmodesmos que a conectan coas c\u00e9lulas veci\u00f1as, o que equivale a entre 1 e 10 por \u00b5m2. Os plasmodesmos te\u00f1en un di\u00e1metro de aproximadamente 50-60\u00a0nm no seu punto medio e constan de tres partes principais: a membrana plasm\u00e1tica, o \"cord\u00f3n citoplasm\u00e1tico\", e o \"desmot\u00fabulo\". Poden atravesar paredes celulares de ata 90\u00a0nm de grosor.\nA membrana plasm\u00e1tica do plasmodesmo \u00e9 simplemente unha extensi\u00f3n da membrana plasm\u00e1tica da c\u00e9lula ou plasmalema, e \u00e9 similar en estrutura a unha bicapa de fosfol\u00edpidos t\u00edpica.\nCord\u00f3n citoplasm\u00e1tico.\nO cord\u00f3n citoplasm\u00e1tico \u00e9 un espazo cheo de flu\u00eddo encerrado dentro do plasmalema do plasmodesmo e que non \u00e9 outra cousa que unha extensi\u00f3n do citosol da c\u00e9lula. O tr\u00e1nsito de mol\u00e9culas e i\u00f3ns a trav\u00e9s dos plasmodesmos ten lugar a trav\u00e9s desta pasaxe. As mol\u00e9culas pequenas (por exemplo, azucres e amino\u00e1cidos) e i\u00f3ns poden facilmente pasar a trav\u00e9s dos plasmodesmos por difusi\u00f3n sen consumo de enerx\u00eda. As prote\u00ednas poden tam\u00e9n pasar polo cord\u00f3n citoplasm\u00e1tico (por exemplo a prote\u00edna fluorescente verde usada en t\u00e9cnicas de microscop\u00eda). A\u00ednda non se sabe como ten lugar o transporte selectivo de mol\u00e9culas grandes como as prote\u00ednas. Unha hip\u00f3tese \u00e9 que o polisac\u00e1rido calosa se acumula arredor da rexi\u00f3n do colo do plasmodesmo, onde forma un colar, que reduce o seu di\u00e1metro e as\u00ed controla a permeabilidade para as substancias procedentes do citoplasma.\nDesmot\u00fabulo.\nO desmot\u00fabulo \u00e9 un tubo do ret\u00edculo endoplasm\u00e1tico que discorre polo plasmodesmo entre as d\u00faas c\u00e9lulas S\u00e1bese que algunhas mol\u00e9culas se transportan por esta canle, pero non se pensa que sexa a principal v\u00eda para o transporte polo plasmodesmo.\nArredor do desmot\u00fabulo e na membrana plasm\u00e1tica localiz\u00e1ronse \u00e1reas de material denso aos electr\u00f3ns, con frecuencia unidas unhas con outras por estruturas con aparencia de raios, que parecen dividir o plasmodesmo en pequenas canles. Estas estruturas poder\u00edan estar compostas por miosina e actina, as cales forman parte do citoesqueleto celular. Se isto \u00e9 as\u00ed, estas prote\u00ednas poder\u00edan intervir no transporte selectivo de grandes mol\u00e9culas dunha c\u00e9lula a outra.\nTransporte.\nOs plasmodesmos s\u00e1bese que transportan prote\u00ednas (inclu\u00edndo factores de transcrici\u00f3n), ARN interferente pequeno, ARN mensaxeiro e os xenomas virais dunha c\u00e9lula a outra. Un exemplo de transporte \u00e9 o que fai a prote\u00edna de movemento viral MP-30 do virus do mosaico do tabaco. A MP-30 p\u00e9nsase que se une ao propio xenoma do virus e o transporta desde a c\u00e9lula infectada a outras a\u00ednda non infectadas a trav\u00e9s dos plasmodesmos. A prote\u00edna do locus T da floraci\u00f3n p\u00e9nsase que se move desde as follas ao meristema apical do talo a trav\u00e9s dos plasmodesmos para iniciar a floraci\u00f3n da planta.\nO tama\u00f1o das mol\u00e9culas que poden pasar a trav\u00e9s dos plasmodesmos est\u00e1 determinado polo l\u00edmite de exclusi\u00f3n por tama\u00f1o. Este l\u00edmite \u00e9 moi variable e pode modificarse activamente. A MP-30 pode incrementar este l\u00edmite desde 700 daltons a 9400, facilitando deste modo o seu movemento pola planta.\nExisten varios modelos para explicar o posible transporte activo de mol\u00e9culas polos plasmodesmos. Suxeriuse que dito transporte est\u00e1 mediado por interacci\u00f3ns con prote\u00ednas localizadas no desmot\u00fabulo, e/ou por chaperonas, que en parte despregar\u00edan as prote\u00ednas (cambio conformacional), o que lles permitir\u00eda meterese en tan estreita pasaxe. Un mecanismo similar pode estar implicado no transporte de \u00e1cidos nucleicos virais a trav\u00e9s dos plasmodesmos."}
{"id": "185057", "revid": "43327", "url": "https://gl.wikipedia.org/wiki?curid=185057", "title": "Herschel (cr\u00e1ter)", "text": "Existen varios cr\u00e1teres de impacto co nome Herschel dentro do Sistema Solar, a\u00ednda que o m\u00e1is co\u00f1ecido \u00e9 o gran cr\u00e1ter Herschel da l\u00faa de Saturno, Mimas. A meirande parte deles reciben o nome en honor a William Herschel, gran astr\u00f3nomo do s\u00e9culo XVII."}
{"id": "185059", "revid": "1131", "url": "https://gl.wikipedia.org/wiki?curid=185059", "title": "Huayna Picchu", "text": "A monta\u00f1a Huayna Picchu , en quechua Wayna Pikchu, (cunha altitude de 2.667 msnm) forma parte dos contrafortes orientais do macizo de Salcantay, en Cuzco, Per\u00fa. \u00c9 parte dunha gran formaci\u00f3n orogr\u00e1fica co\u00f1ecida como Bat\u00f3lito de Vilcabamba, na Cordilleira Central dos Andes peruanos e \u00e9 co\u00f1ecida principalmente por ser o pano de fondo da maior\u00eda de fotograf\u00edas panor\u00e1micas dos restos arqueol\u00f3xicos incas de Machu Picchu. Con todo ela mesma alberga tam\u00e9n importantes restos arqueol\u00f3xicos relacionados co famoso complexo inca.\nCami\u00f1o cara ao cume.\nUn cami\u00f1o que parte do extremo norte de Machu Picchu atravesa a estreita lingua de terra que conecta as monta\u00f1as Machu e Huayna Picchu. Logo o cami\u00f1o bif\u00farcase. O ramal dereito ascende \u00e1 cima. A s\u00faa construci\u00f3n debeu ser ardua e en extremo perigosa: \u00c9 un cami\u00f1o moi empinado, estreito, que incl\u00fae varios tramos con escalinatas talladas na roca viva ao bordo mesmo da parede vertical da roca. Ao final, e coroando o Huayna Picchu hai algunhas construci\u00f3ns menores, inclu\u00edndo unha portada e unha pedra labrada grande a modo de trono que se co\u00f1ece como \"Cadeira do inca\". Pero o m\u00e1is interesante aqu\u00ed \u00e9 a vista que se ten dos restos arqueol\u00f3xicos do Machu Picchu e do r\u00edo Urubamba ao fondo do Can\u00f3n, cuxas augas turbulentas \u00f3ense tronar a\u00ednda nun sitio tan elevado. O nevado Salcantay (sacralizado polos incas) \u00e9 visible desde aqu\u00ed como o \u00e9 tam\u00e9n a curiosa ali\u00f1aci\u00f3n que existe entre o Huayna Picchu, o cume do Machu Picchu e o mencionado nevado que segundo Johan Reinhard \u00e9 unha das principais raz\u00f3ns polas que Machu Picchu foi importante en tempos de Pachacuti (1438-1572).\nComo dato adicional para aqueles que desexen chegar a cima, as autoridades locais s\u00f3 permiten o ascenso dun m\u00e1ximo de 400 persoas en d\u00faas quendas de 200 . Isto obedece ao feito de que o carreiro de ascenso e a cima non albergan fisicamente a m\u00e1is visitantes. O ascenso dura unha media de entre 45 a 60 minutos.\nO Templo da L\u00faa.\nO outro cami\u00f1o vai cara \u00e1 parte posterior da monta\u00f1a e leva ata a un dos m\u00e1is notables complexos de construci\u00f3ns subterr\u00e1neas da rexi\u00f3n. Tr\u00e1tase de varias covas, algunhas das cales foron forradas (a unha escala maior que no Mausoleo de Machu Picchu) con bloques de fina canter\u00eda que foron tallados para encaixar con precisi\u00f3n cos contornos irregulares dos grandes afloramentos rochosos que lles serven de teito. Os muros, de car\u00e1cter claramente ornamental, incl\u00faen falsas portadas e nichos trapezoides de dobre e tripla porta. A\u00ednda que a s\u00faa funci\u00f3n espec\u00edfica desco\u00f1\u00e9cese, est\u00e1 claro que se trata dun conxunto de construci\u00f3ns de elite polo esforzo que demandou facelas. Crese que puido ter usos funerarios e que todas as tumbas foron saqueadas nalg\u00fan momento da historia da rexi\u00f3n.\nO nome \"Templo da l\u00faa\" \u00e9 arbitrario e non ten apoio arqueol\u00f3xico a\u00ednda que se fixo popular entre os arque\u00f3logos e os gu\u00edas tur\u00edsticos. Revela en todo caso o interese com\u00fan por comparalo en calidade con outros edificios incas, como o \"templo do sol\" de Machu Picchu.\nChegar ata al\u00ed toma aproximadamente unha hora e media cami\u00f1ando desde a cidade. Desde aqu\u00ed parte outro cami\u00f1o costa abaixo cara ao Urubamba.\nTurismo.\nCo fin de preservar a integridade do sitio as autoridades peruanas restrinxiron o aceso a dous grupos de 200 persoas por xornada."}
{"id": "185066", "revid": "27155", "url": "https://gl.wikipedia.org/wiki?curid=185066", "title": "Nanotubo de membrana", "text": "Os nanotubos de membrana ou nanotubos tuneladores (TNT, \"tunneling nanotubes\") son uns tubos longos e finos formados na membrana plasm\u00e1tica e proxectados cara ao exterior da c\u00e9lula, que conectan distintas c\u00e9lulas animais desde grandes distancias. O di\u00e1metro destas estruturas vai de 50 a uns poucos centos de nan\u00f3metros e poden ter lonxitudes de varios di\u00e1metros celulares. Observ\u00e1ronse dous tipos de nanotubos. O primeiro tipo ten menos de 0,7 micr\u00f3metros de di\u00e1metro, cont\u00e9n actina e transporta compo\u00f1entes da membrana plasm\u00e1tica (prote\u00ednas, l\u00edpidos) entre d\u00faas c\u00e9lulas nas d\u00faas direcci\u00f3ns. O segundo tipo \u00e9 meirande en grosor (&gt;0,7 \u03bcm), cont\u00e9n tanto actina coma microt\u00fabulos e pode transportar compo\u00f1entes do citoplasma entre as d\u00faas c\u00e9lulas, como poden ser ves\u00edculas e org\u00e1nulos.\nEstas estruturas poden estar implicadas na comunicaci\u00f3n entre c\u00e9lulas, na transferencia de \u00e1cidos nucleicos entre as c\u00e9lulas dun tecido, e na transmisi\u00f3n de toxinas ou pat\u00f3xenos como o VIH e pri\u00f3ns.\nOs nanotubos de membrana foron descritos primeiramente nun artigo da revista cient\u00edfica \"Cell\" en 1999, que trataba sobre o desenvolvemento dos discos imaxinais da \u00e1 da mosca \"Drosophila melanogaster\". M\u00e1is recentemente, un artigo da revista cient\u00edfica \"Science\" publicado en 2004 describ\u00eda unhas estruturas que conectaban varios tipos de c\u00e9lulas inmunes, que tam\u00e9n estaban presentes en c\u00e9lulas en cultivo. Non son estruturas permanentes; a duraci\u00f3n destas estruturas vai desde uns poucos minutos a varias horas, e foron implicadas varias prote\u00ednas na s\u00faa formaci\u00f3n e inhibici\u00f3n.\nEstas estruturas funcionalmente te\u00f1en certa similitude cos plasmodesmos, que interconectan as c\u00e9lulas vexetais, e os estr\u00f3mulos, que interconectan plastos. Unha estrutura parecida chamada citonema permite o intercambio entre centros de sinalizaci\u00f3n, pero non sempre conectan d\u00faas c\u00e9lulas e poden actuar s\u00f3 como sensores ambientais."}
{"id": "185068", "revid": "85894", "url": "https://gl.wikipedia.org/wiki?curid=185068", "title": "Vilacova, Troitosende, A Ba\u00f1a", "text": "Vilacova \u00e9 un lugar da parroquia de Troitosende no concello coru\u00f1\u00e9s da Ba\u00f1a na comarca da Barcala. Ti\u00f1a 31 habitantes no ano 2015 segundo datos do INE, , dos cales 17 eran mulleres e 14 eran homes. No 2010 ti\u00f1a 44 habitantes: 24 mulleres e 20 homes."}
{"id": "185069", "revid": "85894", "url": "https://gl.wikipedia.org/wiki?curid=185069", "title": "Vilela, Troitosende, A Ba\u00f1a", "text": "Vilela \u00e9 un lugar da parroquia de Troitosende no concello coru\u00f1\u00e9s da Ba\u00f1a na comarca da Barcala. Ti\u00f1a 23 habitantes no ano 2015 segundo datos do INE, , dos cales 13 eran homes e 10 eran mulleres. No 2010 ti\u00f1a 29 habitantes: 15 mulleres e 14 homes."}
{"id": "185070", "revid": "85894", "url": "https://gl.wikipedia.org/wiki?curid=185070", "title": "Troitosende, Troitosende, A Ba\u00f1a", "text": "Troitosende \u00e9 un lugar da parroquia de Troitosende no concello coru\u00f1\u00e9s da Ba\u00f1a na comarca da Barcala. Ti\u00f1a 40 habitantes no ano 2015 segundo datos do INE, , dos cales 21 eran homes e 19 eran mulleres. No ano 2010 ti\u00f1a 44 habitantes: 23 homes e 21 mulleres."}
{"id": "185071", "revid": "15490", "url": "https://gl.wikipedia.org/wiki?curid=185071", "title": "Xabier Sim\u00f3n", "text": "Xabier Sim\u00f3n Fern\u00e1ndez, nado en Arbo en 1964, \u00e9 un economista e pol\u00edtico galego, alcalde de Arbo entre o 2011 e o 2014.\nTraxectoria.\nDoutor en Econom\u00eda pola Universidade de Vigo, onde traballa como profesor titular de Econom\u00eda aplicada. Foi concelleiro en Arbo polo BNG dende 1999. En 2011 foi elixido alcalde de Arbo grazas a un pacto cos independentes, a\u00ednda que estaba pactado que na lexislatura alternar\u00eda a alcald\u00eda cos independentes de Luis Enrique Rodr\u00edguez. O 11 de febreiro do 2012 deuse de baixa no BNG. Finalmente a alcald\u00eda non se alternou ante a dimisi\u00f3n do n\u00famero 1 de AIAr e a renuncia do n\u00famero 2, Jos\u00e9 Sim\u00f3n. O 27 de xu\u00f1o do 2014 perdeu unha moci\u00f3n de censura contra el e apoiada polos 5 concelleiros do PP e 2 dos 3 de AIAr sendo investido alcalde o candidato do PP, Horacio Gil. \nNas elecci\u00f3ns municipais de maio de 2015, presentouse baixo unha agrupaci\u00f3n independente (AGRELAR), e se ben conseguiu un notable ascenso con respecto aos resultados do BNG, conseguiu o 45% dos votos quedando a moi poucos votos do PP, estes \u00faltimos conseguiron a maior\u00eda absoluta e, en setembro de 2015, renunciou a acta de concelleiro. \nNas municipais de 2019 volveu encabezar a devandita candidatura independente, pero tampouco foi capaz de recuperar a alcald\u00eda ao darse uns resultados practicamente iguais aos de 4 anos antes. Nas municipais de 2023, non se presentou pero si a agrupaci\u00f3n da que formaba parte."}
{"id": "185078", "revid": "109216", "url": "https://gl.wikipedia.org/wiki?curid=185078", "title": "Lanzadeira do glicerol-fosfato", "text": "A lanzadeira do glicerol-fosfato ou lanzadeira do glicerol-3-fosfato \u00e9 un mecanismo de transporte indirecto de poder redutor do citosol \u00e1 mitocondria, que rexenera o NAD+ citos\u00f3lico que se transformara en NADH na glic\u00f3lise e leva coencimas redutores ao interior da mitocondria.\nOs sistemas de lanzadeira son necesarios porque a membrana mitocondrial interna \u00e9 impermeable ao NADH citos\u00f3lico e non se pode levar directamente este coencima \u00e1 matriz mitocondrial. As lanzadeiras son sistemas de transporte indirecto que utilizan varias reacci\u00f3ns que permiten que o poder redutor entre na mitocondria.\nComo o NADH realmente non se volve a formar na matriz, sen\u00f3n que se forma outra mol\u00e9cula, o QH2, o que se transporta \u00e9 a s\u00faa capacidade redutora.\nEste sistema de lanzadeira prod\u00facese no m\u00fasculo esquel\u00e9tico e no cerebro e ten menor importancia como transportadora de equivalentes de reduci\u00f3n \u00e1 mitocondria ca a lanzadeira do malato-aspartato, e con ela orix\u00ednase menos ATP na respiraci\u00f3n ca o producido utilizando a lanzadeira do malato.\nEsta lanzadeira foi atopada en animais, fungos e plantas.\nReacci\u00f3ns.\nNa primeira reacci\u00f3n da lanzadeira rexen\u00e9rase o NAD+ no citosol. Nesta primeira reacci\u00f3n interv\u00e9n o encima glicerol-3-fosfato deshidroxenase citoplasm\u00e1tico (GPD), que converte a dihidroxiacetona fosfato en glicerol 3-fosfato oxidando \u00e1 vez unha mol\u00e9cula de NADH a NAD+, segundo a seguinte reacci\u00f3n:\nO glicerol-3-fosfato formado pode atravesar facilmente a membrana mitocondrial externa e chegar ata a superficie da membrana mitocondrial interna, pero a interna \u00e9 impermeable para el. Tam\u00e9n pode regresar facilmente ao citosol.\nNa segunda reacci\u00f3n, que \u00e9 irreversible, transp\u00f3rtanse os equivalentes de reduci\u00f3n \u00e1 matriz da mitocondria. O glicerol-3-fosfato \u00e9 reconvertido en dihidroxiacetona fosfato por un encima unido \u00e1 membrana mitocondrial interna chamado glicerofosfato deshidroxenase, \u00e1 vez que reduce o coencima flav\u00edn aden\u00edn dinucle\u00f3tido (FAD) a FADH2. Este FAD est\u00e1 unido ao encima como un grupo prost\u00e9tico. Seguidamente o FADH2 reduce o coencima Q (de ubiquinona ou Q a ubiquinol ou QH2) no interior da mitocondria, o cal pode ceder os seus electr\u00f3ns \u00e1 cadea de transporte electr\u00f3nico para producir ATP na fosforilaci\u00f3n oxidativa.\nFunci\u00f3n.\nSon d\u00faas:\nComparaci\u00f3n coa lanzadeira do malato.\nAs d\u00faas lanzadeiras te\u00f1en a mesma funci\u00f3n pero te\u00f1en caracter\u00edsticas diferentes."}
{"id": "185079", "revid": "82922", "url": "https://gl.wikipedia.org/wiki?curid=185079", "title": "Manuel Mu\u00ed\u00f1o", "text": "Manuel Mu\u00ed\u00f1o Espasand\u00edn \u00e9 un pol\u00edtico galego do BNG.\nTraxectoria.\nPsic\u00f3logo de profesi\u00f3n, entrou na pol\u00edtica municipal do concello de Zas como cabeza de lista da Agrupaci\u00f3n de Electores R\u00edo Grande-Zas nas elecci\u00f3ns locais do ano 1995, nas que foi elixido concelleiro. Nas seguintes elecci\u00f3ns municipais do 1999 volveu ser elixido concelleiro desta vez como candidato do BNG, sendo reelixido nas elecci\u00f3ns municipais do 2003.\nO aumento de votos acadado polo BNG nas elecci\u00f3ns locais do ano 2007 permitiulle ser elixido alcalde de Zas co apoio de Terra Galega con quen asinou un pacto de goberno. En 2008 foi elixido presidente do GDR da Costa da Morte. Tanto nas elecci\u00f3ns municipais de 2011 coma nas do 2015 foi elixido outra vez alcalde de Zas ao obter a lista do BNG a maior\u00eda absoluta. Foi deputado provincial de 2015 a 2019. Nas elecci\u00f3ns municipais de 2019 e 2023 volveu acadar a alcald\u00eda con maior\u00eda absoluta."}
{"id": "185082", "revid": "89787", "url": "https://gl.wikipedia.org/wiki?curid=185082", "title": "Stephane Lasme", "text": "Yann Ulrich Stephane Lasme, nado o 17 de decembro de 1982 en Port-Gentil, \u00e9 un xogador profesional de baloncesto gabon\u00e9s. Mide 2,03 metros e pode xogar de ala-pivote ou de pivote.\nTraxectoria.\nLasme foi elixido na 46\u00aa posici\u00f3n do Draft da NBA de 2007 polos Golden State Warriors. Fixo o seu debut na NBA o 8 de novembro de 2007, xogando tan s\u00f3 3.8 segundos na derrota dos Warriors por 120-115 contra os Dallas Mavericks. O 17 de novembro, foi cortado polos Warriors. D\u00edas m\u00e1is tarde, asinou cos Los Angeles D-Fenders da NBA Development League. Na tempada 2010-2011 xogou nos Maine Red Claws da NBA Development League. Na tempada 2011-12 xogou na Liga ACB co Obradoiro CAB. O 22 de xu\u00f1o de 2014, asinou un contrato de dous anos co Anadolu Efes turco."}
{"id": "185090", "revid": "5863", "url": "https://gl.wikipedia.org/wiki?curid=185090", "title": "Modelo", "text": "Segundo o contexto, a palabra modelo pode referirse a:"}
{"id": "185091", "revid": "98629", "url": "https://gl.wikipedia.org/wiki?curid=185091", "title": "Goran \u0110orovi\u0107", "text": " \nGoran \u0110orovi\u0107 (\u0413opa\u043d \u0402opo\u0432\u0438\u045b, en alfabeto cir\u00edlico serbio), nado en Pristina o 11 de novembro de 1971, \u00e9 un exfutbolista serbio. Xogaba de defensa central e foi internacional coa selecci\u00f3n iugoslava.\nTraxectoria.\nFormado nas categor\u00edas inferiores do FK Pristina, no ano 1993 pasar\u00eda a formar parte do Estrela Vermella de Belgrado, equipo no que xogar\u00eda ata o ano 1997 cando fichar\u00eda polo Celta de Vigo.\nDurante os seus anos en Vigo demostrar\u00eda ser un defensa de garant\u00edas e con certa elegancia na sa\u00edda do bal\u00f3n. Pese os catro anos en Vigo xogando a bo nivel no 2001 sair\u00eda pola porta de atr\u00e1s rumbo o Deportivo da Coru\u00f1a. Equipo no que non chegou a ter continuidade debido as lesi\u00f3ns, especialmente na segunda e \u00faltima temporada na que s\u00f3 xogar\u00eda un partido sendo cedido por un ano ao Elche CF retir\u00e1ndose do f\u00fatbol profesional o rematar esa temporada.\nDjorovic debutou coa Selecci\u00f3n de f\u00fatbol de Iugoslavia o 23 de decembro de 1994, ante a selecci\u00f3n de f\u00fatbol do Brasil en Porto Alegre. Chegando a disputar 46 partidos co combinado nacional, participando no Mundial de F\u00fatbol Francia 1998 e a Eurocopa de F\u00fatbol B\u00e9lxica/Pa\u00edses Baixos 2000."}
{"id": "185099", "revid": "85894", "url": "https://gl.wikipedia.org/wiki?curid=185099", "title": "Quint\u00e1ns, Troitosende, A Ba\u00f1a", "text": "Quint\u00e1ns \u00e9 un lugar da parroquia de Troitosende no concello coru\u00f1\u00e9s da Ba\u00f1a na comarca da Barcala. Ti\u00f1a 37 habitantes no ano 2015 segundo datos do INE, , dos cales 22 eran mulleres e 15 eran homes. No 2010 ti\u00f1a 36 habitantes: 21 mulleres e 15 homes."}
{"id": "185100", "revid": "85894", "url": "https://gl.wikipedia.org/wiki?curid=185100", "title": "Portoch\u00e1n, Troitosende, A Ba\u00f1a", "text": "Portoch\u00e1n \u00e9 un lugar da parroquia de Troitosende no concello coru\u00f1\u00e9s da Ba\u00f1a na comarca da Barcala. Ti\u00f1a 32 habitantes no ano 2015 segundo datos do INE, , dos cales 16 eran homes e 16 eran mulleres. No ano 2010 ti\u00f1a 37 habitantes: 19 mulleres e 18 homes."}
{"id": "185101", "revid": "785", "url": "https://gl.wikipedia.org/wiki?curid=185101", "title": "Portoch\u00e1n", "text": "Co top\u00f3nimo Portoch\u00e1n podemonos referir a:"}
{"id": "185102", "revid": "85894", "url": "https://gl.wikipedia.org/wiki?curid=185102", "title": "Menlle de Abaixo, Troitosende, A Ba\u00f1a", "text": "Menlle de Abaixo \u00e9 un lugar da parroquia de Troitosende no concello coru\u00f1\u00e9s da Ba\u00f1a na comarca da Barcala. Ti\u00f1a 11 habitantes no ano 2015 segundo datos do INE, , dos cales 6 eran homes e 5 eran mulleres. No 2010 ti\u00f1a 16 habitantes: 10 homes e 6 mulleres."}
{"id": "185103", "revid": "85894", "url": "https://gl.wikipedia.org/wiki?curid=185103", "title": "Menlle de Arriba, Troitosende, A Ba\u00f1a", "text": "Menlle de Arriba \u00e9 un lugar da parroquia de Troitosende no concello coru\u00f1\u00e9s da Ba\u00f1a na comarca da Barcala. Ti\u00f1a 45 habitantes no ano 2015 segundo datos do INE, , dos cales 25 eran homes e 20 eran mulleres. No 2010 ti\u00f1a 47 habitantes: 25 homes e 22 mulleres."}
{"id": "185104", "revid": "1131", "url": "https://gl.wikipedia.org/wiki?curid=185104", "title": "Menlle", "text": "O top\u00f3nimo galego Menlle pode referirse a:"}
{"id": "185105", "revid": "85894", "url": "https://gl.wikipedia.org/wiki?curid=185105", "title": "Portoch\u00e1n, Freixeiro, Santa Comba", "text": "Portoch\u00e1n \u00e9 un lugar da parroquia de Freixeiro no concello coru\u00f1\u00e9s de Santa Comba na comarca do Xallas. Ti\u00f1a 15 habitantes no ano 2010 segundo datos do INE, , dos cales 6 eran homes e 9 eran mulleres."}
{"id": "185106", "revid": "895", "url": "https://gl.wikipedia.org/wiki?curid=185106", "title": "Menlle, Leira, Ordes", "text": "Menlle \u00e9 un lugar da parroquia de Leira no concello coru\u00f1\u00e9s de Ordes, na comarca de Ordes. Segundo o padr\u00f3n municipal (INE, 2021) ten 17 habitantes (10 homes e 7 mulleres)."}
{"id": "185110", "revid": "98629", "url": "https://gl.wikipedia.org/wiki?curid=185110", "title": "A lenda de Shenron, o Drag\u00f3n Sagrado", "text": " \u00e9 o primeiro filme da serie de anime Dragon Ball. Dirixido por Daisuke Nishio, foi estreado en 1986.\nSinopse.\nPrimeiro filme animado de Dragon Ball que narra as circunstancias en que se co\u00f1ecen os personaxes m\u00e1is peculiares da serie (Son Goku, Bulma, Oolong, Yamcha, Puar e o Mestre Mutenroi entre outros) e de como se produce a primeira busca das 7 b\u00f3las do drag\u00f3n para conseguir que Shenron cumpra un desexo."}
{"id": "185111", "revid": "98629", "url": "https://gl.wikipedia.org/wiki?curid=185111", "title": "A bela dormente do castelo do demo", "text": " \u00e9 o segundo filme de \"Dragon Ball\". Dirixido por Daisuke Nishio foi estreado en 1987.\nSinopse.\nDespois de separarse de Bulma e os demais, Son Goku toma a determinaci\u00f3n de ir \u00e1 casa do Mestre Mutenroi a pedirlle que o adestre, para as\u00ed facerse m\u00e1is forte. Pouco despois da s\u00faa chegada, aparece tam\u00e9n un pequeno rapaz chamado Kril\u00edn, que tam\u00e9n pide ser o seu alumno. O mestre dilles que non acepta m\u00e1is dun alumno, e que ter\u00e1n que competir para conseguir o posto."}
{"id": "185112", "revid": "1131", "url": "https://gl.wikipedia.org/wiki?curid=185112", "title": "Galer\u00eda de imaxes de Esmelle, Ferrol", "text": "San Xo\u00e1n de Esmelle \u00e9 unha parroquia que se localiza no centro do concello de Ferrol."}
{"id": "185114", "revid": "98629", "url": "https://gl.wikipedia.org/wiki?curid=185114", "title": "Aventura m\u00edstica", "text": " \u00e9 o terceiro filme do anime xapon\u00e9s Dragon Ball. Dirixido por Kazuhisa Takenouchi, foi estreado en 1988.\nSinopse.\nNeste filme Chaoz \u00e9 un Emperador e Ten Shin Han, o Mestre Corvo, Pilaf e Tou Pai Pai son os seus servos. Son Goku e Kril\u00edn remataron o adestramento e foron participar no torneo de artes marciais. No torneo Tou Pai Pai mata o indio Bora e despois derrota a Son Goku, polo que este decide subir \u00e1 torre Kar\u00edn para ser m\u00e1is forte."}
{"id": "185115", "revid": "27155", "url": "https://gl.wikipedia.org/wiki?curid=185115", "title": "Lanzadeira do malato-aspartato", "text": "A lanzadeira do malato-aspartato, moitas veces abreviada como lanzadeira do malato, \u00e9 un conxunto de reacci\u00f3ns que transporta os equivalentes de reduci\u00f3n (dos coencimas reducidos NADH) producidos no citosol durante a glic\u00f3lise ao interior da mitocondria, onde poden participar na fosforilaci\u00f3n oxidativa nos eucariotas. Esta lanzadeira funciona esencialmente no f\u00edgado, ril e coraz\u00f3n.\nOs produtos citos\u00f3licos poden atravesar facilmente a membrana mitocondrial externa e pasar ao espazo intermembranoso da mitocondria. Polo contrario, a membrana mitocondrial interna \u00e9 impermeable ao NADH, polo que este non pode entrar directamente na mitocondria. O sistema da lanzadeira do malato en realidade non introduce o NADH a trav\u00e9s da membrana, sen\u00f3n que transporta os seus electr\u00f3ns e os pasa a outras mol\u00e9culas, que pasan ao interior da mitocondria, onde se rexenera o NADH. Estes electr\u00f3ns van ser cedidos despois polo NADH da matriz mitocondrial ao primeiro transportador da cadea de transporte electr\u00f3nico, o que orixinar\u00e1 a formaci\u00f3n dunhas 3 mol\u00e9culas de ATP por cada NADH (para alg\u00fans o rendemento \u00e9 menor). A glicosa pode contribu\u00edr por esta v\u00eda \u00e1 formaci\u00f3n de ATP na mitocondria (ademais de co piruvato da glic\u00f3lise que entra na mitocondria).\nOutra funci\u00f3n da lanzadeira \u00e9 rexenerar o NAD+ do citosol, que pode as\u00ed volver a intervir en m\u00e1is reacci\u00f3n redox, como a glic\u00f3lise, a cal parar\u00eda se o NADH formado non se rexenera a NAD+.\nAdemais da lanzadeira do malato, que \u00e9 a m\u00e1is activa, existe outra lanzadeira con funci\u00f3ns similares, chamada lanzadeira do glicerol-fosfato, que se usa noutros tecidos e ten un menor rendemento enerx\u00e9tico.\nCompo\u00f1entes.\nNa lanzadeira do malato-aspartato interve\u00f1en, ademais do NAD+/NADH e do malato e aspartato que lle dan o nome, o oxalacetato, o alfa-cetoglutarato e o glutamato. Ademais a lanzadeira consta de varios compo\u00f1entes proteicos (encimas, transportadores), que son:\nReacci\u00f3ns.\nO encima principal da lanzadeira \u00e9 a malato deshidroxenase. A malato deshidroxenase est\u00e1 presente en d\u00faas formas nesta lanzadeira: como malato deshidroxenase mitocondrial e como malato deshidroxenase citos\u00f3lica. As d\u00faas malato deshidroxenases te\u00f1en diferente estrutura e localizaci\u00f3n, e catalizan a s\u00faa reacci\u00f3n en direcci\u00f3ns opostas . Xa que logo, esta lanzadeira \u00e9 bidireccional.\nEn primeiro lugar, no citosol, a malato deshidoxenase reacciona co oxalacetato e o NADH para producir malato e NAD+ (rexenerouse o NAD+ citos\u00f3lico). Neste proceso dous \u00e1tomos de hidr\u00f3xeno procedentes do NADH e un H+ adicional pasan a formar parte do oxalacetato, que deste modo se converte en malato. O malato recolleu dous electr\u00f3ns do NADH, xa que o \u00e1tomo de hidr\u00f3xeno pasa como i\u00f3n hidruro (:H-).\nUnha vez que se formou o malato, act\u00faa o primeiro transportador antiporte (o do malato-alfa-cetoglutarato), que importa malato do citosol \u00e1 matriz mitocondrial e \u00e1 vez exporta alfa-cetoglutarato desde a matriz ao citosol.\nUnha vez que o malato est\u00e1 na matriz act\u00faa a malato deshidroxenase mitocondrial, que o converte en oxalacetato, e durante a reacci\u00f3n un NAD+ mitocondrial recolle un \u00e1tomo de hidr\u00f3xeno (un hidruro con dous electr\u00f3ns) e lib\u00e9rase un prot\u00f3n, polo que se reduce a NADH + H+. Agora xa temos o NADH dentro das mitocondrias formado grazas aos equivalentes de reduci\u00f3n procedentes do citosol. O NADH poder\u00e1 ceder os seus electr\u00f3ns na cadea de transporte electr\u00f3nico, isto orixinar\u00e1 un bombeo de prot\u00f3ns, a creaci\u00f3n dun gradiente quimiosm\u00f3tico e a activaci\u00f3n da ATP sintase, que sintetizar\u00e1 ATP na fosforilaci\u00f3n oxidativa.\nO oxalacetato formado na anterior reacci\u00f3n non ten un transportador para volver ao citosol. Ser\u00e1 agora transformado en aspartato polo encima mitocondrial aspartato aminotransferase. A reacci\u00f3n \u00e9 unha transaminaci\u00f3n co glutamato. O glutamato cede o seu grupo amino ao oxalacetato, transform\u00e1ndoo en aspartato, \u00e1 vez que ao perder ese grupo queda transformado en alfa-cetoglutarato.\nO segundo transportador de antiporte interv\u00e9n agora; tr\u00e1tase do transportador de glutamato-aspartato, que importa glutamato do citosol e l\u00e9vao \u00e1 matriz mitocondrial e exporta aspartato da matriz e l\u00e9vao ao citosol. Unha vez no citosol o aspartato conv\u00e9rtese en oxalacetato en reacci\u00f3n catalizada pola aspartato aminotransferase citos\u00f3lica.\nO efecto neto da lanzadeira do malato-aspartato \u00e9 unha reacci\u00f3n redox: o NADH do citosol ox\u00eddase a NAD+, e o NAD+ da matriz red\u00facese a NADH. O NAD+ xa pode entrar de novo na glic\u00f3lise, onde se volver\u00e1 a reducir a NADH, e o NADH da matriz oxidarase a NAD+ ao ceder os seus electr\u00f3ns \u00e1 cadea de transporte electr\u00f3nico."}
{"id": "185116", "revid": "27155", "url": "https://gl.wikipedia.org/wiki?curid=185116", "title": "Lanzadeira do malato", "text": ""}
{"id": "185117", "revid": "85894", "url": "https://gl.wikipedia.org/wiki?curid=185117", "title": "Carrio, Bergondo, Bergondo", "text": "Carrio \u00e9 un lugar da parroquia de Bergondo no concello coru\u00f1\u00e9s de Bergondo na comarca da Coru\u00f1a. Ti\u00f1a 190 habitantes no ano 2010 segundo datos do INE, dos cales 93 eran homes e 97 eran mulleres.\nNeste lugar est\u00e1 a capital do concello."}
{"id": "185118", "revid": "85894", "url": "https://gl.wikipedia.org/wiki?curid=185118", "title": "A Aldea de Arriba, Santa Marta de Bab\u00edo, Bergondo", "text": "A Aldea de Arriba \u00e9 un lugar da parroquia de Santa Marta de Bab\u00edo no concello coru\u00f1\u00e9s de Bergondo na comarca da Coru\u00f1a. Ti\u00f1a 123 habitantes no ano 2010 segundo datos do INE, , dos cales 56 eran homes e 67 eran mulleres."}
{"id": "185119", "revid": "85894", "url": "https://gl.wikipedia.org/wiki?curid=185119", "title": "Patricia Arquette", "text": "Patricia Arquette, nada o 8 de abril de 1968 en Chicago, Illinois, \u00e9 unha actriz e directora de cine estadounidense.\nTraxectoria.\nEstivo casada co tam\u00e9n actor Nicolas Cage entre os anos 1995 e 2001. Actualmente est\u00e1 solteira (divorciouse en 2009 do actor Thomas Jane) e ten \u00e9xito na televisi\u00f3n coa serie \"Medium\". \u00c9 irm\u00e1 dos actores Rosanna Arquette, David Arquette, Alexis Arquette e Richmond Arquette."}
{"id": "185120", "revid": "85894", "url": "https://gl.wikipedia.org/wiki?curid=185120", "title": "Bab\u00edo, Santa Marta de Bab\u00edo, Bergondo", "text": "Bab\u00edo \u00e9 un lugar da parroquia de Santa Marta de Bab\u00edo no concello coru\u00f1\u00e9s de Bergondo na comarca da Coru\u00f1a. Ti\u00f1a 61 habitantes no ano 2010 segundo datos do INE, , dos cales 30 eran homes e 31 eran mulleres."}
{"id": "185121", "revid": "1822", "url": "https://gl.wikipedia.org/wiki?curid=185121", "title": "Nessie", "text": ""}
{"id": "185123", "revid": "56817", "url": "https://gl.wikipedia.org/wiki?curid=185123", "title": "Bab\u00edo", "text": "O top\u00f3nimo Bab\u00edo pode referirse a:\nAmais, como apelido pode referirse a:"}
{"id": "185124", "revid": "85894", "url": "https://gl.wikipedia.org/wiki?curid=185124", "title": "O Casal, Santa Marta de Bab\u00edo, Bergondo", "text": "O Casal \u00e9 un lugar da parroquia de Santa Marta de Bab\u00edo no concello coru\u00f1\u00e9s de Bergondo na comarca da Coru\u00f1a. Ti\u00f1a 94 habitantes no ano 2010 segundo datos do INE, , dos cales 44 eran homes e 50 eran mulleres."}
{"id": "185127", "revid": "23204", "url": "https://gl.wikipedia.org/wiki?curid=185127", "title": "Alexa Davalos", "text": "Alexa Davalos Dunas, nada o 28 de maio de 1982 en Par\u00eds, \u00e9 unha actriz de nacionalidade estadounidense. \u00c9 co\u00f1ecida por participar en filmes de Hollywood como \"Feast of Love\", \"The Chronicles of Riddick\", \"The Mist\", \"Defiance\", e \"Furia de tit\u00e1ns\"."}
{"id": "185128", "revid": "56817", "url": "https://gl.wikipedia.org/wiki?curid=185128", "title": "Carrio", "text": "O top\u00f3nimo galego Carrio pode referirse a:"}
{"id": "185131", "revid": "85894", "url": "https://gl.wikipedia.org/wiki?curid=185131", "title": "James Van Der Beek", "text": "James William Van Der Beek, Jr., nado o 8 de marzo de 1977 en Cheshire, Connecticut, \u00e9 un actor estadounidense de cinema e televisi\u00f3n reco\u00f1ecido internacionalmente por interpretar a Dawson Leery en \"Dawson's Creek\"."}
{"id": "185133", "revid": "89787", "url": "https://gl.wikipedia.org/wiki?curid=185133", "title": "Libra sursudanesa", "text": "A libra sursudanesa \u00e9 a moeda oficial do Sud\u00e1n do Sur. Antes da proclamaci\u00f3n oficial da s\u00faa independencia o 9 de xullo do 2011, o goberno do Sud\u00e1n do Sur anunciou o establecemento dunha moeda propia, inicialmente en paridade cambiaria coa libra sudanesa, que se efectuar\u00eda unha vez se producira a declaraci\u00f3n.\nA libra sursudanesa, que se espera substit\u00faa ao d\u00f3lar estadounidense e ao xilin keniata como unidades monetarias frecuentes no recentemente fundado pa\u00eds, foi lanzada o 18 de xullo e est\u00e1 dividida en 100 piastras sursudanesas.\nMoedas e billetes.\nO 18 de xullo do 2011, pux\u00e9ronse en circulaci\u00f3n os primeiros billetes con valor facial expresado na nova unidade monetaria do Sud\u00e1n do Sur, sendo emitidos en denominaci\u00f3ns de 1, 5, 10, 25, 50 e 100 libras sursudanesas. En todas elas aparece o rostro de John Garang, primeiro presidente do Goberno Aut\u00f3nomo do Sud\u00e1n do Sur no 2005 e que finou meses despois.\nA\u00ednda se desco\u00f1ecen as caracter\u00edsticas t\u00e9cnicas e dese\u00f1os das moedas, a\u00ednda que todo apunta a que se acu\u00f1ar\u00e1n nun futuro pr\u00f3ximo en valores de 1, 5, 25 e 50 piastras."}
{"id": "185134", "revid": "6463210", "url": "https://gl.wikipedia.org/wiki?curid=185134", "title": "Federico Guti\u00e9rrez Estoa", "text": "Federico Xos\u00e9 Guti\u00e9rrez Estoa, nado en 1964, \u00e9 un pol\u00edtico galego do BNG.\nTraxectoria.\nAparellador de profesi\u00f3n, foi o candidato do BNG \u00e1 alcald\u00eda de Riotorto dende 1999. En 2007 foi elixido alcalde co apoio do PSdeG-PSOE e Terra Galega. En 2011 foi elixido outra vez alcalde tam\u00e9n co apoio do PSdeG-PSOE."}
{"id": "185136", "revid": "1888", "url": "https://gl.wikipedia.org/wiki?curid=185136", "title": "Federico Jos\u00e9 Guti\u00e9rrez Estoa", "text": ""}
{"id": "185137", "revid": "27155", "url": "https://gl.wikipedia.org/wiki?curid=185137", "title": "Fermentaci\u00f3n", "text": "A fermentaci\u00f3n \u00e9 un proceso metab\u00f3lico anaer\u00f3bico (non usa o os\u00edxeno) de oxidaci\u00f3n-reduci\u00f3n de substancias org\u00e1nicas do que se extrae enerx\u00eda por medio de fosforilaci\u00f3ns a nivel de substrato, usando como aceptores finais de electr\u00f3ns mol\u00e9culas internas da c\u00e9lula, xeralmente compostos org\u00e1nicos. A diferenza da respiraci\u00f3n, na fermentaci\u00f3n non se usan aceptores externos como o os\u00edxeno, nin funciona unha cadea de transporte electr\u00f3nico ou a fosforilaci\u00f3n oxidativa. Os coencimas necesarios para a fermentaci\u00f3n reox\u00eddanse nas reacci\u00f3ns finais da v\u00eda e non na cadea de transporte electr\u00f3nico como na respiraci\u00f3n. A fermentaci\u00f3n ten lugar enteiramente no citosol.\nOs substratos que se oxidan nas fermentaci\u00f3ns, \u00e9 dicir, que funcionan como doantes de electr\u00f3ns, son xeralmente carbohidratos, pero m\u00e1is raramente tam\u00e9n poden selo amino\u00e1cidos, \u00e1cidos org\u00e1nicos, alcohois ou bases nitroxenadas.\nOs produtos finais das fermentaci\u00f3ns son xeralmente substancias org\u00e1nicas relativamente pouco oxidadas como \u00e1cidos org\u00e1nicos ou alcohois (lactato, etanol...), a\u00ednda que tam\u00e9n se poden desprender gases como o CO2 ou H2.\nNon se produce, por tanto, unha oxidaci\u00f3n completa coma na respiraci\u00f3n. Como os produtos finais da fermentaci\u00f3n est\u00e1n pouco oxidados, conte\u00f1en a\u00ednda bastante enerx\u00eda qu\u00edmica, pero consid\u00e9ranse residuos metab\u00f3licos, xa que non poden ser metabolizados en maior medida sen utilizar o os\u00edxeno (ou outro aceptor externo moi oxidado), como lle pasa ao piruvato na respiraci\u00f3n aerobia, que \u00e9 completamente oxidado a CO2 e auga. Esa \u00e9 a raz\u00f3n de que a produci\u00f3n de ATP nas fermentaci\u00f3ns sexa moito menos eficiente ca na fosforilaci\u00f3n oxidativa.\nNas fermentaci\u00f3ns orix\u00ednase unha mestura de produtos finais, uns m\u00e1is reducidos c\u00f3 substrato inicial e outros m\u00e1is oxidados, pero como media mante\u00f1en un equilibrio redox co substrato.\nA misi\u00f3n fundamental da fermentaci\u00f3n \u00e9 a obtenci\u00f3n de ATP en condici\u00f3ns anaer\u00f3bicas por medio de fosforilaci\u00f3ns a nivel de substrato. S\u00f3 se obte\u00f1en pequenas cantidades de ATP, moitas veces s\u00f3 os 2 ATP producidos na glic\u00f3lise. Non se utiliza a fosforilaci\u00f3n oxidativa como na respiraci\u00f3n.\nMoitos organismos poden vivir en presenza ou en ausencia de os\u00edxeno, cambiando de metabolismo. En presenza de os\u00edxeno respiran (un proceso m\u00e1is rendible enerxeticamente) e en ausencia, fermentan. As\u00ed, a glicosa conv\u00e9rtese en piruvato por medio da glic\u00f3lise e despois o piruvato en condici\u00f3ns aer\u00f3bicas entra nas mitocondrias e segue a respiraci\u00f3n aerobia; pero en ausencia de os\u00edxeno queda no citosol e fermenta. As c\u00e9lulas musculares humanas poden fermentar se debido a un exercicio moi intenso e r\u00e1pido quedan sen suficiente os\u00edxeno. Non obstante, hai casos de microorganismos que contin\u00faan facendo a fermentaci\u00f3n en presenza de os\u00edxeno (pero sen utilizalo), como fan os l\u00e9vedos \"Saccharomyces\" cando dispo\u00f1en de moito azucre. Igual fan as bacterias do \u00e1cido l\u00e1ctico.\nAs fermentaci\u00f3n utilizan a glic\u00f3lise (v\u00eda de Embden-Meyerhof) para formar piruvato. Despois o piruvato ser\u00e1 transformado nos produtos finais da fermentaci\u00f3n, diferentes en cada tipo de fermentaci\u00f3n. Por exemplo na fermentaci\u00f3n homol\u00e1ctica que fai o noso m\u00fasculo en anaerobiose o produto final \u00e9 o lactato.\nA fermentaci\u00f3n ten grande importancia na industria alimentaria para a produci\u00f3n de vi\u00f1o, cervexa, pan e l\u00e1cteos, ou para a produci\u00f3n de alcohol.\nA\u00ednda que a fermentaci\u00f3n \u00e9 un proceso anaerobio e moitas veces se di que \u00e9 unha \"glic\u00f3lise anaerobia\", non se debe confundir coa respiraci\u00f3n anaerobia que fan algunhas bacterias. A respiraci\u00f3n anaerobia \u00e9 similar \u00e1 respiraci\u00f3n aerobia, pero coa diferenza de que non usa o os\u00edxeno como aceptor final de electr\u00f3ns da cadea de transporte electr\u00f3nico, sen\u00f3n outra substancia distinta do os\u00edxeno (un nitrato, por exemplo), e non ten absolutamente nada que ver cunha fermentaci\u00f3n. A fermentaci\u00f3n non \u00e9 unha \"respiraci\u00f3n\".\nTipos de fermentaci\u00f3ns.\nAs fermentaci\u00f3ns que comezan coa glicosa adoitan ter en com\u00fan a v\u00eda da glic\u00f3lise (pola ruta de Embden-Meyerhoff), que d\u00e1 lugar a piruvato. Os produtos finais orixinados polas transformaci\u00f3ns posteriores do piruvato util\u00edzanse para clasificar as fermentaci\u00f3ns. Os principais tipos de fermentaci\u00f3ns son:\nFermentaci\u00f3n homol\u00e1ctica.\n\u00c9 o tipo m\u00e1is simple de fermentaci\u00f3n. O piruvato orixina como produto final o lactato nunha soa reacci\u00f3n catalizada pola lactato deshidroxenase. Durante esta reacci\u00f3n o encima reoxida o NADH a NAD+, que deste modo pode volver a intervir na glic\u00f3lise (se non se recicla, a glic\u00f3lise para). O encima engade H ao piruvato, que se transforma en lactato. Por tanto, o lactato est\u00e1 m\u00e1is reducido c\u00f3 piruvato . A fermentaci\u00f3n homol\u00e1ctica \u00e9 peculiar dentro das fermentaci\u00f3ns porque non produce ning\u00fan gas como produto final.\nEsta fermentaci\u00f3n \u00e9 t\u00edpica dalgunhas bacterias, como as do \u00e1cido l\u00e1ctico, certos fungos e protozoos, e d\u00e1se nos tecidos animais que auedan en anaerobiose, como o m\u00fasculo sometido a un exercicio intenso s\u00fapeto ou tam\u00e9n nos eritrocitos, que non t\u00f1en mitocondrias.\nNa fermentaci\u00f3n homol\u00e1ctica as d\u00faas mol\u00e9culas de piruvato formadas a partir da glicosa orixinan lactato. A reacci\u00f3n global \u00e9:\nFermentaci\u00f3n heterol\u00e1ctica.\nNa fermentaci\u00f3n heterol\u00e1ctica, a partir da glicosa s\u00f3 se forma unha mol\u00e9cula de piruvato, que d\u00e1 lugar ao lactato, mentres que por outra v\u00eda o resto do esqueleto carbonado da glicosa d\u00e1 lugar a etanol e di\u00f3xido de carbono. Poden facela as bacterias do \u00e1cido l\u00e1ctico heterofermentativas pola v\u00eda da fosfocetolase.\nA reacci\u00f3n global \u00e9:\nFermentaci\u00f3n alcoh\u00f3lica.\nNa fermentaci\u00f3n alcoh\u00f3lica os produtos finais son etanol e di\u00f3xido de carbono. Primeiro, o piruvato d\u00e1 lugar a acetaldehido perdendo o seu grupo carboxilo en forma de CO2, en reacci\u00f3n catalizada pola piruvato descarboxilase. Despois, a alcohol deshidroxenase transforma o piruvato en etanol con oxidaci\u00f3n do NADH. Esta fermentaci\u00f3n real\u00edzana os l\u00e9vedos, alg\u00fans fungos e alg\u00fans tecidos vexetais e algunhas bacterias. \u00c9 a fermentaci\u00f3n usada para elaborar pan, vi\u00f1o, cervexa ou alcohol industrial.\nA ecuaci\u00f3n global \u00e9:\nFermentaci\u00f3n \u00e1cida-mixta.\nProducen unha mestura de \u00e1cidos e outras substancias como produtos finais. Hai varias variantes. \u00c9 t\u00edpica de bacterias como \"Escherichia\", \"Salmonella\", \"Shigella\", \"Proteus\", \"Yersinia\" e \"Vibrio\". No caso de \"Escherichia coli\" a reacci\u00f3n global \u00e9:\n2 glicosa + H2O \u2192 2 lactato + acetato + etanol + 2 CO2 + H2\nOutras orixinan \u00e1cido f\u00f3rmico en vez dos gases.\nFermentaci\u00f3n butanodi\u00f3lica.\nOrixina os produtos da fermentaci\u00f3n \u00e1cida-mixta e ademais un produto adicional caracter\u00edstico, o 2,3-butanodiol. D\u00e1se nas bacterias \"Aerobacter\", \"Serratia\", \"Erwinia\" e certas especies de \"Bacillus\" e \"Aeromonas\".\nFermentaci\u00f3n but\u00edrica.\nOs produtos finais son os \u00e1cidos ac\u00e9tico e but\u00edrico, CO2 e H2. D\u00e1se en moitos \"Clostridium\", que presentan moitas variantes nesta fermentaci\u00f3n; alg\u00fans poden orixinar acetona ou alcohois.\nFermentaci\u00f3n propi\u00f3nica.\nOs produtos finais son principalmente \u00e1cido propi\u00f3nico, \u00e1cido ac\u00e9tico e CO2. \u00c9 tipica das bacterias do x\u00e9nero \"Propionibacterium\".\nAs fermentaci\u00f3ns na industria alimentaria.\nEn moitas culturas as fermentaci\u00f3ns proporcionaron importantes instrumentos para a transformaci\u00f3n dos alimentos e mellorar a s\u00faa conservaci\u00f3n. As fermentaci\u00f3ns est\u00e1n na base da preparaci\u00f3n de numerosos alimentos de orixe animal e vexetal.\nPan.\nNa panificaci\u00f3n o fermento ou l\u00e9vedo do x\u00e9nero \"Saccharomyces\" fermenta os oligosac\u00e1ridos que se separan do amid\u00f3n da fari\u00f1a (pola acci\u00f3n de certos encimas da masa) durante a fase de amasado e repouso da masa. Os produtos da fermentaci\u00f3n alcoh\u00f3lica que ten lugar (etanol e d\u00ed\u00f3xido de carbono) conv\u00e9rtense en gas durante a fase de levedado e a cocci\u00f3n, formando os caracter\u00edsticos oqui\u00f1os da masa de pan.\nVi\u00f1o.\nO vi\u00f1o prod\u00facese a partir de soluci\u00f3ns de azucres obtidas do zume de uva, que se deixan fermentar con l\u00e9vedos \"Saccharomyces cerevisiae\", que est\u00e1n presentes na pel da uva ou procedentes de cultivos seleccionados.\nSegundo as condici\u00f3ns de fermentaci\u00f3n, difer\u00e9ncianse as cualidades organol\u00e9pticas (cor, sabor, aroma...) do vi\u00f1o, caracter\u00edsticas que se enriquecen posteriormente durante as fases sucesivas de eleaboraci\u00f3n.\nO l\u00e9vedo en condici\u00f3ns anaerobias trasforma 100 gramos de azucre en 51,1 gramos de etanol cun rendemento en volume do 65.5%. Isto \u00e9 un rendemento te\u00f3rico, porque en realidade unha parte do azucre dispo\u00f1ible vai ser utilizada polo l\u00e9vedo para multiplicarse; ademais durante a fermentaci\u00f3n os l\u00e9vedos do mosto producen substancias secundarias como glicerina, \u00e1cido ac\u00e9tico ou \u00e1cido succ\u00ednico, que contrib\u00faen a caracterizar o aroma do produto final. O rendemento real \u00e9 de aproximadamente o 60% en volume.\nSe o vi\u00f1o se contamina con bacterias ou l\u00e9vedos aerobios, estas producir\u00e1n \u00e1cidos que picar\u00e1n o vi\u00f1o.\nCervexa.\nAs cervexas elab\u00f3ranse a partrir de grans de cereal (cebada). Estes grans non conte\u00f1en azucre, sen\u00f3n amid\u00f3n, polo que non se poden fermentar directamente como o vi\u00f1o. Primeiramente hai que converter ese amid\u00f3n en azucres, para o cal se deixa que a cabada xermine (malteado), para que os encimas do cereal realicen a conversi\u00f3n do amid\u00f3n en azucre \u00e1 vez que transforman algunhas prote\u00ednas.\nDespois f\u00e9rvese a mestura de malte con auga e obtense o mosto de cervexa, ao que se lle engade l\u00fapulo e o l\u00e9vedo \"Saccharomyces cerevisiae\" (hai varias variedades), que realizar\u00e1 unha fermentaci\u00f3n alcoh\u00f3lica. Hai que controlar tam\u00e9n a produci\u00f3n de escuma.\nQueixo.\nNa fabricaci\u00f3n de produtos l\u00e1cteos non interve\u00f1en l\u00e9vedos sen\u00f3n bacterias l\u00e1cticas, que realizan a fermentaci\u00f3n l\u00e1ctica dos azucres do leite, que orixina \u00e1cido l\u00e1ctico. Na fabricaci\u00f3n do queixo o leite coagula polo \u00e1cido l\u00e1ctico ou pola adici\u00f3n de encimas (quimosina ou rennina do est\u00f3mago das tenreiras). F\u00f3rmase a callada e despois hai que eliminarlle o soro e hai unha fase de maduraci\u00f3n onde interve\u00f1en outra vez as bacterias l\u00e1cticas, que lle dan ao quiexo o seu cheiro caracter\u00edstico.\nNa maduraci\u00f3n dalg\u00fans queixos interve\u00f1en bacterias do \u00e1cido propi\u00f3nico, que, ao orixinaren na s\u00faa fermentaci\u00f3n propi\u00f3nica di\u00f3xido de carbono, dan lugar aos ollos caracter\u00edsticos de certos queixos su\u00edzos (Emmental).\nIogur.\nNa elaboraci\u00f3n do iogur interve\u00f1en as bacterias \"Lactobacillus bulgaricus\" e \"Streptococcus thermophilus\", que fan a fermentaci\u00f3n l\u00e1ctica dos azucres do leite (glicosa, lactosa) producindo \u00e1cido l\u00e1ctico. O \u00e1cido lactico acidifica o leite e coagula as prote\u00ednas (case\u00edna), producindo un xel semis\u00f3lido que \u00e9 o iogur. Tam\u00e9n se orixina algo de acetaldehido e outros produtos, que lle dan ao iogur o seu aroma. No iogur que comemos est\u00e1n inclu\u00eddas ditas bacterias.\nHistoria.\nO co\u00f1ecemento de que os l\u00e9vedos eran organismos vivos data de 1837-1838, ano en que apareceron tres publicaci\u00f3ns asinadas por C. Cagniard de la Tour, T. Swann, e F. Kuetzing, cada un dos cales independentemente conlu\u00edu que os l\u00e9vedos eran organismos vivos e que se reproduc\u00edan por xemaci\u00f3n. Quizais polo feito de que en Europa o vi\u00f1o, cervexa e pan eran alimentos b\u00e1sicos, a maior\u00eda dos estudos iniciais sobre a fermentaci\u00f3n fix\u00e9ronse con l\u00e9vedos, que eran esenciais na s\u00faa elaboraci\u00f3n. Pouco despois descubr\u00edronse as bacterias.\nLouis Pasteur (1822\u20131895), durante as d\u00e9cadas de 1850 e 1860, demostrou que a fermentaci\u00f3n era un proceso iniciado polos organismos vivos e non unhas reacci\u00f3ns qu\u00edmicas independentes deles. En 1857, Pasteur demostrou que a fermentaci\u00f3n do \u00e1cido l\u00e1ctico era causada por organismos vivos. En 1860, demostrou que as bacterias causaban a acidificaci\u00f3n do leite, un proceso que se supo\u00f1\u00eda antes que era puramente qu\u00edmico en vez de bioqu\u00edmico, e os seus traballos de identificaci\u00f3n de microorganismos como causantes da deterioraci\u00f3n dos alimentos levarono a idear o proceso de pasteurizaci\u00f3n para a s\u00faa conservaci\u00f3n. En 1877, en traballos para mellorar a industria francesa da destilaci\u00f3n, Pasteur publicou o seu famoso traballo sobre a fermentaci\u00f3n \"Etudes sur la Biere\". Definiu a fermentaci\u00f3n (algo incorrectamente) como \"la vie sans l'air\" (a vida sen aire), pero indicou correctamente que tipos espec\u00edficos de microorganismos causan tipos espec\u00edficos de fermentaci\u00f3ns e produtos finais espec\u00edficos.\nQuedaba sen explicar a\u00ednda a natureza b\u00e1sica do proceso fermentativo, ou probar sen lugar a d\u00fabidas que est\u00e1 causada polos microorganismos, que sempre parec\u00edan estar presentes. Moitos cient\u00edficos, inclu\u00eddo Pasteur, intentaran sen \u00e9xito extraer dos l\u00e9vedos os encimas da fermentaci\u00f3n. Pero finalmente en 1897 o alem\u00e1n Eduard Buchner, conseguiu extraer un zume dun cultivo de l\u00e9vedos, e comprobou que este l\u00edquido sen organismos vivos pod\u00eda fermentar unha soluci\u00f3n de azucre, form\u00e1ndose di\u00f3xido de carbono e alcohol igual que o que fac\u00edan os l\u00e9vedos. Os \"fermentos desorganizados\", como se lles chamaba, comport\u00e1banse igual c\u00f3s propios organismos completos. Desde ent\u00f3n, o termo encima empezou a aplicarse a todos os fermentos. Comprend\u00edase por fin que a fermentaci\u00f3n estaba causada por encimas que eran producidos polos microorganismos. En 1907, Buchner ga\u00f1ou o premio Nobel por estes traballos.\nOs avances na microbiolox\u00eda e na tecnolox\u00eda da fermentaci\u00f3n foron continuos ata os nosos d\u00edas. Por exemplo, a finais da d\u00e9cada de 1970, descubriuse que se pod\u00eda facer mutar aos microrganismos con m\u00e9todos f\u00edsicos e qu\u00edmicos para facer que as s\u00faas fermentaci\u00f3ns tivesen maior rendemento, crecesen m\u00e1is r\u00e1pido, fosen menos tolerantes ao os\u00edxeno, ou puidesen utilizar un medio m\u00e1is concentrado. Desenvolveuse tam\u00e9n a selecci\u00f3n de estirpes e a hibridaci\u00f3n, o que se utilizou nas m\u00e1is modernas t\u00e9cnicas de fermentaci\u00f3n na industria alimentaria."}
{"id": "185140", "revid": "22795", "url": "https://gl.wikipedia.org/wiki?curid=185140", "title": "Circulaci\u00f3n", "text": "A circulaci\u00f3n, acci\u00f3n de \"circular\", \u00e9 o movemento continuo dalgunha cousa, e pode referirse especificamente a:"}
{"id": "185141", "revid": "1822", "url": "https://gl.wikipedia.org/wiki?curid=185141", "title": "Perissodactyla", "text": ""}
{"id": "185143", "revid": "1888", "url": "https://gl.wikipedia.org/wiki?curid=185143", "title": "Rafael P\u00e9rez V\u00e1zquez", "text": "Rafael P\u00e9rez V\u00e1zquez, nado na Mezquita en 1968, \u00e9 un pol\u00edtico galego do BNG.\nTraxectoria.\n\u00c9 aut\u00f3nomo e traballa no sector do transporte, como taxista e na empresa de autobuses da familia. \u00c9 concelleiro na Mezquita polo BNG dende 2003. Logo das municipais de 2007 foi tenente de alcalde, e nas municipais de 2011 foi elixido alcalde co apoio dos dous concelleiros do PSdeG-PSOE e o \u00fanico do PPdeG. O apoio do PPdeG produciuse para impedir gobernar a Mezquiteses Agrupados (MA), liderada polo expopular Francisco Montesinos, que foi a lista m\u00e1is votada. Nas municipais de 2015 volveu ser elixido alcalde co apoio do PSdeG-PSOE e nas municipais de 2019 foi alcalde con maior\u00eda absoluta."}
{"id": "185148", "revid": "1131", "url": "https://gl.wikipedia.org/wiki?curid=185148", "title": "Casa da Sabedor\u00eda", "text": "A Casa da Sabedor\u00eda ou Casa do Saber (en \u00e1rabe \u0628\u064a\u062a \u0627\u0644\u062d\u0643\u0645\u0629\u200e \"Bayt al-Hikmah\") foi unha instituci\u00f3n (que comprend\u00eda unha biblioteca e unha dependencia dedicada \u00e1s traduci\u00f3ns) fundada en Bagdad polo califa Harun al-Rashid no s\u00e9culo IX (aproximadamente no ano 800), instituci\u00f3n continuada e perfeccionada polo seu fillo o califa Al-Mamun.\nEra unha especie de universidade institu\u00edda como mostra do nacemento do interese do islam pola ciencia e a cultura, case perdida en todo o mundo occidental, unha instituci\u00f3n chave no movemento das traduci\u00f3ns, e un gran centro intelectual durante a idade de ouro do islam. Un dos seus membros m\u00e1is destacados foi o matem\u00e1tico e astr\u00f3nomo \u00e1rabe al-Khwarizm\u00ed."}
{"id": "185149", "revid": "22795", "url": "https://gl.wikipedia.org/wiki?curid=185149", "title": "Casa del Saber", "text": ""}
{"id": "185150", "revid": "22795", "url": "https://gl.wikipedia.org/wiki?curid=185150", "title": "Casa da sabedor\u00eda", "text": ""}
{"id": "185158", "revid": "1131", "url": "https://gl.wikipedia.org/wiki?curid=185158", "title": "Xurxo Rodr\u00edguez M\u00e9ndez", "text": "Xurxo Rodr\u00edguez M\u00e9ndez, nado en Prado de Mi\u00f1o (Castrelo de Mi\u00f1o) o 5 de xu\u00f1o de 1976, \u00e9 un pol\u00edtico galego do BNG.\nTraxectoria.\nMembro da asociaci\u00f3n cultural O Penedo da Forca, de onde xurdiu o BNG de Castrelo de Mi\u00f1o, foi candidato do BNG dende 2007. Nas elecci\u00f3ns municipais de 2007 foi elixido alcalde de Castrelo de Mi\u00f1o co apoio do PSdeG-PSOE. Nas municipais de 2011 volveu ser elixido alcalde ao obter a maior\u00eda absoluta. \u00c9 Responsable Comarcal do BNG do Ribeiro dende decembro de 2006 e membro do Consello Nacional do BNG. Desde o 24 de setembro de 2011 \u00e9 membro do Consello Territorial da Federaci\u00f3n Espa\u00f1ola de Municipios e Provincias e o 26 de novembro de 2011 tam\u00e9n foi nomeado membro do Consello Federal da FEGAMP. O 5 de novembro de 2012 dimitiu como membro da Executiva do BNG ."}
{"id": "185161", "revid": "1131", "url": "https://gl.wikipedia.org/wiki?curid=185161", "title": "Xabier Oviedo", "text": "Francisco Xabier Oviedo Rodr\u00edguez, nado en 1967, \u00e9 un pol\u00edtico galego.\nTraxectoria.\nInform\u00e1tico aut\u00f3nomo. Nas elecci\u00f3ns municipais de 2007 encabezou a candidatura do BNG \u00e1 alcald\u00eda de Maceda e foi elixido alcalde co apoio do PSdeG-PSOE. Nas municipais de 2011 foi reelixido como cabeza da lista m\u00e1is votada. Trala ruptura do BNG ap\u00f3s a Asemblea de Amio de xaneiro de 2012, deuse de baixa xunta o seu equipo de goberno e a pr\u00e1ctica totalidade da militancia nacionalista en Maceda, pasando a rexilo concello como concelleiros non adscritos e sum\u00e1ndose posteriormente \u00e1 formaci\u00f3n Compromiso por Galicia. \nNas municipais de 2015 encabezou dita formaci\u00f3n e perdeu a alcald\u00eda en favor do PPdeG, que logrou maior\u00eda absoluta. En decembro de 2018 foi designado candidato do PSdeG-PSOE en Maceda pola direcci\u00f3n provincial do partido de cara \u00e1s municipais de 2019, nas cales foi a segunda forza m\u00e1is votada tralo PPdeG, que pese a perdela maior\u00eda absoluta mantivo o goberno debido a que a candidata de Espazo Com\u00fan e anterior l\u00edder socialista optou por non apoiar a Oviedo e meses despois pasou a gobernar en coalici\u00f3n con eles. En 2023 retirouse como candidato en favor da s\u00faa filla Ux\u00eda Oviedo, a cal logrou a alcald\u00eda co apoio do BNG."}
{"id": "185163", "revid": "1888", "url": "https://gl.wikipedia.org/wiki?curid=185163", "title": "Francisco Xabier Oviedo Rodr\u00edguez", "text": ""}
{"id": "185166", "revid": "65337", "url": "https://gl.wikipedia.org/wiki?curid=185166", "title": "Pa\u02bbanga", "text": "O pa\u02bbanga \u00e9 a moeda oficial de Tonga. Un pa\u02bbanga div\u00eddese en cen \"seniti\". O seu c\u00f3digo ISO \u00e9 TOP e a s\u00faa abreviaci\u00f3n \u00e9 T$ ou \u00a2 para o seniti. Existe tam\u00e9n a unidade \"hau\", equivalente a cen pa\u02bbangas, mais non estea en circulaci\u00f3n e unicamente se emprega en moedas conmemorativas. A pa\u02bbanga \u00e9 emitida polo Banco Nacional de Reserva de Tonga (\"Pangike Pule Fakafonua 'o Tonga\" ou \"National Reserve Bank of Tonga\").\nHistoria.\nPa\u2018anga era o nome do lugar onde tirar cantos rodados sobre a superficie da auga para que rebotaran. En 1806 os habitantes da illa Lifuka atacaron o barco ingl\u00e9s \"Port-au-Prince\", saque\u00e1rono e queim\u00e1rono. Entre os superviventes destacou William Mariner, de quince anos, que foi acollido por Finau, o xefe dos tonganos, interesado en aprender cousas do mundo occidental. Entroutras cousas, Mariner explicoulle que era o di\u00f1eiro e para qu\u00e9 serv\u00edan as pezas de ouro e que ti\u00f1an un valor m\u00e1is alto que as pedras que eles empregaban para xogar.\nEn 1967, cando se adoptou o sistema decimal, substitu\u00edu a libra de Tonga (T\u00a3) por unha nova unidade e recuperouse o nome de pa\u02bbanga que adquirira o significado de di\u00f1eiro.\nMoedas e billetes.\nUnicamente existen moedas con denominaci\u00f3ns para os seniti (1, 2, 5, 10, 20 e 50). As moedas de 1, 2 e 3 pa'angas son para coleccionistas.\nOs billetes te\u00f1en denominaci\u00f3ns de 1, 2, 5, 10, 20, 50 e 100 pa\u02bbangas. O anverso est\u00e1 en tongano, co retrato do rei Taufa\u2018ahau Tupou IV, e o reverso est\u00e1 en ingl\u00e9s, con motivos t\u00edpicos de Tonga."}
{"id": "185167", "revid": "19415", "url": "https://gl.wikipedia.org/wiki?curid=185167", "title": "Taufa'ahau Tupou IV", "text": ""}
{"id": "185170", "revid": "98629", "url": "https://gl.wikipedia.org/wiki?curid=185170", "title": "D\u00f3lar tuval\u00e9s", "text": "O d\u00f3lar tuval\u00e9s (en ingl\u00e9s \"Tuvaluan dollar\" ou simplemente \"dollar\") \u00e9 a moeda oficial de Tuvalu dende 1976. A pesar de todo, o d\u00f3lar de tuval\u00e9s non \u00e9 legalmente unha unidade monetaria independente, sen\u00f3n que se trata dunha emisi\u00f3n especial de moedas do d\u00f3lar australiano coa efixie da ra\u00ed\u00f1a Isabel II no anverso, e motivos da fauna do arquip\u00e9lago no reverso. Os billetes empregados en Tuvalu son os mesmos que os australianos, ademais as moedas australianas tam\u00e9n circulan co mesmo valor que as de Tuvalu. O d\u00f3lar tuval\u00e9s ten unha relaci\u00f3n co d\u00f3lar australiano similar \u00e1 existente entre a coroa feroesa e a coroa dinamarquesa.\nComo o d\u00f3lar de Tuvalu non \u00e9 unha moeda independente, non ten un c\u00f3digo ISO espec\u00edfico e polo tanto comparte o c\u00f3digo est\u00e1ndar internacional das moedas australianas, \"AUD\". Normalmente abr\u00e9viase como $ ou T$ para diferencialo do d\u00f3lar estadounidense e doutros tipos de d\u00f3lares.\nA taxa de troco \u00e9 a mesma que a do d\u00f3lar australiano, a moeda de valor legal en Tuvalu.\nMoedas.\nEn 1976, as moedas foron introducidas en denominaci\u00f3ns de 1, 2, 5, 10, 20 e 50 centavos e dun d\u00f3lar. As moedas de 1 e 2 centavos foron acu\u00f1adas en bronce, as de 5, 10 e 20 centavos en cupron\u00edquel e son do mesmo tama\u00f1o e composici\u00f3n que as moedas australianas deses valores. Non obstante, a moeda de 50 centavos, tam\u00e9n de cupron\u00edquel, \u00e9 distinta \u00e1 dodecagonal moeda de 50 centavos australiana e a moeda dun d\u00f3lar tuval\u00e9 pos\u00fae nove lados e foi acu\u00f1ada en cupron\u00edquel. Como en Australia, as moedas de 1 e 2 centavos foron retiradas da circulaci\u00f3n, mais as moedas de 2 d\u00f3lares non se introduciron, como si se fixo en Australia.\nOs reversos das distintas moedas te\u00f1en os seguintes motivos:"}
{"id": "185174", "revid": "1822", "url": "https://gl.wikipedia.org/wiki?curid=185174", "title": "Lens culinaris", "text": ""}
{"id": "185175", "revid": "23204", "url": "https://gl.wikipedia.org/wiki?curid=185175", "title": "Xeomancia", "text": "Xeomancia \u00e9 unha t\u00e9cnica de adivi\u00f1aci\u00f3n fundada na an\u00e1lise de figuras compostas pola combinaci\u00f3n de catro puntos simples ou duplos. Estes puntos obt\u00e9\u00f1ense pola observaci\u00f3n de pedras ou outros obxectos guindados sobre unha superficie plana ou situados nun espazo determinado, por lanzamento de dados, pola observaci\u00f3n de trazos debuxados na area cun pau, ou sobre un papel, ou mesmo pola observaci\u00f3n de elementos dispostos na natureza sen intervenci\u00f3n humana.\nOs or\u00e1culos xeom\u00e1nticos bas\u00e9anse nunha serie de 16 figuras, cada unha composta de catro li\u00f1as de puntos, pares ou impares. Por diferentes combinaci\u00f3ns simples, as figuras desenv\u00f3lvense nun diagrama ou grafo destinado \u00e1 interpretaci\u00f3n. O significado das figuras xeom\u00e1nticas, as s\u00faas posici\u00f3ns no grafo obtido, e as relaci\u00f3ns no interior do grafo das figuras (repetici\u00f3ns, oposici\u00f3ns etc...) t\u00e9\u00f1ense en conta para a interpretaci\u00f3n.\nPracticada pola xente de todas as clases sociais, foi unha das m\u00e1is populares formas de adivi\u00f1aci\u00f3n en \u00c1frica e Europa na Idade Media e no Renacemento, public\u00e1ndose libros e tratados de xeomancia at\u00e9 o s\u00e9culo XVII. Recentemente xurdiu un novo interese por ela nas obras de John Michael Greer e outros practicantes.\nExisten varias pr\u00e1cticas africanas, algunhas pr\u00f3ximas a pr\u00e1cticas de influencia \u00e1rabe, pero tam\u00e9n unha expresi\u00f3n que est\u00e1 na orixe do vod\u00fa a trav\u00e9s do deus Fa (ou Ifa) deus da adivi\u00f1aci\u00f3n. Nesta versi\u00f3n, as dezaseis figuras consid\u00e9ranse por pares, o que d\u00e1 256 combinaci\u00f3ns. Parece que m\u00e1is que un sistema de adivi\u00f1aci\u00f3n, tr\u00e1tase dun sistema moi elaborado de pedagox\u00eda subministrado polo deus Fa e algunhas outras divindades destinado a pobos que non ti\u00f1an escritura e nos que todo deb\u00eda conservarse na memoria. Hai que sinalar que estas divindades se superpo\u00f1en aos deuses propiamente animistas.\nEtimolox\u00eda.\nO termo est\u00e1 tirado directamente do baixo lat\u00edn \"geomantia\" ('adivi\u00f1aci\u00f3n pola terra') pr\u00e9stamo do grego \u03b3\u03b5\u03c9\u03bc\u03b1\u03bd\u03c4\u03b5\u03af\u03b1, traduci\u00f3n da palabra \u00e1rabe \"\u201bilm al-raml\", ou 'ciencia da area'. Outros nomes \u00e1rabes da xeomancia son \"khatt al-raml\" e \"darb al-raml\".\nEsta palabra dif\u00fandese en Europa a principios do s\u00e9culo XIV, especialmente a trav\u00e9s dun dos relatos das viaxes de Marco Polo (cap\u00edtulo CLXXIV do \"Devisement du monde\" ou \"O libro das marabillas do mundo\".\nO termo era, por\u00e9n, co\u00f1ecido anteriormente, porque apareceu cedo en franc\u00e9s, contra 1333, na forma \"geomancie\", na traduci\u00f3n manuscrita do \"Miroir Historial\" de Vincent de Beauvais redactada por Jean de Vignay a petici\u00f3n do rei de Francia Filipe VI de Valois.\nHistoria.\nA orixe real deste tipo de or\u00e1culo permanece desco\u00f1ecida. Certos autores pensan que \u00e9 de orixe persa, mentres que outros falan dunha orixe \u00e1rabe. O modo de construci\u00f3n das figuras e a s\u00faa situaci\u00f3n no conxunto do or\u00e1culo, sempre de dereita a esquerda, son, en todo caso, a marca dun pobo que fac\u00eda uso dunha escritura de dereita a esquerda, e que a lingua fora de orixe sem\u00edtica, \u00e1rabe ou non (persa).\nA xeomancia ten as s\u00faas ra\u00edces no Oriente Medio cando os comerciantes \u00e1rabes retornaban, a trav\u00e9s da ruta da seda, do Extremo Oriente, e os nomes orixinais das s\u00faas figuras son \u00e1rabes (desde a Idade Media, \u00fasanse as traduci\u00f3ns latinas destes nomes).\nOs estudosos europeos comezaron a traducir do \u00e1rabe textos e tratados na Idade Media, entre eles os de xeomancia. Isidoro de Sevilla cita a xeomancia na s\u00faa listaxe de m\u00e9todos de adivi\u00f1aci\u00f3n, como piromancia, hidromancia, aeromancia e necromancia, sen describir a s\u00faa aplicaci\u00f3n ou os seus m\u00e9todos. O poema \"Experimentarius\", atribu\u00eddo a Bernardus Silvestris e escrito a mediados do s\u00e9culo XII, \u00e9 unha traduci\u00f3n en verso dunha obra de xeomancia astrol\u00f3xica.\nUnha das primeiras disertaci\u00f3ns de xeomancia traducidas ao lat\u00edn foi \"Ars Geomantiae\" de Hugo de Santalla; nese momento, a xeomancia estaba xa ben establecida como sistema de adivi\u00f1aci\u00f3n nas rexi\u00f3ns de fala \u00e1rabe de \u00c1frica e o Oriente Medio. Outros tradutores, como Gerardo de Cremona, tam\u00e9n fixeron novas traduci\u00f3ns de xeomancia que incorporaban elementos astrol\u00f3xicos.\nNaquela \u00e9poca, moitos eruditos europeos estudaban e aplicaban a xeomancia, escribindo moitos tratados sobre ela. Heinrich Cornelius Agrippa, Christopher Cattan, e John Heydon elaboraron tratados de xeomancia, como outros fil\u00f3sofos, ocultistas e te\u00f3logos at\u00e9 o s\u00e9culo XVII, cando o interese polo ocultismo e adivi\u00f1aci\u00f3n comeza a decaer debido ao xurdimento da revoluci\u00f3n cient\u00edfica.\nA xeomancia tivo un rexurdimento no s\u00e9culo XIX, cando un renovado interese no ocultismo aparece debido \u00e1s obras de Robert Thomas Cross, Edward Bulwer-Lytton e Franz Hartmann, que publica o seu texto \"The Principles of Astrological Geomancy\", o cal estimula un novo interese polos sistemas de adivi\u00f1aci\u00f3n. Baseada neste e nalg\u00fans textos antigos, a Orde Herm\u00e9tica da Alba Dourada comeza o labor de recompilaci\u00f3n de co\u00f1ecementos de xeomancia e outras ciencias ocultas."}
{"id": "185176", "revid": "96271", "url": "https://gl.wikipedia.org/wiki?curid=185176", "title": "David Rodr\u00edguez Est\u00e9vez", "text": "David Rodr\u00edguez Est\u00e9vez, nado en Manzaneda en 1978, \u00e9 un m\u00fasico e pol\u00edtico galego de En Marea.\nTraxectoria.\nOperario do servizo de prevenci\u00f3n e extinci\u00f3n de incendios, empezou a militar en Galiza Nova aos 18 anos, ao mesmo tempo que entraba na banda Cuchufellos. Formou parte das lista do BNG en 2007 como n\u00famero dous, e chegou \u00e1 alcald\u00eda en outubro de 2009 trala dimisi\u00f3n por enfermidade do anterior alcalde nacionalista, Xos\u00e9 Antonio N\u00fa\u00f1ez Dom\u00ednguez, co apoio do PSdeG-PSOE. En 2011 encabezou a lista electoral do BNG e foi reelixido alcalde cun 45% dos votos e maior\u00eda absoluta.\nTrala marcha de Encontro Irmandi\u00f1o do BNG en febreiro de 2012, abandonou xunto con todo o seu grupo de goberno a fronte nacionalista, pasando a formar parte de Anova-Irmandade Nacionalista trala s\u00faa constituci\u00f3n como partido en xullo de 2012. Nas elecci\u00f3ns municipais do 2015 encabezou a candidatura de Anova e volveu obter a alcald\u00eda cunha ampla maior\u00eda absoluta. Nas elecci\u00f3ns ao Parlamento de Galicia 2016 foi elixido deputado por En Marea, polo cal renunciou \u00e1 alcald\u00eda no mes de setembro. Mant\u00edvose como deputado ata as Elecci\u00f3ns ao Parlamento de Galicia de 2020. Abandonou a primeira li\u00f1a tras apoiar o l\u00edder de En Marea, Lu\u00eds Villares, nos seus enfrontamentos contra o resto de partidos que levaron \u00e1 ruptura da formaci\u00f3n. Foi un dos deputados que acompa\u00f1aron a Villares no seu paso ao grupo mixto en xu\u00f1o de 2019."}
{"id": "185177", "revid": "56817", "url": "https://gl.wikipedia.org/wiki?curid=185177", "title": "Comp\u00e1s (debuxo)", "text": "Un comp\u00e1s \u00e9 un instrumento de debuxo t\u00e9cnico que se pode utilizar para realizar c\u00edrculos ou arcos. Tam\u00e9n se pode utilizar como unha ferramenta para medir distancias, en particular nos mapas. Os compases empr\u00e9ganse en matem\u00e1ticas, para debuxo, navegaci\u00f3n e outros fins.\nOs compases fabr\u00edcanse xeralmente de metal, e constan de d\u00faas partes unidas por un gonzo, palmela ou bisagra que se pode axustar. Normalmente, unha parte ten unha punta no seu extremo, e a outra un lapis ou, \u00e1s veces, un bol\u00edgrafo. Os c\u00edrculos poden facerse apertando a punta do comp\u00e1s no papel, apoiando o lapis no papel e mov\u00e9ndoo ao redor mentres se mant\u00e9n a bisagra coa mesma apertura. O raio do c\u00edrculo pode axustarse cambiando a apertura da bisagra.\nAs distancias p\u00f3dense medir nun mapa utilizando compases con d\u00faas puntas. A bisagra ax\u00fastase de tal maneira que a distancia entre as puntas no mapa representa unha certa distancia na realidade, e medindo cantas veces o comp\u00e1s se axusta entre dous puntos no mapa p\u00f3dese medir a distancia entre ditos.\nEn canter\u00eda e escultura util\u00edzase un comp\u00e1s de canteiro para copiar as dimensi\u00f3ns dunha escultura ou dunha pedra tallada e poder reproducila. Existen tanto compases para copiar dimensi\u00f3ns exteriores como para copiar dimensi\u00f3ns interiores.\nEtimolox\u00eda.\nP\u00faidose tomar dunha forma francesa ou derivar do verbo compasar, formado a partir de paso, do lat\u00edn\u00a0\"passus, -us\".\nClasificaci\u00f3n por dese\u00f1o.\nUn comp\u00e1s sempre ten unha punta que corresponde ao centro do c\u00edrculo e a outra ten xa sexa un lapis ou outra punta (en tal caso dise que \u00e9 de \"punta seca\"). O lapis pode debuxar circunferencias ou arcos. Tam\u00e9n pode utilizarse para marcar un c\u00edrculo, un arco o unha lonxitude sobre unha superficie dalg\u00fan material, como por exemplo metal. Esta clase de compases son utilizados xeralmente para mecanizado ou por carpinteiros, picapedreiros etc. ou para co\u00f1ecer unha distancia.\nO comp\u00e1s como s\u00edmbolo.\nO comp\u00e1s tam\u00e9n se utiliza con frecuencia como s\u00edmbolo de precisi\u00f3n e das ciencias exactas. Como tal, pod\u00e9molo encontrar en logotipos e s\u00edmbolos como a escuadra e o comp\u00e1s da francmasoner\u00eda e en varios s\u00edmbolos de computadoras."}
{"id": "185180", "revid": "56817", "url": "https://gl.wikipedia.org/wiki?curid=185180", "title": "Jiraiya", "text": " \u00e9 un personaxe de ficci\u00f3n do manga e anime Naruto.\nO seu nome significa literalmente \"trono xove\", que \u00e9 unha descrici\u00f3n da s\u00faa personalidade; reservado, aparecendo e desaparecendo de Konoha en calquera intre. Pod\u00eda tam\u00e9n ser unha referencia \u00f3 seu costume de ollar \u00e1s rapazas para escribir as s\u00faas novelas ou o forte que \u00e9 \u00e1 hora de loitar.\nTanto o seu nome como os de Tsunade e Orochimaru ve\u00f1en da novela xaponesa Jiraiya Goketsu Monogatari (\u5150\u96f7\u4e5f\u8c6a\u5091\u7269\u8a9e, \u201cO conto de Jiraiya o galante\u201d).\nHistoria.\nJiraiya \u00e9 un ex-estudante do Terceiro Hokage. Jiraiya e os seus compa\u00f1eiros de equipo anteriores, Orochimaru e Tsunade, co\u00f1\u00e9cense co nome dos \u201ctres ninjas lendarios\u201d ou Sannin. M\u00e1is adiante, Jiraiya conv\u00e9rtese no mestre j\u014dnin de Minato Namikaze (futuro Cuarto Hokage).\nCando Minato se converte en Hokage, decide po\u00f1erlle o nome do protagonista do primeiro libro escrito por Jiraiya, chamado \"A historia do ninja remu\u00ed\u00f1o\", \u00f3 seu fillo Naruto Uzumaki xa que segundo Minato \u00e9 unha autobiograf\u00eda de Jiraiya e g\u00fastalle a actitude do protagonista, o que converte a Jiraiya no padri\u00f1o de Naruto.\nCando era neno, Jiraiya fixo unha grande amizade, non carente de rivalidade, con Orochimaru. Pero cando este, anos despois traizoou a Konoha e fuxiu da Aldea, Jiraiya perseguiuno, intentando convencelo de que volvese. Orochimaru rexeitou a oferta e atacou a Jiraiya, march\u00e1ndo de Konoha para sempre. Despois diso Jiraiya deixou Konoha de xeito que puidese seguir os movementos de Orochimaru. M\u00e1is tarde perseguiu \u00e1 Organizaci\u00f3n Akatsuki, na que estivo Orochimaru.\nA\u00ednda que era bastante zoup\u00f3n cando era m\u00e1is novo, Jiraiya \u00e9 un ninja de \"Clase S\", un xenio que se especializa en invocar sapos e empregar ninjutsu. O poder de Jiraiya \u00e9 equivalente \u00f3 dun mestre kage. Jiraya foi titor dalg\u00fans dos ninjas m\u00e1is poderosos do manga (Naruto, Minato Namikaze, Pain/Nagato, Konan e Yahiko).\nO kanji que se ve no protector da fronte de Jiraiya (\u6cb9, Abura) significa \u201caceite\u201d, que ten que ver probablemente con uso do aceite de sapo e o seu ataque da chama-aceite con Gamabunta. Tam\u00e9n pode referirse \u00f3 aceite da monta\u00f1a dos sapos, que usaron tanto el coma Naruto para aprender a canalizar a forza da natureza, a enerx\u00eda necesaria para dominar o modo ermit\u00e1n.\nCreou a \"t\u00e9cnica transparente de escape\" (T\u014dton Jutsu, \u900f\u9041\u8853) para espiar a mulleres espidas sen ser visto. El nunca oculta realmente a s\u00faa perversi\u00f3n, e mesmo, parece estar moi fachendoso dela. A pesar disto, a Jiraiya non lle gusta que Naruto o chame Ero-sennin (\u30a8\u30ed\u4ed9\u4eba).\nUn tempo despois de deixar Konoha, Jiraiya comeza a escribir novelas er\u00f3ticas para adultos, sendo o seu traballo m\u00e1is popular . Nun episodio do recheo del anime, Naruto escribe unha continuaci\u00f3n das novelas de \"Icha Icha\" asinando como Jiraiya e o libro volveuse moi popular, significando que Naruto \u00e9 quen de escribir \u00f3 mesmo nivel que Jiraiya, ou que as capacidades de escritura de Jiraiya non son mellores que as dun neno. O \u00e9xito da serie de \"Icha Icha\" parece terlle proporcionado moitos cartos, pois o talonario de cheques de Jiraiya revela que \u00e9 bastante rico."}
{"id": "185181", "revid": "23204", "url": "https://gl.wikipedia.org/wiki?curid=185181", "title": "F\u00e9lix Juncal", "text": "F\u00e9lix Juncal Novas, nado no Outeiro (Bueu) o 12 de xu\u00f1o de 1968, \u00e9 un pol\u00edtico galego do BNG. \nTraxectoria.\nEn 1995 foi o n\u00famero dous da candidatura do BNG ao concello de Bueu encabezada por Xos\u00e9 Novas Pi\u00f1eiro, a cal conseguiu a alcald\u00eda mediante un pacto co PSOE. Nas elecci\u00f3ns de 2003 encabezou a lista e foi elixido alcalde, pero unha moci\u00f3n de censura retirouno do cargo en 2004 e levou ao poder a Elena Est\u00e9vez, n\u00famero 2 do Partido Popular, posto que naquela altura o que fora cabeza de lista, Santiago Barros, xa dera por rematada a s\u00faa fugaz experiencia pol\u00edtica. En 2007 a lista do BNG obtivo a maior\u00eda absoluta e volveu ser elixido alcalde. En 2011 e 2015 recuncou no cargo con maior\u00edas absolutas. En 2019 o BNG perdeu a maior\u00eda absoluta, ao pasar de 12 concelleiros (a maior\u00eda est\u00e1 en 9) a 8. Con todo, repetiu \u00e1 fronte do consistorio ap\u00f3s un pacto con ACB (1 concelleiro)."}
{"id": "185182", "revid": "7596", "url": "https://gl.wikipedia.org/wiki?curid=185182", "title": "Mosaico flu\u00eddo", "text": "O modelo de mosaico flu\u00eddo \u00e9 o modelo da estrutura da membrana celular aceptado actualmente proposto en 1972 por S. J. Singer e Garth Nicolson. Elaborouse facendo estudos de microscop\u00eda electr\u00f3nica, estudos de interacci\u00f3ns hidr\u00f3filas e dos enlaces non covalentes (pontes de hidr\u00f3xeno), e aproveitando o desenvolvemento de t\u00e9cnicas como a criofractura e o contraste negativo. O modelo substitu\u00edu ao de Davson e Danielli, que se revelou insatisfactorio. O modelo presenta a membrana plasm\u00e1tica como unha estrutura din\u00e1mica formada por unha bicapa lip\u00eddica pr\u00f3xima ao seu punto de fusi\u00f3n na que est\u00e1n inseridas prote\u00ednas e na cal os seus compo\u00f1entes poden moverse na bicapa.\nO modelo precedente: modelo de Davson e Danielli.\nO modelo de Davson e Danielli era o m\u00e1is aceptado ata a d\u00e9cada de 1970 na que foi substitu\u00eddo polo de Singer e Nicolson. O modelo de Davson e Danielli parec\u00eda apoiado polos estudos iniciais de microscop\u00eda electr\u00f3nica, na que a membrana parec\u00eda ter tres bandas: d\u00faas escuras e unha clara central. O modelo hipotizaba unha estrutura da membrana en tres capas. As d\u00faas capas externas ser\u00edan proteicas e monomoleculares, e a interna estar\u00eda formada polos l\u00edpidos, que \u00e1 s\u00faa vez formar\u00edan dous estratos lip\u00eddicos, coas colas hidr\u00f3fobas no interior e as cabezas polares mirando \u00e1 capa proteica externa. As prote\u00ednas cubrir\u00edan tam\u00e9n os poros da membrana, que interromper\u00edan esta en diversos puntos. As propiedades da membrana como barreira estar\u00edan explicadas polas repulsi\u00f3ns electrost\u00e1ticas exercidas pola capa proteica (idea incorrecta). Este modelo \u00e9 incompatible cos principios da termodin\u00e1mica debido a que os grupos apolares dos amino\u00e1cidos das prote\u00ednas das capas externas estar\u00edan expostos \u00e1 auga, mentres que os apolares estar\u00edan en contacto coa auga, o que far\u00eda a estrutura moi inestable.\nOs primeiros traballos de microscop\u00eda electr\u00f3nica da membrana foron interpretados como que as capas escuras aos electr\u00f3ns externas eran as capas proteicas, e a capa central clara eran os l\u00edpidos, pero despois, os traballos de J. D. Robertson e a s\u00faa teor\u00eda da \"unidade de membrana\" suxer\u00edan a idea de que todas as membranas estaban formadas por d\u00faas capas lip\u00eddicas coas cabezas polares no exterior (bandas escuras da microscop\u00eda) e as partes hidr\u00f3fobas no centro (banda clara). A fluidez foi establecida posteriormente con experimentos como os de Mueller e Rudin con bicapas lip\u00eddicas artificiais, e os Frye e Edidin con c\u00e9lulas h\u00edbridas, e, finalmente, co modelo de Singer e Nicolson , que explicaba a fluidez, formaci\u00f3n de canles, interacci\u00f3ns das prote\u00ednas e outras caracter\u00edsticas das membranas.\nModelo do mosaico flu\u00eddo.\nDe acordo co modelo de mosaico flu\u00eddo as membranas biol\u00f3xicas poden considerarse como un \u201cflu\u00eddo de d\u00faas dimensi\u00f3ns\u201d que \u201cdisolve\u201d as prote\u00ednas de membrana hidrof\u00f3bicas e onde todos os l\u00edpidos e prote\u00ednas poden moverse por difusi\u00f3n con m\u00e1is ou menos liberdade.\nA fluidez das membranas est\u00e1 facilitada polo \u00e1cido graxo insaturado que te\u00f1en os fosfol\u00edpidos na s\u00faa cola, xa que os insaturados te\u00f1en un menor punto de fusi\u00f3n c\u00f3s saturados. Tam\u00e9n dan m\u00e1is fluidez os \u00e1cidos graxos de cadea curta c\u00f3s de cadea longa, porque forman menos enlaces de Van der Waals coas mol\u00e9culas veci\u00f1as, polo que est\u00e1n m\u00e1is libres. A presenza de colesterol tam\u00e9n rebaixa o punto de fusi\u00f3n e impide que a membrana cristalice a temperaturas baixas, modula a forza mec\u00e1nica das membranas, a permeabilidade e as interacci\u00f3ns bioqu\u00edmicas. De todos os xeitos, hoxe sabemos que a membrana pode adoptar a temperaturas baixas unha fase de xel semis\u00f3lida, mentres que tende a estar l\u00edquida a temperaturas m\u00e1is altas. A\u00ednda que Singer e Nicolson supo\u00f1\u00edan que os compo\u00f1entes da membrana se distribu\u00edan homoxeneamente, hoxe sabemos que isto non \u00e9 as\u00ed, polo que a unha mesma temperatura pode haber zonas da membrana m\u00e1is flu\u00eddas ca outras, xa que a composici\u00f3n non \u00e9 uniforme. Na fase l\u00edquida \u00e9 na que os fosfol\u00edpidos poden moverse con gran liberdade, e un fosfol\u00edpido pode intercambiar a posici\u00f3n coa s\u00faa veci\u00f1a mill\u00f3ns de veces por segundo. Os l\u00edpidos tam\u00e9n poden ser levados dunha capa a outra da bicapa por prote\u00ednas como as flipases, flopases e \"scramblases\".\nObs\u00e9rvanse os seguintes movementos nos l\u00edpidos de membrana:\nAs prote\u00ednas da membrana poden ocupar unha das capas ou atravesalas totalmente (prote\u00ednas transmembrana), ou tam\u00e9n poden ser superficiiais e estar unidas a outros elementos da membrana por medio de enlaces non covalentes. A cantidade de prote\u00ednas var\u00eda dunha membrana a outra. As membranas mitocondriais ou de ret\u00edculo sarcoplasm\u00e1ticas te\u00f1en un alto contido proteico de ata un 75% en peso, entanto que as membranas da va\u00ed\u00f1a de mielina dos ax\u00f3ns das neuronas te\u00f1en un contido compensado de prote\u00ednas e l\u00edpidos.\nComo a maior\u00eda das prote\u00ednas son de maior tama\u00f1o ca o grosor da membrana, sobresaen por un lado da membrana ou polos dous. Igual c\u00f3s l\u00edpidos, as prote\u00ednas tam\u00e9n poden moverse, pero de forma m\u00e1is lenta, difundindo lateralmente, de maneira que as membranas biol\u00f3xicas presentan unha superficie continuamente cambiante, e por iso se fala de mosaico flu\u00eddo. Esta din\u00e1mica das membranas permite reacci\u00f3ns r\u00e1pidas ante impulsos externos. A barreira enerx\u00e9tica para que as prote\u00ednas pasen dunha capa da membrana \u00e1 outra \u00e9 elevada (igual que para os glico\u00edpidos). S\u00f3 as prote\u00ednas especializadas na traslocaci\u00f3n de substancias poden efectuar un \u201csalto\u201d entre as d\u00faas capas da membrana, para levar a s\u00faa carga molecular dun lado a outro da membrana; o mellor exemplo son as flipases. A mobilidade das prote\u00ednas pode estar restrinxida polos seus enlaces con outras prote\u00edna e l\u00edpidos ou con elementos do citoesqueleto, matriz extracelular ou outras c\u00e9lulas.\nO movemento de prote\u00ednas na membrana e, por tanto, a fluidez da membrana foi demostrada de forma inequ\u00edvoca por un experimento de Edidin e Frye (1970), no cal se hibridou (fusionou) unha c\u00e9lula humana e outra de rato, cada unha coas s\u00faas prote\u00ednas de membrana caracter\u00edsticas, formando unha soa c\u00e9lula. Ao inicio do experimento todas as prote\u00ednas de membrana humanas estaban do lado onde se situaba a c\u00e9lula humana fusionada, e as de rato no outro lado, pero tan s\u00f3 40 minutos despois todas as prote\u00ednas estaban distribu\u00eddas uniformemente por toda a membrana da c\u00e9lula h\u00edbrida, o cal quere dicir que se moveron.\nHoxe sabemos que esta idea dunha gran fluidez na membrana non se pode aplicar \u00e1 totalidade da membrana, porque as membranas plasm\u00e1ticas conte\u00f1en diferentes estruturas ou dominios menos flu\u00eddos, que poden ser clasificados en catro tipos: \nA\u00ednda que ao modelo de mosaico flu\u00eddo se lle fixeron algunhas matizaci\u00f3ns desde 1972, as li\u00f1as xerais de dito modelo consid\u00e9ranse de acordo cos principios da termodin\u00e1mica, e foron confirmados con t\u00e9cnicas sofisticadas, como a difracci\u00f3n de raios X e a microscop\u00eda electr\u00f3nica con criofractura, t\u00e9cnica na cal o plano de fractura da mostra conxelada percorre o centro da dobre capa lip\u00eddica, que representa o punto de menor resistencia. A t\u00e9cnica de criofractura permite tam\u00e9n unha an\u00e1lise particularizada da distribuci\u00f3n das prote\u00ednas de membrana, que aparecen como avultamentos ou depresi\u00f3ns."}
{"id": "185194", "revid": "1822", "url": "https://gl.wikipedia.org/wiki?curid=185194", "title": "Stercorarius parasiticus", "text": ""}
{"id": "185195", "revid": "23204", "url": "https://gl.wikipedia.org/wiki?curid=185195", "title": "Derivaci\u00f3n (matem\u00e1tica)", "text": "A derivaci\u00f3n, matematicamente, \u00e9 un concepto esencial para determinar os espazos tanxentes sobre variedades diferenci\u00e1beis, e as s\u00faas calidades, propiedades e consecuencias.\n\u00c9 unha peza fundamental, clave no desenvolvemento da teor\u00eda para a xeometr\u00eda diferencial tal e como est\u00e1 estruturada actualmente.\nDefinici\u00f3n de derivaci\u00f3n.\nSexa formula_1 unha variedade diferenci\u00e1bel e formula_2, chamaremos derivaci\u00f3n no punto formula_3 a\nObservaci\u00f3n\nExemplos de derivaci\u00f3n.\nA derivada parcial.\nSexa formula_20 e formula_2, vexamos que a aplicaci\u00f3n seguinte \u00e9 derivaci\u00f3n:\nDemostraci\u00f3n: \nA derivada direccional.\nSexa formula_20, formula_2 e formula_31, p\u00f3dese ver, de igual modo que no exemplo anterior, que a aplicaci\u00f3n seguinte \u00e9 derivaci\u00f3n:\nDefinici\u00f3ns.\nSexa formula_1 unha variedade diferenci\u00e1bel e formula_2, chamaremos espazo tanxente a formula_1 en formula_3 ao formula_5espazo vectorial das derivaci\u00f3ns de formula_1 en formula_3, notado por formula_40, e os seus elementos chamaranse vectores tanxentes a formula_1 en formula_3.\nConsecuencias.\nPropiedade da derivaci\u00f3n dunha funci\u00f3n localmente constante.\nSexa formula_1 unha variedade diferenci\u00e1bel, formula_2, formula_45 e formula_46 tal que formula_47 contorno aberto en formula_3 onde formula_49, formula_50, ent\u00f3n temos que formula_51.\nDemostraci\u00f3n:\nExemplo.\nInter\u00e9sanos que a funci\u00f3n localmente constante sexa infinitamente diferenci\u00e1bel en todas as partes, \u00e9 dicir, de clase formula_58:\nPropiedade da derivaci\u00f3n do produto coa funci\u00f3n meseta.\nSexa formula_1 unha variedade diferenci\u00e1bel, formula_2, formula_45, formula_67 e formula_59 unha funci\u00f3n meseta asociada a formula_60, temos que:\nDemostraci\u00f3n:\nPropiedade.\nSexa formula_1 unha variedade diferenci\u00e1bel, formula_74 e formula_75 tal que formula_76 contorno aberto en formula_3 onde formula_78, ent\u00f3n temos que:\nDemostraci\u00f3n:"}
{"id": "185196", "revid": "23204", "url": "https://gl.wikipedia.org/wiki?curid=185196", "title": "Samuel Witwer", "text": "Samuel Stewart \"Sam\" Witwer, nado o 20 de outubro de 1977 en Illinois, \u00e9 un actor e m\u00fasico estadounidense.\nTraxectoria.\nMedrou en Glenview, Illinois nun pequeno suburbio f\u00f3ra de Chicago. Witwer \u00e9 m\u00e1is co\u00f1ecido por interpretar Davis Bloome/Doomsday na serie de televisi\u00f3n \"Smallville\" e como protagonista da serie \"Being Human\" da canle Syfy, onde interpreta o vampiro Aidan McCollin. Recentemente participou na adaptaci\u00f3n cinematogr\u00e1fica \"The Mist\", baseada na novela de terror de Stephen King."}
{"id": "185197", "revid": "89787", "url": "https://gl.wikipedia.org/wiki?curid=185197", "title": "Xeometr\u00eda diferencial", "text": "En matem\u00e1ticas, a xeometr\u00eda diferencial \u00e9 o estudo da xeometr\u00eda usando as ferramentas da an\u00e1lise matem\u00e1tica. Os obxectos de estudo deste campo son as variedades diferenci\u00e1beis (tal e como a topolox\u00eda diferencial) tanto como as noci\u00f3ns de conexi\u00f3n e curvatura (que non se estuda na topolox\u00eda diferencial).\nNa s\u00faa concepci\u00f3n moderna a xeometr\u00eda diferencial poder\u00eda confundirse coa \u00e1lxebra multilineal."}
{"id": "185200", "revid": "22795", "url": "https://gl.wikipedia.org/wiki?curid=185200", "title": "C\u00e1lculo diferencial e integral", "text": ""}
{"id": "185201", "revid": "124656", "url": "https://gl.wikipedia.org/wiki?curid=185201", "title": "Ram\u00f3n Noceda", "text": "Ram\u00f3n Noceda Caama\u00f1o, nado en Lari\u00f1o (Carnota) en 1954, \u00e9 un pol\u00edtico galego do BNG.\nTraxectoria.\nNas elecci\u00f3ns municipais de 1983 encabezou a candidatura do BNG \u00e1 alcald\u00eda de Carnota e foi elixido alcalde, gobernando en minor\u00eda con apoios puntuais de distintos partidos. Nas municipais de 1987 volveu ser elixido alcalde, esta vez con maior\u00eda absoluta. O 21 de febreiro de 1989, cinco concelleiros do seu partido, o BNG, e dous de Converxencia Nacionalista Galega presentaron unha moci\u00f3n de censura que o apartou da alcald\u00eda, sendo substitu\u00eddo por Manuel Brea Beiro.\nPresentouse \u00e1s municipais de 1991 encabezando a lista da Frente Popular Galega. Posteriormente solicitou a s\u00faa reincorporaci\u00f3n ao BNG. Nas municipais de 2003 foi de n\u00famero seis na lista do BNG encabezada por Xos\u00e9 Manuel Garc\u00eda. Nas municipais de 2011 volveu encabezar a lista do BNG sendo proclamado alcalde nun goberno nacionalista en minor\u00eda, con apoio socialista na investidura. Nas municipais de 2015 foi reelixido con maior\u00eda absoluta.\nNas elecci\u00f3ns municipais de 2019 non se presentou \u00e1 reelecci\u00f3n, sendo sucedido na alcald\u00eda por Juan Manuel Saborido Rama do PSdeG. Nas municipais de 2023 regresou \u00e1 pol\u00edtica e encabezou a candidatura do BNG en Carnota, mais non logrou recuperala alcald\u00eda dado que o PSdeG logrou a maior\u00eda absoluta."}
{"id": "185203", "revid": "5863", "url": "https://gl.wikipedia.org/wiki?curid=185203", "title": "C\u00e1lculo integral", "text": ""}
{"id": "185205", "revid": "43327", "url": "https://gl.wikipedia.org/wiki?curid=185205", "title": "Diferenza", "text": "O termo diferenza pode facer referencia a:"}
{"id": "185208", "revid": "23204", "url": "https://gl.wikipedia.org/wiki?curid=185208", "title": "Subtracci\u00f3n", "text": "A subtracci\u00f3n ou resta \u00e9 unha das catro operaci\u00f3ns b\u00e1sicas da aritm\u00e9tica; tr\u00e1tase dunha operaci\u00f3n de descomposici\u00f3n que consiste en, dada certa cantidade, eliminar unha parte dela, e o resultado co\u00f1\u00e9cese como diferenza.\nCaracter\u00edsticas.\n\u00c9 a operaci\u00f3n inversa \u00e1 suma. Por exemplo, se a+b=c, ent\u00f3n c\u2013b=a.\nNa subtracci\u00f3n, o primeiro n\u00famero denom\u00ednase minuendo e o segundo \u00e9 o subtraendo. O resultado da subtracci\u00f3n denom\u00ednase diferenza.\nNo conxunto dos n\u00fameros naturais, N, s\u00f3 se poden subtraer dous n\u00fameros se o minuendo \u00e9 maior que o subtraendo. Do contrario, a diferenza ser\u00eda un n\u00famero negativo que, por definici\u00f3n, estar\u00eda exclu\u00eddo do conxunto. Isto \u00e9 as\u00ed para outros conxuntos con certas restrici\u00f3ns, como os n\u00fameros reais positivos.\nEn matem\u00e1ticas avanzadas non se fala de \"subtraer\" ou \"restar\" sen\u00f3n de \"sumar o oposto\". Noutras palabras, non se ten a \u2013 b sen\u00f3n a + (\u2013b), onde \"\u2013b\" \u00e9 o elemento oposto de \"b\" respecto da suma.\nO que implica a ampliaci\u00f3n do conxunto dos n\u00fameros naturais cun novo concepto de n\u00famero, o conxunto dos n\u00fameros enteiros, que incl\u00fae aos naturais.\nT\u00e1boa de restar.\nAs t\u00e1boas lesen De --- a ---- igual a ----\nProc\u00e9dese colocando o minuendo enriba do subtraendo, ordenando as cifras en columnas de dereita a esquerda segundo a orde de unidades, decenas, centenas etc., igual que na suma.\nA subtracci\u00f3n dos n\u00fameros 1419 e 751 estes ordenar\u00edanse da seguinte forma:\nApl\u00edcase a t\u00e1boa elemental na columna das unidades, tendo en conta que se a cifra do minuendo \u00e9 menor ca do subtraendo, s\u00famanse \u00e1 cifra 10 unidades, colocando na li\u00f1a de carrexo sobre as centenas un 1, que se suma \u00e1 cifra do subtraendo das centenas, procedendo de igual forma na columna das unidades de millar.\nA cifra 0 no minuendo consid\u00e9rase como un 10, mentres que no subtraendo non ten ning\u00fan efecto.\nA comprobaci\u00f3n do resultado como \"Resto\" ou \"Diferenza\" faise sumando dito resultado co subtraendo. O resultado de dita suma debe ser o minuendo. Por exemplo:\nEn toda subtracci\u00f3n c\u00famprese: Subtraendo + Diferenza = Minuendo. As\u00ed, por exemplo a verdadeira subtracci\u00f3n: 1007 \u2013 428 = 579. E ao aplicar a f\u00f3rmula anterior para saber se est\u00e1 ben ou saber un termo sen achar: 428\u00a0+ 579 =1007.\nO m\u00e9todo usado en Am\u00e9rica e nalg\u00fans pa\u00edses europeos, como Espa\u00f1a \u00e9 o seguinte:\nNo caso de que unha cifra do minuendo sexa menor ca do subtraendo, decrem\u00e9ntase nunha unidade a cifra do minuendo que est\u00e1 inmediatamente \u00e1 esquerda da que estamos tratando e s\u00famase 10 \u00e1 cifra do minuendo tratada.\nPor exemplo, 1419 \u2013 751 = 668. Empezaremos polas unidades, 9 \u2013 1, que non presentan ning\u00fan problema quedando 9 \u2013 1 = 8. No caso das decenas, temos 1 \u2013 5 e, como a cifra do minuendo \u00e9 menor ca do subtraendo, restamos unha unidade das centenas do minuendo (4 \u2013 1 = 3) e sumamos 10 \u00e1s decenas do minuendo (10 + 1 = 11), quedando 11 \u2013 5 = 6. Para as centenas, temos 3 \u2013 7 e como antes, restamos unha unidade \u00e1s unidades de millar (1 \u2013 1 = 0) e sumamos 10 \u00e1s centenas (10 + 3 = 13), quedando 13 \u2013 7 = 6. Ao dar 0 as unidades de millar (0 \u2013 0 = 0) d\u00e1 por finalizado o algoritmo dando como resultado 668.\nNalg\u00fans pa\u00edses de Europa \u00fasase o mesmo m\u00e9todo que en Am\u00e9rica coa diferenza seguinte:\nNo caso de que unha cifra do minuendo sexa menor ca do subtraendo, increm\u00e9ntase nunha unidade a cifra do subtraendo que est\u00e1 inmediatamente \u00e1 esquerda da que estamos tratando e s\u00famase 10 \u00e1 cifra do minuendo tratada.\nPara o mesmo exemplo anterior, 1419 \u2013 751 = 668. Empezaremos polas unidades, 9 \u2013 1, que non presentan ning\u00fan problema, quedando 9 \u2013 1 = 8. No caso das decenas, temos 1 \u2013 5, e como a cifra do minuendo \u00e9 menor ca do subtraendo, sumamos unha unidad \u00e1s centenas do subtraendo (7 + 1 = 8) e sumamos 10 \u00e1s decenas do minuendo (10 + 1 = 11), quedando 11 \u2013 5 = 6. Para as centenas, temos 4 \u2013 8 e, como antes, sumamos unha unidade \u00e1s unidades de millar (0 + 1 = 1) e sumamos 10 \u00e1s centenas (10 + 4 = 14), quedando 14 \u2013 8 = 6. No caso das unidades de millar, que non presentan problema, queda 1 \u2013 1 = 0 finalizando o algoritmo dando como resultado 668."}
{"id": "185212", "revid": "23204", "url": "https://gl.wikipedia.org/wiki?curid=185212", "title": "Chris Owen", "text": "Christopher Owen, nado en Houghton, M\u00edchigan o 25 de setembro de 1980, \u00e9 un actor de cinema estadounidense.\nTraxectoria.\n\u00c9 co\u00f1ecido por interpretar a Chuck Sherman (alias \"The Sherminator\") nos filmes da serie de \"American Pie\". Recentemente participou na adaptaci\u00f3n cinematogr\u00e1fica \"The Mist\", baseada na novela de terror de Stephen King."}
{"id": "185213", "revid": "22795", "url": "https://gl.wikipedia.org/wiki?curid=185213", "title": "Resta", "text": ""}
{"id": "185215", "revid": "1822", "url": "https://gl.wikipedia.org/wiki?curid=185215", "title": "Ciconiiformes", "text": ""}
{"id": "185217", "revid": "1822", "url": "https://gl.wikipedia.org/wiki?curid=185217", "title": "Coraciiformes", "text": ""}
{"id": "185223", "revid": "23204", "url": "https://gl.wikipedia.org/wiki?curid=185223", "title": "Santuario Hist\u00f3rico de Machu Picchu", "text": "O Santuario Hist\u00f3rico de Machu Picchu \u00e9 unha \u00e1rea protexida do Per\u00fa de 32.592 hect\u00e1reas que comprende a contorna natural do sitios arqueol\u00f3xico de Machu Picchu, situados na abrupta selva nubrada da vertente oriental dos Andes e a ambas as marxes do r\u00edo Urubamba, que corre nesta secci\u00f3n con direcci\u00f3n noroeste.\nIsto permite a esta singular \u00e1rea protexida abarcar o que poder\u00eda considerarse un dos transectos altitudinales m\u00e1is extraordinarios do Per\u00fa, e protexer, en s\u00f3 uns vinte quil\u00f3metros lineais, ecosistemas tan dispares como as neves eternas, a m\u00e1is de 4.000 msnm, e as t\u00f3rridas selvas tropicais, a pouco m\u00e1is de 1.700 msnm.\nInformaci\u00f3n b\u00e1sica.\nEspecies que protexe.\nAs principais son: o oso andino ou ucurnari (\"Tremarctos ornatus\") declarado s\u00edmbolo do Santuario, o quetzal de cabeza dourada (\"Pharomachrus auriceps\") e o galo das rochas ou tunqui (\"Rupicola peruviana\") en fauna e a wi\u00f1ay wayna (\"Epidendrum secundum\") e wacanki (\"Masdevallia veitchiana\") palabras quechua que significan \"chorar\u00e1s\" e \"sempre nova\", respectivamente.\nXeograf\u00eda.\nVisto desde o aire, o territorio do Santuario m\u00f3strase como un gran libro aberto pola metade, co caudaloso r\u00edo Urubamba na s\u00faa parte central e d\u00faas grandes cadeas de monta\u00f1as que se precipitan cara a ambos os lados dun profundo val cuberto por vexetaci\u00f3n tropical.\nEn cada marxe do r\u00edo, os l\u00edmites desta \u00e1rea natural protexen de xeito integral secci\u00f3ns completas de d\u00faas das subconcas m\u00e1is importantes da rexi\u00f3n: no seu extremo norte a Cordilleira do Urubamba e, no sur, a de Vilcabamba. E con elas, dous dos seus cumes m\u00e1is importantes: o Wekey Willka ou Ver\u00f3nica (5.750 msnm) e o maxestoso Salkantay (6.271 msnm), considerado o \"Apu\" ou divindade tutelar da rexi\u00f3n. Completan os lindeiros do Santuario os vales de Cusichaca e Acobamba, ao leste e oeste, respectivamente.\nClima.\nPolas s\u00faas caracter\u00edsticas xeogr\u00e1ficas e topogr\u00e1ficas, o Santuario Nacional de Machu Picchu presenta variedades clim\u00e1ticas en raz\u00f3n de que existen picos que alcanzan a altura de 6,270 msnm onde a temperatura \u00e9 extremadamente fr\u00eda e as partes m\u00e1is baixas con aproximadamente 2,000 msnm con temperaturas m\u00e1is t\u00e9pedas.\nAs temperaturas na \u00e1rea de Machu Picchu difiren se se aval\u00edan nas zonas altas ou no fondo dos can\u00f3ns, a\u00ednda que polo xeral, o clima deste sector \u00e9 benigno, ou sexa, con caracter\u00edsticas tipicamente subtropicais: c\u00e1lido e h\u00famido, con sensaci\u00f3n de calor durante o d\u00eda e fresco polas noites. Por acharse nunha zona subtropical pos\u00fae unha temperatura que oscila entre os 8\u00ba e 22\u00a0\u00b0C. As temperaturas m\u00ednimas son de 8\u00a0\u00b0C a 11.2\u00a0\u00b0C, mentres que as m\u00e1ximas est\u00e1n a orde dos 20 - 22.20\u00a0\u00b0C.\nEcosistemas, flora e fauna.\nOs cient\u00edficos rexistraron no seu interior ata dez zonas de vida e d\u00faas ecorrexi\u00f3ns ben diferenciadas, sendo as m\u00e1is relevantes desde o punto de vista ecol\u00f3xico os herbales altoandinos, os bosques ananos de altura e a selva alta ou Iungas, representada polos bosques de borraxeira e a cella de monta\u00f1a. Unha terra onde as variaci\u00f3ns de temperatura son tan intensas que s\u00f3 algunhas criaturas logran sobrevivir: sol intenso durante o d\u00eda e implacables xeadas polas noites. Esta enorme variedade de pisos ecol\u00f3xicos ou h\u00e1bitat permite, \u00e1 s\u00faa vez, a existencia dunha asombrosa variedade de especies de flora e fauna silvestre, adaptadas \u00e1 perfecci\u00f3n \u00e1s condici\u00f3ns espec\u00edficas da s\u00faa contorna.\nO mundo natural de Machu Picchu in\u00edciase, pois, por encima dos 4.000 msnm, onde o vento varre sen cesar as planicies de ichu e onde as rochas pob\u00f3anse de liques e musgo. No territorio do c\u00f3ndor andino e da taruca, o maior e m\u00e1is elusivo dos c\u00e9rvidos dos Andes; das xuguetonas vizcachas (roedores t\u00edpicos das alturas) e do puma ou le\u00f3n da serra.\nDescendendo, arr\u00edbase a unha zona onde os ventos fr\u00edos provenientes das monta\u00f1as nevadas \u00fanense \u00e1s correntes c\u00e1lidas que ascenden da selva para formar un estra\u00f1o mundo en miniatura. Son os bosques ananos, un escenario de \u00e1rbores retorcidos onde as dimensi\u00f3ns parecen haberse trastornado por capricho da natureza: aqu\u00ed as \u00e1rbores son pequenos e os musgos, xigantes; os veados miden uns cantos cent\u00edmetros e os troquilinos ou picaflores o tama\u00f1o dunha pomba. \u00c9 a terra das bromelias e as flores m\u00e1is raras; o fogar do oso andino ou ucumari e do tucano de altura.\nAlgo m\u00e1is abaixo, al\u00ed onde a humidade reina ao longo do ano e as choivas son m\u00e1is frecuentes que en ning\u00fan outro lugar do pa\u00eds, os bosques de borraxeira m\u00f3stranse ao visitante de tanto en tanto, s\u00f3 cando o misterioso veo de n\u00e9boa que os cobre \u00e1brese para dar paso a unha visi\u00f3n m\u00e1xica e marabillosa, este \u00e9 un dos ambientes m\u00e1is prol\u00edficos e desco\u00f1ecidos da natureza, un reino de fervenzas e seres misteriosos onde as \u00e1rbores crecen case colgados dos cant\u00eds, aproveitando o escaso chan f\u00e9rtil que eles mesmos producen e suxeit\u00e1ndose \u00e1s grandes rochas de granito que afloran das monta\u00f1as. Este \u00e9 o fogar do colorido galo das rochas, ave nacional do Per\u00fa, de bandadas de tangaras multicolores, de tucanos esmeralda e quetzales de altura; de tigrillos e coat\u00eds; o reino dos fentos xigantes, as bromelias e as orqu\u00eddeas, cuxo grupo alcanza aqu\u00ed ata 200 especies, destacando entre elas as espectaculares \"wakanki\" e \"wi\u00f1ay wayna\", cuxas flores serviron para nomear alg\u00fans dos sitios arqueol\u00f3xicos m\u00e1is espectaculares do C\u00e1pac \u00d1am (Cami\u00f1os do Inca).\nFinalmente, ao fondo dos vales e baixo o efecto t\u00e9rmico dos cursos de auga que os percorren, os bosques da cella de monta\u00f1a brindan as condici\u00f3ns ideais para unha enorme variedade de cultivos: coca, achiote, millo, cacao, caf\u00e9 e froitalles. esta foi a despensa dos incas, quen recorreron a ela en procura dos seus froitos m\u00e1is prezados, e contin\u00faao sendo para os poboadores fincados nos seus dominios. Unha terra de bosques de bamb\u00fa que florecen logo de d\u00e9cadas para morrer en masa, como seguindo un mandato misterioso e estra\u00f1o; un territorio onde os vales ens\u00e1nchanse e os r\u00edos aplacan a s\u00faa furia para dar paso a canles transparentes que lamen das monta\u00f1as o limo rico en nutrientes. Este \u00e9 o limiar dos grandes bosques amaz\u00f3nicos.\nConservaci\u00f3n e ameazas.\nDesde o punto de vista ambiental, o principal valor do Santuario reside no rol que xogan os densos bosques das s\u00faas monta\u00f1as para o mantemento do equilibrio h\u00eddrico da rexi\u00f3n, captando a auga das choivas e conduc\u00edndoa, sen causar erosi\u00f3n, ata o curso do Urubamba. Se estes bosques desaparecesen, perder\u00edanse con eles numerosas especies de flora e fauna \u00fanicas e case desco\u00f1ecidas para a ciencia; pero sobre todo iniciar\u00edase na \u00e1rea un irreversible proceso de deterioraci\u00f3n ambiental que traer\u00eda consigo consecuencias devastadoras para o home, como a destruci\u00f3n das v\u00edas de comunicaci\u00f3n, a desaparici\u00f3n de zonas de cultivo, inundaci\u00f3ns e deslizamentos de terra.\nNa actualidade, a principal ameaza contra o Santuario, ademais do crecemento desproporcionado do turismo, son os incendios forestais. Iniciados por agricultores residentes nas zonas altoandinas lindeiras con esta \u00e1rea protexida, os lumes estacionales, dirixidos a renovar os pastos naturais, v\u00f3lvense incontrolables e ingresan, axudados polo vento e a fraxilidade da vexetaci\u00f3n, ladeira abaixo cara ao coraz\u00f3n dos bosques de borraxeira. A mi\u00fado, o lume arrasa con todo ao seu paso, destru\u00edndo enormes extensi\u00f3ns de selva virxe, ata que o efecto das choivas aplaca a furia das chamas. En anos recentes, a magnitude destes incendios foi tal que o seu efecto devastador chegou ata a trasponer os l\u00edmites da cidadela inca de Machu Picchu.\nAfortunadamente, a administraci\u00f3n do Santuario, en coordinaci\u00f3n cos diferentes sectores involucrados na s\u00faa conservaci\u00f3n, e co apoio da cooperaci\u00f3n internacional, v\u00e9n traballando no desenvolvemento dun plan de uso m\u00faltiple de recursos, capacitando aos agricultores acerca dos perigos da queima anual de pastos e ofrecendo alternativas de aproveitamento non destrutivo dos recursos da \u00e1rea aos poboadores que dependen dela.\nO Santuario Hist\u00f3rico de Machu Picchu foi reco\u00f1ecido internacionalmente pola Unesco en 1983, outorg\u00e1ndoselle a categor\u00eda de Patrimonio Cultural e Natural da Humanidade. S\u00f3 d\u00faas \u00e1reas nas Am\u00e9ricas ostentan estas distinci\u00f3ns (a outra \u00e9 Tikal, en Guatemala)."}
{"id": "185224", "revid": "22570", "url": "https://gl.wikipedia.org/wiki?curid=185224", "title": "Extremos dunha funci\u00f3n", "text": "En matem\u00e1ticas, os m\u00e1ximos e m\u00ednimos dunha funci\u00f3n, co\u00f1ecidos colectivamente como extremos dunha funci\u00f3n, son os valores meirandes (m\u00e1ximos) ou m\u00e1is pequenos (m\u00ednimos) que toma unha funci\u00f3n nun punto situado xa sexa dentro dunha rexi\u00f3n en particular da curva (extremo local) ou no dominio da funci\u00f3n na s\u00faa totalidade (extremo global ou absoluto). De maneira m\u00e1is xeral, os m\u00e1ximos e m\u00ednimos dun conxunto (como se define en teor\u00eda de conxuntos) son os elementos maior e menor no conxunto, cando existen. O localizar valores extremos \u00e9 o obxectivo b\u00e1sico da optimizaci\u00f3n matem\u00e1tica.\nExtremos relativos ou locais.\nSexa formula_1, sexa formula_2 e sexa formula_3 un punto pertencente \u00e1 funci\u00f3n.\nDise que formula_4 \u00e9 un m\u00e1ximo local de formula_5 se existe unha veci\u00f1anza reducida de centro formula_6, en s\u00edmbolos formula_7, onde para todo elemento formula_8 de formula_7 se cumpre que formula_10. Para que esta propiedade pos\u00faa sentido estrito debe cumprirse formula_11.\nAnalogamente, dise que o punto formula_4 \u00e9 un m\u00ednimo local de formula_5 se existe unha veci\u00f1anza reducida de centro formula_6, en s\u00edmbolos formula_7, onde para todo elemento formula_8 de formula_7 se cumpre que formula_18.\nExtremos absolutos.\nSexa formula_19, sexa formula_2 e sexa formula_3 un punto pertencente \u00e1 funci\u00f3n.\nDise que formula_22 \u00e9 un m\u00e1ximo absoluto de formula_23 se, para todo formula_24 distinto de formula_25 pertencente ao subconxunto formula_26, a s\u00faa imaxe \u00e9 menor ou igual ca a de formula_25. Isto \u00e9:\nformula_28 m\u00e1ximo absoluto de formula_29.\nAnalogamente, formula_22 \u00e9 un m\u00ednimo absoluto de formula_23 se, para todo formula_24 distinto de formula_25 pertencente ao subconxunto formula_26, a s\u00faa imaxe \u00e9 maior ou igual ca a de formula_25. Isto \u00e9:\nformula_28 m\u00ednimo absoluto de formula_37.\nC\u00e1lculo de extremos locais.\nDada unha funci\u00f3n suficientemente deriv\u00e1bel formula_1, definida nun intervalo aberto de formula_39, o procedemento para achar os extremos desta funci\u00f3n \u00e9 moi sinxelo:\nExemplo.\nSexa formula_55. Achar os seus extremos locais e os seus puntos de inflexi\u00f3n.\nDada a funci\u00f3n formula_56, tense que:\nformula_57\nformula_58\nformula_59\nformula_60\nformula_61 existe un m\u00e1ximo en formula_62.\nformula_63 existe un m\u00ednimo en formula_64.\nformula_65.\nformula_66 existe un punto de inflexi\u00f3n en formula_67."}
{"id": "185225", "revid": "22795", "url": "https://gl.wikipedia.org/wiki?curid=185225", "title": "M\u00e1ximo e m\u00ednimo dunha funci\u00f3n", "text": ""}
{"id": "185226", "revid": "56817", "url": "https://gl.wikipedia.org/wiki?curid=185226", "title": "Extremo", "text": "O termo extremo pode referirse a:"}
{"id": "185228", "revid": "22795", "url": "https://gl.wikipedia.org/wiki?curid=185228", "title": "Escola de tradutores de Toledo", "text": ""}
{"id": "185229", "revid": "85894", "url": "https://gl.wikipedia.org/wiki?curid=185229", "title": "A Costa de Santa Marta, Santa Marta de Bab\u00edo, Bergondo", "text": "A Costa de Santa Marta \u00e9 un lugar da parroquia de Santa Marta de Bab\u00edo no concello coru\u00f1\u00e9s de Bergondo na comarca da Coru\u00f1a. Ti\u00f1a 29 habitantes no ano 2010 segundo datos do INE, , dos cales 14 eran homes e 15 eran mulleres."}
{"id": "185230", "revid": "85894", "url": "https://gl.wikipedia.org/wiki?curid=185230", "title": "Cortes, Bergondo, Bergondo", "text": "Cortes \u00e9 un lugar da parroquia de Bergondo no concello coru\u00f1\u00e9s de Bergondo na comarca da Coru\u00f1a. Ti\u00f1a 90 habitantes no ano 2010 segundo datos do INE, dos cales 45 eran homes e 45 eran mulleres."}
{"id": "185231", "revid": "54334", "url": "https://gl.wikipedia.org/wiki?curid=185231", "title": "Covas, Bergondo, Bergondo", "text": "Covas \u00e9 un lugar da parroquia de Bergondo no concello coru\u00f1\u00e9s de Bergondo na comarca da Coru\u00f1a. Ti\u00f1a 43 habitantes no ano 2010 segundo datos do INE, dos cales 19 eran homes e 24 eran mulleres."}
{"id": "185233", "revid": "85894", "url": "https://gl.wikipedia.org/wiki?curid=185233", "title": "Cruz de Sar, Bergondo, Bergondo", "text": "Cruz de Sar \u00e9 un lugar da parroquia de Bergondo no concello coru\u00f1\u00e9s de Bergondo na comarca da Coru\u00f1a. Ti\u00f1a 27 habitantes no ano 2010 segundo datos do INE, dos cales 14 eran homes e 13 eran mulleres."}
{"id": "185235", "revid": "54334", "url": "https://gl.wikipedia.org/wiki?curid=185235", "title": "As Leiras, Bergondo, Bergondo", "text": "As Leiras \u00e9 un lugar da parroquia de Bergondo no concello coru\u00f1\u00e9s de Bergondo na comarca da Coru\u00f1a. Ti\u00f1a 34 habitantes no ano 2010 segundo datos do INE, dos cales 17 eran homes e 17 eran mulleres."}
{"id": "185236", "revid": "85894", "url": "https://gl.wikipedia.org/wiki?curid=185236", "title": "Mari\u00f1\u00e1n, Bergondo, Bergondo", "text": "Mari\u00f1\u00e1n \u00e9 un lugar da parroquia de Bergondo no concello coru\u00f1\u00e9s de Bergondo na comarca da Coru\u00f1a. Ti\u00f1a 147 habitantes no ano 2010 segundo datos do INE, dos cales 74 eran homes e 73 eran mulleres.\nNeste lugar sit\u00faase o pazo de Mari\u00f1\u00e1n."}
{"id": "185237", "revid": "85894", "url": "https://gl.wikipedia.org/wiki?curid=185237", "title": "Miodelo, Bergondo, Bergondo", "text": "Miodelo \u00e9 un lugar da parroquia de Bergondo no concello coru\u00f1\u00e9s de Bergondo na comarca da Coru\u00f1a. Ti\u00f1a 86 habitantes no ano 2010 segundo datos do INE, dos cales 44 eran homes e 42 eran mulleres."}
{"id": "185238", "revid": "85894", "url": "https://gl.wikipedia.org/wiki?curid=185238", "title": "Montecelo, Bergondo, Bergondo", "text": "Montecelo \u00e9 un lugar da parroquia de Bergondo no concello coru\u00f1\u00e9s de Bergondo na comarca da Coru\u00f1a. Ti\u00f1a 62 habitantes no ano 2010 segundo datos do INE, dos cales 31 eran homes e 31 eran mulleres."}
{"id": "185241", "revid": "5863", "url": "https://gl.wikipedia.org/wiki?curid=185241", "title": "Goran Djorovic", "text": ""}
{"id": "185242", "revid": "5863", "url": "https://gl.wikipedia.org/wiki?curid=185242", "title": "Condados de Estados Unidos", "text": ""}
{"id": "185243", "revid": "5863", "url": "https://gl.wikipedia.org/wiki?curid=185243", "title": "Robert Grosseteste", "text": "Robert Grosseteste (ca. 1175 - 1253) foi un home de estado, fil\u00f3sofo, te\u00f3logo e bispo de Lincoln. Nado en Stradbroke, (Suffolk, Inglaterra), de pais de orixe humilde e membro da orde franciscana, foi un erudito en case todos os \u00e1mbitos do saber da s\u00faa \u00e9poca.\nTr\u00e1tase dun importante representante da historia do pensamento medieval e dun gran precursor da filosof\u00eda e a ciencia modernas, en particular pola s\u00faa influencia sobre Bacon, Ockham e Duns Scoto, e pola s\u00faa intenci\u00f3n de introducir o pensamento aristot\u00e9lico na universidade de Oxford. Probabelmente foi o primeiro chanceler desta universidade.\nRecuperou para o m\u00e9todo cient\u00edfico a idea grega de \"explicaci\u00f3n\". A s\u00faa concepci\u00f3n da ciencia implicaba observaci\u00f3ns e experimentos. A posibilidade de aplicar a matem\u00e1tica \u00e1 ciencia f\u00edsica ser\u00eda desenvolvida, no s\u00e9culo XIV, por un grupo de disc\u00edpulos seus, vinculados ao \"Merton College\", co\u00f1ecidos como os \"Calculatores\", que desenvolveron unha matem\u00e1tica do movemento.\nO seu sobrenome prov\u00e9n do lat\u00edn indicando \"Grossum caput\" (Cabeza grande), seguramente para referirse \u00e1 s\u00faa gran capacidade de estudo e gran memoria.\nA s\u00faa li\u00f1a de pensamento propo\u00f1\u00eda retomar o pensamento de Santo Agosti\u00f1o, procurando volver sobre a tradici\u00f3n escol\u00e1stica tal como se formulou na s\u00faa orixe.\nObra.\nTraballou en innumer\u00e1beis obras desde os anos 1220 at\u00e9 1235, e escribiu varios tratados cient\u00edficos, entre os que est\u00e1n:\nMenci\u00f3nase habitualmente como un dos maiores comentadores da obra de Arist\u00f3teles.\nO renacemento da cultura anglosaxoa en Oxford.\nA cultura cristi\u00e1n e cl\u00e1sica conserv\u00e1rase en Inglaterra mentres se perdera practicamente no continente. Renace co Imperio carolinxio, grazas precisamente ao labor de Alcuino de York, (s\u00e9culo VIII), que desde Inglaterra fundou bibliotecas a partir dos libros procedentes da illa e estableceu diversas escolas de ensinanza do trivium e o quadrivium. Contin\u00faa o seu labor, no s\u00e9culo IX, Xo\u00e1n Escoto Er\u00edxena.\nO movemento cisterciense e a recuperaci\u00f3n dos escritos cl\u00e1sicos, sobre todo os de Arist\u00f3teles, xunto coas achegas cient\u00edficas dos \u00e1rabes, a partir do s\u00e9culo XI, renovan en Inglaterra o esp\u00edrito da Escola de Chartres, especialmente con Xo\u00e1n de Salisbury.\nPouco a pouco difer\u00e9nciase Inglaterra da cultura francesa simbolizada na universidade de Par\u00eds, onde permanece m\u00e1is o esp\u00edrito dial\u00e9ctico introducido por Pedro Abelardo e a preocupaci\u00f3n por unha filosof\u00eda entendida como \"ancilla Theologiae\".\nDeste modo, concretamente en Oxford, rexorde o esp\u00edrito plat\u00f3nico-agosti\u00f1ano; est\u00fadanse linguas, sobre todo o \u00e1rabe, e cult\u00edvase o co\u00f1ecemento da ciencia natural, da man do aristotelismo e os \u00e1rabes, sendo de especial interese o estudo da matem\u00e1tica, menosprezada polos te\u00f3logos de Par\u00eds. Foi de especial relevancia o esp\u00edrito da orde franciscana fronte ao esp\u00edrito da orde dominica, que prevalece no continente.\nCosmolox\u00eda da luz.\nGrosseteste co\u00f1eceu os tratados de \u00f3ptica \u00e1rabes, e baixo a influencia do neoplatonismo, considerou a luz como a materia orixinal creada por Deus do nada e a partir da cal se substancia o universo enteiro.\nSeguindo Grosseteste, a luz \u00e9 unha substancia corp\u00f3rea, pero enormemente pr\u00f3xima ao incorp\u00f3reo, sendo a s\u00faa principal propiedade x\u00e9rase a si mesma perpetuamente; xerada nun punto, exp\u00e1ndese en forma esf\u00e9rica en todas as direcci\u00f3ns, de modo instant\u00e1neo. Na s\u00faa expansi\u00f3n vai enrarec\u00e9ndose at\u00e9 chegar a un l\u00edmite (pois a materia non pode ser infinita).\nPor estenderse nas tres dimensi\u00f3ns do espazo, a luz xera a corporeidade. Na s\u00faa difusi\u00f3n estende consigo a materia da que \u00e9 insepar\u00e1bel. Deste xeito a luz \u00e9 a primeira forma creada por Deus na materia prima \u00e1 que vai unida e constit\u00fae as\u00ed o principio do universo que contemplamos.\nO l\u00edmite m\u00e1ximo de propagaci\u00f3n da luz constit\u00fae o firmamento, que reflicte \u00e1 s\u00faa vez a luz cara ao centro do mundo. Ao reflectirse a luz xera as nove esferas celestes, sendo a m\u00e1is inferior a da L\u00faa. Por encima desta esfera non hai movemento, mentres que por debaixo grad\u00faanse e mest\u00faranse os catro compo\u00f1entes: lume, aire, auga e terra.\nCo\u00f1ecemento da ciencia da natureza.\nM\u00e1is que por descubrimentos especiais, a importancia de Grosseteste prov\u00e9n de introducir e destacar a importancia das matem\u00e1ticas no co\u00f1ecemento cient\u00edfico da natureza f\u00edsica.\nPois as acci\u00f3ns naturais prop\u00e1ganse segundo as leis da reflexi\u00f3n e da refracci\u00f3n. Por iso hai que co\u00f1ecer a fondo as figuras fundamentais: a esfera, porque \u00e9 o modo de propagaci\u00f3n da luz; e a pir\u00e1mide, porque \u00e9 o modo m\u00e1is poderoso no que un axente pode exercer nunha superficie partindo dun punto. Todo pode explicarse mediante os principios da \u00f3ptica e da xeometr\u00eda.\nTales principios son a base de inspiraci\u00f3n para o seu disc\u00edpulo Roger Bacon.\nO co\u00f1ecemento.\nO home ocupa o centro do mundo, o mesmo que Deus \u00e9 o centro da creaci\u00f3n. A alma, por tanto, obra tam\u00e9n en funci\u00f3n da luz mediante o corpo e os sentidos. A alma obra sobre o corpo, pero non viceversa, tal como pensa San Agosti\u00f1o. Por iso o entendemento \u00e9 unha facultade da alma, non do corpo, e non necesita elemento corporal ning\u00fan para obrar e co\u00f1ecer. Contemplando as cousas materiais pode ir abstraendo as formas da natureza, segundo o modo plat\u00f3nico, liber\u00e1ndose pouco a pouco do peso material do corpo; pero s\u00f3 as almas elixidas, liberadas polo amor de Deus poden, nesta vida, chegar \u00e1 contemplaci\u00f3n das ideas.\nComo non pod\u00eda ser doutro modo, a teor\u00eda da iluminaci\u00f3n de Santo Agosti\u00f1o constit\u00fae a base da s\u00faa teor\u00eda do co\u00f1ecemento.\nO seu esp\u00edrito cient\u00edfico \u00e9 un claro antecedente da idea galileana acerca de que o universo est\u00e1 escrito en linguaxe matem\u00e1tica."}
{"id": "185244", "revid": "89787", "url": "https://gl.wikipedia.org/wiki?curid=185244", "title": "225088 Gonggong", "text": "225088 Gonggong \u00e9 un obxecto trans-neptuniano cunha magnitude absoluta (H) de 1,7. Isto cualif\u00edcao coma un dos candidatos a planeta anano m\u00e1is grandes: Mike Brown estima que ten un tama\u00f1o entre o de e o de . O anuncio do seu descubrimento foi feito p\u00fablico formalmente o 7 de xaneiro do ano 2009.\nAlcume.\nO equipo de Mike Brown alcumou a este obxecto coma \"Brancaneves\", debido \u00f3 seu gran brillo. Tam\u00e9n alcumado polo equipo de Brown coma o \"s\u00e9timo anano\", despois dos descubrimentos Quaoar no 2002, Sedna no 2003, Haumea e Orcus no 2004, e Makemake e Eris no 2005. En palabras de Brown, \"realmente a\u00ednda no propuxemos ning\u00fan nome para el, por que non demos cun nome con suficiente \"significado\". Actualmente \u00e9 o obxecto m\u00e1is grande do Sistema Solar sen nome propio.\nCaracter\u00edsticas.\n acadou o seu perihelio \u00f3 redor do ano 1856. Actualmente est\u00e1 a unhas 86 UAs repecto do Sol. Isto fai del o terceiro obxecto co\u00f1ecido m\u00e1is distante dentro do Sistema Solar, despois de (97 UAs) e Sedna (88 UAs). De feito, no 2013, estar\u00e1 m\u00e1is afastado do Sol c\u00e1 Sedna, e xa para o ano 2045, estar\u00e1 m\u00e1is afastado do Sol c\u00e1 Sedna e Eris, moito m\u00e1is tarde acadar\u00e1 o seu afelio, cara o ano 2130.\nGonggong ten unha \u00f3rbita semellante a do planeta anano , facendo del un obxecto do disco disperso. Foi descuberto a trav\u00e9s dunha procura de obxectos realizada na \u00e1rea que ocupaba Sedna. Gonggong foi observado 46 veces, sete delas en oposici\u00f3n con imaxes recuperadas que nos retrotraen \u00f3 ano 1985.\nO programa Deep Ecliptic Survey (DES) amosa a s\u00faa \u00f3rbita nominal en resonancia 10:3 con Neptuno.\nO tama\u00f1o dun obxecto depende da s\u00faa magnitude absoluta (H) e do seu albedo (a cantidade de luz cun corpo reflicte). Gonggong ten unha magnitude absoluta (H) de 1,7. Isto foi del un obxecto lixeiramente menos brillante c\u00e1 Sedna (H=1,6; &lt;1600\u00a0km) e m\u00e1is brillante c\u00e1 Orcus (H=2,3; ~950\u00a0km). \u00c9 posible que Gonggong te\u00f1a un tama\u00f1o entre o de Sedna e o de Quaoar (H=2,6).\nGonggong \u00e9 un dos obxectos trans-neptunianos m\u00e1is vermellos que se co\u00f1ecen. Isto probablemente \u00e9 debido \u00e1 retenci\u00f3n de metano."}
{"id": "185245", "revid": "85894", "url": "https://gl.wikipedia.org/wiki?curid=185245", "title": "O Ca\u00f1o, Bergondo, Bergondo", "text": "O Ca\u00f1o \u00e9 un lugar da parroquia de Bergondo no concello coru\u00f1\u00e9s de Bergondo na comarca da Coru\u00f1a. Segundo o INE, en 2010 ti\u00f1a 54 habitantes (26 homes e 28 mulleres)."}
{"id": "185246", "revid": "85894", "url": "https://gl.wikipedia.org/wiki?curid=185246", "title": "San Cidre, Bergondo, Bergondo", "text": "San Cidre \u00e9 un lugar da parroquia de Bergondo no concello coru\u00f1\u00e9s de Bergondo na comarca da Coru\u00f1a. Ti\u00f1a 448 habitantes no ano 2010 segundo datos do INE, dos cales 207 eran homes e 241 eran mulleres."}
{"id": "185247", "revid": "85894", "url": "https://gl.wikipedia.org/wiki?curid=185247", "title": "Saioso, Bergondo, Bergondo", "text": "Saioso \u00e9 un lugar da parroquia de Bergondo no concello coru\u00f1\u00e9s de Bergondo na comarca da Coru\u00f1a. Ti\u00f1a 81 habitantes no ano 2010 segundo datos do INE, dos cales 33 eran homes e 48 eran mulleres."}
{"id": "185248", "revid": "85894", "url": "https://gl.wikipedia.org/wiki?curid=185248", "title": "Vilanova, Bergondo, Bergondo", "text": "Vilanova \u00e9 un lugar da parroquia de Bergondo no concello coru\u00f1\u00e9s de Bergondo na comarca da Coru\u00f1a. Ti\u00f1a 82 habitantes no ano 2010 segundo datos do INE, dos cales 40 eran homes e 42 eran mulleres."}
{"id": "185249", "revid": "85894", "url": "https://gl.wikipedia.org/wiki?curid=185249", "title": "A Aldea, Corti\u00f1\u00e1n, Bergondo", "text": "A Aldea \u00e9 un lugar da parroquia de Corti\u00f1\u00e1n no concello coru\u00f1\u00e9s de Bergondo na comarca da Coru\u00f1a. Ti\u00f1a 11 habitantes no ano 2010 segundo datos do INE, dos cales 4 eran homes e 7 eran mulleres."}
{"id": "185250", "revid": "12452", "url": "https://gl.wikipedia.org/wiki?curid=185250", "title": "Princio da parsimonia", "text": ""}
{"id": "185251", "revid": "12452", "url": "https://gl.wikipedia.org/wiki?curid=185251", "title": "Principio de econom\u00eda", "text": ""}
{"id": "185252", "revid": "22570", "url": "https://gl.wikipedia.org/wiki?curid=185252", "title": "Descubrimento", "text": "Un descubrimento \u00e9 a observaci\u00f3n novidosa ou orixinal dalg\u00fan aspecto da realidade, normalmente un fen\u00f3meno natural; o achado, encontro ou manifestaci\u00f3n do que estaba oculto e secreto ou era desco\u00f1ecido.\nNo curso da innovaci\u00f3n cient\u00edfica, as m\u00e1is transcendentes teor\u00edas cient\u00edficas e os maiores descubrimentos noutros \u00e1mbitos non adoitan ser obra persoal dun xenio, sen\u00f3n dun grupo de persoas, sexa en equipos ou pola suma de esforzos sucesivos de individuos ou grupos humanos. Na maior parte dos casos, non son \u00e9xitos debidos \u00e1 serendipidade ou ao azar, sen\u00f3n froito de procesos de investigaci\u00f3n ou exploraci\u00f3n sistem\u00e1tica consciente e moi prolongados no tempo.\nTam\u00e9n se pode denominar \"descubrimento\" \u00e1 descrici\u00f3n das primeiras incursi\u00f3ns de xentes dunha cultura no ambiente xeogr\u00e1fico e cultural doutra. A cultura occidental usou o termo para salientar a importancia na historia do mundo da exploraci\u00f3n ligada \u00e1 expansi\u00f3n de Europa cara ao resto do mundo. O \"descubrimento\" de cada continente, illa ou accidente xeogr\u00e1fico, por parte de viaxeiros, exploradores, conquistadores e colonizadores europeos, conduciu \u00e1 noci\u00f3n de que os nativos foron \"descubertos\", independentemente do feito de que xa estiveran al\u00ed desde hab\u00eda s\u00e9culos ou mesmo milenios.\nNeste sentido, adoita denunciarse que o termo implica un nesgo euroc\u00e9ntrico e etnoc\u00e9ntrico na linguaxe e no pensamento."}
{"id": "185253", "revid": "98629", "url": "https://gl.wikipedia.org/wiki?curid=185253", "title": "Mielina", "text": "A mielina \u00e9 unha substancia con propiedades diel\u00e9ctricas (\u00e9 un illante el\u00e9ctrico) que forma a va\u00ed\u00f1a de mielina que rodea os ax\u00f3ns de moitas neuronas. \u00c9 esencial para o funcionamento correcto do sistema nervioso. A va\u00ed\u00f1a de mielina f\u00f3rmase como unha extensi\u00f3n dun tipo de c\u00e9lula glial, que crece envolvendo o ax\u00f3n. A produci\u00f3n de va\u00ed\u00f1a de mielina nunha c\u00e9lula ch\u00e1mase mielinizaci\u00f3n. Nos humanos a produci\u00f3n de mielina empeza na d\u00e9cimo cuarta semana do desenvolvemento fetal, a\u00ednda que hai pouca mielina no cerebro no momento do nacemento. Durante a infancia a mielinizaci\u00f3n progresa rapidamente e contin\u00faa na adolescencia.\nAs c\u00e9lulas de Schwann forman a mielina das neuronas perif\u00e9ricas, mentres que os oligodendrocitos, especificamente os de tipo interfascicular, mielinizan os ax\u00f3ns das neuronas do sistema nervioso central. A presenza de mielina consid\u00e9rase unha caracter\u00edstica definitoria dos vertebrados gnat\u00f3stomos (con mand\u00edbula), pero apareceu tam\u00e9n por evoluci\u00f3n paralela nalg\u00fans invertebrados. Descubriuna en 1854 Rudolf Virchow.\nComposici\u00f3n da mielina.\nA mielina fabricada por distintos tipos celulares var\u00eda en composici\u00f3n qu\u00edmica e configuraci\u00f3n, pero desempe\u00f1a sempre a mesma funci\u00f3n de illante el\u00e9ctrico. Os ax\u00f3ns mielinizados te\u00f1en aspecto branco, polo que constit\u00faen a \"substancia branca\" do noso sistema nervioso.\nA mielina cont\u00e9n un 40% de auga; a masa seca de mielina est\u00e1 constitu\u00edda nun 70 - 85 % por l\u00edpidos e nun 15 - 30 % por prote\u00ednas. Algunhas das prote\u00ednas que forman a mielina son a prote\u00edna miel\u00ednica b\u00e1sica (MBP), a glicoprote\u00edna da mielina dos oligodendrocitos (MOG), e a prote\u00edna proteol\u00edpida (PLP). O principal l\u00edpido da mielina \u00e9 un glicol\u00edpido chamado galactocerebr\u00f3sido. Ademais, as cadeas carbonadas entrelazadas da esfingomielina serven para fortalecer a va\u00ed\u00f1a de mielina.\nFormaci\u00f3n da va\u00ed\u00f1a de mielina.\nA formaci\u00f3n da va\u00ed\u00f1a illante dos ax\u00f3ns real\u00edzana as c\u00e9lulas de Schwann (no sistema nervioso perif\u00e9rico) e os oligodendrocitos (no sistema nervioso central). Mentres que os oligodendracitos te\u00f1en prolongaci\u00f3ns que contrib\u00faen a cubrir parcialmente ata uns 50 ax\u00f3ns distintos, cada c\u00e9lula de Schwann cobre un s\u00f3 ax\u00f3n, e como non cobre m\u00e1is de 100 microns do ax\u00f3n, son necesarias centos ou miles delas para cubrir totalmente un ax\u00f3n longo.\nA c\u00e9lula de Schwann disponse sobre o ax\u00f3n e enr\u00f3lase sobre el ata unhas cen veces, orixinando moitas capas de membrana (o n\u00facleo e citoplasma quedan a un lado) que son as que constit\u00faen a va\u00ed\u00f1a de mielina. Ao microscopio electr\u00f3nico na mielina compacta vense capas claras e escuras cunpatr\u00f3n repetitivo duns 12 nan\u00f3metros. A va\u00ed\u00f1a non \u00e9 continua, xa que entre unha c\u00e9lula de Schwann e outra hai un espazo sen cubrir, chamado nodo (ou n\u00f3dulo) de Ranvier, que \u00e9 importante na conduci\u00f3n saltatoria do impulso nervioso.\nFunci\u00f3n da va\u00ed\u00f1a de mielina.\nA principal funci\u00f3n da capa (ou va\u00ed\u00f1a) de mielina \u00e9 a de incrementar a velocidade \u00e1 que se propagan os impulsos nerviosos ao longo das fibras nerviosas \"mielinizadas\". Nas fibras \"amiel\u00ednicas\", os impulsos despr\u00e1zanse como ondas de propagaci\u00f3n continuas, pero nas fibras mielinizadas \"saltan\", \u00e9 dicir, prop\u00e1ganse por conduci\u00f3n saltatoria entre os nodos de Ranvier (curtas zonas sen mielina espazadas regularmente polo ax\u00f3n). A mielina incrementa a resistencia el\u00e9ctrica a trav\u00e9s da membrana celular nun factor de 5.000 e dimin\u00fae a capacitancia nun factor de 50. Deste modo, a mielinizaci\u00f3n axuda a evitar que a corrente el\u00e9ctrica saia do ax\u00f3n.\nCando se curta unha fibra perif\u00e9rica, a va\u00ed\u00f1a de mielina marca o cami\u00f1o por onde o nervio debe volver a crecer, pero isto non asegura a perfecta rexeneraci\u00f3n da fibra nerviosa. Alg\u00fans nervios en rexeneraci\u00f3n que innervan m\u00fasculos non atopan a fibra muscular correcta e algunhas motoneuronas danadas do sistema nervioso perif\u00e9rico morren sen rexenerarse. Os danos na va\u00ed\u00f1a de mielina dunha fibra nerviosa xeralmente orixinan un incremento da s\u00faa insuficiencia funcional.\nAs fibras amiel\u00ednicas e miel\u00ednicas do sistema nervioso central dos mam\u00edferos non se rexeneran. Isto \u00e9 as\u00ed principalmente porque o sistema nervioso central est\u00e1 protexido por estruturas \u00f3seas, polo que sofre menos traumatismos ca o sistema nervioso perif\u00e9rico, que si evolucionou para poder rexenerarse.\nAlg\u00fans estudos indican que as fibras do nervio \u00f3ptico poden rexenerarse nas ratas despois do nacemento. Esta rexeneraci\u00f3n do nervio \u00f3ptico depende de que se cumpran d\u00faas condici\u00f3ns: debe impedirse a dexeneraci\u00f3n axonal con factores neurotr\u00f3ficos apropiados, e os compo\u00f1entes inhibitorios do crecemento das neuritas deben ser inactivados. Este estudo pode levar a unha maior comprensi\u00f3n da rexeneraci\u00f3n das fibras nerviosas no sistema nervioso central.\nTrastornos da va\u00ed\u00f1a de mielina.\nDesmielinizaci\u00f3n.\nA desmielinizaci\u00f3n \u00e9 a perda da va\u00ed\u00f1a de mielina que illa os nervios, e \u00e9 o sinal de certas doenzas neurodexenerativas autoimmunes, como a esclerose m\u00faltiple, a encefalomielite diseminada aguda, a mielite transversa, a polirradiculoneuropat\u00eda desmielinizante inflamatoria cr\u00f3nica, a s\u00edndrome de Guillain-Barr\u00e9, a mielinose da ponte de Varolio central, e enfermidades desmielinizadoras herdadas como a leucodistrofia, e a enfermidade de Charcot-Marie-Tooth. Os pacientes de anemia perniciosa poden tam\u00e9n sufrir danos neurais se a s\u00faa doenza non se diagnostica axi\u00f1a. A dexeneraci\u00f3n combinada subaguda da medula espi\u00f1al, que \u00e9 un efecto secundario da anemia perniciosa, pode orixinar desde lixeiros danos nos nervios perif\u00e9ricos a danos graves no sistema nervioso central, que afectan \u00e1 fala, equilibrio e consciencia cognitiva. Cando se degrada a mielina, a conduci\u00f3n dos sinais ao longo do nervio pode deteriorarse ou perderse e o nervio pode chegar a dexenerar.\nO sistema inmunitario pode xogar un papel na desmielinizaci\u00f3n asociada con tales doenzas, inclu\u00edndo a desmielinizaci\u00f3n inflamatoria por sobreproduci\u00f3n de citocinas por un incremento do factor de necrose tumoral (TNF) ou interfer\u00f3n.\nS\u00edntomas.\nA desmielinizaci\u00f3n orixina diversos s\u00edntomas que dependen das funci\u00f3ns que exerc\u00edan as neuronas afectadas. Distorsiona os sinais enviados entre o cerebro e outras partes do corpo; e os s\u00edntomas var\u00edan dun paciente a outro, e pres\u00e9ntanse de diversas maneiras nas observaci\u00f3ns cl\u00ednicas e nos estudos de laboratorio.\nS\u00edntomas t\u00edpicos son:\nReparaci\u00f3n da mielina.\nEst\u00e1n en marcha moitas investigaci\u00f3ns para ver como reparar as va\u00ed\u00f1as de mielina danadas. As t\u00e9cnicas que se est\u00e1n a ensaiar incl\u00faen a implantaci\u00f3n cir\u00farxica de c\u00e9lulas precursoras dos oligodendrocitos no sistema nerviso central e a induci\u00f3n da reparaci\u00f3n da mielina con certos anticorpos. Malia que se obtiveron alg\u00fans resultados bastante espoeranzadores en ratos (por medio do trasplante de c\u00e9lulas troncais), a\u00ednda se desco\u00f1ece se estas t\u00e9cnicas ser\u00e1n efectivas para restitu\u00edr a mielina perdida en humanos. Alg\u00fans investigadores hipotetizan que os tratamentos colin\u00e9rxicos, como o uso de inhibidores da acetilcolinesterase (AChEI), poden ter efectos beneficiosos para a mielinizaci\u00f3n, reparaci\u00f3n da mielina, e a integridade da mielina. Argum\u00e9ntase que un incremento na estimulaci\u00f3n colinexica tam\u00e9n act\u00faa a trav\u00e9s de sut\u00eds efectos tr\u00f3ficos en procesos de desenvolvemento cerebral e particularmente nos oligodendrocitos e a mielinizaci\u00f3n a longo prazo que esas c\u00e9lulas promoven. \u00c9 posible que incrementando a estimulaci\u00f3n colin\u00e9rxica dos oligodendrocitos, os inhibidores da acetilcolinesterase e outros tratamentos colin\u00e9rxicos como a nicotina poder\u00edan promover a mielinizaci\u00f3n durante o desenvolvemento e a reparaci\u00f3n da mielina na idade adulta.\nDismielinizaci\u00f3n.\nA dismielinizaci\u00f3n (que non \u00e9 o mesmo ca desmielinizaci\u00f3n) consiste en defectos no funcionamento e estrutura da va\u00ed\u00f1a de mielina; e, a diferenza da desmielinizaci\u00f3n (ou perda da va\u00ed\u00f1a de mielina), non produce danos na va\u00ed\u00f1a. As va\u00ed\u00f1as defectuosas orix\u00ednanse xeralmente por mutaci\u00f3ns xen\u00e9ticas que afectan \u00e1 bios\u00edntese e formaci\u00f3n da mielina. O rato mutante que sofre calafr\u00edos \u00e9 un animal modelo para estudar a dismielinizaci\u00f3n. Enfermidades humanas onde est\u00e1 implicada a dismielinizaci\u00f3n son leucodistrofias (enfermidade de Pelizaeus-Merzbacher, enfermidade de Canavan, fenilcetonuria) e a esquizofrenia.\nMielina de invertebrados.\nVa\u00ed\u00f1as de tipo similar \u00e1 mielina funcionalmente equivalentes \u00e1s descritas antes enc\u00f3ntranse en varios taxons de invertebrados como oligoquetos, peneidos, palem\u00f3nidos, e calanoides. Estas va\u00ed\u00f1as similares \u00e1s de mielina presentan var4ias caracter\u00edsticas similares \u00e1s das va\u00ed\u00f1as dos vertebrados, como as m\u00faltiples membranas, a condensaci\u00e7\u00f3n da membrana, e nodos. Por\u00e9n, os nodos dos vertebrados son anulares, \u00e9 dicir, circundan o ax\u00f3n, pero os dos invertebrados poden ser anulares ou fenestradas (restrinxidas a \"puntos\"). A m\u00e1xima velocidade de conduci\u00f3n rexistrada nun ax\u00f3n (tanto en vertebrados coma en invertebrados) atopouse nos ax\u00f3ns con va\u00ed\u00f1a do camar\u00f3n Kuruma."}
{"id": "185255", "revid": "27155", "url": "https://gl.wikipedia.org/wiki?curid=185255", "title": "Va\u00ed\u00f1a de mielina", "text": ""}
{"id": "185256", "revid": "1822", "url": "https://gl.wikipedia.org/wiki?curid=185256", "title": "Passeriformes", "text": ""}
{"id": "185265", "revid": "1822", "url": "https://gl.wikipedia.org/wiki?curid=185265", "title": "Gralla pequena", "text": ""}
{"id": "185266", "revid": "5863", "url": "https://gl.wikipedia.org/wiki?curid=185266", "title": "Cruceiro con capela", "text": ""}
{"id": "185278", "revid": "1822", "url": "https://gl.wikipedia.org/wiki?curid=185278", "title": "Phoenicopteriformes", "text": ""}
{"id": "185285", "revid": "98629", "url": "https://gl.wikipedia.org/wiki?curid=185285", "title": "D\u00f3lar de Kiribati", "text": "O d\u00f3lar de Kiribati \u00e9 a moeda oficial da Rep\u00fablica de Kiribati. Non \u00e9 unha moeda independente, mais pos\u00fae o mesmo valor que o d\u00f3lar australiano. Foron impresas e est\u00e1n en circulaci\u00f3n dende 1979, circulando xunto \u00e1s moedas e billetes de d\u00f3lar australiano. Estas moedas, a pesar de posu\u00edr o mesmo valor que o d\u00f3lar de Australia, circulan con menor frecuencia que esta.\nHistoria.\nAntes da s\u00faa independencia, as moedas australianas xa circulaban en Kiribati (daquela chamado \"Illas Gilbert\") entre 1966 e 1979. Antes da introduci\u00f3n en Australia do d\u00f3lar, a libra australiana era frecuentemente empregada nas illas Gilbert e Ellice.\nDurante a ocupaci\u00f3n xaponesa das illas durante a segunda guerra mundial, o \"Oceania Pound\", e t\u00f3dolos billetes creados polo Goberno Xapon\u00e9s para que foran unha moeda universal no Pac\u00edfico, estiveron en uso. A libra australiana restaurouse como a moeda nacional oficial logo do final da Guerra.\nEn 1979 introduciuse a nova moeda de Kiribati para lexitimar o seu novo status pol\u00edtico independente.\nMoedas.\nAs moedas foron introducidas en 1979 en denominaci\u00f3ns de 1, 2, 5, 10, 20 e 50 c\u00e9ntimos e de 1 d\u00f3lar. A excepci\u00f3n dos 50 c\u00e9ntimos e 1 d\u00f3lar, as moedas son do mesmo tama\u00f1o que as moedas australianas correspondentes. Os 50 c\u00e9ntimos son m\u00e1is pequenos e redondos, mentres que a de 1 d\u00f3lar \u00e9 m\u00e1is grande e pos\u00fae a forma dun dodec\u00e1gono.\nDescrici\u00f3ns dos reversos das distintas moedas:"}
{"id": "185286", "revid": "895", "url": "https://gl.wikipedia.org/wiki?curid=185286", "title": "Estadio Luigi Ferraris", "text": ""}
{"id": "185303", "revid": "1822", "url": "https://gl.wikipedia.org/wiki?curid=185303", "title": "Galliformes", "text": ""}
{"id": "185307", "revid": "85894", "url": "https://gl.wikipedia.org/wiki?curid=185307", "title": "Pumari\u00f1o, Mera de Abaixo, Ortigueira", "text": "Pumari\u00f1o \u00e9 un lugar da parroquia de Mera de Abaixo no concello coru\u00f1\u00e9s de Ortigueira na comarca do Ortegal. Non ti\u00f1a habitantes no ano 2009 segundo datos do Instituto Galego de Estat\u00edstica, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 2 habitantes."}
{"id": "185308", "revid": "2338", "url": "https://gl.wikipedia.org/wiki?curid=185308", "title": "Beluz, Mera de Abaixo, Ortigueira", "text": "Beluz \u00e9 un lugar da parroquia de Mera de Abaixo no concello coru\u00f1\u00e9s de Ortigueira na comarca do Ortegal. Non ti\u00f1a habitantes no ano 2009 segundo datos do Instituto Galego de Estat\u00edstica, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 2 habitantes."}
{"id": "185309", "revid": "85894", "url": "https://gl.wikipedia.org/wiki?curid=185309", "title": "A Ponte de Mera, Mera de Abaixo, Ortigueira", "text": "A Ponte de Mera \u00e9 un lugar da parroquia de Mera de Abaixo no concello coru\u00f1\u00e9s de Ortigueira na comarca do Ortegal. Ti\u00f1a 257 habitantes no ano 2009 segundo datos do Instituto Galego de Estat\u00edstica, dos cales eran 120 homes e 137 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 317 habitantes."}
{"id": "185310", "revid": "27155", "url": "https://gl.wikipedia.org/wiki?curid=185310", "title": "ATP sintase", "text": "A ATP sintase, tam\u00e9n chamada ATP sintetase, (ou \u00e1s veces ATPase F, F-ATPase ou part\u00edcula F) \u00e9 un importante encima (n\u00famero EC 3.6.3.14), que xera a maior parte da enerx\u00eda da c\u00e9lula sintetizando adenos\u00edn trifosfato (ATP) a partir de ADP e fosfato inorg\u00e1nico (Pi). O ATP \u00e9 a mol\u00e9cula principal que a c\u00e9lula usa para o almacenemento e cesi\u00f3n de enerx\u00eda.\nA secuencia global de reacci\u00f3ns \u00e9: ATP sintase + ADP + Pi \u2192 ATP sintase + ATP\nA enerx\u00eda que se almacena no ATP sintetizado por este encima procede dun fluxo de prot\u00f3ns, que se moven a favor dun gradiente electroqu\u00edmico que se crea e pasan pola ATP sintase, entrando na matriz das mitocondrias, ou entrando no citoplasma bacteriano ou sa\u00edndo do tilacoide ao estroma dos cloroplastos.\nAs ATP sintases que producen ATP at\u00f3panse, pois, nos seguintes lugares:\nEstrutura da ATP sintase mitocondrial.\nEst\u00e1 situada na membrana mitocondrial interna e consta de d\u00faas rexi\u00f3ns ou porci\u00f3ns:\nA nomenclatura do encima tivo unha longa historia. A fracci\u00f3n F1 recibiu ese nome do termo \"Fracci\u00f3n 1\". O nome da fracci\u00f3n FO (o sub\u00edndice \u00e9 a letra \"o\" e non o n\u00famero \"cero\") deriva de que era a fracci\u00f3n que se un\u00eda \u00e1 oligomicina, que \u00e9 un antibi\u00f3tico que inhibe a fracci\u00f3n FO.\nEstas rexi\u00f3ns funcionais constan de diferentes subunidades proteicas, indicadas nas t\u00e1boas de m\u00e1is abaixo.\nEstrutura da porci\u00f3n F1 da ATP sintase.\nA part\u00edcula F1 \u00e9 bastante grande e pode verse con microscopio electr\u00f3nico de transmisi\u00f3n con tinguidura negativa. Son part\u00edculas de 9\u00a0nm de di\u00e1metro que salpican a membrana mitocondrial interna. Orixinalmente denomin\u00e1banse part\u00edculas elementais e pens\u00e1base que conti\u00f1an todo o aparato respiratorio mitocondrial, pero, despois dunha longa serie de experimentos, Ephraim Racker e os seus colegas (que foi quen illou por primeira vez a part\u00edcula F1 en 1961) demostraron que esta part\u00edcula estaba relacionada coa actividade de ATPase das mitocondrias cos procesos respiratorios desacoplados e coa actividade de ATPase nas part\u00edculas submitocondriais creadas nos experimentos expo\u00f1endo as mitocondrias a ultras\u00f3ns. Esta actividade de ATPase (hidrolizar ATP) foi despois asociada coa s\u00edntese de ATP nunha longa serie de experimentos.\nEstrutura da porci\u00f3n FO da ATP sintase.\nA porci\u00f3n FO da ATP sintase \u00e9 un poro de prot\u00f3ns inserido na membrana mitocondrial interna. Consta de tres subunidades principais A, B e C, e (en humanos) seis subunidades adicionais, d, e, f, g, F6 e 8 (ou A6L).\nModelo de funcionamento.\nNas d\u00e9cadas de 1960 e 1970, Paul Boyer postulou o mecanismo do cambio de uni\u00f3n (\"binding change\") ou mecanismo flip-flop, que implica que a s\u00edntese do ATP est\u00e1 combinada cun cambio conformacional na ATP sintetase xerado por unha rotaci\u00f3n da subunidade gamma. O grupo de traballo de John E. Walker en Cambridge, conseguiu cristalizar o dominio catal\u00edtico F1 da ATP sintase. A estrutura, que naquel tempo era a estrutura proteica asim\u00e9trica m\u00e1is grande co\u00f1ecida, indicaba que o modelo de cat\u00e1lise rotatoria de Boyer era, en esencia, correcto. Por estes traballos Boyer e Walker recibiron o premio Nobel de Qu\u00edmica de 1997, que compartiron con Jens Christian Skou \"polo primeiro descubrimento dun encima transportador de i\u00f3ns, a Na+,K+-ATPase\"\nA estrutura cristalina da F1 presentaba subunidades proteicas alternantes alfa e beta (3 de cada), dispostas como cuarteir\u00f3ns de laranxa arredor dunha subunidade gamma asim\u00e9trica. De acordo co modelo actual da s\u00edntese do ATP co\u00f1ecido como o modelo catal\u00edtico alternante, a forza prot\u00f3n-motriz xerada pola cadea de transporte electr\u00f3nico, causa o paso de prot\u00f3ns (H+) a trav\u00e9s da membrana pola porci\u00f3n FO da ATP sintase. A porci\u00f3n da FO (o anel das subunidades c) rota a medida que os prot\u00f3ns pasan a trav\u00e9s da membrana. O anel c est\u00e1 estreitamente unido ao talo central asim\u00e9trico (que consta principalmente da subunidade gamma), o cal rota dentro da subunidade alfa3beta3 de F1 causando que os tres sitios catal\u00edticos aos que se unen os nucle\u00f3tidos pasen por unha serie de cambios conformacionais que levan \u00e1 s\u00edntese de ATP. As subunidades maiores de F1 non poden rotar xunto co rotor do talo central porque llelo impide unha subunidade perif\u00e9rica longa con forma de talo que une a subunidade alfa3beta3 \u00e1 porci\u00f3n non rotatoria de FO. A estrutura da ATP sintase intacta co\u00f1\u00e9cese actualmente a baixa resoluci\u00f3n por estudos de electrocriomicroscopia (\"cryo-EM\") de todo o complexo. O modelo \"cryo-EM\" da ATP sintase suxire que a subunidade perif\u00e9rica con forma de talo \u00e9 unha estrutura flexible que se enrosca arredor do complexo, xa que une F1 e FO. Nas condici\u00f3ns adecuadas, a reacci\u00f3n encim\u00e1tica pode tam\u00e9n levarse a cabo en sentido contrario, causando a hidr\u00f3lise do ATP (actividade ATP\u00e1sica) bombeando prot\u00f3ns a trav\u00e9s da membrana.\nO mecanismo de cambio de uni\u00f3n (\"binding change\") implica que os sitios activos da subunidade \u03b2 pasen por un ciclo no que poden estar en tres estados. No estado \"aberto\", o ADP e o fosfato entran no sitio activo, o que no diagrama da dereita se mostra en vermello. A prote\u00edna despois p\u00e9chase arredor das mol\u00e9culas e \u00faneas debilmente, o que se chama o estado \"solto\" ou \"frouxo\" (\"loose\"), que se mostra no diagrama en laranxa. O encima despois sofre outro cambio de forma e forza a estas mol\u00e9culas a unirse, e o sitio activo dise que est\u00e1 no estado \"apertado\" ou \"firme\", que se mostra no diagrama en rosa, unindo a mol\u00e9cula de ATP acabada de sintetizar cunha afinidade moi alta. Finalmente, o sitio activo cicla de novo ao estado aberto, liberando o ATP e unindo m\u00e1is ADP e fosfato, listos para iniciar un novo ciclo de produci\u00f3n de ATP.\nFunci\u00f3n fisiol\u00f3xica.\nA funci\u00f3n principal da ATP sintetase \u00e9 sintetizar o ATP necesario para as actividades da c\u00e9lula por medio da fosforilaci\u00f3n oxidativa que ten lugar nas mitocondrias e nas bacterias. Nos cloroplastos sintetiza ATP que ser\u00e1 usado nas reacci\u00f3ns da fase escura da fotos\u00edntese (ciclo de Calvin).\nComo pasa con moitos outros encimas, a actividade da F1FO ATP sintase \u00e9 reversible. Nalgunhas bacterias a produci\u00f3n de cantidades o suficientemente grandes de ATP pode crear un gradiente transmembrana de prot\u00f3ns, que usan as bacterias fermentadoras que non te\u00f1en cadea de transporte electr\u00f3nico, e hidrolizan o ATP para crear un gradiente de prot\u00f3ns, que se utiliza para mover flaxelos e transportar nutrientes ao interior da c\u00e9lula.\nNas bacterias que poden respirar, en condici\u00f3ns fisiol\u00f3xicas a ATP sintase, en xeral, funciona na direcci\u00f3n oposta ou normal, creando ATP facendo uso da forza prot\u00f3n-motriz xerada pola cadea de transporte electr\u00f3nico como fonte de enerx\u00eda. O proceso que forma ATP desta maneira denom\u00ednase fosforilaci\u00f3n oxidativa.\nO mesmo proceso ten lugar nas mitocondrias dos eucariotas, nos que a ATP sintase est\u00e1 localizada na mambrana mitocondrial interna, coa porci\u00f3n F1 sintetizadora do ATP asomando \u00e1 matriz.\nEvoluci\u00f3n da ATP sintase.\nA evoluci\u00f3n da ATP sintase p\u00e9nsase que \u00e9 un exemplo de evoluci\u00f3n modular, na que d\u00faas subunidades separadas e coas s\u00faas propias funci\u00f3ns acaban asoci\u00e1ndose e adquirindo unha nova funcionalidade. Esta asociaci\u00f3n debeu ocorrer moi cedo na evoluci\u00f3n da vida, como pon en evidencia o feito de que te\u00f1an esencialmente a mesma estrutura e exista o mesmo proceso de s\u00edntese de ATP nas ATP sintases de todos os reinos de seres vivos. A F-ATP sintase mostra unha gran semellanza tanto funcional coma mec\u00e1nica coa V-ATPase dos vac\u00faolos. Por\u00e9n, mentres que a F-ATP sintase xera ATP utilizando un gradiente de prot\u00f3ns, a V-ATPase fai o contrario, \u00e9 dicir, xera un gradiente de prot\u00f3ns a expensas da hidr\u00f3lise do ATP, xerando nos vac\u00faolos pH tan baixos como de ata 1. \nA part\u00edcula F1 tam\u00e9n mostra unha similitude significativa coas ADN helicases hexam\u00e9ricas e a part\u00edcula FO mostra semellanzas cos complexos motores flaxelares que funcionan aproveitando a forza prot\u00f3n-motriz do H+. O hex\u00e1mero \u03b13\u03b23 da part\u00edcula F1 mostra tam\u00e9n unha similitude estrutural significativa con ADN helicases hexam\u00e9ricas; e ambas as d\u00faas forman un anel con simetr\u00eda rotacional de 3 pregamentos e un poro central. Ambas as d\u00faas te\u00f1en ademais funci\u00f3ns que dependen da rotaci\u00f3n relativa de macromol\u00e9culas dentro do poro; as ADN helicases usan a forma helicoidal do ADN para impulsar o seu movemento ao longo da mol\u00e9cula de ADN e para detectar o superenrolamento, mentres que o hex\u00e1mero \u03b13\u03b23 usa os cambios conformacionais debidos \u00e1 rotaci\u00f3n da subunidade \u03b3 para impulsar unha reacci\u00f3n encim\u00e1tica.\nO motor de H+ da part\u00edculas FO mostra unha gran similitude funcional cos motores de H+ presentes nos motores flaxelares. Ambos os dous presentan un anel de moitas pequenas prote\u00ednas en h\u00e9lice alfa que rotan en relaci\u00f3n a prote\u00ednas estacionarias pr\u00f3ximas usando un gradiente de H+ como fonte enerx\u00e9tica. De todos modos, isto non \u00e9 unha semellanza moi forte, porque a estrutura de conxunto dos motores flaxelares \u00e9 moito m\u00e1is complexa ca o da part\u00edcula FO, e o anel de prote\u00ednas rotatorias \u00e9 moito m\u00e1is grande (son arredor de 30 comparadas coas 10, 11, ou 14 que se co\u00f1ecen no complexo FO).\nA teor\u00eda da evoluci\u00f3n modular para explicar a orixe da ATP sintase suxire que d\u00faas subunidades con funci\u00f3ns independentes, unha ADN helicase con actividade de ATPase e un motor de H+, se asociaron, e a rotaci\u00f3n do motor impulsou a actividade de ATPase da helicase, pero en sentido contrario, sintetizando ATP. Este sistema despois evolucionar\u00eda fac\u00e9ndose cada vez m\u00e1is eficiente, e finalmente dar\u00eda lugar aos complexos de ATP sintases que vemos hoxe. De modo alternativo, o complexo ADN helicase/motor de H+ puido ter unha actividade de bomba de H+, e a actividade de ATPase da helicase far\u00eda funcionar o motor de H+ en sentido contrario. Isto puido evolucionar m\u00e1is tarde a levar a cabo a reacci\u00f3n contraria e funcionar como unha ATP sintase.\nATP sintase en diferentes organismos.\nATP sintase humana.\nA continuaci\u00f3n, unha lista de xenes humanos que codifican os compo\u00f1entes das ATP sintases:\nATP sintase de plantas.\nNas plantas a ATP sintase est\u00e1 presente nas mitocondrias pero tam\u00e9n nos cloroplastos (CF1FO-ATP sintase). Nos cloroplastos o encima est\u00e1 integrado na membrana dos tilacoides; a porci\u00f3n CF1 as\u00f3mase ao estroma, onde ten lugar a s\u00edntese de ATP. A estrutura xeral e o mecanismo catal\u00edtico da ATP sintase nos cloroplastos son case os mesmos que na mitoocndria. Por\u00e9n, nos cloroplastos o gradiente de prot\u00f3ns \u00e9 xerado polo funcionamento da fase luminosa da fotos\u00edntese, a\u00ednda que \u00e9 similar: os electr\u00f3ns que a luz arranca da clorofila circulan por unha cadea de transportadores e a auga funciona como doante de electr\u00f3ns para que a clorofila recupere os electr\u00f3ns que perdeu; conforme circulan os electr\u00f3ns hai un bombeo de prot\u00f3ns ao interior do tilacoide, que crea o gradiente.\nATP sintase bovina.\nA ATP sintase mellor caracterizada bioqu\u00edmica e estruturalmente \u00e9 a extra\u00edda das mitacondrias do coraz\u00f3n de vaca (\"Bos taurus\"). Utilizouse moito nos estudos porque o miocardio do coraz\u00f3n deste animal ten unha grande concentraci\u00f3n de mitocondrias.\nATP sintase de \"E. coli\".\nA ATP sintase da bacteria \"E. coli\" \u00e9 a m\u00e1is simple co\u00f1ecida, con 8 tipos diferentes de subunidades. Nas bacterias o encima est\u00e1 na membrana plasm\u00e1tica e a porci\u00f3n F1 asoma ao interior da c\u00e9lula.\nATP sintase en l\u00e9vedos.\nA ATP sintase de l\u00e9vedo \u00e9 unha das mellor estudadas dos eucariotas, e nela foron identificadas cinco subunidades na porci\u00f3n F1, oito na FO, e sete prote\u00ednas asociadas. A maior\u00eda destas prote\u00ednas son hom\u00f3logas \u00e1s doutros eucariotas."}
{"id": "185311", "revid": "85894", "url": "https://gl.wikipedia.org/wiki?curid=185311", "title": "O Vilar, Mera de Abaixo, Ortigueira", "text": "O Vilar \u00e9 un lugar da parroquia de Mera de Abaixo no concello coru\u00f1\u00e9s de Ortigueira na comarca do Ortegal. Ti\u00f1a 14 habitantes no ano 2009 segundo datos do Instituto Galego de Estat\u00edstica, dos cales eran 4 homes e 10 mulleres, o que non sup\u00f3n ning\u00fan cambio con relaci\u00f3n ao ano 2000 cando contaba cos mesmos habitantes."}
{"id": "185313", "revid": "85894", "url": "https://gl.wikipedia.org/wiki?curid=185313", "title": "Torrente de Arriba, Mera de Abaixo, Ortigueira", "text": "Torrente de Arriba \u00e9 un lugar da parroquia de Mera de Abaixo no concello coru\u00f1\u00e9s de Ortigueira na comarca do Ortegal. Ti\u00f1a 7 habitantes no ano 2009 segundo datos do Instituto Galego de Estat\u00edstica, dos cales eran 4 homes e 3 mulleres, o que non sup\u00f3n ning\u00fan cambio con relaci\u00f3n ao ano 2000 cando contaba cos mesmos habitantes."}
{"id": "185315", "revid": "23204", "url": "https://gl.wikipedia.org/wiki?curid=185315", "title": "L\u00f3xica matem\u00e1tica", "text": "A l\u00f3xica matem\u00e1tica \u00e9 unha disciplina relacionada coa l\u00f3xica e a matem\u00e1tica, que estuda os sistemas formais en relaci\u00f3n coa maneira na que estes codifican os conceptos intuitivos da demostraci\u00f3n matem\u00e1tica e a computaci\u00f3n como unha parte dos fundamentos da matem\u00e1tica. Garda, por tanto, estritas conexi\u00f3ns coa ciencia da computaci\u00f3n.\nAdoita dividirse en catro subcampos: teor\u00eda de modelos, teor\u00eda da demostraci\u00f3n, teor\u00eda de conxuntos e teor\u00eda da recursi\u00f3n. A investigaci\u00f3n en l\u00f3xica matem\u00e1tica xogou un papel fundamental no estudo dos fundamentos das matem\u00e1ticas.\nTam\u00e9n foi chamada \"l\u00f3xica simb\u00f3lica\" e \"matem\u00e1tica\". O primeiro termo a\u00ednda se utiliza como sin\u00f3nimo seu, pero o segundo ref\u00edrese agora a certos aspectos da teor\u00eda da demostraci\u00f3n.\nA l\u00f3xica matem\u00e1tica non \u00e9 a \"l\u00f3xica das matem\u00e1ticas\" sen\u00f3n a \"matem\u00e1tica da l\u00f3xica\". P\u00f3dese entender como a \"matem\u00e1tica da l\u00f3xica\" xa que comprende aquelas partes da l\u00f3xica que poden ser modeladas e estudadas matematicamente.\nHistoria.\n\"L\u00f3xica matem\u00e1tica\" foi o nome que lle deu Giuseppe Peano a esta disciplina. En esencia, \u00e9 a l\u00f3xica cl\u00e1sica (de Arist\u00f3teles), pero cunha notaci\u00f3n diferente, m\u00e1is abstracta, tomada da \u00e1lxebra.\nPreviamente xa se fixeran alg\u00fans intentos de tratar as operaci\u00f3ns l\u00f3xicas formais dunha maneira simb\u00f3lica por parte dalg\u00fans fil\u00f3sofos matem\u00e1ticos como Leibniz e Lambert, pero o seu labor permaneceu desco\u00f1ecido e illado.\nForon George Boole e Augustus De Morgan, a mediados do s\u00e9culo XIX, os que primeiro presentaron un sistema matem\u00e1tico para modelar operaci\u00f3ns l\u00f3xicas. A l\u00f3xica tradicional aristot\u00e9lica foi reformada e completada, obtendo un instrumento apropiado para investigar sobre os fundamentos da matem\u00e1tica.\nO tradicional desenvolvemento da l\u00f3xica salientaba o seu centro de interese na forma de argumentar, mentres que a actual l\u00f3xica matem\u00e1tica c\u00e9ntrao nun estudo combinatorio dos contidos. Isto apl\u00edcase tanto a un nivel \"sint\u00e1ctico\" (por exemplo, o env\u00edo dunha cadea de s\u00edmbolos pertencente a unha linguaxe formal a un programa compilador que o converte nunha secuencia de instruci\u00f3ns execut\u00e1beis por unha m\u00e1quina), como a un nivel \"sem\u00e1ntico\", constru\u00edndo modelos apropiados (teor\u00eda de modelos).\nA l\u00f3xica matem\u00e1tica estuda os sistemas formais en relaci\u00f3n co modo no que codifican conceptos intuitivos de obxectos matem\u00e1ticos como conxuntos, n\u00fameros, demostraci\u00f3ns e computaci\u00f3n.\nCampos.\nA \"Mathematics Subject Classification\" divide a l\u00f3xica matem\u00e1tica nas seguintes \u00e1reas:\nNalg\u00fans casos hai conxunci\u00f3n de intereses coa inform\u00e1tica te\u00f3rica, pois moitos pioneiros da inform\u00e1tica, como Alan Turing, foron matem\u00e1ticos e l\u00f3xicos. As\u00ed, o estudo da sem\u00e1ntica das linguaxes de programaci\u00f3n procede da teor\u00eda de modelos, as\u00ed como tam\u00e9n a verificaci\u00f3n de programas, e o caso particular da t\u00e9cnica do \"model checking\".\nTam\u00e9n o isomorfismo de Churry-Howard entre probas e programas corresp\u00f3ndese coa teor\u00eda de probas, onde a l\u00f3xica intuicionista e a l\u00f3xica lineal son especialmente significativas.\nAlg\u00fans sistemas l\u00f3xicos como o c\u00e1lculo lambda, e a l\u00f3xica combinatoria, entre outros, chegaron a ser, incluso, aut\u00e9nticas linguaxes de programaci\u00f3n, creando novos paradigmas como son a programaci\u00f3n funcional e a programaci\u00f3n l\u00f3xica.\nL\u00f3xica de predicados.\nA l\u00f3xica de predicados \u00e9 unha linguaxe formal onde as sentenzas ben formadas prod\u00facense polas regras enunciadas a continuaci\u00f3n.\nVocabulario.\nUn \"vocabulario\" \u00e9 unha tupla: formula_1 que consta de:\nUnha f\u00f3rmula de primeira orde formula_11 no vocabulario formula_12, \u00e9 unha f\u00f3rmula de primeira orde onde os \u00fanicos predicados, funci\u00f3ns e constantes emprgeados son os especificados por formula_12.\nLinguaxes e estruturas de primeira orde.\nUnha linguaxe de primeira orde formula_14 \u00e9 unha colecci\u00f3n de distintos s\u00edmbolos clasificados como segue:\nAs\u00ed, para especificar unha orde, xeralmente s\u00f3 fai falta especificar a colecci\u00f3n de s\u00edmbolos constantes, s\u00edmbolos de funci\u00f3n e s\u00edmbolos relacionais, dado que o primeiro conxunto de s\u00edmbolos \u00e9 est\u00e1ndar. As par\u00e9nteses te\u00f1en como \u00fanico prop\u00f3sito o de agrupar s\u00edmbolos e non forman parte da estrutura das funci\u00f3ns e relaci\u00f3ns.\nOs s\u00edmbolos carecen de significado por si sos. Por\u00e9n, a esta linguaxe podemos dotala dunha sem\u00e1ntica apropiada.\nUnha formula_14-estrutura sobre a linguaxe formula_14, \u00e9 unha tupla consistente nun conxunto non baleiro formula_27, o universo do discurso, xunto a:\nAdoito usaremos a palabra \"modelo\" para denotar esta estrutura."}
{"id": "185317", "revid": "22570", "url": "https://gl.wikipedia.org/wiki?curid=185317", "title": "Tupla", "text": "Unha tupla, en matem\u00e1ticas, \u00e9 unha secuencia \"finita\" ordenada de obxectos, isto \u00e9, unha lista cun n\u00famero limitado de obxectos (unha secuencia \"infinita\" denom\u00ednase en matem\u00e1tica unha familia).\nAs tuplas empr\u00e9ganse para describir obxectos matem\u00e1ticos que te\u00f1en estrutura, \u00e9 dicir, que poden descompo\u00f1erse nun certo n\u00famero de compo\u00f1entes. Por exemplo, un grafo dirixido p\u00f3dese definir como unha tupla de (\"V\", \"E\"), onde \"V\" \u00e9 o conxunto de nodos e \"E\" \u00e9 o subconxunto de \"V\" \u00d7 \"V\" que denota os v\u00e9rtices do grafo.\nOrixe do concepto.\nO termo \"tupla\" xerouse sinxelamente por unha xeneralizaci\u00f3n da secuencia seguinte: \"dupla\", \"tripla\", \"cu\u00e1drupla\", \"qu\u00edntupla\", ... \"n-tupla\". Unha tupla de lonxitude \"n\" descr\u00edbese xeralmente como unha \"n\"-tupla. Unha 2-tupla, por exemplo, denom\u00ednase un \"par\" ou \"dupla\"; unha 3-tupla, unha \"tripla\" ou \"tripleta\". O prefixo \"n\" pode ser por xeneralizaci\u00f3n calquera n\u00famero enteiro positivo; p\u00f3dese por exemplo denominar un cuaterni\u00f3n mediante a representaci\u00f3n dunha 4-tupla, e continuar xerando nomes sucesivamente, tales como unha \"\u00f3ctupla\", pero moitos matem\u00e1ticos prefiren a denominaci\u00f3n r\u00e1pida e sinxela de escribir \"8-tupla\", incluso de pronunciarse como \"\u00f3ctupla\".\nDefinici\u00f3ns formais.\nAs principais propiedades que distinguen unha tupla de, por exemplo, un conxunto, \u00e9 que: \nC\u00f3mpre notar que a primeira das caracter\u00edsticas distingue dun conxunto ordenado e a segunda do que se denomina un multiconxunto. Isto p\u00f3dese formalizar dando a seguinte regra de identidade para d\u00faas \"n\"-tuplas:\nOutra forma de formalizar tuplas \u00e9 mediante asociaci\u00f3n bixectiva entre a definici\u00f3n dunha tupla e unha construci\u00f3n m\u00e1is primitiva na teor\u00eda de conxuntos tal e como pares ordenados. Por exemplo, unha \"n\"-tupla (con \"n\"&gt; 2) p\u00f3dese definir como un par ordenado da s\u00faa primeira entrada e (\"n\"\u22121)-tupla que conte\u00f1a o resto das entradas, de tal forma que:\nEmpregando a definici\u00f3n m\u00e1is corrente dentro da teor\u00eda de conxuntos para un par ordenado e deixando que o conxunto baleiro represente a tupla baleira, p\u00f3dese obter un resultado correcto empregando unha definici\u00f3n indutiva:\nEmpregando esta definici\u00f3n, a 3-tupla (1,2,2) poder\u00eda ser:\nExiste unha similitude importante aqu\u00ed coa forma en que se describen obxectos nalgunhas linguaxes inform\u00e1ticas, tales como Lisp nas que xeralmente se emprega un par ordenado, e empr\u00e9gase esta abstracci\u00f3n para iterar todos os elementos da estrutura da \"n\"-tupla; para iso proc\u00e9dese da seguinte forma:\nUsos.\nUso nas ciencias de computaci\u00f3n.\nNas ciencias da computaci\u00f3n unha tupla pode ter dous significados distintos. Xeralmente nas linguaxes de programaci\u00f3n funcional e noutras linguaxes de programaci\u00f3n, unha tupla \u00e9 un obxecto que ben pode ter datos ou diversos obxectos, de forma similar a unha tupla definida matematicamente. Un obxecto deste tipo co\u00f1\u00e9cese tam\u00e9n como record.\nUnha definici\u00f3n m\u00e1is formal do anterior par\u00e1grafo ser\u00eda: conxunto de elementos de distinto tipo que se gardan de forma consecutiva en memoria.\nNalgunhas linguaxes e especialmente na teor\u00eda de bases de datos, unha tupla def\u00ednese como unha funci\u00f3n finita que \"mapea\" (asocia univocamente) os nomes con alg\u00fans valores. O seu prop\u00f3sito \u00e9 o mesmo que se definiu nas matem\u00e1ticas.\nUn pequeno exemplo pode ilustrar isto:\nNeste caso tr\u00e1tase dunha funci\u00f3n que mapea o campo \"xogador\" coa cadea \"Lu\u00eds\" e o campo \"puntuaci\u00f3n\" ao n\u00famero enteiro 25. D\u00e9bese notar que a orde dos compo\u00f1entes non \u00e9 relevante, e desta forma a mesma tupla pode ser re-escrita como: ( puntuaci\u00f3n : 25, xogador : \"Lu\u00eds\" ). Nun modelo relacional tal e como se define nas tuplas, adoita representar unha proposici\u00f3n simple, neste caso existe un xogador co nome \"Lu\u00eds\" e que pos\u00fae unha puntuaci\u00f3n de 25.\nNas linguaxes de programaci\u00f3n as tuplas adoitan usarse para formaren estruturas de datos. Por exemplo, o seguinte poder\u00eda ser unha definici\u00f3n dunha estrutura de datos para unha lista enlazada:\nLinguaxes de marcado.\nAdoitan empregarse as tuplas na definici\u00f3n de certos elementos nas linguaxes de marcado, tales como XML. En particular, \u00e9 moi importante en parte do dese\u00f1o de taxonom\u00edas na linguaxe XBRL para describir informes financeiros.\nC\u00e1lculo relacional.\nAs tuplas te\u00f1en cabida no estudo te\u00f3rico das bases de datos, sobre todo no campo do c\u00e1lculo relacional, xa que proporcionan unha notaci\u00f3n b\u00e1sica para formular a definici\u00f3n da relaci\u00f3n en termos das relaci\u00f3ns da base de datos. No c\u00e1lculo relacional empr\u00e9gase un c\u00e1lculo orientado a tuplas, fronte ao orientado a dominio.\nEmpr\u00e9gase frecuentemente na definici\u00f3n a gran nivel das definici\u00f3ns dos pares atributo-valor."}
{"id": "185318", "revid": "85894", "url": "https://gl.wikipedia.org/wiki?curid=185318", "title": "Jake Weber", "text": "Jake T. Weber, nado o 19 de marzo de 1964 en Londres, \u00e9 un actor ingl\u00e9s radicado en Estados Unidos.\nTraxectoria.\n\u00c9 reco\u00f1ecido internacionalmente por interpretar a \"Michael\" en \"Dawn of the Dead\" e por protagonizar xunto a Brad Pitt o filme \"Meet Joe Black\".\nEntre os anos 2001 e 2002, Weber apareceu de xeito regular na serie \"The Mind of the Married Man\" e fixo aparici\u00f3ns como convidado en \"\" e \"NYPD Blue\". Tam\u00e9n interpretou a \"Joe DuBois\", o home da mentalista \"Allison DuBois\" na serie de televisi\u00f3n \"Medium\"."}
{"id": "185319", "revid": "27155", "url": "https://gl.wikipedia.org/wiki?curid=185319", "title": "ATP sintetase", "text": ""}
{"id": "185320", "revid": "27155", "url": "https://gl.wikipedia.org/wiki?curid=185320", "title": "ATPase", "text": "As ATPases son unha clase de encimas que catalizan a descomposici\u00f3n da adenosina trifosfato (ATP) en adenosina difosfato (ADP) e un i\u00f3n fosfato libre. Esta reacci\u00f3n de desfosforilaci\u00f3n libera enerx\u00eda, que o encima aproveita para impulsar outras reacci\u00f3ns qu\u00edmicas que precisan enerx\u00eda. Este proceso \u00e9 amplamente usado por todas as formas de vida.\nAlg\u00fans destes encimas son prote\u00ednas integrais de membrana (ancoradas nas membranas celulares), e transportan solutos a trav\u00e9s da membrana, xeralmente contra gradiente de concentraci\u00f3n. Este grupo denom\u00ednase \"ATPases transmembrana\".\nFunci\u00f3ns.\nAs ATPases transmembrana importan moitos dos metabolitos necesarios para a c\u00e9lula e exportan toxinas, refugallos e solutos que poder\u00edan dificultar os procesos celulares. Un importante exemplo \u00e9 o intercambio de i\u00f3ns sodio e potasio feito pola ATPase de Na+/K+ ou bomba de Na-K, que establece o equilibrio na concentraci\u00f3n i\u00f3nica que mant\u00e9n o potencial celular el\u00e9ctrico. Outro exemplo \u00e9 a ATPase de H+/K+ ou bomba de prot\u00f3ns g\u00e1strica, que acidifica o contido do est\u00f3mago. O gasto de enerx\u00eda destas ATPases pode ser considerable; por exemplo a bomba de Na-K gasta 1/5 do ATP celular .\nAdemais destes intercambiadores, outras clases de ATPases transmembrana son cotransportadores e outras bombas. Alg\u00fans destes, igual que fac\u00eda a bomba de Na+/K+, orixinan un fluxo neto de carga, pero outros non. Este feito serve para dividilos en transportadores \"electrox\u00e9nicos\" e \"non electrox\u00e9nicos\", respectivamente.\nMecanismo.\nA combinaci\u00f3n da hidr\u00f3lise de ATP co transporte \u00e9 grosso modo unha reacci\u00f3n qu\u00edmica estrita, na cal se transportan un determinado n\u00famero de mol\u00e9culas de soluto por cada mol\u00e9cula de ATP que se hidroliza. Por exemplo, a bomba de Na-K expulsa f\u00f3ra da c\u00e9lula 3 Na+ \u00e1 vez que introduce 2 K+ e hidroliza un ATP.\nAs ATPases transmembrana aproveitan a potencial enerx\u00eda qu\u00edmica do ATP para realizar un traballo: transportan os solutos en direcci\u00f3n oposta \u00e1 direcci\u00f3n termodinamicamente preferida; este transporte oposto \u00e9 desde o lado da membrana onde est\u00e1n en baixa concentraci\u00f3n ao lado onde est\u00e1n en alta concentraci\u00f3n. Este proceso \u00e9 un transporte activo.\nAo bloquear este tipo de ATPases hai acumulaci\u00f3ns anormais de i\u00f3ns na c\u00e9lula. Por exemplo, o bloqueo das ATPases de H+ vesiculares incrementa o pH dentro das ves\u00edculas celulares e fai que decreza no citoplasma.\nATP sintases transmembrana.\nA ATP sintase das mitocondrias e cloroplastos \u00e9 un encima anab\u00f3lico que aproveita a enerx\u00eda dun gradiente de prot\u00f3ns transmembrana como fonte de enerx\u00eda para unir un grupo fosfato a unha mol\u00e9cula de ADP e formar ATP.\nEste encima funciona cando un prot\u00f3n se move a favor do gradiente de concentraci\u00f3n atravesando o encima e pasando ao outro lado da membrana, d\u00e1ndolle ao encima un movemento rotatorio. Este movemento rotatorio facilita a uni\u00f3n do fosfato ao ADP.\nA ATP sintase pode funcionar tam\u00e9n \u00e1 inversa, \u00e9 dicir, pode utilizar a enerx\u00eda liberada pola hidr\u00f3lise do ATP para bombear prot\u00f3ns contra o seu gradiente termodin\u00e1mico.\nTipos de ATPases.\nHai moitos tipos de ATPases, que poden diferir na s\u00faa funci\u00f3n (s\u00edntese e/ou hidr\u00f3lise de ATP), estrutura (ATPases F, V e A, que conte\u00f1en motores rotatorios) e o tipo de i\u00f3ns que transportan."}
{"id": "185322", "revid": "23204", "url": "https://gl.wikipedia.org/wiki?curid=185322", "title": "Peter Hanly", "text": "Peter Hanly, nado o 28 de novembro de 1964 na cidade de Dubl\u00edn, \u00e9 un actor irland\u00e9s de cinema e televisi\u00f3n.\nTraxectoria.\n\u00c9 reco\u00f1ecido internacionalmente por participar en \"Braveheart\" como Eduardo II de Inglaterra, e como \"Garda Ambrose Egan\" na serie de televisi\u00f3n da BBC \"Ballykissangel\"."}
{"id": "185323", "revid": "23204", "url": "https://gl.wikipedia.org/wiki?curid=185323", "title": "Vedismo", "text": "Denom\u00ednase vedismo a relixi\u00f3n do per\u00edodo v\u00e9dico que \u00e9 a predecesora hist\u00f3rica das relixi\u00f3ns d\u00e1rmicas. Por tanto, \u00e9 historicamente anterior ao hindu\u00edsmo e outras relixi\u00f3ns hindu\u00edstas.\nNon se logrou dilucidar que cultura arqueol\u00f3xica foi a que produciu esta civilizaci\u00f3n. Pode estar relacionada coa cultura da cer\u00e1mica negra pulimentada norte\u00f1a.\nTextos.\nO \"vedismo\" bas\u00e9ase nos catro antigos textos s\u00e1nscritos chamados \"Vedas\".\nSon recompilaci\u00f3ns de himnos, colecci\u00f3ns de oraci\u00f3ns, f\u00f3rmulas de consagraci\u00f3n e expiaci\u00f3n dirixidos aos deuses:\nOs textos deste per\u00edodo v\u00e9dico, compostos nun tipo antigo de s\u00e1nscrito chamado \"s\u00e1nscrito v\u00e9dico\", son principalmente os catro Samhitas v\u00e9dicos, pero tam\u00e9n se consideran v\u00e9dicos os \"Br\u00e1hmanas\", \"Araniakas\" e alg\u00fans dos \"Upanishad\" m\u00e1is antigos, como Brihad-araniaka, o \"Chandoguia\", e o \"Iaimin\u00edia-upanishad-br\u00e1hmana\".\nOs \"Vedas\" rexistran a liturxia relacionada con rituais e sacrificios que deben realizar 16 ou 17\u00a0sacerdotes \"shrauta\" e os \"purohita\".\nDe acordo coa tradici\u00f3n, os himnos v\u00e9dicos foron revelados aos \"rishi\" (sabios), que m\u00e1is que autores consid\u00e9ranse \u00abo\u00edntes\u00bb (xustamente \"shruti\" significa 'o que se escoita').\nPor\u00e9n, os himnos do \"Rig veda\" claramente indican que foron escritos por autores individuais que compet\u00edan uns con outros e buscaban unha recompensa monetaria polos xefes locais.\nTradici\u00f3n v\u00e9dica.\nSegundo a tradici\u00f3n hind\u00fa, as ensinanzas v\u00e9dicas transmit\u00edanse oralmente \u2014en s\u00e1nscrito\u2014 e m\u00e1is tarde pux\u00e9ronse por escrito.\nAdoraci\u00f3n e rituais.\nA s\u00faa liturxia est\u00e1 explicada na secci\u00f3n mantra de cada un dos catro \"Vedas\", que est\u00e1n escritos en idioma s\u00e1nscrito. As pr\u00e1cticas relixiosas dirix\u00edanas un clero que administraba ritos que xeralmente implicaban sacrificios de animais. Ador\u00e1base a unha trindade de deuses, a trindade v\u00e9dica (Agni, Indra e Surya) m\u00e1is antiga e esquecida que a que a substitu\u00edu co correr do tempo, a trindade pur\u00e1nica de Brahm\u0101, Vishnu e Shiva.\nEsta forma de adoraci\u00f3n cambiou un pouco no hindu\u00edsmo actual, e s\u00f3 unha pequena fracci\u00f3n de conservadores \"\u015brautas\" contin\u00faan a tradici\u00f3n da recitaci\u00f3n oral de himnos aprendidos unicamente mediante a transmisi\u00f3n oral.\nAdor\u00e1banse elementos (como o lume e os r\u00edos), a deuses heroicos como Indra (unha idea bastante similar \u00e1 da relixi\u00f3n grega), cant\u00e1banse himnos e realiz\u00e1banse sacrificios.\nOs sacerdotes \"br\u00e1hmana\" realizaban rituais moi solemnes para os guerreiros \"chatr\u00eda\" e os ricos \"vaishia\" (comerciantes e donos de terras).\nA xente oraba pola abundancia de fillos, chuvia, gando (riqueza), unha vida longa e unha vida eterna no mundo celestial dos devanceiros.\nEste tipo de adoraci\u00f3n preservouse incluso at\u00e9 hoxe polo hindu\u00edsmo, onde o \"purohita\" (sacerdote) recita textos dos \"Vedas\", para a prosperidade, a riqueza e o benestar xeral. Por\u00e9n, os deuses v\u00e9dicos foron substitu\u00eddos polos deuses da literatura pur\u00e1nica.\nAlg\u00fans elementos da primixenia relixi\u00f3n v\u00e9dica poden rastrexarse at\u00e9 tempos protoindoiranios.\nCrese que o per\u00edodo v\u00e9dico puidea terminar contra o s\u00e9culo VI a.C., cando absorbeu influencias do budismo e comezou a metamorfosearse nas relixi\u00f3ns da India.\nApareceron os primeiros \"Upanishads\" (o \"Chandoguia-upanishad\" e o \"Brihad-araniaka-upanishad\"), que son di\u00e1logos entre un disc\u00edpulo e o seu mestre acerca do eu e culminan cunha tese sobre o eu universal unido coa totalidade do cosmos."}
{"id": "185324", "revid": "22795", "url": "https://gl.wikipedia.org/wiki?curid=185324", "title": "Per\u00edodo v\u00e9dico", "text": ""}
{"id": "185326", "revid": "98629", "url": "https://gl.wikipedia.org/wiki?curid=185326", "title": "This Boy's Life", "text": "This Boy's Life \u00e9 un filme estadounidense dirixido por Michael Caton-Jones que se estreou en 1993. \u00c9 unha adaptaci\u00f3n das memorias de Tobias Wolff recollidas no libro \"This Boy's Life\".\nSinopse.\nEn 1957, Caroline (Ellen Barkin), unha nai solteira e o seu fillo Toby (Leonardo DiCaprio) foxen da cidade para atopar unha nova vida. Rematan nun pequeno pobo chamado Concrete no Estado de Washington, onde ela co\u00f1ece a un educado e amable mec\u00e1nico de taller chamado Dwight (Robert De Niro). Caroline casa con Dwight, pero pronto descobre que o que parec\u00eda un am\u00e1bel mec\u00e1nico, \u00e9 un autoritario e abusivo home que lle fai a vida imposible \u00f3 rapaz. Toby, pola s\u00faa actitude rebelde, continuamente se mete en problemas na escola. Mentres Toby medra, os abusos de Dwight empeoran, e na mesma medida aumenta a s\u00faa gana de deixar o pobo e abandonar o fogar de Dwight. Caroline e Toby loitan por manter a esperanza nunha situaci\u00f3n que parece impos\u00edbel de soportar."}
{"id": "185327", "revid": "2338", "url": "https://gl.wikipedia.org/wiki?curid=185327", "title": "Torrente de Abaixo, Mera de Abaixo, Ortigueira", "text": "Torrente de Abaixo \u00e9 un lugar da parroquia de Mera de Abaixo no concello coru\u00f1\u00e9s de Ortigueira na comarca do Ortegal. Ti\u00f1a 2 habitantes no ano 2009 segundo datos do Instituto Galego de Estat\u00edstica, dos cales eran 1 home e 1 muller, o que non sup\u00f3n ning\u00fan cambio con relaci\u00f3n ao ano 2000 cando contaba cos mesmos habitantes."}
{"id": "185328", "revid": "85894", "url": "https://gl.wikipedia.org/wiki?curid=185328", "title": "Jude Law", "text": "David Jude Heyworth Law, nado en Londres o 29 de decembro de 1972, \u00e9 un actor, produtor e director de cine ingl\u00e9s."}
{"id": "185330", "revid": "98629", "url": "https://gl.wikipedia.org/wiki?curid=185330", "title": "Lista de personaxes de Dragon Ball", "text": "A serie de manga e anime de \"Dragon Ball\" pos\u00fae un gran n\u00famero de personaxes creados por Akira Toriyama. A serie ten lugar nun universo ficticio onde existen guerreiros e seres doutros mundos que te\u00f1en poderes e habilidades sobrehumanas. O argumento da serie segue as aventuras de Son Goku na s\u00faa busca dos sete obxectos m\u00edsticos co\u00f1ecidos como as B\u00f3las do Drag\u00f3n, que se empregan para convocar a un drag\u00f3n (Shenron) que concede desexos. Esta \u00e9 unha lista de personaxes de \"Dragon Ball\".\nGuerreiros do espazo.\nGuerreiros do espazo nados na Terra.\nSon Gohanda.\nFillo de Son Goku e de Chichi, unha humana.\nVive nunha pequena casa co seu pai, s\u00faa nai, seu av\u00f3 e m\u00e1is tarde co seu irm\u00e1n m\u00e1is novo Son Goten.\nFoi adestrado \u00f3s catro anos por Piccoro \u00f3 que considera o seu mestre e mentor.\nDerrotou \u00f3 temible C\u00e9lula. Son Gohanda toma o papel de protagonista durante a ausencia do seu pai, m\u00e1is tarde abandona a loita, e c\u00e9ntrase nos seus estudos.\nCasa con Videl e te\u00f1en unha filla chamada Pan.\nToranks.\nFillo de Vexeta e de Bulma.\nViaxa do futuro para advertir a Goku sobre os androides malignos que mataran nun futuro alternativo a Goku e \u00f3s seus amigos e consegue salvalos. Ga\u00f1a a Goten no Torneo Mundial Infantil cando ti\u00f1a oito anos, e fusi\u00f3nase con el para loitar contra Boo.\nM\u00e1is tarde en Dragon Ball GT, conv\u00e9rtese nun dos personaxes principais.\nToranks \u00e9 am\u00e1bel e honrado, \u00f3 contrario que o seu pai.\nSon Goten.\nGoten, \u00e9 o irm\u00e1n m\u00e1is novo de Son Gohanda, fillo de Chichi e Goku, o cal co\u00f1eceu cando ti\u00f1a 7 anos.\nPerdeu contra Toranks na final da secci\u00f3n infantil do Torneo de Artes Marciais. O seu mellor amigo \u00e9 Toranks. Fusi\u00f3nase con el para derrotar \u00f3 malvado Boo, empregando a fusi\u00f3n que lles ensinou Goku. Goten ten unha facilidade sorprendente para se converter en Superguerreiro,\npois nun adestramento co seu irm\u00e1n, f\u00edxoo sen ningunha dificultade.\nAsem\u00e9llase moito a Goku cando era neno.\nHabitantes da Terra.\nPrincipais loitadores.\nChichi.\nChichi \u00e9 a esposa de Goku e filla do Rei Satanarius. \u00c9 a nai de Gohan e Goten.\nKril\u00edn.\n\u00c9 o personaxe que axuda a Son Goku en moitas aventuras. Dist\u00ednguese por ser careco e baixi\u00f1o, pero despois de casar e deixar a loita s\u00e1elle cabelo.\nMestre Kar\u00edn.\nO \u00e9 un enigm\u00e1tico mestre de artes marciais que vive no alto da torre do mesmo nome. Quen logre subir \u00e1 torre poder\u00e1 adestrar con el para conseguir a Auga Sagrada. Tam\u00e9n serve de intermediario a todo aquel que quere adestrar con Kamisama, que primeiro debe pasar un par de probas. El e a persoa que as pase con \u00e9xito subir\u00e1n ata onde se atopa Kamisama para recibir o seu adestramento. Ten a aparencia dun gato branco.\nUranai Baba.\n \u00e9 un personaxe de Dragon Ball. \u00c9 unha meiga que pode ver cousas a trav\u00e9s da s\u00faa b\u00f3la de cristal. Pide cantidades exorbitadas polos seus servizos, a\u00ednda que existe a alternativa de vencer \u00f3s seus cinco axudantes co\u00f1ecidos como Gardi\u00e1ns de Uranai Baba.\nPrincipais civ\u00eds.\nGil Gil.\nRobot que aparece en Dragon Ball GT e que axuda a Son Goku, Pan e Toranks a atopalas B\u00f3las do Drag\u00f3n de estrela negra. Tam\u00e9n \u00e9 co\u00f1ecido polo seu n\u00famero de serie DB4649TS006RS.\nTartaruga.\n \u00e9 unha tartaruga que \u00e9 o amigo e compa\u00f1eiro do Mestre Mutenroi durante longo tempo, ten m\u00e1is de mil anos de idade e fai centos de anos que aprendeu a falar.\nInimigos.\nBibidi.\n \u00e9 o pai de Babidi e o creador de M\u00e1xico Boo. S\u00e1bese pouco de Bibidi, s\u00f3 se ve nalg\u00fans \"flashbacks\", e ref\u00edrese a el nun par de ocasi\u00f3ns durante a saga de M\u00e1xico Boo. A\u00ednda que Bibidi foi o creador de M\u00e1xico Boo, este acabou rebel\u00e1ndose contra Bibidi. Temendo pola s\u00faa seguridade, Bibidi encerrouno nunha gran masa morada con forma de ovo. \u00c9 moi semellante \u00f3 seu fillo Babidi, s\u00f3 que \u00e9 de cor verde oliva, ten uns bigotes longos e leva unha especie de casco negro coa s\u00faa marca, a \"M\" de m\u00e1xico. Existe un xogo de palabras entre os nomes \"Bibidi Babidi Boo\", xa que aparece nunha canci\u00f3n de \"Cinsenta\", un cl\u00e1sico de Walt Disney Company.\nC\u00e9lula.\n\u00c9 un bio-Androide creado polo doutor Guero a partir de c\u00e9lulas de Son Goku, Son Gohanda, Rei Cold, Freezer, Piccoro e Vexeta.\nMai.\n \u00e9 unha dos secuaces de Pilaf, que aparece xunto con Sh\u016b nos seus moitos intentos de obter as \"B\u00f3las do Drag\u00f3n\". Viste unha gabardina militar cor azul escuro cunha estrela vermella en cada brazo e pantal\u00f3ns verde escuro; leva os ollos maquillados e ten o cabelo negro, lacio e longo.\nO seu nome e o do seu compa\u00f1eiro Sh\u016b prove\u00f1en do prato asi\u00e1tico .\nSh\u016b.\n \u00e9 un dos secuaces de Pilaf; \u00e9 un ninja con aspecto de can humanoide. Emprega un gi morado cunha catana nas s\u00faas costas. Aparece xunto con Mai nos seus moitos intentos de obter as \"B\u00f3las do Drag\u00f3n\". O seu nome e o da s\u00faa compa\u00f1eira prov\u00e9n do prato asi\u00e1tico .\nHabitantes do Outro mundo.\nKibito.\n \u00e9 un axudante dos Kai\u014d Shin. \u00c9 un experto loitador, como corresponde a s\u00faa funci\u00f3n e co\u00f1ece a t\u00e9cnica da teletransportaci\u00f3n. \nMorreu loitando contra o rei demo Dabla, e m\u00e1is tarde foi resucitado polas B\u00f3las do Drag\u00f3n, rescatou a Son Gohanda e \u00f3 Kai\u014d Shin do leste e presenciou o duro adestramento de Gohan para intentar destru\u00edr a M\u00e1xico Boo. \u00d3 final fusionouse co supremo Kai\u014dsama mediante os pendentes Potara.\nEnma Dai\u014d.\n \u00e9 un enorme ogro de cor vermello claro, que se encarga de elixir quen \u00e9 enviado \u00f3 ceo ou \u00f3 inferno. \u00d3 igual que Son Goku, foi adestrado por Kai\u014d do norte.\nSoldados de Babidi.\nDabla.\n \u00e9 o rei do mundo das tebras que foi controlado por Babidi. Na s\u00faa loita na nave de Babidi, tocoulle loitar contra Son Gohanda. A pelexa estaba igualada, a\u00ednda que Dabla ten m\u00e1is poder que Gohan. Este sorpr\u00e9ndese da forza que ti\u00f1a Gohan, a pesar de que Dabla aumentara o seu poder \u00f3 concentrarse na c\u00e1mara de meditaci\u00f3n, e un pouco de poder extra debido a estar enfeitizado por Babidi (Dabla ten un poder semellante \u00f3 de C\u00e9lula).\nAdemais da s\u00faa maxia, domina t\u00e9cnicas baseadas no lume e pode crear cousas do nada, como unha enorme espada. Tam\u00e9n ten a habilidade de converter \u00f3s seus inimigos en pedra cun cuspe.\nPui Pui.\n \u00e9 un guerreiro do Planeta Zun que segue as ordes de Babidi. \u00c9 o gardi\u00e1n do primeiro nivel da nave de Babidi. Loita contra Vexeta no seu planeta natal, onde a gravidade \u00e9 10 veces maior que a da Terra. Pui Pui sorpr\u00e9ndese \u00f3 ver como a gravidade non afecta a Vexeta, quen o derrota doadamente.\nComo outros personaxes, escapa do inferno en Dragon Ball GT, pero \u00e9 derrotado por Son Goten.\nIakon.\n \u00e9 un dos seguidores de Babidi. \u00c9 o m\u00e1is forte dos monstros. O seu planeta natal est\u00e1 na zona m\u00e1is remota do universo, por iso est\u00e1 adaptado a vivir sen luz. Ten a capacidade de absorber a luz, da cal se alimenta. Ten unhas longas gadoupas que pode alongar e que lle serven para atacar \u00f3 inimigo. \u00c9 derrotado por Son Goku.\nYakon escapa do inferno xunto a outros en Dragon Ball GT sendo derrotado por Toranks."}
{"id": "185331", "revid": "27155", "url": "https://gl.wikipedia.org/wiki?curid=185331", "title": "\u00c1cido alfa-cetoglut\u00e1rico", "text": "O \u00e1cido \u03b1-cetoglut\u00e1rico, tam\u00e9n chamado \u00e1cido \u03b1-oxoglut\u00e1rico, \u00e1cido 2-oxoglut\u00e1rico ou \u00e1cido 2-oxopentanodioico, \u00e9 un dos ceto\u00e1cidos derivados do \u00e1cido glut\u00e1rico, un \u00e1cido dicarbox\u00edlico de 5 carbonos. A outra variante \u00e9 o \u00e1cido \u03b2-cetoglut\u00e1rico, que s\u00f3 var\u00eda na posici\u00f3n do grupo cetona, e que \u00e9 moito menos com\u00fan (polo que cando non se menciona a letra grega case sempre se est\u00e1n refirindo ao \u00e1cido \u03b1-cetoglut\u00e1rico).\nO seu ani\u00f3n recibe o nome de \u03b1-cetoglutarato (ou tam\u00e9n \u03b1-oxoglutarato ou 2-oxoglutarato) \u00e9 un importante composto biol\u00f3xico. \u00c9 o ceto\u00e1cido producido pola desaminaci\u00f3n do glutamato, e \u00e9 un dos intermediarios do ciclo de Krebs.\nO \u00e1cido \u03b1-cetoglut\u00e1rico \u00e9 un \u00e1cido dicarbox\u00edlico, o cal quere dicir que leva dous grupos carboxilo (-COOH), un en cada extremo da mol\u00e9cula. \u00c9 tam\u00e9n un ceto\u00e1cido, poruqe leva un grupo cetona no carbono 2 ou \u03b1.\nFunci\u00f3ns.\nCiclo de Krebs.\nO \u03b1-cetoglutarato \u00e9 un composto intermediario chave no ciclo de Krebs, formado a partir da deshidroxenaci\u00f3n do isocitrato e que, \u00e1 s\u00faa vez, orixina por descarbixilaci\u00f3n succinil-CoA, polo que unha das mol\u00e9culas de CO2 desprendidas no ciclo de Krebs procede directamente do \u03b1-cetoglutarato .\nAs reacci\u00f3ns anapler\u00f3ticas poden orixinar este intermediario sintetiz\u00e1ndoo por transaminaci\u00f3n a apartir do glutamato, ou pola acci\u00f3n sobre o glutamato do encima glutamato deshidroxenase.\nCatabolismo de amino\u00e1cidos.\nNa desaminaci\u00f3n dos amino\u00e1cidos arxinina, histidina, glutamina, prolina orix\u00ednase glutamato, e este pode dar lugar a \u03b1-cetoglutarato, polo que todos eses amino\u00e1cidos son glicox\u00e9nicos, xa que este \u00e9 precursor do fosfoenolpiruvato, que pode entrar na gliconeox\u00e9nese. Deste modo os esqueletos carbonados que formaron parte do \u03b1-cetoglutarato serven para a s\u00edntese de glicosa. O \u03b1-cetoglutarato formado tam\u00e9n pode incorporarse ao ciclo de Krebs, de maneira que se pode obter enerx\u00eda deste modo a partir de amino\u00e1cidos.\nIntervenci\u00f3n en transaminaci\u00f3ns.\nO \u03b1-cetoglutarato \u00e9 un dos m\u00e1is importantes transportadores de nitr\u00f3xeno do metabolismo. Interv\u00e9n en transaminaci\u00f3ns, nas cales perde o grupo cetona e recolle o grupo amino dun amino\u00e1cido, convert\u00e9ndose el no amino\u00e1cido \u00e1cido glut\u00e1mico. O \u00e1cido glut\u00e1mico cede despois os grupos amino ao ciclo da urea do f\u00edgado, evitando que se acumulen residuos nitroxenados na c\u00e9lula (amon\u00edaco). Un exemplo xeral destas transaminaci\u00f3ns \u00e9:\nL-amino\u00e1cido + \u03b1-cetoglutarato \u2192 \u03b1-ceto\u00e1cido + L-glutamato\nTam\u00e9n \u00e9 importante no metabolismo do sistema nervioso, porque o \u03b1-cetoglutarato orixina por transaminaci\u00f3n coa glutamina o neurotransmisor glutamato, con funci\u00f3ns excitatorias no sistema nervioso. O glutamato pode despois ser descarboxilado para formar o neurotransmisor inhibitorio GABA.\nNa s\u00edntese do amino\u00e1cido isoleucina orix\u00ednase \u03b1-cetoglutarato na \u00faltima reacci\u00f3n da v\u00eda (unha transaminaci\u00f3n). Tam\u00e9n se orixina na do amino\u00e1cido esencial lisina en fungos, e no de valina, leucina, histidina e arxinina\nRelac\u00f3n co os\u00edxeno molecular.\nEn moitos organismos o os\u00edxeno molecular (O2) oxida directamente moitos compostos para producir produtos \u00fatiles, como por exemplo antibi\u00f3ticos, en reacci\u00f3ns catalizadas por oxixenases. En moitas reacci\u00f3ns con oxixenases o \u03b1-cetoglutarato interv\u00e9n na reacci\u00f3n ao ser oxidado xunto co susbstrato principal. De feito, unha oxixenase dependente do \u03b1-cetoglutarato util\u00edzase como un sensor de O2, que informa ao organismo dos niveis de os\u00edxeno no seu medio.\nSuplemento diet\u00e9tico.\nO \u00e1cido \u03b1-cetoglut\u00e1rico v\u00e9ndese como suplemento diet\u00e9tico para mellorar as condici\u00f3ns atl\u00e9ticas, aducindo estudos que mostran que o exceso de amonio no corpo pode combinarse co \u03b1-cetoglutarato reducindo os problemas derivados da toxicidade do amon\u00edaco. Por\u00e9n, os \u00fanicos estudos que mostraron que o \u03b1-cetoglutarato pode reducir a toxicidade do amon\u00edaco fix\u00e9ronse en pacientes sometidos a hemodi\u00e1lise.\nProduci\u00f3n.\nO \u03b1-cetoglutarato pode producirse no organismo por:"}
{"id": "185333", "revid": "1822", "url": "https://gl.wikipedia.org/wiki?curid=185333", "title": "Laniidae", "text": ""}
{"id": "185335", "revid": "27155", "url": "https://gl.wikipedia.org/wiki?curid=185335", "title": "Alfa-cetoglutarato", "text": ""}
{"id": "185336", "revid": "27155", "url": "https://gl.wikipedia.org/wiki?curid=185336", "title": "Oxoglutarato", "text": ""}
{"id": "185337", "revid": "89787", "url": "https://gl.wikipedia.org/wiki?curid=185337", "title": "Gloria Estefan", "text": "Gloria Mar\u00eda Milagrosa Fajardo Garc\u00eda Estefan, co\u00f1ecida como Gloria Estefan, nada na Habana o 1 de setembro de 1957, \u00e9 unha cantante, compositora e actriz cubano-estadounidense. \nAo longo da s\u00faa carreira, Gloria vendeu m\u00e1is de 120 mill\u00f3ns de discos en todo o mundo, 31,5 mill\u00f3ns deles nos Estados Unidos, o que a converte nunha das artistas musicais con maiores vendas de todos os tempos. Esta considerada como a \u00abNai do Pop Latino\u00bb, Estefan ga\u00f1ou m\u00faltiples premios e reco\u00f1ecementos; entre eles, sete premios Grammy. Pos\u00fae unha estrela no Paseo da Fama de Hollywood.\nO xornal brit\u00e1nico \"The Sun\" situouna no posto n\u00famero 13 das 50 cantantes que xamais ser\u00e1n esquecidas.\nTras cursar estudos de psicolox\u00eda na universidade, uniuse a un grupo que tocaba m\u00fasica latina, onde comezou a cantar.\nTras varios concertos, entrou a formar parte do grupo de Emilio Estefan como cantante, cambiando o nome do grupo polo de The Miami Sound Machine. Gloria Estefan e Emilio casaron en 1978.\nEn 1980 naceu o primeiro fillo da parella, Nayib. Ese mesmo ano faleceu o pai de Gloria. Tam\u00e9n en 1980, comezaron a publicar os seus primeiros traballos: \"Renacer\", \"Miami Sound Machine\", \"Imported\". Nestes discos mestur\u00e1banse sons latinos con letras en espa\u00f1ol e en ingl\u00e9s.\nEn 1981 a CBS ofreceulles un contrato co que se deron a co\u00f1ecer por toda Latinoam\u00e9rica e publicaron varios discos m\u00e1is con The Miami Sound Machine.\nTen a Medalla de Ouro ao m\u00e9rito nas Belas Artes 2017, concedida polo Goberno de Espa\u00f1a.\nTraxectoria.\nGloria Mar\u00eda Fajardo Garc\u00eda \u00e9 neta de Leonardo Garc\u00eda da Pola de Siero, Asturias e a s\u00faa nai de Logro\u00f1o, A Rioxa. Naceu en Cuba. Apenas contaba 16 meses de idade cando a s\u00faa familia, por raz\u00f3ns pol\u00edticas, abandonou a illa alox\u00e1ndose en Miami xa que o seu pai, nese tempo, era gardacostas da esposa do ditador Fulgencio Batista.\nTras uns anos en Miami, a familia trasladouse ao estado estadounidense de Texas, onde o pai de Gloria fora destinado polo ex\u00e9rcito dos Estados Unidos, no que ingresara ao chegar ao pa\u00eds.\nGloria cultivou desde moi pequena o seu amor \u00e1 m\u00fasica, na que atopou unha aliada especial durante a s\u00faa nenez. Encerrada na s\u00faa habitaci\u00f3n, e como un escape \u00e1 dura realidade que a rodeaba, fac\u00edase eco dos \u00e9xitos do momento, toc\u00e1ndoos coa s\u00faa guitarra.\nEtapa con Miami Sound Machine.\nCo paso dos anos e coa idea de organizar un grupo musical, co\u00f1eceu a Emilio Estefan, qu\u00e9n ti\u00f1a un grupo de m\u00fasica chamado \"Miami Latin Boys\" que xa fac\u00eda actuaci\u00f3ns en festas e eventos privados, con el volver\u00eda coincidir semanas logo de devandito encontro ofrecendolle Emilio entrar no grupo, tras varios concertos, o nome do grupo cambiou polo de \"Miami Sound Machine\".\nPrimeiros anos.\nEn 1977, o grupo lanzou o seu primeiro \u00e1lbum titulado Renacer/Live Again, co que conseguiron o seu primeiro \u00e9xito titulado \"Renacer\". Figurou durante 16 semanas no posto N\u00ba 1 das principais canci\u00f3ns latinas (Top Latin) da publicaci\u00f3n \"Billboard\" dos Estados Unidos e nas listas italianas. A pesar de non ser internacionais nese ent\u00f3n a s\u00faa m\u00fasica soaba no Per\u00fa e Chile.\nGloria e Emilio casaron en 1978, adoptando segundo a lei estadounidense o apelido do seu esposo. En 1980 naceu o primeiro fillo da parella, Nayib Estefan. Ese mesmo ano, faleceu o pai de Gloria.\nLogo do seu primeiro \u00e1lbum Renacer, comezaron a publicar os seus primeiros traballos en 1978 \"Miami Sound Machine\", en 1979 \"Imported\", e en 1980, \"MSM\" titulado como o disco lanzado en 1978 \"Miami Sound Machine\". Do disco MSM sa\u00edu a canci\u00f3n \"Regresa a mi\" con este un v\u00eddeo. Nestes discos mestur\u00e1banse sons latinos con letras en castel\u00e1n e en ingl\u00e9s. En 1981 a discogr\u00e1fica transnacional CBS (hoxe chamada SonyBMG) ofreceulles un contrato co que se deron a co\u00f1ecer por toda Latinoam\u00e9rica e publicaron varios discos m\u00e1is coa agrupaci\u00f3n Miami Sound Machine.\nEn 1981 publicaron \"Otra Vez\", en 1982 \"Rio\" e en 1983 \"A toda M\u00e1quina\". Canci\u00f3ns como \"No ser\u00e1 f\u00e1cil\", \"Regresa \u00e1 mi\", \"Otra vez\", \"Me enamor\u00e9 otra vez\", \"Dingui-li-Bangui\", \"A toda m\u00e1quina\", \"Yo quiero bailar\" foron \u00e9xitos dela antes que \"Dr. Beat\" en Latinoam\u00e9rica.\nEscena mundial.\nEn 1984 sa\u00edu o disco \"Eyes of Innocence\", do cal extraeuse o tema \"Dr. Beat\" que foi un \u00e9xito a nivel mundial ga\u00f1\u00e1ndose, de paso, ao mercado dos Pa\u00edses Baixos. O disco chegou \u00e1 posici\u00f3n 20 dos \u00e1lbums m\u00e1is vendidos neste pa\u00eds, o disco vendeu aproximadamente un mill\u00f3n de copias.\nEn 1985 lanzou \"Primitive Love\" de onde sa\u00edu o tema \"Conga\", unha das canci\u00f3ns mais exitosas da historia. O sinxelo vendeu mais de once mill\u00f3ns de copias, e foi N\u00ba 1 nas categor\u00edas: \"Pop\", \"Hot Latin Tracks\", \"Latin Pop\", \"Soul\" e \"Dance\" e ten a marca de semanas de permanencia dentro do \"Billboard Hot 100\" (46 semanas dentro do Top 10). Incl\u00fae tam\u00e9n os \u00e9xitos: Bad Boy, Falling In Love (Uh, uh), Words Get In The Way entre outros. O \u00e1lbum foi tan exitoso como o anterior pois venderonse aproximadamente 5 mill\u00f3ns de copias. Grazas a este \u00e1lbum Gloria ga\u00f1ou dous premios \"American Music\" en 1986 o disco chegou a ser o #1 en vendas nos discos dos latinos nos Estados Unidos e 21 na lista oficial que permaneceu por moito tempo ata que a certificaron con triplo disco de platino neste pa\u00eds.\nEn 1986 Gloria gravou a canci\u00f3n \"Suave\" para a pel\u00edcula \"Cobra\", e \"Hot Summer Nights\" para \"Top Gun\". Nese ano recibiron tres premios Billboard nas categor\u00edas Top New Pop Artist, Top Adult Contemporary Single por \"Words Get in the Way\" e Top Pop Singles Artist. No Xap\u00f3n obtiveron o primeiro premio na Feira Anual de M\u00fasica de Toquio polo tema Conga. Terminaron o ano sendo o grupo #1 nos Estados Unidos.\nMiami Sound Machine &amp; Gloria Estefan.\nEn 1987 lanzouse \"Let It Loose\", foi n\u00ba 1 en dous pa\u00edses e obtivo o posto 101 entre os mellores discos da historia realizados por unha artista feminina. O primeiro sinxelo foi \"Betcha Say That\", o cal alcanzo a posici\u00f3n n\u00ba 36 do Billboard Hot 100, e \u00e9 considerada neste momento como unha \"gema do pop\". O sinxelo \"Can't Stay Away From You\" alcanza a terceira posici\u00f3n no Billboard Hot 100, e outros pa\u00edses, mentres obt\u00e9n un n\u00ba 1 no Reino Unido. Os sinxelos \"1-2-3\" e \"Rhythm Is Gonna Get You\" lideraron o primeiro lugar na listaxe \"US Hot Latin Tracks\" e o sinxelo \"Anything For You\" chegou \u00e1 posici\u00f3n n\u00famero 1 na listaxe \"Hot 100\" da publicaci\u00f3n Billboard e convert\u00e9ndose as\u00ed nunha das mellores canci\u00f3ns rom\u00e1nticas a nivel mundial. O disco vendeu 7 mill\u00f3ns en todo o mundo.\nSolista.\nEn xaneiro de 1989, foron premiados cun American Music Award como Mellor Grupo. Gloria interpretou un popurr\u00ed composto por \"No te olvidar\u00e9\", \"Anything For You\" e \"1-2-3\", convert\u00e9ndose na primeira cantante en interpretar en castel\u00e1n en devanditos premios.\nA principios dese mesmo ano xurdiu un proxecto de colaboraci\u00f3n con Pl\u00e1cido Domingo no disco do musical \"Goya... A Life In Song\". Como Gloria era a \u00fanica que quedaba do Miami Sound Machine orixinal, e a que realmente \u00eda participar no disco co tenor espa\u00f1ol, esta foi a primeira gravaci\u00f3n na que aparece unicamente co seu nome, Gloria Estefan. Seguindo as\u00ed a idea de Emilio de lanzala como solista. Posteriormente, en maio dese ano, Gloria recibiu en Los \u00c1ngeles un novo reco\u00f1ecemento, a concesi\u00f3n do premio Compositora Pop do Ano pola prestixiosa sociedade BMI (Broadcast Music Inc). A BMI reco\u00f1eceu os seus m\u00e9ritos ao colocar nada menos que 4 temas da s\u00faa autor\u00eda no Top 10 do Hot 100 de Billboard: Anything For You, Rhythm Is Gonna Get You, 1-2-3 e Can't Stay Away From You.\nCuts Both Ways e accidente.\nGloria inicia a s\u00faa carreira como solista sacando o seu primeiro disco \"Cuts Both Ways\". \u00c9 o \u00e1lbum pop m\u00e1is vendido na s\u00faa carreira, cun total de 12 mill\u00f3ns de copias, chegou ser n\u00ba 1 en moitos pa\u00edses do mundo. O primeiro sinxelo \"Don't Wanna Lose You \"obtivo tam\u00e9n unha gran popularidade chegando a ocupar a posici\u00f3n N\u00ba.1 no Billboard Hot 100 durante d\u00faas semanas. Outros sinxelos como \"Cuts Both Ways\", \"Get on Your Feet\" e \"Oye mi Canto\" ocuparon os primeiros lugares no Billboard Adult Contemporary. Tam\u00e9n en 1989 iniciou o \"Get On Your Feet World Tour\" visitando Canad\u00e1, Xap\u00f3n e o Reino Unido. Planeouse tam\u00e9n inclu\u00edr na xira a Estados Unidos e Australia pero en 1990, en Pensilvania, tivo un accidente cando un tractor estrelouse contra o bus no que viaxaba. O accidente estivo a piques de custarlle a vida e sup\u00faxolle graves lesi\u00f3ns nas costas das que se recuperou lenta e milagrosamente.\nNamentres, a s\u00faa discogr\u00e1fica preparou unha compilaci\u00f3n titulada \"\u00c9xitos de Gloria Estefan\" que inclu\u00edu temas en castel\u00e1n, ingl\u00e9s e portugu\u00e9s (\"Toda Pra Voc\u00ea\", versi\u00f3n nese idioma do seu tema \"Here We Are\") que xa foran popularizados pola artista antes e logo de converterse en solista. Esta compilaci\u00f3n quizais foi planificada ante o risco de que Gloria Estefan non puidese volver actuar debido \u00e1 s\u00faa imposibilidade para cami\u00f1ar a causa do accidente que sufriu. Vendeu aproximadamente un mill\u00f3n de copias.\nTam\u00e9n nese ano xusto logo de recuperarse do accidente, Gloria gravo unha versi\u00f3n de \"Don't Let The Sun Go Down On Me \" de Elton John inclu\u00eddo dentro do sinxelo de \"Here We Are\", a\u00ednda que m\u00e1is tarde o inclu\u00edo dentro do \u00e1lbum \"Hold Me, Thrill Me, Kiss Me\".\nRegreso ao mundo da m\u00fasica.\nInto The Light.\nLogo dunha recuperaci\u00f3n lenta, Gloria regresou \u00e1 s\u00faa carreira como solista lanzando o seu segundo disco Into the Light. O sinxelo \"Coming Out of the Dark\" chegou \u00e1 posici\u00f3n n\u00ba 1 no Billboard Hot 100, logrando o seu terceiro n\u00ba 1 nos Estados Unidos. Os sinxelos \"Can't Forget You\" e \"Live for Loving You\" ocuparon o segundo lugar o Billboard Adult Contemporany. En 1991 inicia o \"Into The Light World Tour\" visitando lugares como: Estados Unidos, Reino Unido, Xap\u00f3n, Pa\u00edses Baixos, Espa\u00f1a, Alema\u00f1a, Australia, Tailandia, Malaisia, Filipinas e Am\u00e9rica Latina. En total visitou 29 pa\u00edses con m\u00e1is de 100 concertos aos que asistiron m\u00e1is de 10 mill\u00f3ns de persoas, o disco vendeu 3,8 mill\u00f3ns.\nGreatest Hits.\nEn 1992 Gloria saca esta recompilaci\u00f3n dos seus \u00e9xitos durante os anos 80's. O \u00e1lbum foi criticado ao non estar inclu\u00eddos varios \u00e9xitos de Gloria. O primeiro sinxelo foi o \"Megamix\", alcanzo posici\u00f3ns altas dentro das listas, e foi interpretado en moitas outras ocasi\u00f3ns. Ademais dos 10 \u00e9xitos que inclu\u00eda a edici\u00f3n global, atop\u00e1banse 4 novas canci\u00f3ns. \"Christmas Through Your Eyes\", \"I See Your Smile\", \"Go Away\", todos alcanzando posici\u00f3ns moi altas nas listas. A \u00faltima canci\u00f3n nova do \u00e1lbum foi \"Always Tomorrow\" n\u00ba 1 en moitos lugares do mundo, e himno das v\u00edtimas das calamidades. O \u00e1lbum vendeu 2,5 mill\u00f3ns de copias.\n1993 - 1997.\nMi Tierra.\nEn 1993 Gloria sacou o seu primeiro disco en castel\u00e1n titulado \"Mi Tierra\" no cal reuniu os estilos musicais latinos e cubanos dos anos 50. Foi n\u00ba 1 en Espa\u00f1a e disco dos latinos nos Estados Unidos ademais converteuse no primeiro disco en castel\u00e1n en situarse nunha boa posici\u00f3n nos Estados Unidos. Os sinxelos \"Mi Tierra\", \"Con los A\u00f1os que me Quedan\", \"Mi Buen Amor\" e \"Tradici\u00f3n\" chegaron \u00e1 posici\u00f3n n\u00ba 1 no Billboard Hot Latin Tracks. Gloria conseguiu un Grammy por Mi Tierra do que vendeu 13 mill\u00f3ns ao redor do mundo. Os sinxelos \"\u00a1Si Se\u00f1or!\", \"Ayer\", \"Montuno\" e \"Volver\u00e1s\" alcanzaron posici\u00f3ns altas nas listas de todo o mundo. Deste \u00e1lbum sacouse o sinxelo \"Mi Tierra de Tradici\u00f3n\", que estivo nas primeiras posici\u00f3ns en Am\u00e9rica Latina e Espa\u00f1a. En Espa\u00f1a \"Mi Tierra\" foi o disco m\u00e1is vendido en toda a s\u00faa historia musical. De 1993 data tam\u00e9n Christmas Through Your Eyes, producido por Phil Ramone, o seu \u00fanico disco de Nadal.\nHold Me, Thrill Me, Kiss Me.\nEn 1994 volve aos temas en ingl\u00e9s co \u00e1lbum \"Hold me, Thrill me, Kiss me\". O disco consta das canci\u00f3ns favoritas de Gloria dos anos 70. \"Turn the Beat Around\" e \"Everlasting Love\" ocuparon a posici\u00f3n n\u00ba 1 no Billboard Hot Dance Music. O \u00e1lbum tam\u00e9n contou cos sinxelos \"Cherchez La Femme\" e \"It's Too Late\", os cales contaron con boa posici\u00f3n nas listas mundiais. Nos Estados Unidos non se lanzo como sinxelo \"Hold Me, Thrill Me, Kiss Me\", mais este alcanzo posici\u00f3ns altas dentro das listas europeas. O \u00e1lbum vende 4,2 mill\u00f3ns de copias aproximadamente. Tam\u00e9n nese mesmo ano Gloria d\u00e1 a luz \u00e1 s\u00faa segunda filla, Emily Marie.\nAbriendo Puertas.\nEn 1995 sa\u00edu \"Abriendo Puertas\", o seu segundo \u00e1lbum en castel\u00e1n. O prop\u00f3sito deste \u00e1lbum, segundo Gloria, \u00e9 mostrar as tradici\u00f3ns e as celebraci\u00f3ns latinas e tam\u00e9n unha celebraci\u00f3n \u00e1 vida. O sinxelo \"Abriendo Puertas\" foi n\u00ba 1 en Espa\u00f1a en discos e sinxelo, no Billboard Hot Latin Tracks e no Billboard Hot Dance Singles e \"Tres Deseos\" foi n\u00ba 1 no Billboard Hot Dance Singles. A balada \"Mas All\u00e1\" foi interpretada por Gloria ao Papa Xo\u00e1n Paulo II, convert\u00e9ndose na primeira estrela pop en ser invitada a un evento dese tipo. Esta alcanzo o n\u00ba 1 en Colombia, e posici\u00f3ns importantes en moitos lugares do mundo. Outras canci\u00f3ns representativas son \"Dulce Amor\", e \"La Parranda\", que obtiveron posici\u00f3ns altas, mais non tanto \u00e9xito como os dous sinxelos principais. Do \u00e1lbum tam\u00e9n destaca \"Farolito\" un \"currulao\" (ritmo colombiano), o cal foi a canci\u00f3n tema do Reinado Nacional de Beleza de Cartaxena de 1995, e consid\u00e9rase unha panxoli\u00f1a cl\u00e1sica en Colombia. Gloria obtivo o seu segundo Grammy por este disco. O \u00e1lbum vendeu cinco mill\u00f3ns de copias aproximadamente.\nDestiny &amp; Evolution World Tour.\nEn 1996 lanzouse \"Destiny\". O tema \"Reach\" ocupou a posici\u00f3n n\u00ba 2 no \"Billboard Hot Dance Singles\" e foi nomeado a un premio Grammy como \"Mellor canci\u00f3n pop interpretada por voz feminina\". O tema foi versionado en castel\u00e1n co t\u00edtulo de \"Puedes Llegar\" no cal Estefan foi apoiada polos talentos de Ricky Martin, Jos\u00e9 Luis Rodr\u00edguez \"El Puma\", Pl\u00e1cido Domingo, Carlos Vives, Patricia Sosa, Jon Secada, Julio Iglesias, Roberto Carlos e Alejandro Fern\u00e1ndez. Esta canci\u00f3n foi tema oficial das Olimp\u00edadas dese ano, celebradas na cidade estadounidense de Atlanta. No \u00e1lbum atopamos unha das canci\u00f3ns mais co\u00f1ecidas de Gloria, a gran \"You'll Be Mine (Party Time)\" sinxelo que alcanzo a primeira posici\u00f3n nas listas ao redor do mundo. Atopamos tam\u00e9n a \"Higher\", unha gran canci\u00f3n \"dance\" que alcanzo posici\u00f3ns altas nos Estados Unidos e outros pa\u00edses. At\u00f3panse xunto con eles: \"I'm Not Giving You Up\", o cal en versi\u00f3n balada alcanzo o posto n\u00ba 2 en varios lugares do mundo, mais o seu \"dance remix\" atopa un n\u00ba 1 en listas \"dance\". Outro tema exitoso extra\u00eddo dese \u00e1lbum, \"Steal Your Heart\", foi versionado ao castel\u00e1n cham\u00e1ndolle \"No Pretendo\", canci\u00f3n que \u00e9 todo un cl\u00e1sico na m\u00fasica latina, n\u00ba 1 en varios pa\u00edses. O \u00e1lbum vender\u00eda 4,6 mill\u00f3ns de copias aproximadamente.\nEse mesmo ano iniciou a xira \"The Evolution World Tour\" visitando pa\u00edses como: Estados Unidos, Reino Unido, Alema\u00f1a, Francia, Espa\u00f1a, Italia, Pa\u00edses Baixos, Xap\u00f3n, Australia e Sur\u00e1frica. Esta xira \u00e9 a m\u00e1is grande de Gloria, e conta como unha das mellores xiras na historia.\n1997.\nNeste ano Gloria comeza a gravaci\u00f3n con moitas das s\u00faas canci\u00f3ns favoritas dos anos setenta, xunto cunha canci\u00f3n in\u00e9dita; \"Don't Let This Moment End\" mais esta canci\u00f3n causo tanto impacto nos fan\u00e1ticos, que Gloria decidiu gravar todo un \u00e1lbum \"disco\". De a\u00ed nace o concepto do \u00e1lbum \"gloria!\", e da re-mestura entre as canci\u00f3ns xa gravadas por Gloria nace \"The 70's Moment Medley\", logo inclu\u00edda no \"maxi-single\" de \"Don't Let This Moment End\". Tam\u00e9n para publicitar o novo \u00e1lbum, xorde o \"gloria! HITMIX\", unha mestura entre varias canci\u00f3ns \"dance\" de Gloria desde 1991 ata 1996. Nese mesmo ano Gloria grava \"En El Jard\u00edn\" en colaboraci\u00f3n con Alejandro Fern\u00e1ndez, canci\u00f3n que alcanza postos altos nas listas latinoamericanas. Tam\u00e9n saca a recompilaci\u00f3n \"The Best Of Gloria Estefan\", s\u00f3 en Francia.\nRegreso ao disco: Gloria!\nGloria!\nEn 1998 Gloria sacou un dos seus discos m\u00e1is sobresalientes de toda a s\u00faa carreira: Gloria! As canci\u00f3ns \"Cuba Libre\", \"Oye!\" e \"Don't Stop\" foron nomeadas a Grammys como \"Mellor canci\u00f3n\", \"Mellor v\u00eddeo\" e \"Mellor Interpretaci\u00f3n\". \"Heaven's what I feel\" chegou \u00e1 posici\u00f3n n\u00ba 10 no Billboard Adult Contemporary e n\u00ba 27 no Billboard Hot 100. \"Oye\" ocupo a posici\u00f3n n\u00ba 1 no Billboard Hot Dance Singles. Tam\u00e9n destaca o sinxelo \"Don't Let This Moment End\", entrou no Top 20 das emisoras de todo o mundo. A canci\u00f3n \"Feelin' foi todo un \u00e9xito nas discotecas nese ano. Gloria! foi catalogado un dos mellores discos sacados en toda a historia da m\u00fasica mesturando os estilos Disco e Pop. Gloria ga\u00f1ou un \"American Music Award\" por este disco. O disco vendeu 6,4 mill\u00f3ns de copias en todo o mundo. Foi n\u00ba 1 en Espa\u00f1a.\nEse ano Gloria participo do especial de VH1's Divas xunto con Celine Dion, Shania Twain, Mariah Carey e Aretha Franklin.\n1999.\nEn 1999 Gloria fai un dueto con Alexander Pires de So Pra Contrariar na canci\u00f3n \"Santo, Santo\", tanto en ingl\u00e9s, como en portugu\u00e9s, ambas alcanzando posici\u00f3ns altas nas listas. Tam\u00e9n act\u00faa por primeira vez na pel\u00edcula \"Music Of The Heart\", da cal despr\u00e9ndese o sinxelo \"Music Of My Heart\" n\u00ba 1 en case todos os pa\u00edses do mundo.\n2000 - 2003.\nAlma caribe\u00f1a.\nEstefan sacou no 2000 o seu noveno disco como solista Alma Caribe\u00f1a. Gloria ga\u00f1ou grazas \u00e1 canci\u00f3n \"No me Dejes de Querer\" un Grammy Latino por \"Mellor V\u00eddeo Musical\" ademais a canci\u00f3n chegou \u00e1 posici\u00f3n 77 da listaxe \"Hot 100\". Con \"Como Me Duele Perderte\" Gloria conquista a radio mundial, cun n\u00ba 1 en moitos lugares. Outros sinxelos importantes incl\u00faen \"Tres Gotas De Agua Bendita\", \"Tengo Que Decirte Algo\" e \"Me Voy\", todos alcanzando o Top 20 en Am\u00e9rica Latina, Espa\u00f1a e outros lugares, mentres que o \u00faltimo alcanza a posici\u00f3n n\u00ba 8 nalg\u00fans pa\u00edses. \"Por Un Beso\" l\u00e1nzase como sinxelo en varios pa\u00edses, chegando ao Top 20 e sendo a canci\u00f3n tema de numerosas telenovelas. O \u00e1lbum chegou \u00e1 primeira posici\u00f3n en vendas en Espa\u00f1a, Estados Unidos e Latinoam\u00e9rica. Tam\u00e9n ga\u00f1ou grazas a este disco un premio \"American Music Awards, Award of Merit\" e un Grammy anglosax\u00f3n. Neste disco Gloria realizou duetos con cantantes tales como Celia Cruz e Jos\u00e9 Feliciano. Vendeu 5,2 mill\u00f3ns a nivel mundial, 500.000 copias soamente nos Estados Unidos.\nGreatest Hits VOL.2.\nGloria lanza en 2001 este \u00e1lbum, recompilando a maior\u00eda dos seus \u00e9xitos en ingl\u00e9s desde 1993 ata 1999. O \u00e1lbum non inclu\u00eda moitos \u00e9xitos que nun principio se pensou que \u00edan ser inclu\u00eddos. Ten tres canci\u00f3ns in\u00e9ditas: \"You Can't Walk Away From Love\", \"Out Of Nowhere\", \"I Got No Love\", a \u00fanica canci\u00f3n \"R&amp;B\" de Gloria, e \"Y-Tu-Conga\", unha re-mestura de \"Conga\" combinada con outros \u00e9xitos. O \u00e1lbum vende 2 mill\u00f3ns de copias.\nUnwrapped.\nEn 2003 lanzou \"Unwrapped\", supostamente \u00faltimo disco da cantante que se retiraba dos escenarios. O disco chegou \u00e1 posici\u00f3n n\u00ba 39 do Billboard. Os sinxelos compostos polo cantautor peruano Gian Marco; \"Hoy\" e \"Tu fotograf\u00eda\" ocuparon a primeira posici\u00f3n no Billboard Hot Latin chart. A versi\u00f3n en ingl\u00e9s de \"Hoy\", \"Wrapped\", ocupou o posto n\u00ba 37 no Billboard Adult Contemporany, tam\u00e9n a canci\u00f3n foi nomeada ao Grammy \"Mellor V\u00eddeo\", o v\u00eddeo de \"Wrapped\" realizouse en Machu Picchu e Chincheros en Cuzco, Per\u00fa. Este sinxelo chego ao posto 1 na lista de Airplay, por ser moi radiado. O sinxelo \"Tu Fotograf\u00eda\" chegou \u00e1 posici\u00f3n n\u00ba 1 no Billboard Hot Latin Chart e a versi\u00f3n en ingl\u00e9s desta, \"Your Picture\", chegou ao n\u00ba 20 do Billboard Top 100. \u00c9 o \u00e1lbum mais persoal de toda a carreira de Gloria.\nEstefan realizou a s\u00faa \u00faltima xira de despedida titulada \"Live &amp; Re-wrapped Tour\" nos Estados Unidos finalizando en Miami no 2004. O \u00e1lbum logrou certificar disco de ouro en Espa\u00f1a, por lograr vender m\u00e1is de 50\u00a0000 copias. Por outra banda en Su\u00edza, o \u00e1lbum logra certificar disco de platino, por vendas superiores a 40\u00a0000.\n90 millas.\nO \u00faltimo disco lanzado en 2007 \u00e9 \"90 Millas\" o cal est\u00e1 completamente en castel\u00e1n. O t\u00edtulo alude \u00e1 distancia entre Miami e Cuba: 90 millas. Previo ao lanzamento do \u00e1lbum, sa\u00edu ao mercado o primeiro sinxelo chamado \"No Llores\". A canci\u00f3n situouse moi ben nos Estados Unidos. No Billboard est\u00e1 en 3 categor\u00edas dos latinos, nos Hot Latin Song chegou \u00e1 posici\u00f3n n\u00ba 1 por segunda semana a\u00ednda que non consecutivas. O disco sa\u00edu publicado o 18 de setembro de 2007 a nivel mundial, logrando converterse no primeiro \u00e1lbum en castel\u00e1n en ser n\u00ba 1 nos Pa\u00edses Baixos. Nos Estados Unidos regresou ao \u00e9xito, igual que o \u00e1lbum Mi Tierra, pois o disco debutou no n\u00ba 1 dos \u00e1lbums latinos e situouse no n\u00ba 25 (vendendo 25.000 unidades na s\u00faa primeira semana) dos 200 \u00e1lbums m\u00e1is vendidos (d\u00faas posici\u00f3ns antes de Mi Terra). Por outra banda, en Espa\u00f1a debutou no n\u00ba 3 e xa \u00e9 disco de ouro, ademais viaxou a este pa\u00eds para promocionar o \u00e1lbum. Este disco, no que Estefan traballou con artistas latinos como Jos\u00e9 Feliciano, Lu\u00eds Enrique, La India, Carlos Santana, Andy Garc\u00eda e Generoso Jim\u00e9nez logrou alcanzar unha boa aceptaci\u00f3n mundial. Vendeu 7 mill\u00f3ns de copias aproximadamente.\nNo 2009 regresa cunha xira de despedida, e a metade deste ano colaborara no novo proxecto discogr\u00e1fico da mexicana Thalia.\nRegreso \u00e1 m\u00fasica.\nMiss Little Havana.\nGloria at\u00f3pase facendo este novo \u00e1lbum xunto con Pharrell Williams, o cal describe como un \u00e1lbum moi \"dance\". En xu\u00f1o de 2011 sacou o seu primeiro sinxelo: \"Wepa!\"."}
{"id": "185340", "revid": "98629", "url": "https://gl.wikipedia.org/wiki?curid=185340", "title": "Mito da caverna", "text": "O mito da caverna \u2014tam\u00e9n co\u00f1ecido polo nome de alegor\u00eda da caverna\u2014 est\u00e1 moito m\u00e1is cerca de ser unha alegor\u00eda que un mito. \u00c9 a m\u00e1is c\u00e9lebre alegor\u00eda da historia da filosof\u00eda, xunto coa do carro alado. Fama debida, sen d\u00fabida, \u00e1 utilidade destes mitos para que, a prop\u00f3sito da s\u00faa narraci\u00f3n, se expliquen as partes m\u00e1is importantes do pensamento plat\u00f3nico.\nTr\u00e1tase dunha explicaci\u00f3n metaf\u00f3rica, realizada polo fil\u00f3sofo grego Plat\u00f3n ao principio do VII libro de \"A Rep\u00fablica\", sobre a situaci\u00f3n en que se encontra o ser humano respecto do co\u00f1ecemento. Nela Plat\u00f3n explica a s\u00faa teor\u00eda de como con co\u00f1ecemento podemos captar a existencia dos dous mundos: o mundo sens\u00edbel (co\u00f1ecido a trav\u00e9s dos sentidos) e o mundo intelix\u00edbel (s\u00f3 alcanz\u00e1bel mediante o uso exclusivo da raz\u00f3n).\nNeste di\u00e1logo participan: S\u00f3crates, Adimanto, Alcib\u00edades, Arist\u00f3fanes, Calicles, Glauc\u00f3n, Gorxias, Hipias, Pit\u00e1goras, Parm\u00e9nides, Teeteto, Tras\u00edmaco e Timeo de Locri.\nDescrici\u00f3n.\nPlat\u00f3n describiu na s\u00faa alegor\u00eda da caverna un espazo cavernoso no cal se encontran un grupo de homes, prisioneiros desde o seu nacemento por cadeas que suxeitan o pescozo e as pernas, de forma que unicamente poden mirar cara \u00e1 parede do fondo da caverna, sen poder nunca xirar a cabeza. Xusto atr\u00e1s deles, hai un muro cun corredor e, seguidamente e por orde de proximidade respecto dos homes, unha fogueira e a entrada da cova que d\u00e1 ao exterior. Polo corredor do muro circulan homes levando todo tipo de obxectos cuxas sombras, grazas \u00e1 iluminaci\u00f3n da fogueira, prox\u00e9ctanse na parede que os prisioneiros poden ver.\nEstes homes encadeados consideran como verdade as sombras dos obxectos. Debido \u00e1s circunstancias da s\u00faa prisi\u00f3n \u00e1chanse condenados a tomar unicamente por certas todas e cada unha das sombras proxectadas xa que non poden co\u00f1ecer nada do que acontece \u00e1s s\u00faas costas.\nContin\u00faa a narraci\u00f3n contando o que ocorrer\u00eda se un destes homes fora liberado e obrigado a volverse cara \u00e1 luz da fogueira, contemplando, deste modo, unha nova realidade. Unha realidade m\u00e1is profunda e completa, xa que esta \u00e9 causa e fundamento da primeira que est\u00e1 composta s\u00f3 de aparencias sens\u00edbeis. Unha vez que asumiu o home esta nova situaci\u00f3n, \u00e9 obrigado, outra volta, a dirixirse cara a f\u00f3ra da caverna a trav\u00e9s duna \u00e1spera e escarpada subida, apreciando unha nova realidade exterior (homes, \u00e1rbores, lagos, astros etc. identificados co mundo intelix\u00edbel) fundamento das anteriores realidades, para que a continuaci\u00f3n volva a ser obrigado a ver directamente \"o Sol e o que lle \u00e9 propio\", met\u00e1fora que encarna a idea de ben.\nA alegor\u00eda acaba ao facer entrar, de novo, ao prisioneiro ao interior da caverna para \"liberar\" aos seus antigos compa\u00f1eiros de cadeas, o que far\u00eda que estes se riran del. O motivo da burla ser\u00eda afirmar que os seus ollos se estragaron ao verse cegado polo paso da claridade do Sol e volver \u00e1 escuridade da cova. Cando este prisioneiro intenta desatar e facer subir aos seus antigos compa\u00f1eiros cara \u00e1 luz, Plat\u00f3n dinos que estes ser\u00edan capaces de matalo e que efectivamente o far\u00edan en cando te\u00f1an a oportunidade, co que se entrev\u00e9 unha alusi\u00f3n ao esforzo de S\u00f3crates por axudar aos homes a chegar \u00e1 verdade e ao seu fracaso ao ser condenado a morte.\nInterpretaci\u00f3n esot\u00e9rica.\nA interpretaci\u00f3n da alegor\u00eda da caverna hai que buscala moi ao final do libro VI e no libro VII de \"A Rep\u00fablica\" de Plat\u00f3n, unha interpretaci\u00f3n que \u00e9 puramente epistemol\u00f3xica, non en van comeza a historia con estas palabras:\nPero baixo o seu sentido epistemol\u00f3xico esconde connotaci\u00f3ns propias da metaf\u00edsica plat\u00f3nica, as\u00ed como da s\u00faa pol\u00edtica dado que \"A Rep\u00fablica\" \u00e9 un tratado pol\u00edtico.\nA metaf\u00edsica subxacente na alegor\u00eda.\nNada m\u00e1is terminar a narraci\u00f3n do mito c\u00f3ntano Plat\u00f3n, por boca de S\u00f3crates, que representa cada unha das imaxes que se expo\u00f1en nel. Corresponde \u00e1s sombras e aos homes que as producen o mundo que percibimos polos sentidos ou mundo sens\u00edbel; e a fogueira ao Sol que todo o ilumina e nos permite ver. A ascensi\u00f3n ao exterior da cova figura o ascenso ao mundo intelix\u00edbel, mundo no que se encontra a idea de Ben representada polo Sol.\nAmbos os mundos son reais, pero o intelix\u00edbel pos\u00fae m\u00e1is entidade sendo fundamento de todo o sens\u00edbel. Pertencen a este mundo as esencias ou ideas e, de entre elas, a idea de Ben \u00e9 fundamento de todas as demais ideas e por ende do sens\u00edbel.\nPero, con todo, esta explicaci\u00f3n que nos d\u00e1 Plat\u00f3n non \u00e9 m\u00e1is que unha nota \u00e1 marxe do que esta alegor\u00eda pretende dar a entender. Iso si, \u00e9 necesaria para entender o cami\u00f1o da alma cara ao mundo intelix\u00edbel.\nA epistemolox\u00eda subxacente na alegor\u00eda.\nTr\u00e1tase da parte central da narraci\u00f3n, pero antes de expo\u00f1ela \u00e9 preciso contextualizar a epistemolox\u00eda de Plat\u00f3n. Tanto Her\u00e1clito como Parm\u00e9nides comezaran dous cami\u00f1os opostos para avanzar cara ao co\u00f1ecemento da realidade, o primeiro atendendo ao mud\u00e1bel, o segundo ao eterno e imperecedoiro. E foi o propio Parm\u00e9nides o que puxo nome a ambos: v\u00eda da opini\u00f3n e v\u00eda da verdade, respectivamente. Plat\u00f3n, dial\u00e9ctico el, conxugar\u00eda ambas as v\u00edas, a\u00ednda que dando m\u00e1is importancia e validez \u00e1 parmenidea. A estes autores hai que mirar para entender o que se agocha tras do mito da caverna.\nSegundo Plat\u00f3n, a cada tipo de realidade lle corresponde un tipo de co\u00f1ecemento apropiado, e estes \u00e1 s\u00faa vez subdiv\u00eddense noutros dous tipos distintos, cada cal m\u00e1is certo canto mellor aprehenden o intelix\u00edbel. As\u00ed, para co\u00f1ecer o mundo sens\u00edbel dispo\u00f1emos da \"d\u00f3xa\" (\u03b4\u03cc\u03be\u03b1, 'opini\u00f3n') que, sendo co\u00f1ecemento \u00e9 un saber que pode conter erro, e que v\u00e9n a coincidir coa v\u00eda aberta por Her\u00e1clito. Por outra parte, para co\u00f1ecer o mundo intelix\u00edbel contamos coa \"epist\u00e9me\" (\u03b5\u03c0\u03b9\u03c3\u03c4\u03ae\u03bc\u03b7, 'ciencia'), que nos proporciona un co\u00f1ecemento certo da realidade, cami\u00f1o proposto por Parm\u00e9nides. A opini\u00f3n ou \"d\u00f3xa\", como xa se ten dito, div\u00eddese \u00e1 s\u00faa vez en dous subtipos de co\u00f1ecemento: a \"eikas\u00eda\" (\u03b5\u03b9\u03ba\u03b1\u03c3\u03af\u03b1, 'imaxinaci\u00f3n'); e a \"p\u00edstis\" (\u03c0\u03af\u03c3\u03c4\u03b9\u03c2, 'crenza'). \u00c1 s\u00faa vez, para o co\u00f1ecemento do mundo intelix\u00edbel, a ciencia ou \"epist\u00e9me\" div\u00eddese \u00e1 s\u00faa vez en \"di\u00e1noia\" (\u03b4\u03b9\u03ac\u03bd\u03bf\u03b9\u03b1, 'pensamento'), que capta as esencias, e a \"n\u00f3esis\" (\u03bd\u03cc\u03b7\u03c3\u03b9\u03c2, 'raz\u00f3n'), que capta a idea de Ben.\nDeste modo, o co\u00f1ecemento adquirido pola contemplaci\u00f3n das sombras se identificar\u00eda coa fiabilidade do co\u00f1ecemento que proporciona a imaxinaci\u00f3n, similar a tomar cunha certeza m\u00e1is al\u00e1 do desex\u00e1bel a imaxes reflectidas en espellos, ou a imaxes pintadas ou esculpidas, ou incluso \u00e1 mesma alegor\u00eda da caverna. A visi\u00f3n dos homes que cami\u00f1an pola cova mostrando obxectos e a fogueira mesma coa crenza, similar a tomar cunha certeza m\u00e1is al\u00e1 do desex\u00e1bel o co\u00f1ecemento adquirido pola mera observaci\u00f3n da natureza na que todo \u00e9 mut\u00e1bel. A contemplaci\u00f3n do mundo exterior \u00e1 cova representa o pensamento, o paso ao co\u00f1ecemento do mundo intelix\u00edbel en que se encontran as esencias ou o\u1f52\u03c3\u03af\u03b1, un co\u00f1ecemento que deixa de ser unha opini\u00f3n con posibilidade de erro, para ser un co\u00f1ecemento certo, acorde coa realidade xa que todas as cousas sens\u00edbeis son imaxes das s\u00faas propias esencias. E por fin, o co\u00f1ecemento adquirido coa contemplaci\u00f3n do Sol representa o co\u00f1ecemento que se obt\u00e9n coa contemplaci\u00f3n da idea de Ben ou raz\u00f3n. Tr\u00e1tase dun co\u00f1ecemento que supera ao mesmo pensamento tanto en canto que o que o pos\u00fae co\u00f1ece todas as esencias do mundo intelix\u00edbel porque se fundan nela e, a trav\u00e9s delas, todas as realidades do mundo sens\u00edbel, mentres que o que s\u00f3 usa do pensamento, s\u00f3 co\u00f1ece as esencias que vai descubrindo no seu pensar.\nA educaci\u00f3n subxacente na alegor\u00eda.\nDado que \"A Rep\u00fablica\" \u00e9 un tratado pol\u00edtico caber\u00eda esperar que tras a alegor\u00eda se escondera unha maior referencia \u00e1 teor\u00eda pol\u00edtica de Plat\u00f3n que \u00e1 epistemolox\u00eda e \u00e1 educaci\u00f3n ou paideia, pero non \u00e9 as\u00ed a\u00ednda que algo de pol\u00edtica te\u00f1a.\nA importancia que Plat\u00f3n concede \u00e1 educaci\u00f3n en vistas a unha correcta organizaci\u00f3n da Polis fai que dedique unha moi importante cantidade de p\u00e1xinas a este tema en \"A Rep\u00fablica\". Plat\u00f3n chega incluso a dese\u00f1ar nela un programa de estudos para tal fin baseado nos graos do co\u00f1ecemento descritos anteriormente.\n\u00c9 o proceso de formaci\u00f3n e educaci\u00f3n do rei-fil\u00f3sofo o que est\u00e1 encarnando todo ese periplo a trav\u00e9s dos graos do co\u00f1ecemento que realiza o protagonista da historia. Unha formaci\u00f3n a cargo dos m\u00e1is sabios que han de iniciar a todos os cidad\u00e1ns e que completar\u00e1n na medida de que estean capacitados para o co\u00f1ecemento.\nPero, como alegor\u00eda que \u00e9, non ten perfecta correspondencia co pensamento de Plat\u00f3n. Por exemplo, o personaxe \u00e9 continuamente obrigado a ascender nos graos de co\u00f1ecemento porque, como di o propio Plat\u00f3n ao rematar de narrar a alegor\u00eda, o saber \u00e1 custoso e non adoita facerse de boa gana, mentres que, m\u00e1is adiante, xa terminado o mito, Plat\u00f3n sinala que non \u00e9 desex\u00e1bel usar a forza para que os nenos aprendan.\nNa pol\u00edtica plat\u00f3nica non hai tal obriga externa encami\u00f1ada a que os homes ascendan nos graos de co\u00f1ecemento, ningu\u00e9n debe ser arrastrado tal e como narra a alegor\u00eda. Se acaso, a \u00fanica obriga da que fala Plat\u00f3n na s\u00faa pol\u00edtica \u00e9 dunha obriga moral de todos os cidad\u00e1ns para que asuman con responsabilidade o deber de educarse o mellor que poidan conforme \u00e1 s\u00faa capacidade por mor do mellor ben da Polis. Un ben que consiste en ser dirixida rectamente, \u00e9 dicir, conforme a raz\u00f3n.\nOs propios alumnos, guiados por mestres mediante o uso da dial\u00e9ctica, ir\u00e1n alcanzando por si s\u00f3s os distintos graos de co\u00f1ecemento at\u00e9 o l\u00edmite que a capacidade de cada un deles determine.\nA pol\u00edtica subxacente na alegor\u00eda.\nAs connotaci\u00f3ns pol\u00edticas que este mito ten son secundarias ou indirectas. De todas as obrigas \u00e1s que \u00e9 sometido o prisioneiro da alegor\u00eda, a \u00fanica que realmente se mant\u00e9n na teor\u00eda pol\u00edtica plat\u00f3nica \u00e9 a de que tanto o personaxe dela como o sabio han ser obrigados igualmente a abandonar a contemplaci\u00f3n do mundo intelix\u00edbel (o Sol e a idea de Ben respectivamente) para dirixir aos seus concidad\u00e1ns debido a que ese regreso para asumir o goberno da Polis afasta ao sabio da maior felicidade: o seguir contemplando a idea de Ben. Esta obriga \u00e9 m\u00e1is interna que externa, a s\u00faa forza reside na responsabilidade que ten o sabio de cara \u00e1 Polis para que esta alcance o seu ben.\nCon todo, Plat\u00f3n \u00e9 consciente de que moi poucos son capaces de chegar ao m\u00e1is alto grao de co\u00f1ecemento. Iso levarao a propo\u00f1er que tam\u00e9n deber\u00e1n desempe\u00f1ar a funci\u00f3n de gobernar, nun goberno que \u00e9 temporal e rotatorio, os que m\u00e1is accederan ao mundo intelix\u00edbel por medio do pensamento. O motivo da rotaci\u00f3n \u00e9 limitar no tempo a funci\u00f3n de gobernar para non facer m\u00e1is gravosa a\u00ednda a obriga de desatender o estudo e a contemplaci\u00f3n das esencias ao facela perdurar excesivamente no tempo.\nInterpretaci\u00f3ns exot\u00e9ricas.\nComo a case todo texto aleg\u00f3rico, \u00e1 alegor\u00eda da caverna non lle faltan interpretaci\u00f3ns que foron dadas \u00e1 marxe da que lle deu o seu autor na Academia. O motivo principal que o causa \u00e9 o feito de que case toda a obra de Plat\u00f3n conservada \u00e9 de car\u00e1cter exot\u00e9rico, \u00e9 dicir, destinada aos non membros da Academia e por tanto acces\u00edbel ao gran p\u00fablico. Isto determinou que Plat\u00f3n dotara \u00e1 s\u00faa obra dunha extraordinaria beleza literaria polas imaxes propostas, pero con pouca precisi\u00f3n conceptual en moitas das s\u00faas partes. O quedar s\u00f3 na lectura da alegor\u00eda sen atender \u00e1s explicaci\u00f3ns que dela nos deu o seu autor, deu lugar a todo tipo de interpretaci\u00f3ns.\nEste tipo de alegor\u00eda, na que pon de manifesto como os humanos podemos enganarnos a n\u00f3s mesmos ou forzados por poderes f\u00e1cticos, rep\u00edtese durante a historia por moitos fil\u00f3sofos ou outros autores, como Calder\u00f3n de la Barca con \"La vida es sue\u00f1o\". Exemplos m\u00e1is modernos poden ser as novelas \"La Invenci\u00f3n de Morel\" de Adolfo Bioy Casares (1940), \"Un feliz mundo novo\", de Huxley (1932), \"A fin do mundo e un desapiadado pa\u00eds das marabillas\" de Haruki Murakami (1985), ou \"A Caverna\" de Jos\u00e9 Saramago (1988),\na trilox\u00eda cinematogr\u00e1fica \"Matrix\" ou o filme \"O show de Truman\"."}
{"id": "185341", "revid": "22795", "url": "https://gl.wikipedia.org/wiki?curid=185341", "title": "Alegor\u00eda da caverna", "text": ""}
{"id": "185343", "revid": "25871", "url": "https://gl.wikipedia.org/wiki?curid=185343", "title": "Premios BAFTA", "text": ""}
{"id": "185344", "revid": "1822", "url": "https://gl.wikipedia.org/wiki?curid=185344", "title": "Insectivora", "text": ""}
{"id": "185348", "revid": "98629", "url": "https://gl.wikipedia.org/wiki?curid=185348", "title": "Guerreiros do espazo", "text": "Os son a raza de guerreiros pertencentes \u00f3 universo de \"Dragon Ball\" que habitaron o Planeta Vexeta antes da s\u00faa destruci\u00f3n a mans do vil\u00e1n Freezer, quen os mantivo baixo o seu mando. Por\u00e9n, o seu maior temor era que f\u00f3ra certa a Lenda do Super Guerreiro. E cando se decatou de que Barduck (O pai de Son Goku) estaba incrementando o seu poder decidiu por seguridade, destru\u00edr o Planeta Vexeta. A\u00ednda que se salvaron uns poucos do desastre, como Raditz, Paragus, Turles, Brolin, Nappa, o Pr\u00edncipe Vexeta, o seu irm\u00e1n Tarble e Son Goku (chamado Kakarotto), logo uns foron morrendo pouco a pouco a mans dos Guerreiros Z como Raditz (por Piccoro coa axuda de Goku), Nappa (derrotado por Goku e eliminado por Vexeta), Turles (a mans de Goku), Paragus (por unha explosi\u00f3n), Brolin (unha onda vital de Son Gohanda, Son Goten e a alma de Goku), quedando unicamente Tarble, Vexeta e Kakarotto. Esta raza era moi diferente a t\u00f3dalas demais, xa que os seus poderes os defin\u00edan como os guerreiros m\u00e1is poderosos do universo.\nHistoria.\nTodo comezou nun planeta chamado \"Plant\" nunha galaxia pertencente \u00f3 noso universo, cuxa gravidade era 10 veces maior que a gravidade da Terra. Neste planeta habitaban d\u00faas clases de razas, os Tsuffles e os Guerreiros do espazo, que eran moi diferentes; os Tsuffles ocupaban m\u00e1is da metade deste planeta, a\u00ednda que eran de menor tama\u00f1o que os Guerreiros, eran m\u00e1is avanzados en tecnolox\u00eda. Os Guerreiros do espazo eran menos pero de maior tama\u00f1o e complexi\u00f3n; a s\u00faa caracter\u00edstica principal era o seu rabo e todos eles ti\u00f1an un esp\u00edrito loitador por natureza. Un d\u00eda os Guerreiros do espazo guiados polo Rei Vexeta (o pai de Vexeta), decidiron atacar \u00f3s Tsuffles, que pelexaron coa axuda dun armamento moi avanzado. A maior vantaxe dos Guerreiros do espazo era que cada 8 anos aparec\u00eda a l\u00faa chea no planeta e se a ollaban directamente sufr\u00edan unha gran transformaci\u00f3n chamada \u014czaru que os transformaba en monos xigantes cun enorme poder. A guerra rematou co exterminio dos Tsuffles, e os Guerreiros ocuparon todo o planeta.\nLogo decidiron nomear \u00f3 planeta \"Vexeta\" na honra do seu l\u00edder o \"Rei Vexeta\". A\u00ednda que a s\u00faa tecnolox\u00eda era primitiva, lograron viaxar a trav\u00e9s do espazo unindo forzas con habitantes doutros planetas. Estes proporcion\u00e1banlles os mellores armamentos, naves espaciais e cartos a cambio de que os Guerreiros do espazo lles entregaran os planetas conquistados.\nGrazas a isto, os habitantes de Vexeta foron progresando rapidamente e o seu poder de combate foi aumentando cada vez m\u00e1is. O seu sistema para conquistar planetas consist\u00eda en enviar \u00f3s beb\u00e9s con menos poder a planetas con poboadores febles e, beb\u00e9s con grandes poderes a aqueles planetas habitados por seres extremadamente fortes.\nAparencia e caracter\u00edsticas.\n\u00c1 parte dos seus rabos, os Guerreiros do espazo asem\u00e9llanse \u00f3s seres humanos, a\u00ednda que moito m\u00e1is fortes, pero necesitan comer m\u00e1is para manter o seu poder. Todos te\u00f1en cabelo negro, o cal dende o momento en que medra por completo non lles cambia xamais. O seu punto feble \u00e9 a s\u00faa cola de mono (a\u00ednda que poden eliminalo con adestramento).\nA s\u00faa habilidade m\u00e1is salientable \u00e9 a do \"Zenkai Power\", a cal fai que cada vez que son feridos de gravidade nunha batalla, \u00f3 recuperarse aumentan o seu poder, chegando a multiplicarse se estiveron a piques de morrer.\n\u014czaru.\nEsta transformaci\u00f3n d\u00e1se cando fitan cara a un astro que reflicte a luz dunha estrela pr\u00f3xima (como a L\u00faa chea da Terra), por\u00e9n non calquera astro lles serve, xa que dito astro de luz debe producir unhas emisi\u00f3ns chamadas raios Brutz. Estes raios te\u00f1en un n\u00famero determinado de ondas Zenos, que cando superan os 17\u00a0000\u00a0000 de unidades provocan a transformaci\u00f3n. Cando o cerebro recibe estas ondas Zenos, o seu corpo reacciona transform\u00e1ndose nun mono xigante, co que o poder do Guerreiro multipl\u00edcase por dez.\nS\u00faper Guerreiro.\nNeste estado o guerreiro libera todo o seu poder. A s\u00faa forza aumenta considerablemente, o pelo v\u00f3lvese dourado e ponse de punta e os ollos toman unha cor azulada.\nDurante a saga de Freezer, Vexeta fala sobre unha lenda da raza que di que cada 1000 anos aparece un individuo cunha habilidade para pelexar moi superior \u00f3 resto. O \u00faltimo S\u00faper Guerreiro co\u00f1ecido antes do inicio do manga apareceu aproximadamente no ano 228 antes do ano cero na cronolox\u00eda de Dragon Ball e causou caos e destruci\u00f3n a trav\u00e9s do universo.\nEtimolox\u00eda.\nA palabra de orixe xaponesa , \u00e9 un xentilicio. As\u00ed, a palabra significa \"habitante de Saiyan\", \"natural de Saiyan\" ou, nun contexto m\u00e1is xeral, \"persoa Saiyan\". En canto \u00f3 significado de \"saiyan\" tr\u00e1tase dun xogo de palabras en xapon\u00e9s, cambiando a orde das s\u00edlabas da palabra . Os nomes dos \"saiyan\" de raza pura co\u00f1ecidos derivan da pronunciaci\u00f3n xaponesa de nomes de vexetais en ingl\u00e9s:"}
{"id": "185350", "revid": "23204", "url": "https://gl.wikipedia.org/wiki?curid=185350", "title": "Saiyan", "text": ""}
{"id": "185354", "revid": "839", "url": "https://gl.wikipedia.org/wiki?curid=185354", "title": "Ferran Torrent", "text": "Ferran Torrent i Llorca, nado en Sedav\u00ed (Val\u00e8ncia) o 30 de maio de 1951, \u00e9 un xornalista e escritor na variante valenciana da lingua catal\u00e1.\nTraxectoria.\nLogo de estudar nun colexio xesu\u00edta, comezou a carreira de Dereito, que non rematou. Antes de vivir da literatura, traballou en diversos oficios como vendedor e comercial.\nColabora os s\u00e1bados e domingos no programa de radio \"La Primera Pedra\" de RAC1, amais de escribir columnas e artigos para prensa como \"El Pa\u00eds\", \"La Vanguardia\" o \"El Temps\".\nObra.\nIniciouse coa novela \"La gola del llop\" (1983), escrita xunto a Josep Llu\u00eds Segu\u00ed co pseud\u00f3nimo de Pere Lavaca.\nAcadou \u00e9xito de p\u00fablico coa serie de novela negra (o x\u00e9nero no que m\u00e1is publicou) protagonizada polo periodista e ex-boxeador H\u00e8ctor Barrera e o detective Butxana.\n\"La mirada del tafur\" (1997) desenv\u00f3lvese na \u00e9poca final do franquismo, nunha cafeter\u00eda na que se organizan timbas de p\u00f3quer. \"L'illa de l'holand\u00e9s\" (1999) presenta un escritor e profesor universitario marxista deportado nunha illa da costa mediterr\u00e1nea.\nEscribiu d\u00faas obras de teatro xunto a Carles Alberola: \"O tu o res\" (1991) e \"Nit i dia\" (1993).\nVarias das s\u00faas obras foron traducidas ao castel\u00e1n e ao franc\u00e9s, e tres delas (\"Un negre amb un saxo\", \"Gr\u00e0cies per la propina\" e \"L'illa de l'holand\u00e9s\") foron levadas ao cinema."}
{"id": "185355", "revid": "1822", "url": "https://gl.wikipedia.org/wiki?curid=185355", "title": "Gl\u00e1ndula mamaria", "text": ""}
{"id": "185356", "revid": "12452", "url": "https://gl.wikipedia.org/wiki?curid=185356", "title": "Monotrema", "text": ""}
{"id": "185357", "revid": "1822", "url": "https://gl.wikipedia.org/wiki?curid=185357", "title": "Theria", "text": ""}
{"id": "185358", "revid": "1822", "url": "https://gl.wikipedia.org/wiki?curid=185358", "title": "Artiod\u00e1ctilo", "text": ""}
{"id": "185367", "revid": "1822", "url": "https://gl.wikipedia.org/wiki?curid=185367", "title": "Carnivora", "text": ""}
{"id": "185373", "revid": "1822", "url": "https://gl.wikipedia.org/wiki?curid=185373", "title": "Odontoceto", "text": ""}
{"id": "185374", "revid": "1822", "url": "https://gl.wikipedia.org/wiki?curid=185374", "title": "Perisod\u00e1ctilo", "text": ""}
{"id": "185376", "revid": "1131", "url": "https://gl.wikipedia.org/wiki?curid=185376", "title": "Galer\u00eda de imaxes dos Vilares, Guitiriz", "text": "San Vicenzo dos Vilares \u00e9 unha parroquia que se localiza no concello de Guitiriz."}
{"id": "185381", "revid": "1822", "url": "https://gl.wikipedia.org/wiki?curid=185381", "title": "Rhinocerotidae", "text": ""}
{"id": "185383", "revid": "1822", "url": "https://gl.wikipedia.org/wiki?curid=185383", "title": "Equidae", "text": ""}
{"id": "185384", "revid": "1822", "url": "https://gl.wikipedia.org/wiki?curid=185384", "title": "\u00c9quido", "text": ""}
{"id": "185386", "revid": "1822", "url": "https://gl.wikipedia.org/wiki?curid=185386", "title": "Primate", "text": ""}
{"id": "185388", "revid": "27155", "url": "https://gl.wikipedia.org/wiki?curid=185388", "title": "Dinucle\u00f3tido de nicotinamida e adenina", "text": "O dinucle\u00f3tido de nicotinamida e adenina, tam\u00e9n chamado nicotinamida adenina dinucle\u00f3tido ou nicot\u00edn aden\u00edn dinucle\u00f3tido, abreviado como NAD+ (forma oxidada) ou NADH (forma reducida), \u00e9 un dos coencimas m\u00e1is importantes da c\u00e9lula, que interv\u00e9n en reacci\u00f3ns redox (con encimas oxidorredutases) e pode ceder electr\u00f3ns \u00e1 cadea de transporte electr\u00f3nico, polo que \u00e9 importante na produci\u00f3n de enerx\u00eda na c\u00e9lula. \u00c9 un dinucle\u00f3tido, xa que est\u00e1 formado por dous nucle\u00f3tidos unidos polos seus grupos fosfato, un deles leva a base nitroxenada adenina e o outro a nicotinamida, que deriva da vitamina B3.\nNo metabolismo o NAD+/NADH est\u00e1 implicado en reacci\u00f3ns de oxidaci\u00f3n-reduci\u00f3n, nas que capta/cede electr\u00f3ns e hidr\u00f3xenos, e pode servir para levar electr\u00f3ns dunha reacci\u00f3n qu\u00edmica a outra. Pode atoparse en d\u00faas formas: en forma oxidada ou NAD+, que funciona nas reacci\u00f3ns como oxidante doutras mol\u00e9culas \u00e1 vez que se reduce a NADH, ou en forma reducida ou NADH, que funciona como redutor doutras mol\u00e9culas \u00e1 vez que se oxida a NAD+. As reacci\u00f3ns de transferencia de electr\u00f3ns son a principal funci\u00f3n do NAD+, que tam\u00e9n se emprega noutros procesos celulares, o m\u00e1is importante dos cales \u00e9 ser substrato de encimas que adicionan ou eliminan grupos qu\u00edmicos das prote\u00ednas nas modificaci\u00f3ns postraducionais. Debido \u00e1 importancia destas funci\u00f3ns, os encimas implicados no metabolismo do NAD+ son obxectivos para o descubrimento de f\u00e1rmacos.\nNos organismos o NAD+ pode sintetizarse a partir de biomol\u00e9culas sinxelas como os amino\u00e1cidos tript\u00f3fano ou \u00e1cido asp\u00e1rtico ou poden obterse os seus compo\u00f1entes ou precursores dos alimentos, como a vitamina niacina ou B3. Tam\u00e9n se poden obter compo\u00f1entes nas reacci\u00f3ns de descomposici\u00f3n do NAD+. Estes compo\u00f1entes preformados pasan ent\u00f3n por unha v\u00eda de reciclaxe que os converte de novo na forma activa. Parte do NAD+ conv\u00e9rtese tam\u00e9n en nicotinamida adenina dinucle\u00f3tido fosfato (NADP+), que \u00e9 outro importante coencima, que act\u00faa quimicamente igual, pero interv\u00e9n noutras v\u00edas metab\u00f3licas.\nPropiedades f\u00edsicas e qu\u00edmicas.\nO dinucle\u00f3tido de nicotinamida e adenina, igual que todos os \"dinucle\u00f3tidos\", est\u00e1 formado por dous nucle\u00f3tidos unidos por un par de grupos fosfato que act\u00faan como ponte. Ditos nucle\u00f3tidos constan de d\u00faas ribosas, unha unida \u00e1 base nitroxenada adenina por enlace N-glicos\u00eddico, e a outra unida \u00e1 nicotinamida de xeito similar. A porci\u00f3n de nicotinamida pode enlazarse con d\u00faas orientaci\u00f3ns distintas ao carbono anom\u00e9rico do azucre. Debido a estas d\u00faas posibles estruturas, o composto pode existir como dous diastereois\u00f3meros, dos cales o diastereois\u00f3mero \u03b2-nicotinamida de NAD+ \u00e9 a forma que se atopa na c\u00e9lula.\nNo metabolismo o composto acepta ou cede electr\u00f3ns en reacci\u00f3ns redox. Estas reacci\u00f3ns (resumidas na f\u00f3rmula de abaixo) implican a extracci\u00f3n de dous \u00e1tomos de hidr\u00f3xeno do reactivo (RH2), en forma dun i\u00f3n hidruro (:H-), e un prot\u00f3n (H+). O prot\u00f3n lib\u00e9rase no medio de reacci\u00f3n, mentres que o reactivo se oxida (e queda na forma R) e o NAD+ red\u00facese a NADH debido \u00e1 transferencia do hidruro ao anel de nicotinamida. Pasaron \u00e1 nicotinamida un \u00e1tomo de hidr\u00f3xeno (que pasa ao carbono 4) e un electr\u00f3n, que neutraliza a carga + que ti\u00f1a o nitr\u00f3xeno do anel da mol\u00e9cula (\u00e9 dicir, pasou un i\u00f3n hidruro), e, como consecuencia, hai unha redistribuci\u00f3n dos dobres enlaces no anel.\nO potencial de punto medio do par redox NAD+/NADH \u00e9 -0,32 voltios, o cal fai do NADH un forte axente redutor. A reacci\u00f3n \u00e9 facilmente reversible cando o NADH reduce outra mol\u00e9cula e queda oxidado a NAD+. Isto significa que este coencima est\u00e1 cambiando ciclicamente entre as s\u00faas formas NAD+ e NADH sen ser consumida.\nTodas as formas deste coencima en estado s\u00f3lido te\u00f1en aspecto de pos brancos amorfos que son higrosc\u00f3picos e moi solubles en auga. A forma s\u00f3lida \u00e9 estable se se conserva seca e na escuridade. As soluci\u00f3ns de NAD+ son incoloras e estables durante aproximadamente unha semana a 4 \u00b0C e un pH neutro (igual a 7), pero descomp\u00f3\u00f1ense rapidamente en \u00e1cidos ou \u00e1lcalis. Tras a s\u00faa descomposici\u00f3n forman produtos que son inhibidores encim\u00e1ticos.\nTanto o NAD+ como o NADH absorben fortemente as radiaci\u00f3ns electromagn\u00e9ticas na banda ultravioleta debido \u00e1 presenza da base nitroxenada adenina. Por exemplo, o pico de absorci\u00f3n do NAD+ sit\u00faase nunha lonxitude de onda de 259 nan\u00f3metros (nm), cun coeficiente molar de absorci\u00f3n de 16.900 M\u22121cm\u22121. Mentres que o NADH presenta ademais outro pico de absorci\u00f3n ultravioleta nos 339\u00a0nm cun coeficiente molar de absorci\u00f3n de 6.220 M\u22121cm. Esta diferenza na absorci\u00f3n de espectros ultravioleta entre a forma oxidada e a reducida do coencima nas lonxitudes de onda m\u00e1is altas fai que sexa sinxelo medir a conversi\u00f3n dunha forma \u00e1 outra nos ensaios encim\u00e1ticos, medindo a cantidade de absorci\u00f3n de raios UV de 340\u00a0nm nun espectr\u00f3metro.\nO NAD+ e o NADH tam\u00e9n difiren na s\u00faa fluorescencia, xa que o NADH ten en soluci\u00f3n un pico de emisi\u00f3n a 460\u00a0nm e un tempo de vida de fluorescencia de 0,4 nanosegundos (ns), entanto que a forma oxidada (NAD+) non ten fluorescencia. As propiedades do sinal de fluorescencia cambian cando o NADH se une \u00e1s prote\u00ednas, polo que estes cambios poden ser utilizados para medir as constantes de disociaci\u00f3n, as cales son \u00fatiles no estudo da cin\u00e9tica encim\u00e1tica. Estes cambios son utilizados tam\u00e9n para medir os cambios no estado redox de c\u00e9lulas vivas, a trav\u00e9s do microscopio de fluorescencia.\nConcentraci\u00f3n e estado nas c\u00e9lulas.\nNun f\u00edgado de rata a cantidade total de NAD+ e NADH \u00e9 aproximadamente de 1 \u03bcmol por gramo de peso fresco, unhas 10 veces a concentraci\u00f3n de NADP+ e NADPH nas mesmas c\u00e9lulas. A concentraci\u00f3n real de NAD+ no citosol da c\u00e9lula \u00e9 m\u00e1is dif\u00edcil de medir, con estimaci\u00f3ns recentes en c\u00e9lulas animais que est\u00e1n entre 0,3 mM, e aproximadamente de 1,0 a 2,0 mM en l\u00e9vedos. Por\u00e9n, m\u00e1is do 80% est\u00e1 unido a prote\u00ednas, as\u00ed que a concentraci\u00f3n en soluci\u00f3n \u00e9 moito m\u00e1is baixa.\nOs datos sobre outros compartimentos celulares son limitados, a\u00ednda que na mitocondria a concentraci\u00f3n de NAD+ \u00e9 similar \u00e1 do citosol. Este NAD+ transp\u00f3rtase ao interior da mitocondria por unha prote\u00edna espec\u00edfica dentro da membrana, xa que o coencima non pode pasar a trav\u00e9s das membranas por difusi\u00f3n.\nO balance entre a forma oxidada e reducida do dinucle\u00f3tido de nicotinamida e adenina ch\u00e1mase proporci\u00f3n NAD+/NADH. Esta proporci\u00f3n \u00e9 un compo\u00f1ente do que se chama \"estado redox\" dunha c\u00e9lula, unha medici\u00f3n que reflicte tanto as actividades metab\u00f3licas como a sa\u00fade das c\u00e9lulas. Os efectos da proporci\u00f3n NAD+/NADH son complexos, pois controlan a actividade de varios encimas chaves, inclu\u00edndo a gliceraldehido-3-fosfato deshidroxenase e a piruvato deshidroxenase. Nos tecidos sans de mam\u00edferos a estimaci\u00f3n da proporci\u00f3n entre a NAD+ libre e a NADH no citoplasma enc\u00f3ntrase tipicamente arredor de 700; polo cal a proporci\u00f3n \u00e9 favorable para reacci\u00f3ns de oxidaci\u00f3n. A proporci\u00f3n de NAD+/NADH total \u00e9 moito m\u00e1is baixa, con estimaci\u00f3ns entre 0,05 e 4. Polo contrario, a proporci\u00f3n de NADP+/NADPH est\u00e1 normalmente arredor de 0,005, as\u00ed que o NADPH \u00e9 a forma dominante deste coencima. Estas distintas proporci\u00f3ns son a chave para entendermos os diferentes papeis metab\u00f3licos que te\u00f1en o NADH e o NADPH.\nBios\u00edntese.\nO NAD+ sintet\u00edzase a trav\u00e9s de d\u00faas v\u00edas metab\u00f3licas: unha ruta \"de novo\" a partir de amino\u00e1cidos, ou en v\u00edas de recuperaci\u00f3n por medio da reciclaxe de compo\u00f1entes preformados como a nicotinamida utilizada de novo para sintetizar NAD+.\nProduci\u00f3n \"de novo\".\nA maior\u00eda dos organismos sintetizan NAD+ a partir de compo\u00f1entes simples. O sitio espec\u00edfico da reacci\u00f3n \u00e9 diferente entre os organismos, pero unha caracter\u00edstica com\u00fan \u00e9 a xeraci\u00f3n de \u00e1cido quinol\u00ednico (QA) a partir dun amino\u00e1cido; xa sexa o tript\u00f3fano (Trp) en animais e algunhas bacterias, ou o \u00e1cido asp\u00e1rtico nalgunhas bacterias e plantas. O \u00e1cido quinol\u00ednico conv\u00e9rtese en mononucle\u00f3tido de \u00e1cido nicot\u00ednico (NaMN) por medio da transferencia do grupo fosforribosa. Un grupo adenina transf\u00edrese ent\u00f3n para formar dinucle\u00f3tido de \u00e1cido nicot\u00ednico e adenina (NaAD). Finalmente, o grupo de \u00e1cido nicot\u00ednico do NaAD sofre amidaci\u00f3n e conv\u00e9rtese nun grupo nicotinamida (Nam), formando as\u00ed o dinucle\u00f3tido de nicotinamida e adenina (NAD+).\nUnha transformaci\u00f3n posterior pode ser a conversi\u00f3n dalg\u00fans NAD+ en NADP+ por acci\u00f3n do encima NAD+ quinase, que cataliza a fosforilaci\u00f3n do NAD+. Na maior\u00eda dos organismos, este encima utiliza ATP como fonte do grupo fosfato, a\u00ednda que nalgunhas bacterias, como a \"Mycobacterium tuberculosis\" e algunhas archaea hiperterm\u00f3filas como a \"Pyrococcus horikoshii\" do x\u00e9nero \"Pyrococcus\", usan polifosfatos inorg\u00e1nicos como doantes alternativos de fosforilo (grupos fosfato).\nV\u00edas de recuperaci\u00f3n.\nAdemais de ensamblar o NAD+ \"de novo\" a partir de amino\u00e1cidos precursores simples, as c\u00e9lulas tam\u00e9n recuperan compostos preformados que conte\u00f1en nicotinamida. A\u00ednda que se co\u00f1ecen outros precursores, os tres compostos naturais que conte\u00f1en o anel de nicotinamida e son usados nestas v\u00edas metab\u00f3licas de recuperaci\u00f3n ou \"rescate\" son o \u00e1cido nicot\u00ednico (Na), a nicotinamida (Nam) e a nicotinamida rib\u00f3sido (NR). Os precursores introd\u00facense na v\u00eda biosint\u00e9tica do NAD(P)+ (mostrada abaixo) a trav\u00e9s de reacci\u00f3ns de adenilaci\u00f3n e fosforribosilaci\u00f3n. Estes compostos poden tomarse na dieta, na cal a mestura de \u00e1cido nicot\u00ednico e nicotinamida se co\u00f1ece como vitamina B3 ou \"niacina\". Por\u00e9n, estes compostos tam\u00e9n son producidos no interior das c\u00e9lulas, cando o grupo nicotinamida se libera do NAD+ nas reacci\u00f3ns de transferencia de ADP-ribosa. De feito, os encimas implicados en ditas v\u00edas de recuperaci\u00f3n parecen estar concentradas no n\u00facleo celular, o que pode compensar o alto nivel de reacci\u00f3ns que consomen NAD+ neste org\u00e1nulo. As c\u00e9lulas poden tam\u00e9n tomar NAD+ extracelular do seu medio.\nA pesar da presenza da v\u00eda \"de novo\", as reacci\u00f3ns de recuperaci\u00f3n son esenciais nos seres humanos; unha carencia de niacina na dieta provoca a enfermidade de d\u00e9ficit vitam\u00ednico co\u00f1ecida como pelagra. Esta elevada esixencia de NAD+ d\u00e9bese ao constante consumo do coencima en reacci\u00f3ns como modificaci\u00f3ns postraducionais, xa que a transformaci\u00f3n c\u00edclica do NAD+ entre as forma oxidada e reducida nas reacci\u00f3ns redox non cambia en nada os niveis xerais do coencima.\nAs v\u00edas de recuperaci\u00f3n utilizadas en microorganismos difiren das usadas en mam\u00edferos. Por exemplo, alg\u00fans axentes pat\u00f3xenos, como o l\u00e9vedo \"Candida glabrata\" e a bacteria \"Haemophilus influenzae\" son aux\u00f3trofos de NAD+, \u00e9 dicir, non poden sintetizar NAD+, pero pos\u00faen v\u00edas de recuperaci\u00f3n e, por tanto, son dependentes de fontes externas de NAD+ ou dos seus precursores.\nA\u00ednda m\u00e1is sorprendente \u00e9 o pat\u00f3xeno intracelular \"Chlamydia trachomatis\", que no seu xenoma carece de candidatos reconocibles para calquera dos xenes implicados na bios\u00edntese ou a recuperaci\u00f3n tanto do NAD+ coma do NADP+, polo cal debe adquirir estes coencimas a partir do seu hospedante.\nFunci\u00f3ns.\nO NAD+/NADH ten varias funci\u00f3ns esenciais no metabolismo. Act\u00faa como coencima nas reacci\u00f3ns redox, como doante de grupos ADP-ribosa nas reacci\u00f3ns de ADP-ribosilaci\u00f3n, como precursor do segundo mensaxeiro da mol\u00e9cula c\u00edclica ADP-ribosa, e tam\u00e9n act\u00faa como substrato para as ADN ligases bacterianas e un grupo de encimas chamados sirtu\u00ednas, que utilizan NAD+ para eliminar os grupos acetilo das prote\u00ednas acetiladas.\nOxidorredutases.\nO papel principal do NAD+ no metabolismo \u00e9 a transferencia de electr\u00f3ns dunha mol\u00e9cula a outra. As reacci\u00f3ns deste tipo son catalizadas por un gran grupo de encimas que se denominan oxidorredutases. Os nomes correctos para estes encimas conte\u00f1en os nomes dos seus substratos: por exemplo, a NADH-ubiquinona oxidorredutase (ou NADH deshidroxenase) cataliza a oxidaci\u00f3n do NADH polo coencima Q. Por\u00e9n, estes encimas son tam\u00e9n co\u00f1ecidos como \"deshidroxenases\" ou \"redutases\", co que a NADH-ubiquinona oxidorredutase ch\u00e1mase comunmente \"NADH deshidroxenase\" ou \"coencima Q redutase\".\nCando o NAD+ e o NADH est\u00e1n unidos a unha prote\u00edna mant\u00e9\u00f1ense habitualmente dentro dun motivo estrutural da prote\u00edna co\u00f1ecido como pregamento de Rossmann. Este motivo recibe o seu nome do cient\u00edfico Michael Rossmann, que foi o primeiro en observar o com\u00fan que \u00e9 esta estrutura nas prote\u00ednas que se unen a nucle\u00f3tidos. Este pregamento cont\u00e9n tres ou m\u00e1is l\u00e1minas beta paralelas unidas por d\u00faas h\u00e9lices alfa na orde beta-alfa-beta-alfa-beta. Isto forma unha l\u00e1mina beta flanqueada por unha capa de h\u00e9lices alfa a cada lado. Debido a que cada pregamento de Rossmann se une a un nucle\u00f3tido, os dominios de uni\u00f3n para o dinucle\u00f3tido NAD+ est\u00e1n formados por dous pregamentos de Rossmann, nos que cada un dos pregamentos se une a un dos nucle\u00f3tidos do cofactor. Por\u00e9n, este pregamento non \u00e9 universal entre os encimas dependentes de NAD, xa que se descubriu recentemente que unha clase de encimas bacterianos implicados no metabolismo dos amino\u00e1cidos se une ao coencima, pero carece deste motivo.\nCando se une ao sitio activo dunha oxidorredutase, o anel de nicotinamida do coencima col\u00f3case de modo que poida aceptar un hidruro do outro substrato. Debido a que o carbono C4 que acepta o hidr\u00f3xeno \u00e9 proquiral, isto pode ser aproveitado na cin\u00e9tica encim\u00e1tica para dar informaci\u00f3n sobre o mecanismo do encima. Isto faise por medio da mestura dun encima cun substrato que ten \u00e1tomos de deuterio que substit\u00faen os seus hidr\u00f3xenos, polo que o encima reducir\u00e1 o NAD+ transferindo deuterio en lugar de hidr\u00f3xeno. Neste caso, un encima pode producir un dos dous estereois\u00f3meros de NADH. Nalg\u00fans encimas, o hidr\u00f3xeno transf\u00edrese desde a parte superior do plano superior do anel de nicotinamida; estes denom\u00ednanse oxidorredutases de \"clase A\", mentres que as de clase B transfiren o \u00e1tomo desde abaixo.\nMalia esta similitude na forma en que as prote\u00ednas se unen aos dous coencimas, os encimas case sempre mostran un alto nivel de especificidade, xa sexa polo NAD+ ou o NADP+. Esta especificidade reflicte as distintas funci\u00f3ns metab\u00f3licas dos respectivos coencimas, e \u00e9 o resultado da presenza de diferentes series de residuos de amino\u00e1cidos nos dous tipos de sitio de uni\u00f3n para o coencima. Por exemplo, no sitio activo dos encimas dependentes de ADP, f\u00f3rmase un enlace i\u00f3nico entre a cadea lateral dun amino\u00e1cido b\u00e1sico e o grupo fosfato \u00e1cido do NADP+. Polo contrario, en encimas dependentes de NAD+, a carga neste oco inv\u00e9rtese, evitando que se una o NADP+. Por\u00e9n, hai unhas poucas excepci\u00f3ns a esta regra xeral, e encimas como a aldosa redutase, Glicosa-6-fosfato deshidroxenase (G6FD), e a metilentetrahidrofolato redutase poden utilizar ambos os coencimas nalgunhas especies.\nFunci\u00f3ns no metabolismo redox.\nAs reacci\u00f3ns redox catalizadas por oxidorredutases son vitais en todo o metabolismo, pero dentro do proceso destas reacci\u00f3ns \u00e9 especialmente importante a liberaci\u00f3n de enerx\u00eda a partir dos nutrientes, onde os compostos reducidos, como a glicosa, se oxidan, liberando deste modo enerx\u00eda, que se transfire ao NAD+, reduc\u00edndoo a NADH, como parte da glic\u00f3lise e o ciclo de Krebs. En c\u00e9lulas eucariotas, os electr\u00f3ns transportados polo NADH que se produce no citosol por glic\u00f3lise, son transferidos ao interior da mitocondria (para a s\u00faa reoxidaci\u00f3n a NAD+) pola lanzadeira do malato-aspartato ou a lanzadeira do glicerol-fosfato. O NADH mitocondrial \u00e9 ent\u00f3n oxidado \u00e1 s\u00faa vez pola cadea de transporte de electr\u00f3ns, que bombea prot\u00f3ns ao longo da membrana e xera ATP por medio da fosforilaci\u00f3n oxidativa. Estes sistemas de lanzadeira tam\u00e9n te\u00f1en a mesma funci\u00f3n de transporte nos cloroplastos.\nDado que as formas oxidada e reducida do dinucle\u00f3tido de nicotinamida e adenina se usan nestes conxuntos enlazados de reacci\u00f3ns, a c\u00e9lula mant\u00e9n concentraci\u00f3ns significativas tanto de NAD+ coma de NADH, cunha alta proporci\u00f3n NAD+/NADH que permite a este coencima actuar como axente oxidante e axente redutor. Polo contrario, a funci\u00f3n principal do NADP+ \u00e9 a de ser axente redutor no anabolismo en v\u00edas como a bios\u00edntese de \u00e1cidos graxos e a fotos\u00edntese. Como o NADPH \u00e9 necesario para impulsar as reacci\u00f3ns redox como un forte axente redutor, a proporci\u00f3n NADP+/NADPH mantense moi baixa.\nA\u00ednda que \u00e9 importante no catabolismo, o NADH util\u00edzase tam\u00e9n en reacci\u00f3ns anab\u00f3licas como a gliconeox\u00e9nese. Esta necesidade de NADH no anabolismo presenta un problema para os procariotas que crecen utilizando nutrientes que liberan s\u00f3 pequenas cantidades de enerx\u00eda. Por exemplo, as bacterias nitrificantes como \"Nitrobacter\" oxidan o nitrito a nitrato, o que libera enerx\u00eda suficiente para bombear os prot\u00f3ns e xerar ATP, pero non para producir NADH directamente. Como o NADH segue sendo necesario para as reacci\u00f3ns anab\u00f3licas, estas bacterias usan unha nitrito oxidorredutase para producir suficiente forza prot\u00f3n-motriz e dirixir, en parte, a circulaci\u00f3n de electr\u00f3ns na cadea de transporte de electr\u00f3ns en sentido inverso, xerando NADH.\nFunci\u00f3ns non redox.\nO NAD+ cons\u00f3mese tam\u00e9n nas reacci\u00f3ns de transferencia de ADP-ribosa. Por exemplo, os encimas chamados ADP-ribosiltransferases engaden o grupo ADP-ribosa desta mol\u00e9cula \u00e1s prote\u00ednas, nunha modificaci\u00f3n postraducional chamada ADP-ribosilaci\u00f3n. O NAD+ pode ser tam\u00e9n engadido ao ARN como unha modificaci\u00f3n de base. A ADP-ribosilaci\u00f3n implica quer a adici\u00f3n dun s\u00f3 grupo ADP-ribosa (\"mono-ADP-ribosilaci\u00f3n\") quer a transferencia de ADP-ribosa \u00e1s prote\u00ednas en cadeas longas ramificadas (\"poli(ADP-ribosil)aci\u00f3n\"). A mono-ADP-ribosilaci\u00f3n identificouse por primeira vez como o mecanismo utilizado por un grupo de toxinas bacterianas, particularmente a toxina col\u00e9rica, pero tam\u00e9n est\u00e1 implicada na comunicaci\u00f3n celular normal. A poli(ADP-ribosil)aci\u00f3n l\u00e9vana a cabo as poli(ADP-ribosa) polimerases. A estrutura da poli-(ADP-ribosa) est\u00e1 implicada na regulaci\u00f3n de varios procesos celulares, e \u00e9 a m\u00e1is importante no n\u00facleo celular, actuando en procesos como a reparaci\u00f3n do ADN e o mantemento dos tel\u00f3meros. Ademais destas funci\u00f3ns dentro da c\u00e9lula, descubriuse recentemente un grupo de ADP-ribosiltransferases extracelulares, pero as s\u00faas funci\u00f3ns non est\u00e1n claras.\nEste coencima act\u00faa tam\u00e9n na comunicaci\u00f3n celular como precursor da ADP-ribosa c\u00edclica; que se produce a partir de NAD+ pola acci\u00f3n de ADP-ribosil ciclases, funcionando o coencima como un segundo mensaxeiro. Esta mol\u00e9cula act\u00faa na sinalizaci\u00f3n de calcio liberando calcio das reservas intracelulares. Isto real\u00edzao un\u00edndose e abrindo unha clase de canles de calcio chamadas receptores de rianodina, que se encontran localizadas nas membranas de org\u00e1nulos como o ret\u00edculo endoplasm\u00e1tico.\nO NAD+ tam\u00e9n \u00e9 consumido polas sirtu\u00ednas, que son deacetilases dependentes de NAD+, como a Sir2. Estes encimas act\u00faan transferindo un grupo acetilo das s\u00faas prote\u00ednas substrato ao grupo ADP-ribosa do NAD+; isto rompe o coencima e libera nicotinamida e O-acetil-ADP-ribosa. As sirtu\u00ednas parecen estar implicadas principalmente na regulaci\u00f3n da transcrici\u00f3n xen\u00e9tica por medio da desacetilaci\u00f3n de histonas e a alteraci\u00f3n da estrutura do nucleosoma. Por\u00e9n, as sirtu\u00ednas poden desacetilar tam\u00e9n prote\u00ednas non histonas. Estas actividades das sirtu\u00ednas son particularmente interesantes debido \u00e1 s\u00faa importancia na regulaci\u00f3n do envellecemento]].\nOutros encimas dependentes do NAD+ incl\u00faen as [[ADN ligase]]s bacterianas, que unen dous extremos do [[\u00e1cido desoxirribonucleico|ADN]] usando NAD+ como un substrato para doar un grupo de [[adenos\u00edn monofosfato]] (AMP) ao fosfato 5' dun extremo do ADN. Este intermediario \u00e9 ent\u00f3n atacado polo grupo hidroxilo 3' do outro extremo de ADN, formando un novo [[enlace fosfodi\u00e9ster]]. Isto contrasta coas ADN ligases [[c\u00e9lula eucari\u00f3tica|eucariotas]], que utilizan [[adenos\u00edn trifosfato|ATP]] para formar o intermediario ADN-AMP.\nUsos farmacol\u00f3xicos.\nOs encimas que xeran e utilizan NAD+ e NADH son importantes tanto para a [[farmacolox\u00eda]] actual coma na investigaci\u00f3n de tratamentos de diversas doenzas. O dese\u00f1o e desenvolvemento de f\u00e1rmacos utiliza o NAD+ de tres formas: (1) como branco directo de f\u00e1rmacos, (2) por medio do dese\u00f1o de [[inhibidor encim\u00e1tico|inhibidores encim\u00e1ticos]] ou outros activadores baseados na s\u00faa estrutura que cambia a actividade de encimas dependentes do NAD, e (3) tam\u00e9n tratando de inhibir a bios\u00edntese de NAD+.\nO NAD+ non se usa actualmente como tratamento de ningunha enfermidade. Non obstante, \u00e9 potencialmente \u00fatil como axente terap\u00e9utico nas [[enfermidade neurodexenerativa|enfermidades neurodexenerativas]] como a [[enfermidade de Alzheimer]] e a [[enfermidade de Parkinson]]. As probas que existen sobre os beneficios do uso de NAD + para evitar a dexeneraci\u00f3n neuronal son ambivalentes: en [[rato]]s son prometedoras, mentres que un ensaio cl\u00ednico sobre a enfermidade de Parkinson no que se inclu\u00edan grupos de control aos que se lles administraba [[placebo]] non puido demostrar efectos apreciables. O NAD+ tam\u00e9n \u00e9 un branco directo do f\u00e1rmaco [[Isoniacida|isoniazida]], o cal se usa no tratamento da [[tuberculose]], unha infecci\u00f3n producida por \"[[Mycobacterium tuberculosis]]\". A isoniazida \u00e9 un [[prof\u00e1rmaco]] e unha vez que entra na bacteria, \u00e9 activada por unha [[peroxidase]], a cal oxida o composto \u00e1 s\u00faa forma de [[radical libre]]. Este radical despois reacciona coa NADH, para producir [[aduto]]s que son inhibidores moi potentes dos encimas [[eno\u00edl-ACP redutase]]s, e [[dihidrofolato redutase]].\nComo un gran n\u00famero de oxidorredutases utilizan NAD+ e NADH como substratos, e se unen a eles utilizando un [[motivo estrutural]] altamente conservado, a idea de que inhibidores baseados en NAD+ poder\u00edan ser espec\u00edficos dun encima \u00e9 sorprendente. Non obstante, isto poder\u00eda ser posible: por exemplo, os inhibidores baseados nos compostos [[\u00e1cido micofen\u00f3lico]] e [[tiazofurina]] inhiben a [[IMP deshidroxenase]] no sitio de uni\u00f3n do NAD+. Debido \u00e1 importancia deste encima no [[metabolismo das purinas]], estes compostos poder\u00edan ser \u00fatiles como f\u00e1rmacos anticancer\u00edxenos, antivirais ou [[inmunosupresor]]es. Outros f\u00e1rmacos non son encimas inhibidores, sen\u00f3n que activan encimas implicados no metabolismo do NAD+. As [[sirtu\u00edna]]s son un branco particularmente interesante para estes f\u00e1rmacos, xa que a activaci\u00f3n destas desacetilases dependentes de NAD aumenta a lonxevidade. Os compostos como o [[resveratrol]] aumentan a actividade destes encimas, que poden ser importantes dada a s\u00faa capacidade de atrasar o envellecemento tanto en [[organismo modelo|organismos modelo]] de vertebrados coma de invertebrados.\nDebido \u00e1s diferenzas nas v\u00edas metab\u00f3licas da bios\u00edntese de NAD+ entre organismos tan distintos como bacterias e humanos, esta \u00e1rea do metabolismo \u00e9 prometedora para o desenvolvemento de novos [[antibi\u00f3tico]]s. Por exemplo, o encima [[nicotinamidase]], que converte a nicotinamida en \u00e1cido nicot\u00ednico, \u00e9 un branco para o dese\u00f1o de f\u00e1rmacos, xa que este encima est\u00e1 ausente en humanos, pero presente en fungos unicelulares e bacterias.\nHistoria.\nDe esquerda a dereita: modelos de b\u00f3las da estrutura do NAD+ e NADH..\nO coencima NAD+ foi descuberto polos bioqu\u00edmicos brit\u00e1nicos Arthur Harden e William Youndin en 1906. Notificaron que ao engadiren extracto de l\u00e9vedo fervido e filtrado a extractos de l\u00e9vedo sen ferver, aceler\u00e1base moito a fermentaci\u00f3n alcoh\u00f3lica. Chamaron \"cofermento\" ao factor non identificado responsable deste efecto. A trav\u00e9s dunha longa e dificultosa purificaci\u00f3n a partir de extractos de l\u00e9vedo, o sueco Hans von Euler-Chelpin identificou este factor termoestable como un nucle\u00f3tido de azucre-fosfato. En 1936, o cient\u00edfico alem\u00e1n Otto Heinrich Warburg demostrou a funci\u00f3n deste coencima nucleot\u00eddico na transferencia de hidruro (:H-) e identificou a porci\u00f3n de nicotinamida como o sitio das reacci\u00f3ns redox.\nEn 1938, Conrad Elvehjem identificou unha fonte de nicotinamida ao purificar niacina procedente do f\u00edgado e demostrou que esta vitamina conti\u00f1a \u00e1cido nicot\u00ednico e nicotinamida, e logo, en 1939, proporcionou a primeira evidencia s\u00f3lida de que a niacina se usaba para sintetizar NAD+. A principios da d\u00e9cada de 1940, Arthur Kornberg realizou outra importante contribuci\u00f3n para a comprensi\u00f3n do metabolismo do NAD+, ao ser o primeiro en detectar un encima na s\u00faa v\u00eda biosint\u00e9tica. Posteriormente, en 1949, os bioqu\u00edmicos estadounidenses Morris Friedkin e Albert L. Lehninger descubriron que o NADH estaba vencellado a v\u00edas metab\u00f3licas como o ciclo do \u00e1cido c\u00edtrico e a s\u00edntese de ATP na fosforilaci\u00f3n oxidativa.\nFinalmente, en 1959, Jack Preiss e Philip Handler descubriron os intermediarios e encimas que participan na bios\u00edntese do NAD+; debido ao que a s\u00edntese \"de novo\" \u00e9 frecuentemente chamada \u00abv\u00eda de Preiss-Handler\u00bb na s\u00faa honra.\nAs funci\u00f3ns non redox do NAD+ e o NADP+ son un descubrimento recente. A primeira destas funci\u00f3ns que foi identificada foi o uso do NAD+ como doante de ADP-ribosa nas reacci\u00f3ns de ADP-ribosilaci\u00f3n observadas a comezos da d\u00e9cada de 1960. Estudos posteriores nos anos 80 e 90, revelaron as actividades dos metabolitos de NAD+ e NADP+ na comunicaci\u00f3n celular; tales como a acci\u00f3n de ADP-ribosa c\u00edclica, que foi descuberta en 1987. O metabolismo do NAD+ segue a ser hoxe en d\u00eda unha \u00e1rea de intensa investigaci\u00f3n, cun maior interese despois de que no ano 2000 Shinichiro Imai e uns colaboradores, descubrisen no Instituto de Tecnolox\u00eda de Massachusetts (MIT) as prote\u00ednas chamadas sirtu\u00ednas; que son encimas deacetilases dependentes do NAD+."}
{"id": "185389", "revid": "1822", "url": "https://gl.wikipedia.org/wiki?curid=185389", "title": "Morcego", "text": ""}
{"id": "185391", "revid": "1888", "url": "https://gl.wikipedia.org/wiki?curid=185391", "title": "Brave New World", "text": ""}
{"id": "185392", "revid": "1822", "url": "https://gl.wikipedia.org/wiki?curid=185392", "title": "Roedor", "text": ""}
{"id": "185394", "revid": "22795", "url": "https://gl.wikipedia.org/wiki?curid=185394", "title": "Soricomorpha", "text": ""}
{"id": "185396", "revid": "1822", "url": "https://gl.wikipedia.org/wiki?curid=185396", "title": "Anapsida", "text": ""}
{"id": "185397", "revid": "1822", "url": "https://gl.wikipedia.org/wiki?curid=185397", "title": "Diapsida", "text": ""}
{"id": "185399", "revid": "1822", "url": "https://gl.wikipedia.org/wiki?curid=185399", "title": "R\u00e9ptil", "text": ""}
{"id": "185402", "revid": "43749", "url": "https://gl.wikipedia.org/wiki?curid=185402", "title": "Chelonia", "text": ""}
{"id": "185403", "revid": "43749", "url": "https://gl.wikipedia.org/wiki?curid=185403", "title": "Quelonios", "text": ""}
{"id": "185406", "revid": "1822", "url": "https://gl.wikipedia.org/wiki?curid=185406", "title": "Pleurodira", "text": ""}
{"id": "185409", "revid": "12452", "url": "https://gl.wikipedia.org/wiki?curid=185409", "title": "Cryptodira", "text": ""}
{"id": "185410", "revid": "895", "url": "https://gl.wikipedia.org/wiki?curid=185410", "title": "RSD Alcal\u00e1", "text": ""}
{"id": "185411", "revid": "98629", "url": "https://gl.wikipedia.org/wiki?curid=185411", "title": "Paco Flores", "text": "Francisco \"Paco\" Flores Lajusticia, nado en Barcelona o 26 de novembro de 1952, \u00e9 un exfutbolista e actual adestrador de f\u00fatbol espa\u00f1ol. Xogaba de dianteiro e actualmente adestra o RSD Alcal\u00e1.\nTraxectoria.\nComo adestrador.\nNa pretempada 2011\u201312 foi contratado polo RSD Alcal\u00e1 de Segunda Divisi\u00f3n B, en substituci\u00f3n de Antonio Acosta."}
{"id": "185412", "revid": "98629", "url": "https://gl.wikipedia.org/wiki?curid=185412", "title": "Antonio Acosta", "text": "Antonio Acosta Rivera, nado en Madrid o 22 de novembro de 1971, \u00e9 un exfutbolista e actual adestrador de f\u00fatbol espa\u00f1ol. Xogaba de centrocampista.\nTraxectoria.\nComo adestrador.\nFoi adestrador do RSD Alcal\u00e1 de Segunda Divisi\u00f3n B entre 2009 e 2011, sendo substitu\u00eddo na pretempada 2011\u201312 por Paco Flores."}
{"id": "185413", "revid": "1822", "url": "https://gl.wikipedia.org/wiki?curid=185413", "title": "Cobra", "text": ""}
{"id": "185417", "revid": "1822", "url": "https://gl.wikipedia.org/wiki?curid=185417", "title": "Serpentes", "text": ""}
{"id": "185418", "revid": "1822", "url": "https://gl.wikipedia.org/wiki?curid=185418", "title": "Serpes", "text": ""}
{"id": "185421", "revid": "23204", "url": "https://gl.wikipedia.org/wiki?curid=185421", "title": "Trofeo Teresa Herrera 2002", "text": "A 57\u00ba edici\u00f3n do Trofeo Teresa Herrera celebrouse na Coru\u00f1a entre o 8 e o 10 de agosto de 2002. O campi\u00f3n foi o Deportivo da Coru\u00f1a, que derrotou ao Cruz Azul mexicano na final, logrando o seu 10\u00ba t\u00edtulo.\nO canario Juan Carlos Valer\u00f3n foi designado mellor xogador do torneo."}
{"id": "185423", "revid": "85894", "url": "https://gl.wikipedia.org/wiki?curid=185423", "title": "O Bosque, Corti\u00f1\u00e1n, Bergondo", "text": "O Bosque \u00e9 un lugar da parroquia de Corti\u00f1\u00e1n no concello coru\u00f1\u00e9s de Bergondo na comarca da Coru\u00f1a. Ti\u00f1a 3 habitantes no ano 2010 segundo datos do INE, dos cales 1 era home e 2 eran mulleres."}
{"id": "185424", "revid": "85894", "url": "https://gl.wikipedia.org/wiki?curid=185424", "title": "Os Camp\u00f3s, Corti\u00f1\u00e1n, Bergondo", "text": "Os Camp\u00f3s \u00e9 un lugar da parroquia de Corti\u00f1\u00e1n no concello coru\u00f1\u00e9s de Bergondo na comarca da Coru\u00f1a. Ti\u00f1a 21 habitantes no ano 2010 segundo datos do INE, dos cales 13 eran homes e 8 eran mulleres."}
{"id": "185425", "revid": "85894", "url": "https://gl.wikipedia.org/wiki?curid=185425", "title": "O Casal, Corti\u00f1\u00e1n, Bergondo", "text": "O Casal \u00e9 un lugar da parroquia de Corti\u00f1\u00e1n no concello coru\u00f1\u00e9s de Bergondo na comarca da Coru\u00f1a. Ti\u00f1a 65 habitantes no ano 2010 segundo datos do INE, dos cales 31 eran homes e 34 eran mulleres."}
{"id": "185427", "revid": "85894", "url": "https://gl.wikipedia.org/wiki?curid=185427", "title": "Os Curros, Corti\u00f1\u00e1n, Bergondo", "text": "Os Curros \u00e9 un lugar da parroquia de Corti\u00f1\u00e1n no concello coru\u00f1\u00e9s de Bergondo na comarca da Coru\u00f1a. Ti\u00f1a 26 habitantes no ano 2010 segundo datos do INE, dos cales 13 eran homes e 13 eran mulleres."}
{"id": "185428", "revid": "85894", "url": "https://gl.wikipedia.org/wiki?curid=185428", "title": "A Fraga, Corti\u00f1\u00e1n, Bergondo", "text": "A Fraga \u00e9 un lugar da parroquia de Corti\u00f1\u00e1n no concello coru\u00f1\u00e9s de Bergondo na comarca da Coru\u00f1a. Ti\u00f1a 220 habitantes no ano 2010 segundo datos do INE, dos cales 105 eran homes e 115 eran mulleres."}
{"id": "185429", "revid": "85894", "url": "https://gl.wikipedia.org/wiki?curid=185429", "title": "O Outeiro, Corti\u00f1\u00e1n, Bergondo", "text": "O Outeiro \u00e9 un lugar da parroquia de Corti\u00f1\u00e1n no concello coru\u00f1\u00e9s de Bergondo na comarca da Coru\u00f1a. Ti\u00f1a 157 habitantes no ano 2010 segundo datos do INE, dos cales 74 eran homes e 83 eran mulleres.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "185430", "revid": "85894", "url": "https://gl.wikipedia.org/wiki?curid=185430", "title": "A Pedreira, Corti\u00f1\u00e1n, Bergondo", "text": "A Pedreira \u00e9 un lugar da parroquia de Corti\u00f1\u00e1n no concello coru\u00f1\u00e9s de Bergondo na comarca da Coru\u00f1a. Ti\u00f1a 12 habitantes no ano 2010 segundo datos do INE, dos cales 5 eran homes e 7 eran mulleres."}
{"id": "185431", "revid": "85894", "url": "https://gl.wikipedia.org/wiki?curid=185431", "title": "Loureda, Gu\u00edsamo, Bergondo", "text": "Loureda \u00e9 un lugar da parroquia de Gu\u00edsamo no concello coru\u00f1\u00e9s de Bergondo na comarca da Coru\u00f1a. Ti\u00f1a 33 habitantes no ano 2010 segundo datos do INE, dos cales 16 eran homes e 17 eran mulleres."}
{"id": "185432", "revid": "56817", "url": "https://gl.wikipedia.org/wiki?curid=185432", "title": "Juan Manuel Rodr\u00edguez P\u00e9rez", "text": "Juan Manuel Rodr\u00edguez P\u00e9rez, nado nas Palmas de Gran Canaria o 16 de decembro de 1958, \u00e9 un adestrador de f\u00fatbol espa\u00f1ol. Actualmente adestra a UD Las Palmas"}
{"id": "185433", "revid": "89787", "url": "https://gl.wikipedia.org/wiki?curid=185433", "title": "Lagarto arnal", "text": "O lagarto arnal, ou lagarto ferre\u00f1o, Timon lepidus (antes Lacerta lepida), \u00e9 unha especie de r\u00e9ptil orde dos escamosos, suborde dos lacertilios, infraorde dos escincomorfos, familia dos lac\u00e9rtidos e subfamilia dos lacertinos, unha das que na actualidade integran o x\u00e9nero \"Timon\".\n\u00c9 un lagarto end\u00e9mico da Europa suroccidental. Vive tam\u00e9n en Galicia, onde \u00e9 un dos lagartos de maior tama\u00f1o, xunto co lagarto das silvas. Pode chegar aos 70\u00a0cm ou m\u00e1is de lonxitude total inclu\u00edndo a cola. A coloraci\u00f3n de fondo no dorso adoita ser verde, pero \u00e1s veces pode ser gris o apardazada, especialmente na cabeza e na cola, e presenta d\u00faas bandas de pintas ( ocelos) azuis interconectadas.\nDurante d\u00e9cadas, e at\u00e9 hai pouco foi considerado como pertencente ao x\u00e9nero \"Lacerta\", sendo denominado daquela \"Lacerta lepida\".\nTaxonom\u00eda.\nCaracter\u00edsticas.\nO lagarto arnal \u00e9 un dos principais membros da familia Lacertidae, e o lac\u00e9rtido m\u00e1is grande de Europa. O adulto mide de 30 a 60\u00a0cm de longo contando o rabo e pode alcanzar ata 90\u00a0cm (cabeza e corpo de 24\u00a0cm como media), cun peso m\u00e1ximo de m\u00e1is de 0,5\u00a0kg (de 130 a 350 g xeralmente). Os neonatos miden de 4 a 5\u00a0cm de longo, exclu\u00eddo o rabo.\n\u00c9 un lagarto robusto. O macho ten a cabeza larga, meirande que a das femias, con placas cef\u00e1licas grosas e duras, con patas grosas e fortes, e u\u00f1as longas e curvadas. A cor dorsal \u00e9 xeralmente verde, pero \u00e1s veces pode ser gris ou marr\u00f3n, especialmente na cabeza e o rabo. A isto superponse un punteado negro. A parte inferior \u00e9 de cor amarelada ou verdosa. O macho \u00e9 m\u00e1is brillante que a femia e ten manchas azuis nos seus flancos. Os individuos novos son de cor verde, gris ou marr\u00f3n, con partes amareladas ou brancas con manchas por todas partes.\nBiolox\u00eda.\nO lagarto arnal \u00e9 unha especie caracter\u00edstica do suroeste de Europa, asociada aos ecosistemas mediterr\u00e1neos. Encontr\u00e1molo distribu\u00eddo na pen\u00ednsula Ib\u00e9rica, sur de Francia, noroeste de Italia e noroeste de \u00c1frica. Na Pen\u00ednsula s\u00f3 est\u00e1 ausente na parte m\u00e1is ao norte de Galicia e algunha comarca fr\u00eda do interor (pero si aparece no resto de Galicia, inclu\u00eddas as illas atl\u00e1nticas), na vertente norte da Cornixa Cant\u00e1brica, Pa\u00eds Vasco e norte de Navarra. Dentro do h\u00e1bitat mediterr\u00e1neo parece non depender demasiado dos factores clim\u00e1ticos e p\u00f3dese encontrar en condici\u00f3ns moi diferentes, pero non se atopou en zonas por debaixo dos 6\u00a0\u00b0C de temperatura media anual.\n\u00c9 unha especie ubicua, que ocupa toda clase de bi\u00f3topos, ag\u00e1s aqueles completamente humanizados; enc\u00f3ntrase en terreos con toda clase de cultivos e bosques mediterr\u00e1neos e de monta\u00f1a. En xeral, o lagarto arnal \u00e9 unha especie que prefire \u00e1reas con cobertura vexetal non moi elevada, posto que as\u00ed ten espazos abertos onde poder tomar o sol e refuxios para poderse agochar. En Galicia atop\u00e1molo en moi diversos h\u00e1bitats: claros en bosques, cultivos, dunas, serras, cant\u00eds costeiros, pero sempre prefire zonas abrigadas e c\u00e1lidas. En Galicia est\u00e1 activo de marzo a outubro e despois en inverno ag\u00f3chase entre pedras ou en galer\u00edas ou \"furas\".\nOs machos adultos son agresivos e territoriais e o seu per\u00edodo de celo comeza en abril. Os machos loitan ferozmente entre eles e tr\u00e1banse coas s\u00faas fortes mand\u00edbulas. Apar\u00e9ase coa femia agarr\u00e1ndoa mord\u00e9ndoa nas costas entre abril e xu\u00f1o. A femia deposita de 6 a 22 ovos (moi variable) baixo pedras ou en galer\u00edas, que tardan en eclosionar de 66 a 88 d\u00edas (a 25-30\u00a0\u00b0C) e eclosionan en setembro ou outubro.\nEn Galicia, alim\u00e9ntase de cole\u00f3pteros, himen\u00f3pteros e outros insectos e caracois, e esporadicamente lagartas ou mesmo ratos, e consome tam\u00e9n froitos (amoras, uvas etc.). Os seus depredadores son cobras e aves. Nalgunhas partes de Espa\u00f1a, como Estremadura, c\u00f3mese, pero nunca en Galicia.\nDistribuci\u00f3n.\n\u00c9 orixinario de Europa suroccidental. Enc\u00f3ntrase en toda a pen\u00ednsula Ib\u00e9rica (Espa\u00f1a e Portugal), e distrib\u00faese irregularmente no sur de Francia e no extremo noroeste de Italia. Est\u00e1 dividido en subespecies, que te\u00f1en a seguinte distribuci\u00f3n:\nGastronom\u00eda.\nO lagarto arnal (\"ocelado\", en castel\u00e1n) formou parte da coci\u00f1a tradicional de \nEstremadura. Nesta rexi\u00f3n, o lagarto prepar\u00e1base normalmente en guisado, elaborado fritindo toros do lagarto en aceite de oliva, que despois eran guisadas a lume lento."}
{"id": "185435", "revid": "47527", "url": "https://gl.wikipedia.org/wiki?curid=185435", "title": "Osga", "text": ""}
{"id": "185436", "revid": "27155", "url": "https://gl.wikipedia.org/wiki?curid=185436", "title": "NADH", "text": ""}
{"id": "185437", "revid": "27155", "url": "https://gl.wikipedia.org/wiki?curid=185437", "title": "Nicotinamida adenina dinucle\u00f3tido", "text": ""}
{"id": "185438", "revid": "27155", "url": "https://gl.wikipedia.org/wiki?curid=185438", "title": "Nicot\u00edn aden\u00edn dinucle\u00f3tido", "text": ""}
{"id": "185439", "revid": "1822", "url": "https://gl.wikipedia.org/wiki?curid=185439", "title": "Anfibio", "text": ""}
{"id": "185440", "revid": "1131", "url": "https://gl.wikipedia.org/wiki?curid=185440", "title": "Curros", "text": "O top\u00f3nimo galego Curros pode referirse a:\nAmais, como apelido Curros pode referirse a:"}
{"id": "185442", "revid": "1822", "url": "https://gl.wikipedia.org/wiki?curid=185442", "title": "Caudados", "text": ""}
{"id": "185444", "revid": "85894", "url": "https://gl.wikipedia.org/wiki?curid=185444", "title": "A Regueira, O Mosteiro, Ortigueira", "text": "A Regueira \u00e9 un lugar da parroquia de Mosteiro no concello Coru\u00f1\u00e9s de Ortigueira na comarca do Ortegal. Segundo o Instituto Galego de Estat\u00edstica en 2009 ti\u00f1a 16 habitantes (sete homes e nove mulleres), un menos ca en 2000."}
{"id": "185445", "revid": "1822", "url": "https://gl.wikipedia.org/wiki?curid=185445", "title": "Sapi\u00f1o pintoxo", "text": ""}
{"id": "185447", "revid": "22570", "url": "https://gl.wikipedia.org/wiki?curid=185447", "title": "O Romanch\u00f3n, O Mosteiro, Ortigueira", "text": "O Romanch\u00f3n \u00e9 un lugar da parroquia de Mosteiro no concello Coru\u00f1\u00e9s de Ortigueira na comarca do Ortegal. Ti\u00f1a 2 habitantes no ano 2009 segundo datos do Instituto Galego de Estat\u00edstica que eran 2 homes, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 3 habitantes."}
{"id": "185448", "revid": "85894", "url": "https://gl.wikipedia.org/wiki?curid=185448", "title": "A Queira, O Mosteiro, Ortigueira", "text": "A Queira \u00e9 un lugar da parroquia de Mosteiro no concello Coru\u00f1\u00e9s de Ortigueira na comarca do Ortegal. Ti\u00f1a 3 habitantes no ano 2009 segundo datos do Instituto Galego de Estat\u00edstica do cales eran 1 home e 2 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 4 habitantes."}
{"id": "185449", "revid": "85894", "url": "https://gl.wikipedia.org/wiki?curid=185449", "title": "A Venda, O Mosteiro, Ortigueira", "text": "A Venda \u00e9 un lugar da parroquia de Mosteiro no concello Coru\u00f1\u00e9s de Ortigueira na comarca do Ortegal. Ti\u00f1a 1 habitante no ano 2009 segundo datos do Instituto Galego de Estat\u00edstica que era 1 home, o que non sup\u00f3n ning\u00fan cambio con relaci\u00f3n ao ano 2000 cando contaba co mesmo habitante."}
{"id": "185450", "revid": "2338", "url": "https://gl.wikipedia.org/wiki?curid=185450", "title": "Enxertos, O Mosteiro, Ortigueira", "text": "Enxertos \u00e9 un lugar da parroquia de Mosteiro no concello Coru\u00f1\u00e9s de Ortigueira na comarca do Ortegal. Ti\u00f1a 2 habitantes no ano 2009 segundo datos do Instituto Galego de Estat\u00edstica que eran 1 home e 1 muller, o que non sup\u00f3n ning\u00fan cambio con relaci\u00f3n ao ano 2000 cando contaba cos mesmos habitantes."}
{"id": "185452", "revid": "85894", "url": "https://gl.wikipedia.org/wiki?curid=185452", "title": "A Pontevella, O Mosteiro, Ortigueira", "text": "A Pontevella \u00e9 un lugar da parroquia do Mosteiro no concello Coru\u00f1\u00e9s de Ortigueira na comarca do Ortegal. Ti\u00f1a 5 habitantes no ano 2009 segundo datos do Instituto Galego de Estat\u00edstica que eran 1 home e 4 mulleres, o que non sup\u00f3n ning\u00fan cambio con relaci\u00f3n ao ano 2000 cando contaba cos mesmos habitantes."}
{"id": "185453", "revid": "85894", "url": "https://gl.wikipedia.org/wiki?curid=185453", "title": "O Coto, O Mosteiro, Ortigueira", "text": "O Coto \u00e9 un lugar da parroquia do Mosteiro no concello Coru\u00f1\u00e9s de Ortigueira na comarca do Ortegal. Non ten habitantes desde hai m\u00e1is dunha d\u00e9cada segundo datos do Instituto Galego de Estat\u00edstica."}
{"id": "185454", "revid": "98629", "url": "https://gl.wikipedia.org/wiki?curid=185454", "title": "Seoane, O Mosteiro, Ortigueira", "text": "Seoane \u00e9 un lugar da parroquia do Mosteiro no concello Coru\u00f1\u00e9s de Ortigueira na comarca do Ortegal. Non ten habitantes desde hai m\u00e1is dunha d\u00e9cada segundo datos do Instituto Galego de Estat\u00edstica.\nToponimia.\nO top\u00f3nimo deriva do lat\u00edn , San Xo\u00e1n."}
{"id": "185455", "revid": "85894", "url": "https://gl.wikipedia.org/wiki?curid=185455", "title": "A Catuxa, O Mosteiro, Ortigueira", "text": "A Catuxa \u00e9 un lugar da parroquia do Mosteiro no concello Coru\u00f1\u00e9s de Ortigueira na comarca do Ortegal. Non ten habitantes segundo datos do Instituto Galego de Estat\u00edstica, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 1 habitante."}
{"id": "185457", "revid": "85894", "url": "https://gl.wikipedia.org/wiki?curid=185457", "title": "A Pallarega, O Mosteiro, Ortigueira", "text": "A Pallarega \u00e9 un lugar da parroquia do Mosteiro no concello Coru\u00f1\u00e9s de Ortigueira na comarca do Ortegal. Segundo o Instituto Galego de Estat\u00edstica en 2009 estaba deshabitado, se ben no ano 2000 ti\u00f1a 1 habitante.\nToponimia.\nO top\u00f3nimo \"Pallarega\" fai referencia a un pallar, o lugar no que se garda a herba seca e a palla, xunto cos apeiros e o carro, ou tam\u00e9n o terreo que logo da sega fica cuberto das canas do cereal."}
{"id": "185458", "revid": "22570", "url": "https://gl.wikipedia.org/wiki?curid=185458", "title": "O Carrexo, O Mosteiro, Ortigueira", "text": "O Carrexo \u00e9 un lugar da parroquia do Mosteiro no concello Coru\u00f1\u00e9s de Ortigueira na comarca do Ortegal. Non ten habitantes segundo datos do Instituto Galego de Estat\u00edstica, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 1 habitante."}
{"id": "185460", "revid": "85894", "url": "https://gl.wikipedia.org/wiki?curid=185460", "title": "A Felgueira, O Mosteiro, Ortigueira", "text": "A Felgueira \u00e9 un lugar da parroquia de Mosteiro no concello Coru\u00f1\u00e9s de Ortigueira na comarca do Ortegal. Ti\u00f1a 2 habitantes no ano 2009 segundo datos do Instituto Galego de Estat\u00edstica que eran 1 home e 1 muller, o que sup\u00f3n un aumento con relaci\u00f3n ao ano 2000 cando ti\u00f1a 1 habitante."}
{"id": "185468", "revid": "3795", "url": "https://gl.wikipedia.org/wiki?curid=185468", "title": "90482 Orcus", "text": "90482 Orcus \u00e9 un grande obxecto do cinto de Kuiper (KBO) cunha l\u00faa de gran tama\u00f1o, Orcus posiblemente sexa un planeta anano. Foi descuberto o 17 de febreiro do ano 2004, por Michael Brown do Caltech, Chad Trujillo do Observatorio Gemini, e David Rabinowitz da Universidade Yale. Posteriormente ser\u00eda recuperado en imaxes que nos retrotraen ata o 8 de novembro de 1951. Orcus \u00e9 un plutino, ancorado nunha resonancia orbital de 3:2 con Neptuno, facendo d\u00faas revoluci\u00f3n \u00f3 redor do Sol, mentres Neptuno fai tres. A \u00f3rbita de Orcus \u00e9 moi semellante \u00e1 de Plut\u00f3n, excepto que sempre est\u00e1 en oposici\u00f3n respecto de Plut\u00f3n: cando Orcus est\u00e1 no seu afelio, Plut\u00f3n est\u00e1 no seu perihelio e viceversa. A causa disto, e o que hai que sumarlle a gran l\u00faa que pouse Orcus, de nome Vanth, que nos lembra moito a gran l\u00faa de Plut\u00f3n Caronte, Orcus \u00e9 visto coma o anti-Plut\u00f3n. Isto foi unha das principais raz\u00f3ns polas que se lle escolleu o seu nome actual, a deidade Orcus era o equivalente na mitolox\u00eda etrusca do Plut\u00f3n da mitolox\u00eda romana.\nA superficie de Orcus \u00e9 relativamente brillante cun albedo que acada case o 30%, \u00e9 gris de cor e rica en auga. Este xeo est\u00e1 predominantemente en forma cristalina, o cal poder\u00eda indica-la presenza de actividade criovolc\u00e1nica nun pasado recente. Compostos coma o metano ou o amon\u00edaco tam\u00e9n poder\u00edan estar presentes. A existencia dun sat\u00e9lite perm\u00edtelles \u00f3s astr\u00f3nomos determina-la masa do sistema, a cal \u00e9 aproximadamente igual \u00e1 da l\u00faa Tetis de Saturno. A proporci\u00f3n das masas de Orcus e Vanth non foi concretada, posiblemente est\u00e1 nalg\u00fan punto entre 1:33 a 1:12. O di\u00e1metro de Orcus \u00e9 duns 800\u2013900\u00a0km, mentres que o de Vanth poder\u00eda estar entre os 280 \u00f3s 380\u00a0km, dependendo do albedo que en realidade pos\u00faa cada corpo.\n\u00d3rbita e rotaci\u00f3n.\nOrcus \u00e9 un plutino de gran tama\u00f1o (un plutino \u00e9 un obxecto que est\u00e1 en resonancia orbital de 2:3 con Neptuno). A \u00f3rbita de 247 anos de Orcus \u00e9 moi semellante \u00e1 de Plut\u00f3n (ambos te\u00f1en \u00f3 seu perihelio por riba da ecl\u00edptica), pero est\u00e1n orientadas de xeito diferente. A\u00ednda no punto m\u00e1is pr\u00f3ximo da s\u00faa \u00f3rbita a Neptuno, a resonancia dos dous corpos significa que Orcus sempre est\u00e1 situado a unha gran distancia respecto de Neptuno (sempre hai coma m\u00ednimo unha separaci\u00f3n angular de 60 graos entre eles). Por per\u00edodos duns 14.000 anos, Orcus \u00f3rbita a m\u00e1is de 18 UAs respecto de Neptuno. A resultas da mutua resonancia de Orcus e Plut\u00f3n con Neptuno, fai que este dous corpos permanezan en posici\u00f3ns de oposici\u00f3n entre si, a\u00ednda que te\u00f1an \u00f3rbitas semellantes, Orcus \u00e9 descrito moitas veces coma o \"anti-Plut\u00f3n\".\nOrcus est\u00e1 actualmente a 47,8 UAs respecto do Sol e acadar\u00e1 o seu afelio (a maior distancia respecto do Sol) no 2019. As simulaci\u00f3ns feitas polo programa Deep Ecliptic Survey (DES) amosan que nos pr\u00f3ximos 10 mill\u00f3ns de anos, Orcus poder\u00eda adquirir un perihelio m\u00ednimo (qmin) de menos de 27,8 UAs.\nO seu per\u00edodo de rotaci\u00f3n \u00e9 desco\u00f1ecido. Diferentes estudos fotom\u00e9tricos deron resultados diferentes. Alg\u00fans amosaron flutuaci\u00f3ns suaves pero moi longas con per\u00edodos que var\u00edan das 7 \u00e1s 21 horas, mentres que outros estudos non amosan flutuaci\u00f3ns. O valor obtido por Ortiz \"e o seu equipo.\", de 10 horas, e citado moi a mi\u00fado nas publicaci\u00f3ns. Os polo rotacionais de Orcus probablemente coinciden cos polo orbitais da s\u00faa l\u00faa, Vanth. Isto significa que Orcus est\u00e1 actualmente amosando un dos seus polos, o cal explicar\u00eda a ausencia da flutuaci\u00f3n rotacional do seu brillo. O seu per\u00edodo rotacional poder\u00eda coincidir cos 9,5 d\u00edas do per\u00edodo orbital de Vanth.\nNome.\nSeguindo a gu\u00eda das convenci\u00f3ns para asignaci\u00f3n de nomes da Uni\u00f3n Astron\u00f3mica Internacional, obxectos de tama\u00f1o e \u00f3rbita semellantes \u00e1s de , reciben nomes de deuses do inframundo. En concordancia cos seus descubridores, os cales suxeriron o nome de Orcus, deus etrusco (e da mitolox\u00eda romana) dos mortos. Este nome tam\u00e9n fai unha referencia privada as Illas Orcadas, onde a muller de Brown viviu cando era cativa e as cales visitan con frecuencia. O nome de \"Orcus\" foi aprobado e anunciado o 22 de novembro do ano 2004.\nCaracter\u00edsticas f\u00edsicas.\nTama\u00f1o e magnitude.\nA magnitude absoluta de Orcus \u00e9 de 2,3 (comparable cos 2,6 do cubewano 50000 Quaoar). A captura de Orcus polo Telescopio Espacial Spitzer no infravermello profundo e a do Telescopio Espacial Herschel no espectro submilim\u00e9trico out\u00f3rgalle \u00f3 obxecto un di\u00e1metro de 850\u00a0km. Orcus semella ter un albedo do 22% \u00f3 34%, o cal poder\u00eda ser t\u00edpico dos obxectos trans-neptunianos en torno \u00f3s 1000\u00a0km de di\u00e1metro.\nA magnitude e tama\u00f1o estimado arriba, f\u00edxose asumido que Orcus era un obxecto singular. A presenza dun sat\u00e9lite relativamente grande (Vanth, v\u00e9xase m\u00e1is abaixo) poder\u00eda cambiar estes par\u00e1metros considerablemente. A magnitude de absoluta de Vanth foi estimada en 4.88, o cal indica que \u00e9 11 veces menos brillante c\u00e1 Orcus. Se os albedos de ambos corpos son iguais, ent\u00f3n o tama\u00f1o de Orcus poder\u00eda acadar os 900\u00a0km, mentres que o de Vanth acadar\u00eda os 280\u00a0km. Se, polo contra, o albedo de Vanth \u00e9 so d\u00faas veces menos brillante c\u00f3 de Orcus, ent\u00f3n os seus tama\u00f1os ser\u00edan duns 860 e 380\u00a0km, respectivamente.\nMasa.\nDende que se sabe que Orcus \u00e9 un sistema binario, a masa do sistema foi estimada en 6,32\u00a0\u00b1\u00a00,05 x 1020 kg, que \u00e9 o redor do 3,8% da masa do planeta anano m\u00e1is grande que se co\u00f1ece, que \u00e9 . Como esta masa est\u00e1 repartida entre Orcus e Vanth depende dos seus tama\u00f1os relativos. Se o sat\u00e9lite \u00e9 menos dun 1/3 do primario, a s\u00faa masa ser\u00eda s\u00f3 dun 3% da masa total. Por outra banda, se o tama\u00f1o de Vanth \u00e9 duns 380\u00a0km (v\u00e9xase arriba), daquela a s\u00faa masa poder\u00eda ser dun 1/13 da masa total do sistema ou o que \u00e9 dicir o 8% da masa de Orcus.\nEspectro e superficie.\nAs primeiras observaci\u00f3n espectrosc\u00f3picas feitas no 2004 amosaban o espectro visible de Orcus coma plano (neutro en cor) e sen caracter\u00edsticas rechamantes, mentres que no infravermello pr\u00f3ximo exist\u00edan unhas bandas de absorci\u00f3n de auga moderadamente fortes a 1,5 e 2,0\u00a0\u03bcm. Deste xeito Orcus amos\u00e1base distinto doutros obxectos trans-neptunianos coma Ixion que \u00e9 vermello no espectro visible e con poucas caracter\u00edsticas rechamantes no espectro infravermello. Posteriores observaci\u00f3n no infravermello feitas no 2004 polo Observatorio Europeo do Sur e polo telescopio Gemini que deron coma resultado a existencia dunha mestura de xeo de auga e compo\u00f1entes baseados no carbono, tales coma as tolinas. O xeo de auga e metano cubrir\u00edan non m\u00e1is do 50% e 30% da superficie, respectivamente. Esta proporci\u00f3n de xeo na superficie ser\u00eda menor c\u00e1 de Caronte, pero semellantes \u00e1 de Trit\u00f3n.\nM\u00e1is tarde, entre o 2008 e 2010, fix\u00e9ronse novas observaci\u00f3n espectrosc\u00f3picas no infravermello cun maior nivel de \"ru\u00eddo de fondo\" que amosaron novas propiedades do espectro. Entre elas apareceu unha profunda banda de absorci\u00f3n de xeo de auga a 1.65\u00a0\u03bcm, o cal evidencia a existencia de xeo de auga cristalino na superficie de Orcus, e tam\u00e9n apareceu unha nova banda de absorci\u00f3n nos 2,22\u00a0\u03bcm. A orixe desta nova propiedade non est\u00e1 completamente clara. Pode estar causado polo amon\u00edaco ou derivados disoltos no xeo de auga ou por xeos de metano/etano. Segundo un modelo de transporte da radiaci\u00f3n amosa que unha mestura de xeo de auga, tolinas (que actuar\u00edan coma axente escurecedor), xeo de etano e i\u00f3ns de amon\u00edaco (NH+44) ser\u00eda a mellor combinaci\u00f3n que coincidir\u00eda co espectro de Orcus, mentres que unha combinaci\u00f3n de xeo de auga, tolinas, metano e hidruros de amon\u00edaco dan unha concordancia co espectro un pouco inferior. Por outra banda, a procura dunha concordancia base\u00e1ndose nunha mestura de s\u00f3 hidruros de amon\u00edaco, tolinas e xeo de auga deron resultados negativos. As\u00ed pois, ate o 2010, s\u00f3 estaban confirmada a presenza de xeo de auga cristalino, e posiblemente tolinas. A confirmaci\u00f3n da existencia de amon\u00edaco, metano e outros hidrocarburos requiren de mellores estudos no espectro infravermello.\nComparaci\u00f3n con l\u00faas e outros TNOs.\nOrcus est\u00e1 sobre os l\u00edmites dos obxectos trans-neptunianos con masa de abondo coma para reter os vol\u00e1tiles coma o metano na s\u00faa superficie. O espectro de Orcus amosa as bandas de absorci\u00f3n de xeo de auga m\u00e1is profundas de entre t\u00f3dolos obxectos de cinto de Kuiper, exceptuando os da familia de Haumea. As l\u00faas de Urano amosan un espectro infravermello semellante o de Orcus. Entre os obxectos trans-neptunianos, a l\u00faa de , Caronte, \u00e9 posiblemente o obxecto que garda m\u00e1is semellanzas con Orcus. Ten un albedo m\u00e1is alto pero un espectro visible e no infravermello pr\u00f3ximo moi semellante. As s\u00faas densidades son tam\u00e9n semellantes e ambos corpos te\u00f1en superficies ricas en xeo de auga. 50000 Quaoar \u2014un obxecto trans-neptuniano de tama\u00f1o semellante\u2014 ten tam\u00e9n unha forte banda de absorci\u00f3n de xeo de auga no seu espectro pero pola contra ten unha cor vermella no seu espectro visible que implica a presenza de materiais moi vermellos na s\u00faa superficie. O planeta anano e os obxectos da s\u00faa familia de colisi\u00f3n te\u00f1en un albedo moito m\u00e1is alto \u00e9 bandas da absorci\u00f3n de xeo de auga moito m\u00e1is profundas que no caso de Orcus. Para rematar, (208996) 2003 AZ84 \u2014outro obxecto de gran tama\u00f1o que est\u00e1 en resonancia orbital con Neptuno de 3:2\u2014 tam\u00e9n ten unha caracter\u00edsticas moi semellantes as de Orcus.\nCriovulcanismo.\nA presenza de xeo cristalino de auga e posiblemente de xeo de amon\u00edaco poder\u00edan indicar que un mecanismo de renovaci\u00f3n estivo presente na superficie de Orcus. O amon\u00edaco non foi detectado en ning\u00fan TNO tan afastado ou noutras l\u00faas de xeo dos planetas exteriores excepto Miranda. Na banda de 1,65 \u03bcm de Orcus \u00e9 ancha e profunda (12%), coma en Caronte, Quaoar, , e nas l\u00faas de xeo dos planetas xigantes. Por outra banda, o xeo cristalino de auga nas superficies dos TNOs deber\u00eda ser completamente amorfo, xa que o xeo cristalino a causa da radiaci\u00f3n e o vento solar convertese en xeo amorfo nuns 10 mill\u00f3ns de anos. Alg\u00fans c\u00e1lculos indican que o criovulcanismo poder\u00eda se-lo mecanismo de renovaci\u00f3n, isto tam\u00e9n poder\u00eda ser posible para outros TNOs de m\u00e1is de 1000\u00a0km de di\u00e1metro. Orcus poder\u00eda ter experimentado alg\u00fan episodio deste tipo, o cal tornar\u00eda o xeo amorfo de auga da superficie en xeo cristalino. O tipo de vulcanismo poder\u00eda ser con \"explosi\u00f3ns l\u00edquidas\" debido a desintegraci\u00f3n e sa\u00edda do metano disolto nunha mestura de auga e amon\u00edaco.\nModelos baseados nun quecemento interno v\u00eda a radioactividade, suxiren que Orcus poder\u00eda ter a capacidade de reter un oc\u00e9ano l\u00edquido de auga.\nSat\u00e9lite.\nUsando observaci\u00f3ns feitas o 13 de novembro do 2005 co Hubble Space Telescope, Mike Brown e T.A. Suer detectaron un sat\u00e9lite. O descubrimento do sat\u00e9lite de Orcus foi anunciado na circular IAUC 8812 do 22 de febreiro do 2007. O sat\u00e9lite recibiu a designaci\u00f3n de S/2005 (90482) 1 antes de ser chamado \"Vanth\". \u00d3rbita Orcus nunha \u00f3rbita circular case acoplada gravitacionalmente, cunha excentricidade por debaixo do 0.0036, e cun per\u00edodo orbital de 9,53\u00a0d\u00edas. Vanth \u00f3rbita a tan s\u00f3 8980 \u00b1 20\u00a0km respecto da superficie de Orcus, demasiado preto como para que os telescopios terrestres poidan determina-la composici\u00f3n do sat\u00e9lite. Mike Brown sospeita que a igual c\u00f3 sistema Plut\u00f3n-Caronte, Orcus e Vanth est\u00e1n acoplados gravitacionalmente. Vanth non se asemella \u00f3s sat\u00e9lites nados tras unha colisi\u00f3n xa que ten un espectro moi diferente \u00f3 do seu primario, e posiblemente poder\u00eda ser KBO capturado.\nO 23 de marzo do 2009, Brown pediulles \u00f3s lectores da s\u00faa columna semanal que suxerisen posibles nomes para este sat\u00e9lite, o mellor deles s\u00e9rialle enviado a Uni\u00f3n Astron\u00f3mica Internacional (UAI) o 5 de abril dese mesmo ano. O nome de Vanth, deusa que prov\u00e9n da mitolox\u00eda etrusca que guiaba as almas dos mortos \u00f3 inframundo, e foi escollido entre unha manchea de suxesti\u00f3ns. Este petici\u00f3n foi avaliada polo comit\u00e9 de nomenclatura para corpos menores da UAI, o cal decidiu aprobar este nome, en concordancia coas convenci\u00f3ns e regras da UAI para a nomenclatura relativa a este tipo de obxectos."}
{"id": "185472", "revid": "1131", "url": "https://gl.wikipedia.org/wiki?curid=185472", "title": "N\u00f3itegos, O Mosteiro, Ortigueira", "text": "N\u00f3itegos \u00e9 un lugar da parroquia do Mosteiro no concello Coru\u00f1\u00e9s de Ortigueira na comarca do Ortegal. Segundo o Instituto Galego de Estat\u00edstica en 2009 ti\u00f1a tres habitantes (un home e d\u00faas) mulleres, un m\u00e1is ca no ano 2000."}
{"id": "185473", "revid": "2338", "url": "https://gl.wikipedia.org/wiki?curid=185473", "title": "Land\u00edn, O Mosteiro, Ortigueira", "text": "Land\u00edn \u00e9 un lugar da parroquia de Mosteiro no concello Coru\u00f1\u00e9s de Ortigueira na comarca do Ortegal. Ti\u00f1a 4 habitantes no ano 2009 segundo datos do Instituto Galego de Estat\u00edstica que eran 3 homes e 1 muller, o que sup\u00f3n un aumento con relaci\u00f3n ao ano 2000 cando ti\u00f1a 3 habitantes."}
{"id": "185476", "revid": "1131", "url": "https://gl.wikipedia.org/wiki?curid=185476", "title": "Enxertos", "text": "O top\u00f3nimo galego Enxertos pode referirse a:"}
{"id": "185478", "revid": "56817", "url": "https://gl.wikipedia.org/wiki?curid=185478", "title": "A Queira", "text": "Co top\u00f3nimo A Queira podemos referirnos a varios lugares de Galicia:"}
{"id": "185480", "revid": "56817", "url": "https://gl.wikipedia.org/wiki?curid=185480", "title": "A Pontevella", "text": "Co top\u00f3nimo A Pontevella podemos referirnos a dous lugares de Galicia, na provincia da Coru\u00f1a:"}
{"id": "185484", "revid": "56817", "url": "https://gl.wikipedia.org/wiki?curid=185484", "title": "A Catuxa", "text": "O top\u00f3nimo galego A Catuxa pode referirse a:"}
{"id": "185486", "revid": "1822", "url": "https://gl.wikipedia.org/wiki?curid=185486", "title": "T\u00fanido", "text": ""}
{"id": "185487", "revid": "56817", "url": "https://gl.wikipedia.org/wiki?curid=185487", "title": "Pallarega", "text": "Unha pallarega \u00e9 un pallar, o lugar no que se garda a herba seca e a palla, xunto cos apeiros e o carro, ou tam\u00e9n o terreo que logo da sega fica cuberto das canas do cereal. Como top\u00f3nimo, pode referirse a:"}
{"id": "185488", "revid": "98629", "url": "https://gl.wikipedia.org/wiki?curid=185488", "title": "Antonio Calder\u00f3n Burgos", "text": "Antonio Calder\u00f3n Burgos, nado en C\u00e1diz o 2 de xu\u00f1o de 1967, \u00e9 un exfutbolista e actual adestrador de f\u00fatbol espa\u00f1ol do Huesca.\nTraxectoria.\nComo adestrador.\nNo ver\u00e1n de 2011 foi presentado como novo adestrador do CD Tenerife en substituci\u00f3n de David Amaral, ao non conseguir este \u00faltimo evitar o descenso a Segunda Divisi\u00f3n B. Foi cesado en 2012. En agosto de 2012 asina polo Huesca trala marcha de Fabri Gonz\u00e1lez."}
{"id": "185491", "revid": "1822", "url": "https://gl.wikipedia.org/wiki?curid=185491", "title": "Peixe", "text": ""}
{"id": "185493", "revid": "85894", "url": "https://gl.wikipedia.org/wiki?curid=185493", "title": "Baldomir, Gu\u00edsamo, Bergondo", "text": "Baldomir \u00e9 un lugar da parroquia de Gu\u00edsamo no concello coru\u00f1\u00e9s de Bergondo na comarca da Coru\u00f1a. Ti\u00f1a 347 habitantes no ano 2010 segundo datos do INE, dos cales 164 eran homes e 183 eran mulleres."}
{"id": "185494", "revid": "85894", "url": "https://gl.wikipedia.org/wiki?curid=185494", "title": "Bos, Gu\u00edsamo, Bergondo", "text": "Bos \u00e9 un lugar da parroquia de Gu\u00edsamo no concello coru\u00f1\u00e9s de Bergondo na comarca da Coru\u00f1a. Ti\u00f1a 54 habitantes no ano 2010 segundo datos do INE, dos cales 32 eran homes e 22 eran mulleres."}
{"id": "185495", "revid": "85894", "url": "https://gl.wikipedia.org/wiki?curid=185495", "title": "A Brea, Gu\u00edsamo, Bergondo", "text": "A Brea \u00e9 un lugar da parroquia de Gu\u00edsamo no concello coru\u00f1\u00e9s de Bergondo na comarca da Coru\u00f1a. Ti\u00f1a 298 habitantes no ano 2010 segundo datos do INE, dos cales 141 eran homes e 157 eran mulleres.\nNesta aldea est\u00e1 a Casa do Cort\u00e9s."}
{"id": "185496", "revid": "56817", "url": "https://gl.wikipedia.org/wiki?curid=185496", "title": "Manosa", "text": "A manosa \u00e9 un gl\u00edcido monosac\u00e1rido da serie das hexosas (de 6 carbonos) con grupo aldehido (aldosa). \u00c9 un ep\u00edmero da glicosa no carbono 2.\nA palabra da que derivan manosa e manitol \u00e9 man\u00e1, o termo que se usa na Biblia para denominar o alimento que, segundo as narraci\u00f3ns b\u00edblicas, enviou Deus aos israelitas no deserto.\nEstrutura.\nA manosa ten is\u00f3meros D e L, e alfa e beta. Pode estar en forma c\u00edclica ou linear. Entre os is\u00f3meros de forma c\u00edclica hai dous que son piranosas, \u00e9 dicir, forman un anel de 6 membros ou v\u00e9rtices, outros dous is\u00f3meros son furanosas (anel de 5 membros).\nMetabolismo.\nOs seres humanos non metabolizan ben a manosa.\nPor tanto, non participa significativamente no metabolismo dos carbohidratos unha vez que se consome nos alimentos, e, a\u00ednda que se detectan usando marcadores radioactivos trazas de manosa de or\u00edxe ex\u00f3xena en todos os tecidos do corpo, p\u00e9nsase que o 90% da manosa inxerida \u00e9 excretada pola urina sen transformar s\u00f3 30\u201360 minutos despois de inxerida, e o 99% da que queda \u00e9 excretada nas seguintes 8 horas. Non hai un incremento significativo nos niveis de glicosa sangu\u00edneo durante ese tempo.\nA manosa est\u00e1 presente en numerosos glicoconxugados, como as prote\u00ednas N-glicosiladas. A C-manosilaci\u00f3n \u00e9 tam\u00e9n com\u00fan e pode atoparse en rexi\u00f3ns de tipo col\u00e1xeno; a manosa \u00fanese ao primeiro tript\u00f3fano da secuencia Trp-X-X-Trp (X \u00e9 calquera amino\u00e1cido).\nAs prote\u00ednas recombinantes producidas polos l\u00e9vedos poden ser suxeito de adici\u00f3n de manosa de xeito distinto a como \u00e9 habitual en mam\u00edferos. Esta diferenza cos mam\u00edferos en prote\u00ednas recombinantes usadas na preparaci\u00f3n de vacinas pode influ\u00edr na efectividade das vacinas.\nA hexoquinase pode fosforilar diversas hexosas, inclu\u00edndo a manosa. A manosa-6-fosfato pode incorporarse \u00e1 glic\u00f3lise convert\u00e9ndose en frutosa-6-fosfato por acci\u00f3n do encima fosfomanoisomerase, pero a s\u00faa contribuci\u00f3n \u00e1 glic\u00f3lise non \u00e9 significativa.\nA manosidose \u00e9 unha enfermidade lisos\u00f3mica na que os encimas lisos\u00f3micos alfa-manosidase ou beta-manosidase, que hidrolizan a manosa, non son funcionais .\nFormaci\u00f3n.\nA manosa pode orixinarse por oxidaci\u00f3n do manitol.\nPode formarse tam\u00e9n a partir da glicosa por medio da transformaci\u00f3n de Lobry-de Bruyn-van Ekenstein\nA D-manosa v\u00e9ndese domo remedio de naturopat\u00eda para infecci\u00f3ns do tracto urinario, aducindo que act\u00faa dificultando a adherencia das bacterias ao tracto urinario.\nConfiguraci\u00f3n.\nA manosa difire da glicosa na inversi\u00f3n do C-2, que \u00e9 un centro quiral. Na manosa o OH est\u00e1 situado por riba do plano do anel na proxecci\u00f3n de Haworth e \u00e1 esquerda na de Fischer. Este cambio aparentemente simple produce unha diferenza dr\u00e1stica nas propiedades qu\u00edmicas das d\u00faas hexosas.\nA manosa \u00e9 un ep\u00edmero no C-2 da glicosa e mostra unha flexi\u00f3n formula_1 no seu anel en disoluci\u00f3n."}
{"id": "185500", "revid": "89787", "url": "https://gl.wikipedia.org/wiki?curid=185500", "title": "KrioRus", "text": "KrioRus \u00e9 unha empresa rusa que presta servizos na \u00e1rea da Cri\u00f3nica e Criopreservaci\u00f3n. Ofrece a posibilidade de criopreservaci\u00f3n neuronal ou criopreservaci\u00f3n de corpo enteiro e incluso ofrece a posibilidade de criopreservaci\u00f3n de ADN.\nAta agosto de 2011, a KrioRus xa crioxenizara 17 pacientes hum\u00e1ns, 2 gatos, 4 cans e 2 pax\u00e1ros.\nHistoria.\nA KrioRus foi fundada en 2005 na \u00e1rea de Moscova, por oito crionicistas rusos. A s\u00faa primeira paciente foi Lidia Fedorenko Ivanovna, un caso que se fixo famoso en toda Rusia ao ser mantida durante meses en xeo seco (-80 graos), ata a creaci\u00f3n de KrioRus.\nInstalaci\u00f3ns.\nActualmente as s\u00faas instalaci\u00f3ns de almacenaxe a longo prazo est\u00e1n situadas en Alabushevo, nas aforas de Moscova.\nOrganizaci\u00f3n.\nEn 2011, KrioRus estaba composta por:\nServizos.\nKrioRus ofrece a posibilidade de criopreservaci\u00f3n de hum\u00e1ns e animais.\nExiste a posibilidade de criopreservaci\u00f3n neuronal (s\u00f3 a cabeza) cun custo de 10.000 d\u00f3lares ou criopreservaci\u00f3n de corpo enteiro cun custo de 30.000 d\u00f3lares. A criopreservaci\u00f3n de animais, depende do seu tama\u00f1o, pero ten un custo medio de 5.000 d\u00f3lares. Existe tam\u00e9n a posibilidade de criopreservaci\u00f3n de ADN.\nA KrioRus presta servizos a persoas de todo o mundo. Xa foron crioxenados varios pacientes ao longo de Europa, desde Portugal a Ucra\u00edna entre outros."}
{"id": "185503", "revid": "85894", "url": "https://gl.wikipedia.org/wiki?curid=185503", "title": "O Corral da Igrexa, Gu\u00edsamo, Bergondo", "text": "O Corral da Igrexa \u00e9 un lugar da parroquia de Gu\u00edsamo no concello coru\u00f1\u00e9s de Bergondo na comarca da Coru\u00f1a. Segundo o INE en 2010 ti\u00f1a 22 habitantes (doce homes e dez mulleres)."}
{"id": "185504", "revid": "85894", "url": "https://gl.wikipedia.org/wiki?curid=185504", "title": "O Corral da Igrexa, Lubre, Bergondo", "text": "O Corral da Igrexa \u00e9 un lugar da parroquia de Lubre no concello coru\u00f1\u00e9s de Bergondo na comarca da Coru\u00f1a. Segundo o INE en 2010 ti\u00f1a 85 habitantes (46 homes e 35 mulleres)."}
{"id": "185505", "revid": "85894", "url": "https://gl.wikipedia.org/wiki?curid=185505", "title": "Pedras Brancas, Gu\u00edsamo, Bergondo", "text": "Pedras Brancas \u00e9 un lugar da parroquia de Gu\u00edsamo no concello coru\u00f1\u00e9s de Bergondo na comarca da Coru\u00f1a. Ti\u00f1a 87 habitantes no ano 2010 segundo datos do INE, dos cales 43 eran homes e 44 eran mulleres."}
{"id": "185506", "revid": "1131", "url": "https://gl.wikipedia.org/wiki?curid=185506", "title": "Pedras", "text": "O top\u00f3nimo Pedras pode referirse a:"}
{"id": "185507", "revid": "85894", "url": "https://gl.wikipedia.org/wiki?curid=185507", "title": "Ruanova, Gu\u00edsamo, Bergondo", "text": "Ruanova \u00e9 un lugar da parroquia de Gu\u00edsamo no concello coru\u00f1\u00e9s de Bergondo na comarca da Coru\u00f1a. Ti\u00f1a 92 habitantes no ano 2010 segundo datos do INE, dos cales 46 eran homes e 46 eran mulleres."}
{"id": "185508", "revid": "85894", "url": "https://gl.wikipedia.org/wiki?curid=185508", "title": "San Paio, Gu\u00edsamo, Bergondo", "text": "San Paio \u00e9 un lugar da parroquia de Gu\u00edsamo no concello coru\u00f1\u00e9s de Bergondo na comarca da Coru\u00f1a. Ti\u00f1a 177 habitantes no ano 2010 segundo datos do INE, dos cales 92 eran homes e 85 eran mulleres."}
{"id": "185509", "revid": "85894", "url": "https://gl.wikipedia.org/wiki?curid=185509", "title": "Sobre a Igrexa, Gu\u00edsamo, Bergondo", "text": "Sobre a Igrexa \u00e9 un lugar da parroquia de Gu\u00edsamo no concello coru\u00f1\u00e9s de Bergondo na comarca da Coru\u00f1a. Ti\u00f1a 245 habitantes no ano 2010 segundo datos do INE, dos cales 115 eran homes e 130 eran mulleres."}
{"id": "185510", "revid": "85894", "url": "https://gl.wikipedia.org/wiki?curid=185510", "title": "O Vilar, Gu\u00edsamo, Bergondo", "text": "O Vilar \u00e9 un lugar da parroquia de Gu\u00edsamo no concello coru\u00f1\u00e9s de Bergondo na comarca da Coru\u00f1a. Ti\u00f1a 156 habitantes no ano 2010 segundo datos do INE, dos cales 69 eran homes e 87 eran mulleres."}
{"id": "185515", "revid": "5863", "url": "https://gl.wikipedia.org/wiki?curid=185515", "title": "Arciprestado da Terra Ch\u00e1", "text": "O Arciprestado da Terra Ch\u00e1 \u00e9 un dos 7 arciprestados da diocese de Mondo\u00f1edo-Ferrol, que comprende as parroquias dos concellos lugueses de Abad\u00edn, Begonte, Castro de Rei, Cospeito, Guitiriz, Muras (ag\u00e1s Ambosores e O Sisto), Vilalba, Xermade e algunhas parroquias dos concellos de Castroverde, Outeiro de Rei e Pol.\nSituaci\u00f3n.\nEst\u00e1 situado no sur da diocese mindoniense.\nParroquias.\nF\u00f3rmano as seguintes parroquias:\nAbad\u00edn\nSanta Mar\u00eda de Abad\u00edn, Santa Mar\u00eda de Abeledo, San Pedro de Aldixe, Santiago de Baroncelle, San Bertomeu de Cabaneiro, San Pedro Candia, San Xo\u00e1n de Castromaior, San Pedro de Corvite, Santa Mar\u00eda Madalena de Fanoi, San Pedro de Frai\u00e1s, San Marti\u00f1o de Galgao, San Pedro das Go\u00e1s, Santa Mar\u00eda Madalena da Gra\u00f1a de Vilarente, San Pedro de Labrada, Santa Mar\u00eda de Moncelos, Santa Mar\u00eda de Montouto, Santiago de Quende, San Xo\u00e1n de Romariz e San Xo\u00e1n de Seivane de Vilarente.\nBegonte\nSantiago de Baamonde, San Xo\u00e1n de Baldomar, San Pedro de Begonte, Santalla de B\u00f3veda, San Marti\u00f1o de Carral, Santa Mar\u00eda do Castro, San Salvador de Damil, San Cristovo de Donalbai, Santiago de Felmil, San Xiao de Gaibor, Santiago de Ill\u00e1n, Santa Mar\u00eda de Saavedra, San Fiz de Cerdeiras, San Marti\u00f1o de Pacios, San Vicente de Pena, Santalla de Pena, Santa Mar\u00eda de Trobo, Santo Estevo de Uriz e Santa Helena de Vir\u00eds.\nCastro de Rei\nSan Salvador de Ansemar, San Xo\u00e1n da Az\u00famara, San Salvador de Balmonte, San Pedro de Bazar, San Pedro de Bendia, San Xo\u00e1n de Castro de Rei, \nSan Salvador de Coea, Santa Mar\u00eda de Duancos, Santiago de Duarr\u00eda, Santalla de Dump\u00edn, San Marti\u00f1o de Goberno, Santo Estevo de Loentia, Santa Mar\u00eda de Ludrio, Santiago de Mondriz, Santa Mar\u00eda de Outeiro, San Salvador de Pacios, (Santo Estevo de Prevesos, Santa Mar\u00eda de Quintela, Santa Mari\u00f1a de Ramil, San Xo\u00e1n de Ribeiras de Lea, San Xiao de Mos, Santa Comba de Oriz\u00f3n, San Pedro de Santa Locaia, San Pedro de Triab\u00e1 e Santiago de Viladonga.\nCastroverde\nSan Xo\u00e1n de Barredo, Santo Andr\u00e9 de Barredo e Santiago da Meda.\nCospeito\nSan Paio de Arcill\u00e1, Santa Mar\u00eda de Bestar, San Paio de Bex\u00e1n, Santa Mar\u00eda de Cospeito, San Xurxo de Go\u00e1, San Marti\u00f1o de Lamas, San Pedro de Mom\u00e1n, Santa Mari\u00f1a de Muimenta, San Marti\u00f1o de Pino, Santalla de Rioaveso, San Miguel de Ro\u00e1s, San Xiao de Santa Cristina, San Pedro de Seixas, Santalla de Sisoi, San Xo\u00e1n de Sistallo, San Xiao de T\u00e1moga, Santa Mar\u00eda de Vilapene, Santa Mar\u00eda de Vilar, Santa Mar\u00eda de Xermar e Santiago de Xust\u00e1s.\nGuitiriz\nBec\u00edn (San Xiao de, San Pedro do Buriz, Santa Mar\u00eda de Labrada, San Xo\u00e1n de Lagostelle, Santa Eulalia de Mariz, San Vicenzo das Negradas, Santo Estevo de Parga, San Mamede de Pedrafita, San Pedro de P\u00edgara, San Xiao de Roca, San Breixo de Parga, San Salvador de Parga, Santa Cruz de Parga, Santa Locaia de Parga, Santa Mari\u00f1a de Lagostelle, Santiago de Trasparga, Santa Mar\u00eda de Vilar e San Vicenzo dos Vilares.\nMuras\nSanta Mar\u00eda da Balsa, Santa Mar\u00eda do Burgo, San Xillao de Irixoa, San Pedro de Muras, Santo Estevo de Sil\u00e1n e Santa Mar\u00eda do Viveir\u00f3.\nOuteiro de Rei\nSta. M\u00aa Madanela de Sobrada de Aguiar e San Pedro de Taboi.\nPol\nSanto Andr\u00e9 de Ferreiros, San Bartolomeu de Lea, San Marti\u00f1o de Ferreiros e Santiago de Silva.\nVilalba\nSan Xo\u00e1n de Alba, San Lourenzo de \u00c1rbol, San Marti\u00f1o de Belesar, Santiago de Boiz\u00e1n, Santa Mar\u00eda de Carballido, San Marti\u00f1o de Codesido, San Bartolomeu de Corvelle, San Marti\u00f1o de Distriz, Santiago de Goiriz, Santa Mar\u00eda de Gonda\u00edsque, San Bartolomeu de Insua, San Salvador de Ladra, San Marti\u00f1o de Lanz\u00f3s, San Salvador de Lanz\u00f3s, San Xiao de Mourence, San Cosme de Nete, San Marti\u00f1o de Noche, San Mamede de Oleiros, San Xurxo de Rioaveso, Santalla de Rom\u00e1n, Santiago de Samarugo, San Sim\u00f3n da Costa, Santiago de Sancovade, San Pedro de Santaballa, Santa Mar\u00eda de Soexo, Santa Mar\u00eda de Tardade, Santa Mar\u00eda da Torre, Santa Mar\u00eda de Vilalba, San Mamede de Vilapedre e San Salvador de Xoib\u00e1n.\nXermade\nSanta Baia de Burg\u00e1s, Santa Mari\u00f1a de Cabreiros, San Miguel de Candamil, San Xuli\u00e1n de Caz\u00e1s, Santo Andr\u00e9 de Lousada, San Pedro de Miraz, San Mamede de Mom\u00e1n, San Marti\u00f1o de Pi\u00f1eiro, San Pedro Fiz de Roupar e Santa Mar\u00eda de Xermade."}
{"id": "185516", "revid": "89787", "url": "https://gl.wikipedia.org/wiki?curid=185516", "title": "Coencima A", "text": "O coencima A ou coenzima A (abreviado como CoA, CoASH, ou HSCoA) \u00e9 un coencima, moi importante no metabolismo dos \u00e1cidos graxos e na oxidaci\u00f3n do piruvato e ciclo de Krebs. Todos os xenomas secuenciados ata agora codifican encimas que usan o coencima A como substrato e arredor do 4% dos encimas celulares util\u00edzano como substrato como tal ou como alg\u00fan tio\u00e9ster seu (como o acetil-CoA, por exemplo).\nA mol\u00e9cula consta dos seguintes compo\u00f1entes:\nBios\u00edntese.\nO coencima A sintet\u00edzase nun proceso en cinco pasos a partir do pantotenato e a ciste\u00edna:\nFunci\u00f3n.\nComo o coencima A \u00e9, quimicamente, un tiol, pode reaccionar con \u00e1cidos carbox\u00edlicos formando tio\u00e9steres, funcionando como un transportador de grupos acilo. O coencima A act\u00faa na transferencia de \u00e1cidos graxos do citoplasma \u00e1 mitocondria. Cando a mol\u00e9cula de coencima A transporta un grupo acetilo denom\u00ednase acetil-CoA ou, \u00e1s veces, pode escribirse acetil-S-CoA (indicando o S por onde se une ao acilo). Cando non est\u00e1 unida a un grupo acilo abr\u00e9viase como CoA ou tam\u00e9n como CoASH ou HSCoA ou CoA-SH, indicando o grupo -SH por onde se enlazar\u00eda ao acilo, que est\u00e1 libre.\nO coencima A \u00e9 tam\u00e9n a fonte do grupo fosfopantete\u00edna que se engade como grupo prost\u00e9tico a prote\u00ednas como as prote\u00ednas carrexadoras de acilos e a formiltetrahidrofolato deshidroxenase."}
{"id": "185517", "revid": "27155", "url": "https://gl.wikipedia.org/wiki?curid=185517", "title": "Coenzima A", "text": ""}
{"id": "185519", "revid": "85894", "url": "https://gl.wikipedia.org/wiki?curid=185519", "title": "A Campi\u00f1a, Lubre, Bergondo", "text": "A Campi\u00f1a \u00e9 un lugar da parroquia de Lubre no concello coru\u00f1\u00e9s de Bergondo na comarca da Coru\u00f1a. Ti\u00f1a 74 habitantes no ano 2010 segundo datos do INE, dos cales 39 eran homes e 35 eran mulleres."}
{"id": "185520", "revid": "56817", "url": "https://gl.wikipedia.org/wiki?curid=185520", "title": "A Campi\u00f1a", "text": "O top\u00f3nimo galego A Campi\u00f1a pode referirse a:"}
{"id": "185521", "revid": "85894", "url": "https://gl.wikipedia.org/wiki?curid=185521", "title": "Campo de Leis, Lubre, Bergondo", "text": "Campo de Leis \u00e9 un lugar da parroquia de Lubre no concello coru\u00f1\u00e9s de Bergondo na comarca da Coru\u00f1a. Ti\u00f1a 105 habitantes no ano 2010 segundo datos do INE, dos cales 50 eran homes e 55 eran mulleres."}
{"id": "185522", "revid": "85894", "url": "https://gl.wikipedia.org/wiki?curid=185522", "title": "Campo Gal\u00e1n, Lubre, Bergondo", "text": "Campo Gal\u00e1n \u00e9 un lugar da parroquia de Lubre no concello coru\u00f1\u00e9s de Bergondo na comarca da Coru\u00f1a. Ti\u00f1a 43 habitantes no ano 2010 segundo datos do INE, dos cales 21 eran homes e 22 eran mulleres."}
{"id": "185523", "revid": "22570", "url": "https://gl.wikipedia.org/wiki?curid=185523", "title": "Club Tijuana", "text": "O Club de F\u00fatbol Tijuana Xoloitzcuintles de Caliente \u00e9 un club de f\u00fatbol mexicano\u00a0da cidade de Tijuana, Baixa California. Fundouse en xaneiro de 2007 e compite na Primeira Divisi\u00f3n de M\u00e9xico."}
{"id": "185526", "revid": "98629", "url": "https://gl.wikipedia.org/wiki?curid=185526", "title": "Ligue 1 2010-2011", "text": "A tempada 2010\u201311 da Ligue 1 foi a 73\u00aa edici\u00f3n da m\u00e1xima competici\u00f3n ligueira de f\u00fatbol en Francia. O defensor do t\u00edtulo era o Olympique de Marsella, pero o equipo que acadou a vitoria final no torneo foi o Lille OSC por 4\u00aa vez na s\u00faa historia.\nClasificaci\u00f3n.\nTralas 38 xornadas do campionato, o Lille OSC acadou o t\u00edtulo de campi\u00f3n con 8 puntos de vantaxe sobre o Olympique de Marsella e 12 sobre o Olympique de Lyon."}
{"id": "185527", "revid": "89787", "url": "https://gl.wikipedia.org/wiki?curid=185527", "title": "\u00c1cido glut\u00e1rico", "text": "O \u00e1cido glut\u00e1rico ou \u00e1cido pentanodioico \u00e9 un \u00e1cido dicarbox\u00edlico coa f\u00f3rmula HO2C(CH2)3CO2H. \u00c9 un \u00e1cido de 5 carbonos con dous grupos carboxilo (-COOH) situados nos seus extremos, polo que \u00e9 un \u00e1cido dicarbox\u00edlico.\nA\u00ednda que \u00e1cidos dicarbox\u00edlicos \"lineares\" similares como o \u00e1cido ad\u00edpico e o \u00e1cido succ\u00ednico son moi pouco solubles en auga a temperaturas moderadas, o \u00e1cido glut\u00e1rico, polo contrario, presenta unha solubilidade en auga de arredor do 50%. Outros datos: masa molar 132,12 g/mol ; punto de fusi\u00f3n de 95 a 98\u00a0\u00b0C (o m\u00e1is baixo entre os \u00e1cidos dicarbox\u00edlicos) ; punto de ebulici\u00f3n 200\u00a0\u00b0C/20 mmHg.\nUn ceto\u00e1cido derivado seu moi importante no metabolismo \u00e9 o \u00e1cido \u00e1cido \u03b1-cetoglut\u00e1rico. O 3-hidroxi-3-metilglutaril-CoA \u00e9 un tio\u00e9ster que interv\u00e9n nas rutas de formaci\u00f3n de corpos cet\u00f3nicos, terpenos e esteroides.\nObtenci\u00f3n.\nO \u00e1cido glut\u00e1rico pode obterse pola apertura do anel da butirolactona con cianuro pot\u00e1sico, da que se obt\u00e9n carboxilato pot\u00e1sico-nitrilo, que \u00e9 hidrolizado ao \u00e1cido glut\u00e1rico. Outra posibilidade \u00e9 a hidr\u00f3lise seguida de oxidaci\u00f3n do dihidropirano, que d\u00e1 \u00e1cido glut\u00e1rico. Finalmente, tam\u00e9n se pode obter facendo reaccionar 1,3-dibromopropano con cianuro s\u00f3dico ou cianuro pot\u00e1sico, o que produce dinitrilo, que despois se somete a hidr\u00f3lise.\nUsos.\nO 1,5-Pentanodiol, un plastificante com\u00fan e precursor dos poli\u00e9steres, prod\u00facese por hidroxenaci\u00f3n do \u00e1cido glut\u00e1rico e os seus derivados.\nO propio \u00e1cido glut\u00e1rico tam\u00e9n se usou na produci\u00f3n de pol\u00edmeros como os poli\u00e9ster poliois, e poliamidas. O n\u00famero impar de \u00e1tomos de carbono (5) da mol\u00e9cula \u00e9 \u00fatil para rebaixar a elasticidade do pol\u00edmero . Tam\u00e9n se usa na s\u00edntese de f\u00e1rmacos, inhibidores da corrosi\u00f3n e surfactantes."}
{"id": "185528", "revid": "98629", "url": "https://gl.wikipedia.org/wiki?curid=185528", "title": "Jos\u00e9 Manuel Rodr\u00edguez Portela", "text": "Jos\u00e9 Manuel Rodr\u00edguez Portela, nado na Coru\u00f1a o 5 de outubro\u00a0de 1962, \u00e9 un exfutbolista galego. Xogaba de defensa.\nTraxectoria.\nIniciouse na tempada 1981\u201382 co Deportivo da Coru\u00f1a en Segunda Divisi\u00f3n, xogando un encontro nesa campa\u00f1a. Permaneceu como un xogador habitual no cadro coru\u00f1\u00e9s at\u00e9 a tempada 1988\u201389 cando foi traspasado ao Real Burgos, co que ascendeu na campa\u00f1a seguinte a Primeira Divisi\u00f3n. Na m\u00e1xima categor\u00eda xogar\u00eda 3 partidos na tempada 1990\u201391."}
{"id": "185529", "revid": "27155", "url": "https://gl.wikipedia.org/wiki?curid=185529", "title": "Succinil-CoA", "text": "O succinil-coencima A ou abreviadamente succinil-CoA \u00e9 unha mol\u00e9cula formada pola uni\u00f3n do \u00e1cido succ\u00ednico co coencima A formando un tio\u00e9ster.\nMetabolismo.\nCiclo do \u00e1cido c\u00edtrico.\nO succinil-CoA \u00e9 un importante intermediario do ciclo do \u00e1cido c\u00edtrico, onde se orixina a partir do alfa-cetoglutarato pola descarboxilaci\u00f3n catalizada polo encima alfa-cetoglutarato deshidroxenase. Durante esta reacci\u00f3n eng\u00e1dese o coencima A ao esqueleto de 4 carbonos da mol\u00e9cula e lib\u00e9rase CO2.\nNa seguinte reacci\u00f3n do ciclo conv\u00e9rtese en succinato e coencima A libre cando a succinil coencima A sintetase (ou succinato tioquinase) do ciclo do \u00e1cido c\u00edtrico hidroliza o enlace tio\u00e9ster que o une ao coencima A, reacci\u00f3n na que se aproveita a enerx\u00eda liberada ao romper o tio\u00e9ster para sintetizar GTP a partir de GDP e fosfato, polo que \u00e9 un caso de fosforilaci\u00f3n a nivel de substrato.\nMetabolismo de amino\u00e1cidos.\nNa degradaci\u00f3n dos amino\u00e1cidos metionina, isoleucina e valina orix\u00ednase propionil-CoA que orixina en d\u00faas reacci\u00f3ns succinil-CoA, polo que estes amino\u00e1cidos son glicox\u00e9nicos, xa que os intermediarios do ciclo do \u00e1cido c\u00edtrico poden ser desviados \u00e1 gliconeox\u00e9nese. Este succinil-CoA tam\u00e9n se pode incorporar o ciclo de Krebs para producir enerx\u00eda .\nNa s\u00edntese do \u00e1cido graxo esencial metionina interv\u00e9n o succinil-CoA na primeira reacci\u00f3n coa homoserina, que rende O-succinil-homoserina, e despois en tres reacci\u00f3ns m\u00e1is obtense a metionina. Tam\u00e9n interv\u00e9n nunha das reacci\u00f3ns da v\u00eda de s\u00edntese de lisina.\nMetabolismo de \u00e1cidos graxos impares.\nA degradaci\u00f3n dos \u00e1cidos graxos de n\u00famero impar de \u00e1tomos de carbono orixina propionil-CoA, a partir do que se pode sintetizar succinil-CoA. O propionil-CoA \u00e9 un \u00e1cido graxo de n\u00famero impar de carbonos, que non pode entrar na beta-oxidaci\u00f3n. O propionil-CoA carbox\u00edlase a D-metilmalonil-CoA, este isomer\u00edzase a L-metilmalonil-CoA, e unha reordenaci\u00f3n da mol\u00e9cula orixina succinil-CoA con intervenci\u00f3n dun encima dependente da vitamina B12.\nMetabolismo de carbohidratos.\nO succinil-CoA pode contribu\u00edr \u00e1 gliconeox\u00e9nese, xa que no ciclo do \u00e1cido c\u00edtrico pode converterse en oxalacetato e este en fosfoenolpiruvato, que entra na gliconeox\u00e9nese.\nUn caso especial \u00e9 a dos ruminantes. As bacterias do rume consomen nas s\u00faas fermentaci\u00f3ns case toda a glicosa da herba que comen estes animais, orixinando lactato, acetato, propionato e butirato, principalmente, polo que o ruminante para obter glicosa debe sintetizala por gliconeox\u00e9nese. Unha das maneiras de facelo \u00e9 converter o propionato resultante das fermentaci\u00f3ns bacterianas en succinil-CoA, que pode desviarse \u00e1 gliconeox\u00e9nese.\nS\u00edntese de porfirinas.\nOutro destino metab\u00f3lico do succinil-CoA \u00e9 a s\u00edntese de porfirinas, na cal o succinil-CoA e a glicina son combinados pola \u00e1cido aminolevul\u00ednico sintase para formar \u00e1cido delta-aminolevul\u00ednico (dALA)."}
{"id": "185530", "revid": "895", "url": "https://gl.wikipedia.org/wiki?curid=185530", "title": "Milos Hrstic", "text": ""}
{"id": "185531", "revid": "98629", "url": "https://gl.wikipedia.org/wiki?curid=185531", "title": "Tom\u00e1s Blesa", "text": "Tom\u00e1s Ismael Blesa No\u00e9, nado en Ari\u00f1o (Teruel) o 21 de febreiro\u00a0de 1962, \u00e9 un exfutbolista espa\u00f1ol. Xogaba de defensa.\nTraxectoria.\nDebutou na tempada 1981\u201382\u00a0no Real Zaragoza en Primeira Divisi\u00f3n, xogando un partido, logrando tan s\u00f3 2 encontros m\u00e1is nas seguintes d\u00faas campa\u00f1as, motivo polo que foi relegado ao equipo filial, o Deportivo Arag\u00f3n, na tempada 1985\u201386, que militaba en Segunda Divisi\u00f3n.\nNo filial ma\u00f1o xogou 37 partidos e tendo un papel protagonista, pero descendendo o equipo a Segunda Divisi\u00f3n B ao final da campa\u00f1a. Na tempada 1986\u201387 volveu \u00e1 disciplina do Real Zaragoza en Primeira Divisi\u00f3n, xogando 18 partidos e anotando 2 goles.\nNa tempada 1987\u201388 fichou por unha tempada polo Deportivo da Coru\u00f1a, en Segunda Divisi\u00f3n. No club galego participou en 34 partidos e anotou un gol, conseguindo salvar ao conxunto coru\u00f1\u00e9s do descenso nun disputado final de liga. Foi compa\u00f1eiro de zaga de Portela, Cayetano Tom\u00e1s Navarrete, Modesto L\u00f3pez Novoa ou Ram\u00f3n Calvo, entre outros.\nNa tempada 1989\u201390 foi contratado polo Levante UD, onde permaneceu d\u00faas campa\u00f1as, descendendo ao final da \u00faltima a Segunda Divisi\u00f3n B."}
{"id": "185532", "revid": "89787", "url": "https://gl.wikipedia.org/wiki?curid=185532", "title": "V, os visitantes", "text": "V, os visitantes \u00e9 unha serie estadounidense de ficci\u00f3n cient\u00edfica exhibida no canal ABC, estreada no 3 de novembro de 2009. En Galiza foi emitida en galego pola Televisi\u00f3n de Galicia. Este \"remake\" da serie de 1983 creada por Kenneth Johnson narra a chegada \u00e1 Terra dunha especie alien\u00edxena cunha tecnolox\u00eda extremadamente avanzada que aparentemente v\u00e9n en paz, pero en realidade te\u00f1en outros prop\u00f3sitos. As estrelas de V incl\u00faen a Morena Baccarin, Lourdes Benedicto, Morris Chestnut, Joel Gretsch, Logan Huffman, Charles Mesure, Elizabeth Mitchell, Laura Vandervoort e Scott Wolf, e est\u00e1 producida por Scott Rosenbaum, Yves Simoneau, Scott Peters e Jace Hall. A serie \u00e9 producida pola The Scott Peters Company, HDFilms e Warner Bros.. A segunda temporada estreouse o d\u00eda 4 de xaneiro de 2011 e rematouse o 15 de marzo de 2011. O 13 de maio de 2011 anunciouse que a serie era cancelaba ap\u00f3s d\u00faas temporadas.\nSinopse.\nOcorre a aparici\u00f3n de naves xigantes nas 29 principais cidades de todo o mundo e Anna, a bonita e carism\u00e1tica l\u00edder dos \"\"Visitantes\" ou \"V's\"\", afirma vir en paz. A pesar de seren aparentemente benevolentes, un pequeno n\u00famero de seres humanos comezan a dubidar da sinceridade dos Visitantes, e Erica Evans descobre que os alien\u00edxenas agora est\u00e1n na fase final do seu plano para conquistar a Terra. \u00c9rica x\u00fantase ao movemento de resistencia, denominado Quinta Columna, que incl\u00fae Ryan, un Visitante que quere salvar a humanidade.\nDobraxe.\nEsta \u00e9 a lista de actores que puxeron a s\u00faa voz na dobraxe ao galego.\nProduci\u00f3n.\nA serie foi anunciada en maio de 2009, pola produci\u00f3n executiva Scott Peters, Jace Hall, Steve Pearlman, e Jeffrey Bell. As filmaxes do piloto comezaron no 10 de agosto de 2009. A actriz principal, Elizabeth Mitchell, notou que o show ir\u00eda relembrar os momentos m\u00e1is emblem\u00e1ticos da franqu\u00eda orixinal.\nPeter confirmou que a nova serie ir\u00eda relembrar a orixinal tam\u00e9n doutras maneiras. Dixo que ao preguntar \u00e1s persoas cales pensan que eran os elementos m\u00e1is memor\u00e1beis da serie V, as respostas inclu\u00edan \"as naves enormes, os uniformes vermellos e o beb\u00e9s alien\u00edxenas\" engadindo que \"estamos ben conscientes deses momentos e habemos de relembralos para o p\u00fablico que asistiu a serie nos anos 1983, 1984 e 1985.\"\nA produci\u00f3n do espect\u00e1culo foi temporalmente suspensa en agosto de 2009, en canto se agardaba a resoluci\u00f3n dun conflito co Writers Guild of America polo creador orixinal Kenneth Johnson. A Warner Bros tentou eliminar o status de Johnson \"creado por\" alegando que o novo show estaba tan alterado fundamentalmente da premisa orixinal de Johnson que se trataba dun traballo aut\u00f3nomo e non un \"remake\". O Writers Guild, mentres, discordou, e cando a produci\u00f3n \u00e9 retomada en setembro de 2009, Johnson mantivo o cr\u00e9dito.\nEn setembro de 2009, foi anunciado que catro episodios de \"V\" ir\u00edan ao ar en novembro de 2009, e que a serie ir\u00eda retomar a s\u00faa temporada de 12 episodios de marzo de 2010, ap\u00f3s os Xogos Ol\u00edmpicos de Inverno de 2010. O presidente da ABC Entertainment, Steve McPherson dixo: \"\"N\u00f3s sempre tivemos a intenci\u00f3n de quebrar a aparecer en \"pods\" para tornalo m\u00e1is dun evento.\"\" O cuarto episodio de \"V\" foi anunciado no 3 de novembro de 2009 que Scott Rosenbaum fora nomeado produtor executivo e showrunner da serie, con Peters e Hall permanecendo como produtores executivos. A produci\u00f3n dos restantes oito episodios foi retomada en xaneiro de 2010 con novos episodios retornando en 30 de marzo de 2010. No 13 de maio de 2010, a ABC renovou V para unha segunda temporada. A segunda temporada tivo unha orde reducida con 10 episodios (inicialmente 13), e estreouse no 4 de xaneiro de 2011 .\nRecepci\u00f3n.\nO episodio piloto de V rendeu diversas cr\u00edticas favor\u00e1beis, marcando 67 dos 100 puntos no Metacritic. O E! Online afirmou: \"nunha escala de 1 a 10, n\u00f3s d\u00e1moslle un 11. V \u00e9 o mellor piloto que xa vimos.\" O The Hollywood Reporter tam\u00e9n comentou a serie: \"intelixente o bastante para un culto que segue acces\u00edbel o suficiente para chegar a unha demostraci\u00f3n ampla.\" O The New York Times escribiu que: \"as ideas en V, sobre encontros con extraterrestres, desilusi\u00f3n en masa e manipulaci\u00f3n dos medios de comunicaci\u00f3n, son atraentes. \u00c9 unha pena que estean a abalar nese programa e que, nesa fase inicial, presenten a historia de maneira tan descoidada e estereotipada.\" \nA estrea da segunda temporada recibiu unha puntuaci\u00f3n de 49/100 no Metacritic, indicando cr\u00edticas mistas .\nPremios e indicaci\u00f3ns.\n\"V\" foi nomeada para Mellor Efectos Visuais e Especiais para unha serie en 2010 no Creative Arts Emmy Awards para o episodio piloto. O show tam\u00e9n foi nomeado para o Favorite New TV Drama no 36\u00ba People's Choice Awards e de Mellor Presentaci\u00f3n de Televisi\u00f3n. Morena Baccarin foi nomeada para Mellor Actriz Secundaria en TV no 36\u00ba Saturn Awards. No 37\u00ba Saturn Awards, a serie recibiu tres indicaci\u00f3ns: Mellor Serie de TV, (Elizabeth Mitchell) Mellor Actriz en Televisi\u00f3n e Morena Baccarin na categor\u00eda Mellor Actriz Secundaria na Televisi\u00f3n.\nInterpretaci\u00f3n.\nA serie reimaxinada foi interpretada como unha alegor\u00eda da presidencia de Barack Obama. Na s\u00faa revisi\u00f3n do show, Troy Patterson do Slate apunta que blogueiros e xornalistas notaran semellanzas entre a premisa do espect\u00e1culo e da administraci\u00f3n do presidente dos EUA, Barack Obama. Lisa de Moraes, do The Washington Post observou que o feito de a serie se estrear no primeiro aniversario da elecci\u00f3n de Obama \"non se perdeu en alg\u00fans cr\u00edticos de TV ...\" e tam\u00e9n comentou que o uso de frases presentes na serie (como a \"esperanza\" e \"mudanza\" que est\u00e1n a ser ofrecidos polos Visitantes) fixo parecer que \"Lou Dobbs conquistara a TV.\"\nO elenco do espect\u00e1culo e do equipo negan as acusaci\u00f3ns de parcialidade. A actriz Morena Baccarin reco\u00f1ece que modelara a s\u00faa personaxe despois de observar pol\u00edticos, mais tanto ela como o produtor executivo da serie, Peter, sorprend\u00e9ronse coa controversia.\nCancelaci\u00f3n.\nNo 13 de maio de 2011, a ABC anunciou a cancelaci\u00f3n da serie. En resposta a esta cancelaci\u00f3n, o grupo de fans devotos chamado \"Project Alice\" est\u00e1 a apelar \u00e1 Warner Brothers para renovar V nun outro canal.\nSegundo o Deadline, os \u00edndices de audiencia da serie eran medianos, mais despois dunha reestrea problem\u00e1tica a serie creceu creativamente e conseguiu facer un fin de temporada \u2014 agora \u201cepisodio final\u201d \u2014 que deixou os fans con auga na boca."}
{"id": "185533", "revid": "29496", "url": "https://gl.wikipedia.org/wiki?curid=185533", "title": "V (serie de TV de 2009)", "text": ""}
{"id": "185534", "revid": "29496", "url": "https://gl.wikipedia.org/wiki?curid=185534", "title": "V (serie de 2009)", "text": ""}
{"id": "185535", "revid": "85894", "url": "https://gl.wikipedia.org/wiki?curid=185535", "title": "Casal de Agra, Lubre, Bergondo", "text": "Casal de Agra \u00e9 un lugar da parroquia de Lubre no concello coru\u00f1\u00e9s de Bergondo na comarca da Coru\u00f1a. Ti\u00f1a 66 habitantes no ano 2010 segundo datos do INE, dos cales 30 eran homes e 33 eran mulleres.\nToponimia.\nO top\u00f3nimo prov\u00e9n do lat\u00edn , e \u00e9 unha extensi\u00f3n de terreo cultiv\u00e1bel dividida en leiras que pertencen a varios propietarios."}
{"id": "185536", "revid": "89787", "url": "https://gl.wikipedia.org/wiki?curid=185536", "title": "\u00c1cido isoc\u00edtrico", "text": "O \u00e1cido isoc\u00edtrico \u00e9 un \u00e1cido org\u00e1nico de 6 carbonos coa f\u00f3rmula HOOC\u2013CH2\u2013CH(COOH)\u2013CHOH\u2013COOH, que interv\u00e9n no ciclo do \u00e1cido c\u00edtrico. Cont\u00e9n tres grupos carboxilo (-COOH), polo que \u00e9 un \u00e1cido tricarbox\u00edlico, e un -OH. \u00c9 is\u00f3mero do \u00e1cido c\u00edtrico.\n\u00c9 un \u00e1cido feble, e a pH celular os seus grupos carboxilo est\u00e1n ionizados, polo que est\u00e1 en forma do ani\u00f3n isocitrato. Os seus sales e \u00e9steres tam\u00e9n son isocitratos.\nO isocitrato no ciclo do \u00e1cido c\u00edtrico.\nO isocitrato \u00e9 unha das mol\u00e9culas intermediarias do ciclo do \u00e1cido c\u00edtrico ou de Krebs. Durante alg\u00fans anos despois da formulaci\u00f3n deste ciclo entre os investigadores persist\u00edan as d\u00fabidas sobre cal era o primeiro produto formado a partir da condensaci\u00f3n do oxalacetato cos carbonos do acetil-CoA procedentes do piruvato. Sab\u00edase que era un \u00e1cido tricarbox\u00edlico, pero non se sab\u00eda cal, xa que pod\u00eda ser o citrato, o isocitrato ou o cis-aconitato, polo que ao ciclo se lle chamou \"ciclo do \u00e1cido tricarbox\u00edlico\". Despois soubose con certeza que era o citrato, polo que se lle chamou \"ciclo do \u00e1cido c\u00edtrico\".\nNo ciclo do \u00e1cido c\u00edtrico, o isocitrato f\u00f3rmase a partir do citrato nunha reacci\u00f3n de isomerizaci\u00f3n catalizada polo encima aconitase, na que o -OH do citrato cambia de carbono. Na reacci\u00f3n f\u00f3rmase un produto intermedio chamado cis-aconitato, que normalmente non se disocia do centro activo do encima, e que orixina rapidamente o isocitrato. Citrato e isocitrato son, pois, is\u00f3meros.\nNa seguinte reacci\u00f3n do ciclo o isocitrato conv\u00e9rtese en alfa-cetoglutarato nunha descarboxilaci\u00f3n catalizada pola isocitrato deshidroxenase. O citrato perde un dos grupos -COOH en forma de CO2 \u00e1 vez que se deshidroxena, formando NADH. Por tanto, parte do CO2 e do poder redutor formado no ciclo do \u00e1cido c\u00edtrico procede do isocitrato\nIsocitrato no ciclo do glioxilato.\nO ciclo do glioxilato pode considerarse unha variante do ciclo do \u00e1cido c\u00edtrico que te\u00f1en as plantas e alg\u00fans microorganismos, que lles permite transformar graxas en azucres. O isocitrato participa nel. Neste ciclo o isocitrato orix\u00ednase a partir do citrato pola mesma reacci\u00f3n do ciclo do \u00e1cido c\u00edtrico. Pero a reacci\u00f3n seguinte \u00e9 distinta, xa que o encima isocitrato liase escinde o isocitrato en glioxilato e succinato. Este succinato ser\u00e1 o que se desv\u00ede \u00e1 gliconeox\u00e9nese para producir azucres.\nUsos.\nO \u00e1cido isoc\u00edtrico \u00fasase comunmente como marcador para detectar a autenticidade e calidade dos produtos frut\u00edcolas, principalmente os zumes de c\u00edtricos No zume de laranxa aut\u00e9ntico, por exemplo, a proporci\u00f3n de \u00e1cido c\u00edtrico/\u00e1cido D-isoc\u00edtrico \u00e9 normalmente menor de 130. Un valor de \u00e1cido isoc\u00edtrico maior ca este pode ser un indicio de adulteraci\u00f3n no zume."}
{"id": "185537", "revid": "85894", "url": "https://gl.wikipedia.org/wiki?curid=185537", "title": "Dornas, Lubre, Bergondo", "text": "Dornas \u00e9 un lugar da parroquia de Lubre no concello coru\u00f1\u00e9s de Bergondo na comarca da Coru\u00f1a. Ti\u00f1a 64 habitantes no ano 2010 segundo datos do INE, dos cales 33 eran homes e 31 eran mulleres."}
{"id": "185538", "revid": "27155", "url": "https://gl.wikipedia.org/wiki?curid=185538", "title": "Isocitrato", "text": ""}
{"id": "185539", "revid": "85894", "url": "https://gl.wikipedia.org/wiki?curid=185539", "title": "O Esp\u00edrito Santo, Lubre, Bergondo", "text": "O Esp\u00edrito Santo \u00e9 un lugar da parroquia de Lubre no concello coru\u00f1\u00e9s de Bergondo na comarca da Coru\u00f1a. Ti\u00f1a 65 habitantes no ano 2010 segundo datos do INE, dos cales 32 eran homes e 33 eran mulleres."}
{"id": "185540", "revid": "85894", "url": "https://gl.wikipedia.org/wiki?curid=185540", "title": "Guinlle, Lubre, Bergondo", "text": "Guinlle \u00e9 un lugar da parroquia de Lubre no concello coru\u00f1\u00e9s de Bergondo na comarca da Coru\u00f1a. Ti\u00f1a 15 habitantes no ano 2010 segundo datos do INE, dos cales 9 eran homes e 6 eran mulleres."}
{"id": "185541", "revid": "85894", "url": "https://gl.wikipedia.org/wiki?curid=185541", "title": "Obra de Pa\u00f1o, Lubre, Bergondo", "text": "Obra de Pa\u00f1o \u00e9 un lugar da parroquia de Lubre no concello coru\u00f1\u00e9s de Bergondo na comarca da Coru\u00f1a. Ti\u00f1a 39 habitantes no ano 2010 segundo datos do INE, dos cales 19 eran homes e 20 eran mulleres."}
{"id": "185542", "revid": "85894", "url": "https://gl.wikipedia.org/wiki?curid=185542", "title": "Riomaior, Lubre, Bergondo", "text": "Riomaior \u00e9 un lugar da parroquia de Lubre no concello coru\u00f1\u00e9s de Bergondo na comarca da Coru\u00f1a. Ti\u00f1a 16 habitantes no ano 2010 segundo datos do INE, dos cales 11 eran homes e 5 eran mulleres."}
{"id": "185543", "revid": "56817", "url": "https://gl.wikipedia.org/wiki?curid=185543", "title": "Riomaior", "text": "Co top\u00f3nimo Riomaior podemonos referir a:"}
{"id": "185544", "revid": "85894", "url": "https://gl.wikipedia.org/wiki?curid=185544", "title": "R\u00faa da Lama, Lubre, Bergondo", "text": "R\u00faa da Lama \u00e9 un lugar da parroquia de Lubre no concello coru\u00f1\u00e9s de Bergondo na comarca da Coru\u00f1a. Ti\u00f1a 42 habitantes no ano 2010 segundo datos do INE, dos cales 23 eran homes e 19 eran mulleres."}
{"id": "185545", "revid": "85894", "url": "https://gl.wikipedia.org/wiki?curid=185545", "title": "San\u00edn, Lubre, Bergondo", "text": "San\u00edn \u00e9 un lugar da parroquia de Lubre no concello coru\u00f1\u00e9s de Bergondo na comarca da Coru\u00f1a. Ti\u00f1a 81 habitantes no ano 2010 segundo datos do INE, dos cales 40 eran homes e 41 eran mulleres."}
{"id": "185546", "revid": "85894", "url": "https://gl.wikipedia.org/wiki?curid=185546", "title": "A Vi\u00f1a, Lubre, Bergondo", "text": "A Vi\u00f1a \u00e9 un lugar da parroquia de Lubre no concello coru\u00f1\u00e9s de Bergondo na comarca da Coru\u00f1a. Ti\u00f1a 22 habitantes no ano 2010 segundo datos do INE, dos cales 9 eran homes e 13 eran mulleres."}
{"id": "185549", "revid": "56817", "url": "https://gl.wikipedia.org/wiki?curid=185549", "title": "San\u00edn", "text": "Co top\u00f3nimo San\u00edn podemonos referir a:"}
{"id": "185552", "revid": "27155", "url": "https://gl.wikipedia.org/wiki?curid=185552", "title": "Cadea de transporte de electr\u00f3ns", "text": ""}
{"id": "185553", "revid": "98629", "url": "https://gl.wikipedia.org/wiki?curid=185553", "title": "Chema Gonz\u00e1lez San Agust\u00edn", "text": "Jos\u00e9 Mar\u00eda Gonz\u00e1lez San Agust\u00edn, co\u00f1ecido como Chema Gonz\u00e1lez, nado o 18 de maio de 1980 en Ferrol, \u00e9 un ex xogador profesional galego de baloncesto."}
{"id": "185554", "revid": "5132", "url": "https://gl.wikipedia.org/wiki?curid=185554", "title": "Basket Navarra Club", "text": "O Basket Navarra Club, co\u00f1ecido por motivos de patrocinio como Enerparking Basket Navarra, \u00e9 un club de baloncesto profesional espa\u00f1ol con sede na cidade de Pamplona, Navarra. Actualmente xoga na xoga na LEB Prata, terceira categor\u00eda do baloncesto en Espa\u00f1a.\nHistoria.\nO club comezou a s\u00faa andaina en 2006, na liga EBA, co nome de HNV Consmetal Navarra. Ao ano seguinte ascender\u00eda \u00e1 LEB Bronce e en 2008 chegar\u00eda a LEB Prata, onde na s\u00faa segunda tempada alcanzar\u00eda as semifinais, onde caer\u00eda ante o CB T\u00edjola, pero lograr\u00eda praza posteriormente na LEB Ouro, categor\u00eda na que debuta en 2010."}
{"id": "185555", "revid": "22570", "url": "https://gl.wikipedia.org/wiki?curid=185555", "title": "Damon Hill", "text": "Damon Graham Devereux Hill, OBE, nado en Londres o 17 de setembro de 1960, \u00e9 un expiloto de F\u00f3rmula 1 brit\u00e1nico e o campi\u00f3n do mundo de . \u00c9 fillo do d\u00faas veces campi\u00f3n do mundo de F\u00f3rmula 1 Graham Hill.\nHill chegou \u00e1s competici\u00f3ns de motor profesionais relativamente tarde, comezou a competir con motocicletas en 1983 \u00e1 idade de 23 anos. Ao ano seguinte ga\u00f1ou a copa de 350 cc en Brands Hatch. En 1985 pasouse aos monoprazas de 4 rodas competindo co equipo Van Diemen na F\u00f3rmula Ford, antes de cambiar de novo \u00e1 F\u00f3rmula 3 brit\u00e1nica en 1986. Logo de tres tempadas na F\u00f3rmula 3, onde ga\u00f1ou 4 carreiras, Hill volveu cambiarse, esta vez \u00e1 F\u00f3rmula 3000 internacional, co equipo Mooncraft, onde, a\u00ednda que foi competitivo, nunca ga\u00f1ou unha carreira.\nHill comezou a s\u00faa carreira na F\u00f3rmula 1 co ent\u00f3n pouco competitivo equipo Brabham en 1992. Obtivo a s\u00faa primeira vitoria no Gran Premio de Hungr\u00eda de 1993 para o equipo Williams a primeira das s\u00faas 22 vitorias, 21 das cales foron con Williams. En 1994 ga\u00f1ou o Gran Premio do Reino Unido, unha carreira que o seu pai nunca ga\u00f1ou na s\u00faa longa e exitosa carreira. A mediados de os 90, Hill foi o principal rival de Michael Schumacher para o campionato de pilotos, acabando subcampi\u00f3n nas tempadas e , as cales ga\u00f1ou o piloto alem\u00e1n. Ambos ti\u00f1an unha longa lista de enfrontamentos dentro e f\u00f3ra da pista, inclu\u00edndo a famosa colisi\u00f3n en Adelaida en 1994 que outorgou a Michael Schumacher o seu primeiro t\u00edtulo por tan s\u00f3 un punto.\nWilliams botou a Hill na tempada a pesar de conseguir 8 vitorias e o campionato do mundo na tempada anterior, e foi contratado por Arrows. Conseguiu ademais a primeira vitoria para o equipo Jordan no Gran Premio de B\u00e9lxica de 1998.\nEn 2006, Hill foi elixido presidente do British Racing Drivers Club, sucedendo as\u00ed a Jackie Stewart.\nA s\u00faa primeira carreira foi o Gran Premio de Espa\u00f1a de 1992 e a \u00faltima o Gran Premio do Xap\u00f3n de 1999.\nVida persoal e comezos.\nHill naceu en Londres o 17 de setembro de 1960, froito do matrimonio do campi\u00f3n do mundo de F\u00f3rmula 1 Graham Hill e a s\u00faa esposa Bette. Hill ten d\u00faas irm\u00e1s, Samantha e Brigitte. Brigitte era actriz. A s\u00faa primeira pel\u00edcula foi \"Caravan to Vaccares\" en 1974, e comezou \"Hill Marketing\" en 1998 logo de traballar con Damon. En 2002, ela f\u00edxose representante do piloto americano Derek Hill, fillo do campi\u00f3n do mundo de F\u00f3rmula 1 de , Phil Hill, a\u00ednda que non ti\u00f1an parentesco entre eles.\nMentres, na s\u00faa adolescencia, Damon asistiu ao prestixioso Haberdashers' Aske's Boys' School en Hertfordshire. A morte do seu pai nun accidente a\u00e9reo en 1975, cando Damon ti\u00f1a s\u00f3 15 anos, deixou \u00e1 familia Hill nunhas circunstancias realmente malas. Hill empezou a traballar como pe\u00f3n e mensaxeiro en moto para pagarse os seus estudos.\nDamon casou con Georgie (nada o 30 de abril de 1963), e tiveron catro fillos: Oliver (nado o 4 de maio de 1989), Joshua (nado o 9 de xaneiro de 1991), Tabitha (nada o 16 de xullo de 1995) e Rosie (nada o 1 de febreiro de 1998). Oliver naceu con s\u00edndrome de Down e Damon e Georgie financian instituci\u00f3ns ben\u00e9ficas relacionadas.\nCarreira.\nAntes da F\u00f3rmula 1.\nHill comezou a s\u00faa carreira dentro do mundo do motor en competici\u00f3ns de motocicletas en 1983, ga\u00f1ando o campionato de 350 cc en Brands Hatch, antes de competir nunha carreira de coches no Winfield Racing School en Francia. Hill non fixo o seu debut en monoprazas ata 1984, levando o casco branquiazul do London Rowing Club como xa fixo o seu pai. Aos poucos conseguiuse meter na F\u00f3rmula Ford, ga\u00f1ando seis carreiras para o equipo Van Diemen en 1985. Ent\u00f3n Hill entrou na F\u00f3rmula 3, onde correu para tres equipos diferentes en tres anos, cunha primeira tempada constante en Mooncraft en 1986 e varias vitorias nos seguintes anos con Middlebridge Racing e a ent\u00f3n Intersport. En 1989, Hill alcanzou a F\u00f3rmula 3000, correndo de novo para Mooncraft e a Middlebridge Racing durante os seguintes tres anos. A\u00ednda que Hill correu cos desfavorecidos chasis Lola con Middlebridge en 1990 e 1991, conseguiu tres poles e liderou cinco carreiras en 1990, pero non conseguiu ga\u00f1ar ningunha carreira durante a s\u00faa estancia na F\u00f3rmula 3000.\nF\u00f3rmula 1.\n: Brabham.\nHill ti\u00f1a 31 anos cando comezou a s\u00faa carreira na F\u00f3rmula 1 como piloto de probas de Williams. Fichou co equipo Brabham en . Brabham, que ga\u00f1ou o campionato de construtores en , atop\u00e1base en serias dificultades econ\u00f3micas. Hill empezou a tempada na terceira carreira, substitu\u00edndo a Giovanna Amati despois de que o seu patrocinio non fose adiante. Amati non fora capaz de conseguir cualificar, pero Hill igualou ao seu compa\u00f1eiro de equipo, Eric van de Poele cualificando para dous Grandes Premios de metade de tempada: o GP do Reino Unido e o GP de Hungr\u00eda. O circu\u00edto de Hungr\u00eda ser\u00eda logo o escenario de d\u00faas vitorias de Hill e este sempre puntuar\u00eda aqu\u00ed. Hill continuou como o piloto de probas de Williams-Renault ese ano. Pois o equipo Brabham quebrou tras o Gran Premio de Hungr\u00eda e non terminou a tempada.\n1993-1996: Williams.\nCando Nigel Mansell deixou Williams para ir \u00e1 Indy Racing League en , Hill sentou no coche titular como compa\u00f1eiro de Alain Prost, antes que o candidato con m\u00e1is experiencia Martin Brundle. Na s\u00faa primeira tempada completa na F\u00f3rmula 1, Hill beneficiouse enormemente da experiencia do seu compa\u00f1eiro franc\u00e9s. Logo de catro retiradas na primeira metade da tempada, ademais de problemas cos pneum\u00e1ticos cando lideraba o Gran Premio de Alema\u00f1a, o piloto ingl\u00e9s ga\u00f1ou tres carreiras consecutiavas en Hungr\u00eda, B\u00e9lxica (onde el e Michael Schumacher tiveron unha emocionante carreira) e en Italia. Con iso converteuse no primeiro fillo dun vencedor dun Gran Premio en ga\u00f1ar tam\u00e9n un.\nTradicionalmente, o campi\u00f3n do campionato de pilotos leva o n\u00famero 1 no seu coche na seguinte tempada, mentres que o seu compa\u00f1eiro leva o n\u00famero 2. Como o campi\u00f3n de , Nigel Mansell, non correu na F\u00f3rmula 1 en , d\u00e9ronllo ao equipo Williams os n\u00fameros 0 e 2. Hill colleu o n\u00famero 0, sendo a segunda persoa na historia da F\u00f3rmula 1 en facelo, logo de Jody Scheckter en .\nEn , o tres veces campi\u00f3n do mundo Ayrton Senna entrou en Williams xunto a Hill. Como o ent\u00f3n campi\u00f3n, esta vez Prost, tampouco volveu correr, Hill mantivo o seu n\u00famero '0'. A pretemporada apostaba por Senna como aspirante ao t\u00edtulo, pero en Imola, o brasileiro perdeu a vida despois de que o seu coche sa\u00edsese da pista. Co equipo baixo investigaci\u00f3n das autoridades italianas por homicidio involuntario, Hill atopouse liderando o equipo Williams con apenas unha tempada de experiencia na m\u00e1xima categor\u00eda. A\u00ednda que Hill comentou \u00e1 BBC Sport en 2004 que el cr\u00eda que Senna simplemente tomou a curva demasiado r\u00e1pido, foi cumpridamente anunciado no momento que a columna de direcci\u00f3n do coche fallara. Baixo unhas circunstancias dif\u00edciles, Hill obtivo unha emotiva vitoria na seguinte carreira en Barcelona, as\u00ed como o seu pai tam\u00e9n ga\u00f1ou 26 anos antes con Lotus logo da morte de Jim Clark. Schumacher loitou o segundo posto con fallos na caixa de cambios, liderando comodamente as voltas anteriores.\nA\u00ednda que Michael Schumacher dominou os comezos da tempada, Hill creou certa controversia na loita polo t\u00edtulo logo da s\u00faa vitoria no Gran Premio do Reino Unido, unha carreira na que o seu pai xamais subiu todo o m\u00e1is alto do podio. Schumacher foi descualificado de esa carreira por adiantar na volta de formaci\u00f3n e en B\u00e9lxica, onde ademais lle prohibiron participar nas d\u00faas carreiras posteriores, debido a irregularidades na prancha. Houbo catro vitorias m\u00e1is para Hill, tres das cales foron en carreiras onde Schumacher foi descualificado ou non correu, entrando na batalla polo t\u00edtulo na \u00faltima carreira en Adelaida.\nPero nin Hill nin Schumacher terminaron a carreira logo dunha pol\u00e9mica colisi\u00f3n na que o piloto alem\u00e1n conseguiu o t\u00edtulo. Hill estaba alcanzando a Schumacher cando o alem\u00e1n sa\u00eduse da pista mentres \u00eda en primeira posici\u00f3n, danando gravemente o seu Benetton. Hill estaba pasando a quinta curva do circu\u00edto cando ve a Schumacher volver \u00e1 carreira. Chegando \u00e1 sexta curva, Hill foi cara ao interior retardando o coche e ambos chocaron, rompendo a suspensi\u00f3n de dobre espoleta do Williams, e forzando a retirada de Hill. Michael Schumacher foi acusado polo p\u00fablico brit\u00e1nico polo incidente. En 2003, a BBC buscaba \"The Most Unsporting Moment\" (O momento m\u00e1is antideportivo) no que o incidente de Adelaida foi nomeado. O comentarista de F\u00f3rmula 1 da BBC Murray Walker, un gran fan e amigo de Damon, mantivo con todo que Schumacher non chocou intencionadamente. A tempada de Hill f\u00edxolle ser o Deportista do Ano da BBC dese ano.\nA piques de comezar a tempada , Hill confiaba en ga\u00f1ar o t\u00edtulo. O equipo Williams reinaba o campionato de construtores, logo de vencer a Benetton en , e co mozo David Coulthard como compa\u00f1eiro de equipo, Hill era indubidablemente o piloto n\u00famero un. A tempada non empezou demasiado ben cando fixo un trompo en Brasil debido a un problema mec\u00e1nico, pero unha sucesi\u00f3n de vitorias fix\u00e9ronlle liderar o campionato. Isto non durou moito. Schumacher obtivo uns bos resultados e conseguiu defender o seu t\u00edtulo a falta de d\u00faas carreiras para o fin da tempada. A\u00ednda por riba, Williams non puido conseguir o campionato de construtores. Hill cometeu varios erros graves en e foi m\u00e1is ou menos cando Frank Williams empezou a considerar a posibilidade decontratar a Heinz-Harald Frentzen nun futuro. Hill a\u00ednda ti\u00f1a contrato ata , polo que a s\u00faa praza no equipo estaba asegurada polo menos por unha tempada m\u00e1is, pero ser\u00eda a s\u00faa \u00faltima tempada coa escuadra brit\u00e1nica.\nEn , os Williams eran claramente os m\u00e1is r\u00e1pidos na F\u00f3rmula 1 e Hill conseguiu ga\u00f1ar o t\u00edtulo por diante do seu compa\u00f1eiro Jacques Villeneuve (no seu primeiro ano na F\u00f3rmula 1), convert\u00e9ndose as\u00ed no primeiro campi\u00f3n de F\u00f3rmula 1 fillo doutro campi\u00f3n. Conseguindo 8 vitorias e sen clasificar por detr\u00e1s da primeira li\u00f1a da grella de sa\u00edda, Hill gozou coa s\u00faa mellor tempada. En M\u00f3naco, o lendario circu\u00edto onde o seu pai fora o dominante, \u00eda primeiro en carreira cando os problemas t\u00e9cnicos permitiron ao piloto de Ligier, Olivier Panis conseguir a s\u00faa primeira e \u00fanica vitoria. O t\u00edtulo concedeu a Hill o seu segundo premio do Deportista do Ano da BBC, sendo as\u00ed unha das tres \u00fanicas persoas en conseguir o premio d\u00faas veces (os outros son o boxeador Henry Cooper e o piloto de F\u00f3rmula 1 Nigel Mansell). A pesar de ga\u00f1ar o t\u00edtulo, Hill soubo antes de que acabase a tempada que \u00eda deixar Williams en favor de Frentzen para a seguinte tempada, cousa que non gustou aos fans nin aos medios. Como an\u00e9cdota, na \u00faltima carreira, no Xap\u00f3n, Damon Hill xog\u00e1base o campionato: ga\u00f1ou a carreira e o seu compa\u00f1eiro Villeneuve, abandonou por unha porca da roda mal posta, estrel\u00e1ndose, na primeira curva ao sa\u00edr de boxes logo dunha parada para repostar. Alg\u00fans medios de comunicaci\u00f3n sacaron certas conclusi\u00f3ns do feito.\n: Arrows.\nComo campi\u00f3n do mundo, Hill era enormemente demandado, pero para sorpresa de todos, fichou pola escuadra Arrows, un equipo que nunca ga\u00f1ara unha carreira nos seus 20 anos de historia e que unicamente conseguira un punto a tempada anterior. A s\u00faa defensa do t\u00edtulo en foi claramente in\u00fatil, despois do peor comezo posible cando a duras penas conseguiu clasificar para o Gran Premio de Australia, e ter que retirarse na volta de arrequecemento. Os Arrows, usando pneum\u00e1ticos da debutante Bridgestone e motores de Yamaha, eran pouco competitivos, e non conseguiu o seu primeiro punto ata o Gran Premio do Reino Unido en Silverstone en xullo. O mellor momento da tempada chegou no Gran Premio de Hungr\u00eda. Nun d\u00eda no que os pneum\u00e1ticos Bridgestone foran mellores que os do seu rival Goodyear, Hill clasificouse terceiro nun coche que previamente non non acadara unha mellor posici\u00f3n que a novena na grella de sa\u00edda. Durante a carreira adiantou a Michael Schumacher mentres este \u00eda lider\u00e1ndoa, e bastante por diante do que ser\u00eda o campi\u00f3n do mundo de 1997, Jacques Villeneuve, a\u00ednda que despois un problema hidr\u00e1ulico retardou aos Arrows drasticamente. Isto permitiu a Villeneuve ga\u00f1ar a carreira, a\u00ednda que Hill conservou a s\u00faa segunda praza e o primeiro podio para o brit\u00e1nico desde o Gran Premio do Xap\u00f3n de 1996.\n1998-1999: Jordan.\nA pesar da exhibici\u00f3n en Hungr\u00eda, estaba claro que os Arrows non pod\u00edan dar a Hill o tipo de \u00e9xitos que el esperaba. Para , entrou na escuadra Jordan como compa\u00f1eiro de Ralf Schumacher. A primeira metade da tempada foi desastrosa, co coche bastante inestable. Con todo, en Canad\u00e1, as cousas empezaron a mellorar. Hill beneficiouse dos infortunios doutros para liderar a carreira e gozar dun duelo de alta velocidade co seu rival Michael Schumacher. Non puido acabar a carreira, pero mostrou a s\u00faa velocidade unha vez m\u00e1is. Finalmente en Hockenheim conseguiu sumar puntos grazas a un estupendo cuarto posto e nada menos que por diante de Schumacher que chegou quinto. En Spa conseguiu a primeira vitoria de Jordan, ademais de conseguir un dobrete con Ralf Schumacher en condici\u00f3ns de choiva, nunha carreira terriblemente dram\u00e1tica. Foi a s\u00faa primeira vitoria desde que deixara Williams. Acabou o ano cun adiantamento a Frentzen en Suzuka que lle outorgou o cuarto posto da carreira e o cuarto posto de Jordan no campionato de construtores, vale destacar algo desta carreira de Suzuka: Hill sa\u00edu no oitavo lugar mentres que Michael Schumacher fac\u00edao desde a \u00faltima posici\u00f3n, en poucas voltas o alem\u00e1n de Ferrari (que loitaba polo t\u00edtulo) alcanzou a Damon, pero este en ning\u00fan momento deixouse intimidar e pola contra ofreceulle unha f\u00e9rrea resistencia chegando ambos ao l\u00edmite en cada freada do trazado, Hill loitaba por darlle o cuarto posto nos construtores a Jordan pero o certo que m\u00e1is que isto para Damon estaba claro que era unha cuesti\u00f3n persoal o manter a Michael nos retrovisores e efectivamente Hill contivo \u00e1 Ferrari ata o seu ingreso a boxes onde perdeu a posici\u00f3n, grande acerto de Hill que co\u00f1ecendo as \"ma\u00f1as\" do seu eterno rival xa non se deixar\u00eda adiantar como no pasado polo teut\u00f3n.\nHab\u00eda moitas esperanzas para a tempada , pero Hill non fixo unha boa tempada. Loitando cos novos pneum\u00e1ticos estriados, que se introduciron ese ano, deixouno atr\u00e1s o seu novo compa\u00f1eiro de equipo (nada menos que o seu substituto en Williams, Heinz-Harald Frentzen), e perdeu toda motivaci\u00f3n. Despois do accidente en Montreal, anunciou os seus plans para retirarse ao final da tempada, pero un desastroso Gran Premio de Francia, f\u00edxolle reconsideralo para retirarse inmediatamente. A escuadra insistiulle para que estivese polo menos ata Silverstone, as\u00ed que Hill propuxo deixalo logo da carreira. Jordan probara a Jos Verstappen para metelo no equipo logo da retirada de Hill a metade de tempada, pero logo de conseguir un quinto posto en casa, Hill decidiu acabar a tempada. Tan s\u00f3 conseguiu dous puntos m\u00e1is nun sexto posto en Spa, escenario da s\u00faa \u00faltima vitoria, que representou a s\u00faa puntuaci\u00f3n final na F\u00f3rmula 1. Para empeorar m\u00e1is as cousas, o seu rendemento contrastaba co do seu compa\u00f1eiro Frentzen, que terminou terceiro no campionato e estivo na loita polo t\u00edtulo na \u00faltima carreira. Con tres carreiras de 1999 por diante, hab\u00eda rumores de que Prost deixar\u00eda libre a Jarno Trulli (que ti\u00f1a contrato con Jordan para 2000) para que substitu\u00edse a Hill, pero o brit\u00e1nico acabou a tempada. O Gran Premio do Xap\u00f3n, como \u00faltima carreira de Hill e para consternaci\u00f3n do equipo, terminou cunha sa\u00edda de pista do piloto brit\u00e1nico.\nCasco.\nDamon Hill usou o mesmo dese\u00f1o de casco que o seu pai, un simple e identificable dese\u00f1o de 8 remos brancos dispostos verticalmente ao redor da superficie superior do casco, que \u00e9 azul escuro. Todo iso representa ao London Rowing Club (Club de remo de Londres), onde Graham e Bette Hill foran grandes membros e onde se co\u00f1eceron. A pesar de que el non \u00e9 remeiro, dixo que levar o casco similar ao do seu pai fac\u00edao feliz por manter a tradici\u00f3n.\nOs patrocinadores do casco de Damon foron AGV (fabricante de cascos), Cellnet, Ricoh, Arai (fabricante de cascos), Camel, Olympus, Elf, Renault, Canon, Sega, Rothmans, Danka, PlayStation, Remus, Delphi, Benson &amp; Hedges e Hill Sport.\nEncontr\u00f3ns entre Hill e Michael Schumacher.\nHill e Michael Schumacher top\u00e1ronse frecuentemente na pista a mediados da d\u00e9cada de 1990: \nDespois da F\u00f3rmula 1.\nLogo da retirada Hill seguiu participando nos deportes de motor. Fundou o \"Prestige and Super Car Private Members Club P1 International\" con Michael Breen no ano 2000. foi participe de varios concesionarios de autom\u00f3biles. En abril de 2006, Hill sucedeu a Jackie Stewart como Presidente do Club de Pilotos Brit\u00e1nicos (BRDC).\nHill tam\u00e9n apareceu regularmente nos medios brit\u00e1nicos. Contribu\u00edu numerosos artigos \u00e1 revista F1 Racing. Hill tam\u00e9n fixo un anuncio de televisi\u00f3n para Pizza Hut. Hill tam\u00e9n apareceu en moitos programas da televisi\u00f3n brit\u00e1nica, como Top Gear.\nCarreira Musical.\nHill estaba interesado na m\u00fasica desde unha idade temper\u00e1 e formou a banda punk \"Sex, Hitler and the Hormones\" cuns amigos na escola. Logo de alcanzar o \u00e9xito na F\u00f3rmula Un, foi capaz de tocar a guitarra con varios m\u00fasicos famosos, inclu\u00edndo ao seu amigo George Harrison, e apareceu en \"Demolition Man\", a canci\u00f3n de apertura do \u00e1lbum Euphoria de Def Leppard. Logo da s\u00faa retirada ao final da tempada de , Hill dedicou m\u00e1is tempo \u00e1 m\u00fasica e tocaba con bandas de celebridades como a banda de Spike Edney's SAS band, e Pat Cash's Wild Colonial Boys. Hill tam\u00e9n formou a s\u00faa propia banda, The Conrods (As bielas) , que estivo activo entre 1999 e 2003 e tocou versi\u00f3ns de canci\u00f3ns co\u00f1ecidas dos Rolling Stones, The Beatles e The Kinks. Desde que asumiu a presidencia da BRDC en 2006, Hill di que abandonou a guitarra, por estar \"demasiado ocupado facendo carreiras escolares e coidando as mascotas.\""}
{"id": "185556", "revid": "5132", "url": "https://gl.wikipedia.org/wiki?curid=185556", "title": "Grupo Iru\u00f1a Navarra", "text": ""}
{"id": "185557", "revid": "895", "url": "https://gl.wikipedia.org/wiki?curid=185557", "title": "Pedro Crespo", "text": "Pedro Crespo Ballesteros, nado o 16 de marzo de 1989 en Murcia o, \u00e9 un futbolista espa\u00f1ol. Xoga de centrocampista.\nTraxectoria.\nO 30 de maio de 2012\u00a0anunciouse que non continuar\u00e1 no filial do Deportivo."}
{"id": "185560", "revid": "56817", "url": "https://gl.wikipedia.org/wiki?curid=185560", "title": "Pablo Y\u00e1nez", "text": "Pablo Y\u00e1nez Castro, nado nas Palmas de Gran Canaria o 10 de febreiro de 1981, \u00e9 un xogador profesional espa\u00f1ol de baloncesto. O seu \u00faltimo equipo profesional foi o Club Baloncesto Breog\u00e1n de Lugo, no que se desempe\u00f1aba na posici\u00f3n de escolta cunha alzada de 1,91 metros."}
{"id": "185561", "revid": "23204", "url": "https://gl.wikipedia.org/wiki?curid=185561", "title": "Edu S\u00e1nchez", "text": "Eduardo S\u00e1nchez Cimadevilla, nado o 24 de febreiro de 1978 en Murcia, \u00e9 un ex-xogador profesional espa\u00f1ol de baloncesto. AXogaba na posici\u00f3n de base cunha alzada de 1,83 metros."}
{"id": "185563", "revid": "98629", "url": "https://gl.wikipedia.org/wiki?curid=185563", "title": "Sabin Bilbao", "text": "Sabin Bilbao Bolumburu, nado en Loiu (Biscaia) o 6 de xaneiro de 1960, \u00e9 un exfutbolista espa\u00f1ol. Xogaba de defensa.\nTraxectoria.\nIniciouse a principios dos anos 1980 no Erandio CF de Segunda Divisi\u00f3n B, onde estivo at\u00e9 1984. Na tempada 1984\u201385 fichou polo Deportivo Alav\u00e9s, onde estivo d\u00faas campa\u00f1as, conseguindo na \u00faltima o ascenso a Segunda Divisi\u00f3n.\nNa tempada 1985\u201386 foi contratado polo Sestao Sport Club, debutando na categor\u00eda de prata. No club bisca\u00edno estivo tres campa\u00f1as, tendo m\u00e1is presenza nas d\u00faas \u00faltimas.\nNa tempada 1989\u201390\u00a0fichou polo Deportivo da Coru\u00f1a e baixo as ordes de Arsenio Iglesias conseguiu o ascenso a Primeira Divisi\u00f3n ao remate da tempada 1990\u201391. O seu debut en Primeira foi na tempada 1991\u201392, baixo as ordes de Marco Antonio Boronat, marcando curiosamente o primeiro gol do Deportivo tras o seu retorno \u00e1 m\u00e1xima categor\u00eda. Na tempada 1992\u201393, na que tan s\u00f3 xogou tres encontros, rescindiu o seu contrato co club coru\u00f1\u00e9s.\nNa tempada 1993\u201394 militou no Granada CF, en Segunda Divisi\u00f3n B."}
{"id": "185564", "revid": "98629", "url": "https://gl.wikipedia.org/wiki?curid=185564", "title": "Lista de episodios de V, os visitantes", "text": "Esta \u00e9 a lista de episodios da serie de televisi\u00f3n \"V, os visitantes\", emitida orixinalmente polo canal estadounidense ABC e na Galiza pola TVG. A serie completa consta de d\u00faas temporadas e un total de 22 episodios.\nSegunda temporada.\n! style=\"background-color:#a40300; color:#FFFFFF;\" | N\u00ba\n! style=\"background-color:#a40300; color:#FFFFFF;\" | #\n! style=\"background-color:#a40300; color:#FFFFFF;\" | T\u00edtulo orixinal T\u00edtulo en galego \n! style=\"background-color:#a40300; color:#FFFFFF;\" | Director(es)\n! style=\"background-color:#a40300; color:#FFFFFF;\" | Guionista(s)\n! style=\"background-color:#a40300; color:#FFFFFF;\" | Data de estrea nos EUA Data de estrea en galego "}
{"id": "185566", "revid": "23204", "url": "https://gl.wikipedia.org/wiki?curid=185566", "title": "Xos\u00e9 Manuel Conde", "text": "Xos\u00e9 Manuel (ou Xos\u00e9 Manoel) Conde, nado en C\u00e1diz en 1950 \u00e9 un m\u00fasico, autor e actor teatral galego. As\u00ed mesmo ten experiencia na direcci\u00f3n teatral e na redacci\u00f3n de gui\u00f3ns para radio e televisi\u00f3n.\nTraxectoria.\nComeza en C\u00e1diz a unha idade temper\u00e1 a traballar no grupo local de teatro \"Arlequ\u00edn Peque\u00f1o Teatro\". \u00c9 no ano 1973 cando se traslada a Vigo onde contin\u00faa ligado ao teatro como actor en distintos grupos teatrais, ao tempo que comeza a escribir obras teatrais.\nA ra\u00edz de colaborar nunha obra de teatro musical, comeza a s\u00faa andaina musical e as\u00ed a finais dos anos setenta grava un par de LP\u00b4s que te\u00f1en certa repercusi\u00f3n dentro do panorama musical galego. A canci\u00f3n \"Xa non sei\" do seu primeiro disco \"Bule, berra, chora\" tivo moita repercusi\u00f3n a nivel galego. A pesar de non ter gravado m\u00e1is discos, segue a traballar na composici\u00f3n musical facendo bandas sonoras para algunhas das s\u00faas obras teatrais.\nA s\u00faa experiencia como actor teatral s\u00e9rvelle para intervir en varias pel\u00edculas e series de televisi\u00f3n.\nFoi profesor de teatro na Universidade Popular de Vigo e na Escola de Maxisterio de Vigo.\nTraballos.\nActor de televisi\u00f3n.\nTam\u00e9n participou nalg\u00fans episodios das series da TVG:"}
{"id": "185573", "revid": "1131", "url": "https://gl.wikipedia.org/wiki?curid=185573", "title": "Gr\u00e0cies per la propina", "text": "Gr\u00e0cies per la propina \u00e9 unha novela de Ferran Torrent escrita en variante valenciana, publicada en 1994 pola editorial Columna. Foi levada ao cinema por Francesc Bellmunt en 1997.\nTrama.\nFerran Torres narra de forma retrospectiva a s\u00faa infancia e mocidade en Benicorl\u00ed, unha vila imaxinaria da Horta de Val\u00e8ncia. Logo do suicidio da s\u00faa nai, marcha xunto ao seu irm\u00e1n Pep\u00edn \u00e1 casa do seu av\u00f3 e dos seus t\u00edos Tom\u00e0s e Ramonet, unha familia liberal e pouco convencional, pero feliz e unida.\nNarraci\u00f3n.\nA trama discorre entre 1960 e 1974, entre os 9 e os 23 anos do protagonista-narrador. Desde a s\u00faa primeira comu\u00f1\u00f3n, a escola cos xesu\u00edtas, os comezos coa masturbaci\u00f3n e o sexo, o traballo como comercial, montador de mobles e camareiro, a pr\u00e1ctica do boxeo e o servizo militar.\nDescr\u00edbese a sociedade valenciana, coas oposici\u00f3ns da \u00e9poca entre o mundo rural e o urbano, as\u00ed como entre as clases populares e aburguesadas. Descr\u00edbense os ambientes tabernarios, o \u00e1mbito da prostituci\u00f3n e dos espect\u00e1culos de variedades (coa vedete Rosita Amores) e do deporte, cos enfrontamentos entre o Valencia CF e o Levante.\nTam\u00e9n se fala bastante da pol\u00edtica do tempo, no tardofranquismo, con varios personaxes comunistas e anarquistas. F\u00e1lase da importancia da relixi\u00f3n cat\u00f3lica no r\u00e9xime, especialmente nos enterros e nas procesi\u00f3ns."}
{"id": "185574", "revid": "119610", "url": "https://gl.wikipedia.org/wiki?curid=185574", "title": "Dinucle\u00f3tido de flavina e adenina", "text": "En bioqu\u00edmica o dinucle\u00f3tido de flavina e adenina ou flav\u00edn aden\u00edn dinucle\u00f3tido, abreviado como FAD (forma oxidada) e FADH2 (forma reducida), \u00e9 un coencima que interv\u00e9n como cofactor en reacci\u00f3ns de oxidaci\u00f3n-reduci\u00f3n moi importante no metabolismo. Pode existir en d\u00faas diferentes formas redox, nas que se reconverte ao aceptar ou ceder electr\u00f3ns. A forma oxidada \u00e9 o FAD (neutra), e a forma reducida captou dous hidr\u00f3xenos \u00e9 o FADH2 (os dous H est\u00e1n unidos \u00e1 mol\u00e9cula e ning\u00fan se desprende como H+, como suced\u00eda no coencima similar NADH).\nA mol\u00e9cula est\u00e1 formada por:\nEn realidade a riboflavina non \u00e9 tecnicamente un nucle\u00f3tido, polo que o nome \"flav\u00edn aden\u00edn dinucle\u00f3tido\" (ou \"dinucle\u00f3tido de flavina e adenina\") pode considerarse pouco exacto, a\u00ednda que \u00e9 o usado correntemente.\nMecanismo de acci\u00f3n.\nO FAD (a forma totalmente oxidada ou forma quinona) pode aceptar dous electr\u00f3ns e dous prot\u00f3ns (dous \u00e1tomos de hidr\u00f3xeno completos) doutras mol\u00e9culas (as cales se oxidar\u00e1n) pasando el \u00e1 s\u00faa forma reducida FADH2. Os hidr\u00f3xenos cedidos ou captados \u00fanense a dous nitr\u00f3xenos dos aneis de isoaloxazina. O FAD ten un sistema de aneis arom\u00e1tico, pero o FADH2, ao recibir os dous H e redistribu\u00edrense os dobres enlaces nos aneis, non ten xa un anel de tipo arom\u00e1tico. Isto significa que o FADH2 ten significativamente unha enerx\u00eda maior, ao non presentar a estabilizaci\u00f3n que lle d\u00e1 a estrutura arom\u00e1tica ao FAD. O FADH2 \u00e9 unha mol\u00e9cula que transporta enerx\u00eda, porque, cando se oxida, recupera a aromaticidade e libera enerx\u00eda. \nFunci\u00f3ns.\nA principal funci\u00f3n do FADH2 en eucariotas \u00e9 transportar electr\u00f3ns de alta enerx\u00eda \u00e1 cadea de transporte de electr\u00f3ns para que contrib\u00faan \u00e1 formaci\u00f3n de enerx\u00eda na fosforilaci\u00f3n oxidativa. O FAD \u00e9 un grupo prost\u00e9tico do complexo encim\u00e1tico succinato deshidroxenase (complexo II), que interv\u00e9n no ciclo de Krebs e na cesi\u00f3n de electr\u00f3ns \u00e1 cadea respiratoria, e que oxida o succinato a fumarato na oitava reacci\u00f3n do ciclo de Krebs.\nsuccinato + E-FAD \u2192 fumarato + E-FADH2\nAo oxidarse o succinato, o FAD recolle os dous electr\u00f3ns de alta enerx\u00eda e dous prot\u00f3ns e pasa a FADH2, o cal os cede \u00e1 cadea de transporte electr\u00f3nico e reverte a FAD. O FAD non cede os electr\u00f3ns ao inicio da cadea de transporte electr\u00f3nico, sen\u00f3n ao coencima Q, polo que se salta un lugar de bombeo de prot\u00f3ns da cadea e, como resultado, produce na fosforilaci\u00f3n oxidativa s\u00f3 unhas 1,5 mol\u00e9culas de ATP (ou d\u00faas segundo outros) por cada FADH2 (o NADH produce m\u00e1is porque entra ao principio da cadea).\nAdemais do ciclo de Krebs, outra fonte metab\u00f3lica importante do FADH2 \u00e9 a beta-oxidaci\u00f3n dos \u00e1cidos graxos, na que o FAD serve de coencima para a acil-CoA deshidroxenase.\nAs oxidorredutases que usan o FAD como transportador de electr\u00f3ns denom\u00ednanse flavoprote\u00ednas. Hai moitas flavoprote\u00ednas que forman parte de complexos encim\u00e1ticos como a xa mencionada succinato deshidroxenase, ou a alfa-cetoglutarato deshidroxenase e un compo\u00f1ente do complexo da piruvato deshidroxenase. Algunhas flavoprote\u00ednas te\u00f1en o nucle\u00f3tido flav\u00ednico similar FMN."}
{"id": "185575", "revid": "1987", "url": "https://gl.wikipedia.org/wiki?curid=185575", "title": "Demi\u00fargo", "text": "O demi\u00fargo (do grego \u0394\u03b7\u03bc\u03b9\u03bf\u03c5\u03c1\u03b3\u03cc\u03c2 \"D\u0113miurgos\", \"creador\"), \u00e9 considerada a entidade impulsora do universo (sen ser necesariamente creadora) na filosof\u00eda gn\u00f3stica. Na filosof\u00eda idealista de Plat\u00f3n e na m\u00edstica dos neoplat\u00f3nicos, \u00e9 considerado un deus creador do Mundo e autor do universo. Na Grecia Antiga o termo tam\u00e9n se usaba para designar \u00e1s persoas artes\u00e1s e mestras.\nSignificaci\u00f3n plat\u00f3nica.\nSegundo o mito de Plat\u00f3n, exposto no \"Plat\u00f3n\", nun inicio no universo s\u00f3 hab\u00eda&lt;br&gt;\"materia informe e caos, / ideas, que son perfectas, / o demi\u00fargo, unha divindade, / espazo\".\nSegundo Plat\u00f3n o demi\u00fargo compad\u00e9cese da materia e copia nela as ideas, obtendo as\u00ed os obxectos que conforman a realidade. Desta forma explicaba a separaci\u00f3n entre o mundo das ideas (que son perfectas) e o mundo real (material), que sendo imperfecto participa como unha copia da perfecci\u00f3n.\nGnosticismo.\nO concepto plat\u00f3nico do demi\u00fargo \u00e9 retomado polo gnosticismo, que o identifica con Xehov\u00e1. O que no platonismo era imperfecci\u00f3n, no gnosticismo transf\u00f3rmase en maldade. O Universo era para os gn\u00f3sticos unha gradaci\u00f3n, desde o m\u00e1is sutil (Deus) at\u00e9 o m\u00e1is baixo (a materia). As\u00ed, o demi\u00fargo como creador e ordenador do mundo material conv\u00e9rtese en encarnaci\u00f3n do mal, aprisionando a humanidade e encade\u00e1ndoa \u00e1s paix\u00f3ns materiais.\nHegel.\nHegel defendeu a visi\u00f3n do demi\u00fargo como o proceso do pensamento, que transforma en forza independente e divinizada."}
{"id": "185576", "revid": "75439", "url": "https://gl.wikipedia.org/wiki?curid=185576", "title": "Cyanidiophyceae", "text": "Cyanidiophyceae \u00e9 unha clase de algas vermellas termoacid\u00f3filas unicelulares, que incl\u00fae s\u00f3 tres x\u00e9neros e varias especies. En ocasi\u00f3ns consid\u00e9rase unha orde (Cyanidiales) da clase Bangiophyceae."}
{"id": "185578", "revid": "89787", "url": "https://gl.wikipedia.org/wiki?curid=185578", "title": "Bangiophyceae", "text": "A das banxiof\u00edceas (\"Bangiophyceae\") \u00e9 unha clase de rod\u00f3fitas (algas vermellas) que, durante moito tempo, foron consideradas como protistas, pero na actualidade incl\u00faense no reino das plantas. Comprende organismos unicelulares e pluricelulares.\nTaxonom\u00eda.\nDescrici\u00f3n.\nO taxon foi descito en 1901 polo, bot\u00e1nico austr\u00edaco Richard von Wettstein, na s\u00faa obra \"Handbuch der systematischen Botanik. Vol. 1\". Leipzig &amp; Wein: Franz Deuticke.\nEtimolox\u00eda.\nO nome cient\u00edfico \"Bangiophyceae\" est\u00e1 formado pola uni\u00f3n dos elementos do lat\u00edn cient\u00edfico \"Bangi-\" e \"-phyceae\", cun -o- epent\u00e9tico intercalado. \"Bangi-\" \u00e9 a ra\u00edz do nome do x\u00e9nero \"Bangia\", o tipo da familia das banxi\u00e1ceas, unha ds familias das banxiof\u00edceas. E \"-phyceae\" e un sufixo empregado para formar os nomes cient\u00edficos das clases de algas, derivado do grego antigo \u03c6\u1fe6\u03ba\u03bf\u03c2 \"ph\u1ef9kos\", \"alga\".\nClasificaci\u00f3n.\nSegundo o WoRMS, a clase incl\u00fae unha \u00fanica sublcase:\nque comprende d\u00faas ordes:\nO ITIS, na actualidade (2021) acepta as d\u00faas ordes do WoRMS, pero non considera sublcase ingunha.\nCaracter\u00edsticas.\nEstas algas te\u00f1en un tama\u00f1o moi pequeno, e algunhas (as unicelulares) non son vis\u00edbeis \"a ollo espido\" (simple vista). Te\u00f1en un talo filamentoso non frasmificado, uniseriado ou multiseriado, \u00e1s veces foliado con crecemento intercalar. As c\u00e9lulas son usualmente uninucleadas e te\u00f1en un plasto estrelado con pirenoide.\nA reproduci\u00f3n sexual l\u00e9vase a cabo por gametos carentes de flaxelos (tanto os espermatozoides como, obviamente, as oosferas). Os espermatozoides orix\u00ednanse nos anteridios; as oosferas est\u00e1n contidas no carpogonio, ptoviro dun ap\u00e9ndice (tric\u00f3xina) destinado ao contacto cos gametos masculinos. Tras a fecundaci\u00f3n, do cigoto orix\u00ednanse case de inmediato as carp\u00f3sporas, esporas diploides que ao xerminaren producen un talo chamado monosporofito. O monosporofito ten esporanxios que, por meiose, producen monosp\u00f3ras, esporas haploides, de cuxa xerminaci\u00f3n se orixina o gamet\u00f3fito. O ciclo biol\u00f3xico destas algas \u00e9 haplodiploide."}
{"id": "185579", "revid": "27155", "url": "https://gl.wikipedia.org/wiki?curid=185579", "title": "Flav\u00edn aden\u00edn dinucle\u00f3tido", "text": ""}
{"id": "185580", "revid": "27155", "url": "https://gl.wikipedia.org/wiki?curid=185580", "title": "FAD", "text": ""}
{"id": "185581", "revid": "27155", "url": "https://gl.wikipedia.org/wiki?curid=185581", "title": "FADH2", "text": ""}
{"id": "185583", "revid": "98629", "url": "https://gl.wikipedia.org/wiki?curid=185583", "title": "Antonio G\u00f3mez P\u00e9rez", "text": "Antonio G\u00f3mez P\u00e9rez, nado en Madrid o 1 de agosto de 1973, \u00e9 un exfutbolista e actual adestrador de f\u00fatbol espa\u00f1ol. Xogaba de centrocampista.\nTraxectoria.\nEn marzo de 2013 foi cesado como t\u00e9cnico do Albacete Balompi\u00e9, sendo substitu\u00eddo por Luis C\u00e9sar Sampedro."}
{"id": "185584", "revid": "85894", "url": "https://gl.wikipedia.org/wiki?curid=185584", "title": "Moruxo, Moruxo, Bergondo", "text": "Moruxo \u00e9 un lugar da parroquia de Moruxo no concello coru\u00f1\u00e9s de Bergondo na comarca da Coru\u00f1a. Ti\u00f1a 213 habitantes no ano 2010 segundo datos do INE, dos cales 97 eran homes e 116 eran mulleres."}
{"id": "185585", "revid": "85894", "url": "https://gl.wikipedia.org/wiki?curid=185585", "title": "Fiobre, Moruxo, Bergondo", "text": "Fiobre \u00e9 un lugar da parroquia de Moruxo no concello coru\u00f1\u00e9s de Bergondo na comarca da Coru\u00f1a. Ti\u00f1a 137 habitantes no ano 2010 segundo datos do INE, dos cales 65 eran homes e 72 eran mulleres."}
{"id": "185586", "revid": "85894", "url": "https://gl.wikipedia.org/wiki?curid=185586", "title": "A Pasaxe do Pedrido, Moruxo, Bergondo", "text": "A Pasaxe do Pedrido \u00e9 un lugar da parroquia de Moruxo no concello coru\u00f1\u00e9s de Bergondo na comarca da Coru\u00f1a. Ti\u00f1a 72 habitantes no ano 2010 segundo datos do INE, dos cales 36 eran homes e 36 eran mulleres."}
{"id": "185587", "revid": "85894", "url": "https://gl.wikipedia.org/wiki?curid=185587", "title": "Cangas, Ouces, Bergondo", "text": "Cangas \u00e9 un lugar da parroquia de Ouces no concello coru\u00f1\u00e9s de Bergondo na comarca da Coru\u00f1a. Ti\u00f1a 66 habitantes no ano 2010 segundo datos do INE, dos cales 31 eran homes e 35 eran mulleres."}
{"id": "185588", "revid": "85894", "url": "https://gl.wikipedia.org/wiki?curid=185588", "title": "O Casal, Ouces, Bergondo", "text": "O Casal \u00e9 un lugar da parroquia de Ouces no concello coru\u00f1\u00e9s de Bergondo na comarca da Coru\u00f1a. Ti\u00f1a 111 habitantes no ano 2010 segundo datos do INE, dos cales 52 eran homes e 59 eran mulleres."}
{"id": "185589", "revid": "85894", "url": "https://gl.wikipedia.org/wiki?curid=185589", "title": "Cornide, Ouces, Bergondo", "text": "Cornide \u00e9 un lugar da parroquia de Ouces no concello coru\u00f1\u00e9s de Bergondo na comarca da Coru\u00f1a. Ti\u00f1a 54 habitantes no ano 2010 segundo datos do INE, dos cales 26 eran homes e 28 eran mulleres."}
{"id": "185590", "revid": "85894", "url": "https://gl.wikipedia.org/wiki?curid=185590", "title": "Costa de Ouces, Ouces, Bergondo", "text": "Costa de Ouces \u00e9 un lugar da parroquia de Ouces no concello coru\u00f1\u00e9s de Bergondo na comarca da Coru\u00f1a. Ti\u00f1a 112 habitantes no ano 2010 segundo datos do INE, dos cales 50 eran homes e 62 eran mulleres."}
{"id": "185591", "revid": "12452", "url": "https://gl.wikipedia.org/wiki?curid=185591", "title": "Principio da parsimonia", "text": ""}
{"id": "185592", "revid": "85894", "url": "https://gl.wikipedia.org/wiki?curid=185592", "title": "Gandar\u00edo, Ouces, Bergondo", "text": "Gandar\u00edo \u00e9 un lugar da parroquia de Ouces no concello coru\u00f1\u00e9s de Bergondo na comarca da Coru\u00f1a. Ti\u00f1a 133 habitantes no ano 2010 segundo datos do INE, dos cales 70 eran homes e 63 eran mulleres.\nNo lugar est\u00e1 o albergue xuvenil de Gandar\u00edo, da Xunta de Galicia, constru\u00eddo orixinariamente co nome de Campamento - Albergue Francisco Franco como instalaci\u00f3n da Frente de Juventudes."}
{"id": "185593", "revid": "27155", "url": "https://gl.wikipedia.org/wiki?curid=185593", "title": "Coencima Q", "text": "Os coencimas Q (tam\u00e9n coenzimas Q) ou ubiquinonas son un grupo de coencimas formados por unha quinona cunha cadea lateral de isoprenos e unha estrutura qu\u00edmica similar \u00e1 das vitaminas E e K con importantes funci\u00f3ns biol\u00f3xicas. A m\u00e1is salientable destas ubiquinonas nos humanos \u00e9 o coencima Q10 ou CoQ10.\nHistoria.\nO coencima Q foi descuberto polo equipo dirixido polo profesor Fred L. Crane no Instituto Encim\u00e1tico da Universidade de Wisconsin-Madison. A s\u00faa estrutura qu\u00edmica foi resolta en 1958 polo Dr. D. E. Wolf e un grupo dirixido polo Dr. Karl Folkers dos Laboratorios Merck.\nTipos.\nOs diversos tipos de coencimas Q poden diferenciarse polo n\u00famero de isoprenos que pos\u00fae a s\u00faa cadea lateral, que se indican como sub\u00edndice. Na natureza hai organismos con ubiquinonas con 6 unidades de isopreno (\"Saccharomyces cerevisiae\"), 8 (\"Escherichia coli\") ou 9 (\"Caenorhabditis elegans\"), ou unha combinaci\u00f3n de 9 e 10 (\"Mus musculus\"). Nos humanos a forma m\u00e1is com\u00fan \u00e9 o CoQ10, a\u00ednda que tam\u00e9n se poden encontrar pequenas trazas de Q9. Esta mol\u00e9cula denom\u00ednase tam\u00e9n ubiquinona xa que \u00e9 tan \"ubicua\" que a producen practicamente todos os organismos con metabolismo respiratorio.\nPropiedades.\nNa s\u00faa forma pura o coencima Q10 \u00e9 un po cristalino amarelo-laranxa, inodoro e ins\u00edpido. O CoQ10 difunde libremente na bicapa lip\u00eddica das membranas xa que \u00e9 unha substancia liposoluble cunha estrutura de benzoquinona cunha longa cola isoprenoide hidrof\u00f3bica.\nNas c\u00e9lulas enc\u00f3ntrase en todas as membranas, onde realiza diversas funci\u00f3ns relacionadas coa s\u00faa capacidade redox, \u00e9 dicir, a capacidade de alternar unha forma oxidada (quinona) cunha forma reducida (quinol). Como a mol\u00e9cula recolle dous hidr\u00f3xenos doutras mol\u00e9culas secuencialmente, hai un estado redox intermedio chamado semiquinona.\nFunci\u00f3ns metab\u00f3licas.\nO CoQ10 est\u00e1 presente en todas as nosos c\u00e9lulas e interv\u00e9n na produci\u00f3n de enerx\u00eda nas mitocondrias, xa que forma parte da cadea de transporte de electr\u00f3ns. O 95% das necesidades enerx\u00e9ticas corporais obtense por procesos nos que interv\u00e9n o coencima Q10. Os \u00f3rganos que fan un consumo maior de enerx\u00eda (coraz\u00f3n, pulm\u00f3ns, f\u00edgado) son os que presentan unhas concentraci\u00f3ns de CoQ10 m\u00e1is elevadas.\nNa cadea respiratoria transporta electr\u00f3ns desde o complexo I (NADH-redutase) ou desde o complexo II (succinato deshidroxenase) ata o complexo III (coencima Q-citocromo c redutase). Ademais tam\u00e9n participa como aceptor de electr\u00f3ns da acil-coencima A deshidroxenase implicada na beta-oxidaci\u00f3n de \u00e1cidos graxos e da dihidro-orotato deshidroxenase, encima implicado na s\u00edntese de nucle\u00f3tidos. Interv\u00e9n na lanzadeira do glicerol-fosfato. Tam\u00e9n se demostrou a s\u00faa implicaci\u00f3n na actividade de encimas que desaxustan a fosforilaci\u00f3n oxidativa e na apertura do poro mitocondrial e, xa que logo, na regulaci\u00f3n da apoptose. Noutras membranas mostra unha funci\u00f3n antioxidante, xa sexa de forma directa evitando a formaci\u00f3n de lipoper\u00f3xidos ou de forma indirecta a trav\u00e9s da reciclaxe doutros antioxidantes lip\u00eddicos como a vitamina E, ou hidrosolubles como a vitamina C ou \u00e1cido asc\u00f3rbico.\nFunci\u00f3ns fisiol\u00f3xicas.\nAbsorbemos esta mol\u00e9cula en gran parte cos nosos alimentos, pero podemos tam\u00e9n sintetizala no noso organismo. O CoQ10 \u00e9 un antioxidante, que protexe \u00e1s c\u00e9lulas dos efectos dos radicais libres oxidantes. A reduci\u00f3n das taxas de CoQ10 foi relacionada co envellecemento, e con factores como o esforzo f\u00edsico extremo, o estr\u00e9s, o aumento do consumo de alcohol e tabaco, e con certas doenzas e o tratamento con medicamentos que reducen a taxa de colesterol, como as estatinas (sen que neste aspecto se demostrase un efecto negativo das estatinas). Niveis baixos desta mol\u00e9cula son relacionados por alg\u00fans estudos con maiores taxas de mortalidade despois de fallos card\u00edacos pero estes resultados son discutidos por outros estudos.\nContido nos alimentos.\nA nosa alimentaci\u00f3n fornece unha cantidade diaria de 3 a 10 miligramos deste coencima. Por\u00e9n, en certas situaci\u00f3ns pode ser necesaria a suplementaci\u00f3n diet\u00e9tica. O coencima Q10 est\u00e1 presente sobre todo na carne e o peixe. Os legumes e os produtos l\u00e1cteos conte\u00f1en relativamente pouco.\nBios\u00edntese.\nUn proceso de m\u00faltiples pasos que comeza co acetil-CoA e segue pola v\u00eda do mevalonato produce farnesil-PP, o precursor do colesterol, do CoQ, do dolicol, e das prote\u00ednas isopreniladas. Un encima moi importante desta v\u00eda \u00e9 a hidroximetilglutaril Co-A redutase. A longa cadea isoprenoide do CoQ sintet\u00edzase pola trans-preniltransferase, que condensa o farnesil-PP con varias mol\u00e9culas de isopentenil-PP, todas con configuraci\u00f3n trans. O seguinte paso implica a condensaci\u00f3n desta cadea lateral isoprenoide co 4-hidroxibenzoato, catalizada pola poliprenil-4-hidroxi benzoato transferase. O hidroxibenzoato sintet\u00edzase a partir da tirosina ou da fenilalanina. Ademais de na mitocondria, estas d\u00faas reacci\u00f3ns iniciais te\u00f1en lugar tam\u00e9n no ret\u00edculo endoplasm\u00e1tico e nos peroxisomas, o que quere dicir que hai m\u00faltiples lugares de s\u00edntese na c\u00e9lula animal..\nXenes implicados nesta bios\u00edntese son: \"PDSS1\", \"PDSS2\", \"COQ2\", e \"COQ8\"/\"CABC1\".\nS\u00edntese qu\u00edmica.\nUtil\u00edzanse tres m\u00e9todos diferentes para a fabricaci\u00f3n de CoQ10: a fermentaci\u00f3n con l\u00e9vedos, a fermentaci\u00f3n bacteriana e a s\u00edntese qu\u00edmica. A producida pola fermentaci\u00f3n dos l\u00e9vedos est\u00e1 toda en configuraci\u00f3n todo-trans, o que significa que \u00e9 id\u00e9ntica ao CoQ10 natural presente nos alimentos. Alg\u00fans estudos confirman a seguridade do consumo desta substancia.\nO CoQ10 producida por s\u00edntese qu\u00edmica xera tam\u00e9n o is\u00f3mero cis, unha configuraci\u00f3n que non se atopa no CoQ10 natural."}
{"id": "185595", "revid": "16394", "url": "https://gl.wikipedia.org/wiki?curid=185595", "title": "Premio Goya ao mellor actor revelaci\u00f3n", "text": ""}
{"id": "185596", "revid": "25871", "url": "https://gl.wikipedia.org/wiki?curid=185596", "title": "Pepe Villar", "text": "Jos\u00e9 \"Pepe\" Villar Fern\u00e1ndez, nado en Vigo o 20 de agosto de 1928 e finado o 27 de xu\u00f1o de 2007, foi un futbolista e adestrador de f\u00fatbol galego. Estivo vinculado case en exclusiva ao Celta de Vigo.\nTraxectoria.\nComezou a s\u00faa carreira deportiva como defensa no equipo do barrio vigu\u00e9s de Coia. No ver\u00e1n de 1948 foi fichado polo Celta de Vigo, que o cedeu na tempada 1949/50 ao Arousa, disputando as\u00ed a hist\u00f3rica \u00fanica tempada do club na Segunda Divisi\u00f3n. A continuaci\u00f3n volveu ao Celta, do que xa non se desvincular\u00eda durante as seguintes catro d\u00e9cadas. Debutou en Primeira Divisi\u00f3n o 10 de setembro de 1950 ante a UE Lleida. Durante a tempada 1950\u201351, na que o Celta quedou de 8\u00ba, xogou 3 encontros. Na tempada seguinte xogou 22 partidos e meteu un gol, rematando o Celta en novena posici\u00f3n. Nas seis campa\u00f1as seguintes, todas elas en primeira divisi\u00f3n, xogou 165 partidos e marcou 6 goles. Por\u00e9n, durante a tempada 1958\u201359 o xogador vigu\u00e9s foi atropelado por unha moto. O equipo notou a s\u00faa baixa, rematando a tempada como pechacancelas.\nOs dous \u00faltimos anos da s\u00faa carreira como xogador (1959\u201360 e 1960\u201361) discorreron na Segunda Divisi\u00f3n, clasific\u00e1ndose os dous anos para a promoci\u00f3n de ascenso pero sen acadar o obxectivo. Logo da \u00faltima campa\u00f1a, na que s\u00f3 xogou tres partidos, decidiu retirarse. En total xogou 269 partidos co club celeste: 207 en primeira divisi\u00f3n (onde marcou 7 goles), 32 en segunda, 9 de promoci\u00f3n de ascenso e 21 de Copa.\nTrala s\u00faa retirada como xogador mant\u00edvose ligado ao club como auxiliar do adestrador Louis Hon e dirixindo o equipo xuvenil durante moito tempo, lev\u00e1ndoos en 1965 \u00e1 final do campionato de Espa\u00f1a fronte ao Athletic Club de Bilbao. Na tempada 1966\u201367 o primeiro equipo do Celta xogaba en Segunda Divisi\u00f3n, e trala dimisi\u00f3n do adestrador C\u00e9sar Rodr\u00edguez, Pepe Villar dirixiu o combinado no treito final da liga. Posteriormente exerceu como segundo adestrador de Ignacio Eizaguirre e un t\u00e1ndem co gran capit\u00e1n, Manolo, a finais da tempada 1987\u201388."}
{"id": "185598", "revid": "624", "url": "https://gl.wikipedia.org/wiki?curid=185598", "title": "Miguel Psello o Xove", "text": ""}
{"id": "185599", "revid": "624", "url": "https://gl.wikipedia.org/wiki?curid=185599", "title": "Miguel Psellos o Xove", "text": ""}
{"id": "185600", "revid": "89787", "url": "https://gl.wikipedia.org/wiki?curid=185600", "title": "Andr\u00e9 Vesalio", "text": "Andr\u00e9 Vesalio, en galego, ou Andreas Vesalius, na s\u00faa forma latinizada, son os nomes cos que se co\u00f1ece habitualmente a Andries van Wesel, nado en Bruxelas o 31 de decembro de 1514 e finado en Zante, actual Grecia o 15 de outubro de 1564, foi un anatomista flamengo do Renacemento, autor dun dos libros m\u00e1is influentes sobre anatom\u00eda humana, \"De humani corporis fabrica\" (\"Sobre a estrutura do corpo humano\").\nBaseando os seus estudos anat\u00f3micos na observaci\u00f3n directa, desbotou alg\u00fans graves erros presentes na obra de Galeno, polo que est\u00e1 considerado como o fundador da anatom\u00eda moderna.\nTraxectoria.\nNaceu en Bruxelas, capital de Flandres que daquela formaba parte do Sacro Imperio Romano Xerm\u00e1nico, nunha familia de m\u00e9dicos. Seu pai, Mois\u00e9s Coprima, era fillo ilex\u00edtimo do m\u00e9dico real do emperador Maximiliano I, Everard Van Wesel. O seu pai animouno a seguir a tradici\u00f3n familiar, e o inscribiu na \"Escola dos Irm\u00e1ns da Vida Com\u00fan\", en Bruxelas, onde Vesalio aprendeu grego e lat\u00edn.\nAndr\u00e9 serviu tam\u00e9n a Maximiliano, como boticario, e despois ao seu neto Carlos V como \"valet de chambre\".\nEn 1528 Vesalio ingresou na Universidade Cat\u00f3lica de Lovaina (\"Pedagogium Castrensis\") como estudante de artes, pero cando o seu pai foi nomeado \"valet de chambre\", en 1532, preferiu seguir estudos de medicina na universidade de Par\u00eds, cidade \u00e1 que se trasladou en 1533. Al\u00ed estudou as teor\u00edas de Galeno baixo a direcci\u00f3n de Jacques Dubois (Jacobus Sylvius) e de Jean Fernel. Foi nesta \u00e9poca cando empezou a interesarse pola anatom\u00eda. Para mellorar os seus co\u00f1ecementos sobre osteolox\u00eda prov\u00edase de \u00f3sos no \"Cemiterio dos Inocentes\".\nViuse obrigado a abandonar Par\u00eds en 1536 a causa da guerra entre Francia e o Sacro Imperio, regresando a Lovaina. Al\u00ed completou os seus estudos baixo a direcci\u00f3n de Johannes Winter von Andernach, gradu\u00e1ndose ao ano seguinte. A s\u00faa tese, \"Paraphrasis in nonum librum Rhazae medici arabis clariss ad regem Almansorum de affectum singularum corporis partium curatione\", foi un comentario sobre o libro noveno de Rhazes, un m\u00e9dico \u00e1rabe do s\u00e9culo X. Permaneceu en Lovaina pouco tempo, a causa dunha disputa co seu mestre, instal\u00e1ndose durante un tempo en Venecia e, en 1536, trasladouse \u00e1 universidade de Padua (\"Universitas aristarum\"), onde se doutorou en 1537.\nInmediatamente despois da s\u00faa graduaci\u00f3n lle ofreceron o posto de \"explicator chirurgiae\", equivalente a unha c\u00e1tedra de Cirurx\u00eda e Anatom\u00eda, na mesma universidade. Impartiu tam\u00e9n lecci\u00f3ns nas universidades de Bolo\u00f1a e de Pisa.\nO seu m\u00e9todo de ensinanza era revolucionario. Tradicionalmente o profesor ensinaba lendo os textos cl\u00e1sicos (principalmente a obra de Galeno) e a s\u00faa exposici\u00f3n era seguida pola disecci\u00f3n dun animal, realizada por un cirurxi\u00e1n-barbeiro baixo a direcci\u00f3n do profesor. Vesalio, en cambio, converteu a disecci\u00f3n na parte m\u00e1is importante da clase, lev\u00e1ndoa a cabo por si mesmo, rodeado polos seus alumnos. Para Vesalio, a observaci\u00f3n directa era a \u00fanica fonte fi\u00e1bel, o que supo\u00f1\u00eda unha importante ruptura coa pr\u00e1ctica medieval, baseada fundamentalmente nos textos.\nRecompilou os seus debuxos de anatom\u00eda, para uso dos seus estudantes, en t\u00e1boas anat\u00f3micas ilustradas. Cando descubriu que alg\u00fans deles estaban sendo copiados, publicounos en 1538 co t\u00edtulo de \"Tabulae Anatomicae Sex\" (Venecia, 1538). As tres l\u00e1minas osteol\u00f3xicas foron realizadas por Kalkar, a instancias s\u00faas; as tres relativas \u00e1s v\u00edsceras (f\u00edgado, vea porta e xenitais; f\u00edgado e vea cava; coraz\u00f3n e aorta) realizounas el mesmo. En 1539 publicou tam\u00e9n unha versi\u00f3n actualizada do vadem\u00e9cum anat\u00f3mico de Galeno, \"Institutiones Anatomicae\". Cando esta obra chegou a Par\u00eds, un dos seus antigos profesores publicou un ataque contra ela.\nEn 1538 publicou unha obra sobre a flebotom\u00eda ou sangr\u00eda, que era na \u00e9poca un tratamento que se aplicaba a case calquera enfermidade. Exist\u00eda un debate acerca de cal era o lugar m\u00e1is adecuado para a extracci\u00f3n de sangue. O procedemento defendido por Galeno consist\u00eda en extraer o sangue dun punto pr\u00f3ximo ao da localizaci\u00f3n da doenza. As\u00ed e todo, a pr\u00e1ctica musulm\u00e1 e medieval prescrib\u00eda extraer menor cantidade de sangue dun punto m\u00e1is distante. A obra de Vesalio apoiaba a opini\u00f3n de Galeno, e apoiaba os seus argumentos en diagramas anat\u00f3micos.\nEn 1539 un xu\u00edz de Padua, interesado polos traballos de Vesalio, fixo que se lle facilitasen os cad\u00e1veres dos criminais executados, para a s\u00faa disecci\u00f3n (pr\u00e1ctica, daquela, prohibida). Isto permitiulle mellorar os seus diagramas anat\u00f3micos.\nEn 1541, mentres estaba en Bolo\u00f1a, Vesalio descubriu que as investigaci\u00f3ns de Galeno estaban baseadas na disecci\u00f3n de animais, e non de seres humanos. Como a disecci\u00f3n humana ti\u00f1a estado prohibida na antiga Roma, Galeno diseccionara no seu lugar monos de Berber\u00eda (\"Macaca sylvanus\"), crendo que ser\u00edan anatomicamente similares ao ser humano. Vesalio, apoi\u00e1ndose nas s\u00faas propias observaci\u00f3ns, publicou unha correcci\u00f3n das \"Opera omnia\" de Galeno, e comezou a escribir o seu propio texto de anatom\u00eda.\nImpert\u00e9rrito, continuou provocando controversias, esta vez non demostrando os erros de Galeno, sen\u00f3n de Mondino de Liuzzi, e incluso de Arist\u00f3teles: os tres fixeran suposici\u00f3ns acerca da estrutura do coraz\u00f3n e as s\u00faas funci\u00f3ns que eran claramente err\u00f3neas. Por exemplo, Vesalio descubriu que o coraz\u00f3n ti\u00f1a catro cavidades, que o f\u00edgado ti\u00f1a dous lobos, e que os vasos sangu\u00edneos comezaban no coraz\u00f3n, e non no f\u00edgado.\n\"De Humani Corporis Fabrica\".\nEn 1543, Vesalio publicou en Basilea a s\u00faa obra en sete volumes \"De humani corporis fabrica\" (\"Sobre a estrutura do corpo humano\"), unha innovadora obra de anatom\u00eda humana que dedicou a Carlos V. A\u00ednda que a autor\u00eda das ilustraci\u00f3ns non est\u00e1 clara, consid\u00e9rase que \u00e9 obra de varios autores, alg\u00fans procedentes do taller de Tiziano (como Jan Stephen van Calcar), e outros, como Domenico Campagnola ou o propio Vesalio. Poucas semanas despois publicou unha edici\u00f3n compendiada, para uso de estudantes, \"Andrea Vesalii suorum de humani corporis fabrica librorum epitome\", que dedicou ao pr\u00edncipe Filipe, fillo e herdeiro do emperador.\nA obra destaca a importancia da disecci\u00f3n e do que en adiante se chamou a visi\u00f3n \"anat\u00f3mica\" do corpo humano. O termo que utilizou para titular o seu libro, \"Fabrica\", ten connotaci\u00f3ns arquitect\u00f3nicas. Na s\u00faa descrici\u00f3n parte dos \u00f3sos, ligamentos e m\u00fasculos, que fundamentan a estrutura corporal, para pasar a estudar logo os sistemas conectivos ou unitivos (vasos sangu\u00edneos e nervios) e os sistemas que impulsan a vida. Dos sete libros de que consta a obra, o primeiro trata dos \u00f3sos e cartilaxes; o segundo dos m\u00fasculos e ligamentos; no terceiro descr\u00edbense as veas e arterias; no cuarto, os nervios; no quinto, os aparellos dixestivo e reprodutor; no sexto, o coraz\u00f3n e os \u00f3rganos que o auxilian, como os pulm\u00f3ns; o s\u00e9timo e \u00faltimo est\u00e1 dedicado ao sistema nervioso central e aos \u00f3rganos dos sentidos. O seu modelo anat\u00f3mico contrasta poderosamente cos vixentes no pasado.\nAdemais de realizar a primeira descrici\u00f3n v\u00e1lida do esfenoide, demostrou que o esterno consta de tres partes e o sacro de cinco ou seis; e describiu coidadosamente o vest\u00edbulo do o\u00eddo no interior do \u00f3so temporal. Verificou as observaci\u00f3ns de Etienne acerca das v\u00e1lvulas nas veas hep\u00e1ticas, describiu a vea \u00e1cigos, e descubriu no feto a canle que comunica a vea umbilical e a vea cava inferior, chamado desde ent\u00f3n \"ductus venosus\". Describiu tam\u00e9n o omento, e as s\u00faas conexi\u00f3ns co est\u00f3mago, o bazo e o colon; ofreceu as primeiras noci\u00f3ns correctas sobre a estrutura do p\u00edloro; e observou o pequeno tama\u00f1o do ap\u00e9ndice vermiforme nos homes; deu as primeiras descrici\u00f3ns v\u00e1lidas do mediastino e a pleura, e a explicaci\u00f3n m\u00e1is correcta da anatom\u00eda do cerebro realizada at\u00e9 aquela data.\nM\u00e9dico imperial e real.\nPouco despois da publicaci\u00f3n da s\u00faa magna obra, lle foi ofrecido o posto de m\u00e9dico imperial na corte de Carlos V. Informou ao senado de Venecia de que deixaba o seu posto en Padua, o que impulsou ao duque Cosme I de Medici a intentar convencelo de que se trasladase \u00e1 universidade de Pisa, oferta que Vesalio declinou. Na corte tivo problemas nas s\u00faas relaci\u00f3ns cos outros m\u00e9dicos, que o consideraban un \"barbeiro\". \nDurante os doce anos seguintes Vesalio viaxou coa corte, tratando feridas de guerra e de torneos, realizando operaci\u00f3ns cir\u00farxicas e autopsias, e escribindo cartas privadas acerca de cuesti\u00f3ns m\u00e9dicas espec\u00edficas. Durante esta \u00e9poca escribiu tam\u00e9n a s\u00faa obra \"Radicis Chynae\", un texto curto acerca das propiedades dunha planta medicinal, a \"ra\u00edz de China\" unha especie de zarzaparrilla, no que se defendeu ademais das acusaci\u00f3ns dos partidarios de Galeno. Recibiu numerosos ataques.\nTras a abdicaci\u00f3n de Carlos V, continuou exercendo como m\u00e9dico na corte de Filipe II, quen o recompensou cunha pensi\u00f3n vitalicia e o nomeamento de conde palatino. En 1562 practicoulle unha trepanaci\u00f3n ao Pr\u00edncipe Carlos de Habsburgo. En 1555 publicou unha edici\u00f3n revisada do seu \"De Corporis\".\nMorte.\nCondenado \u00e1 fogueira por algunhas escuras pr\u00e1cticas, Filipe II cambiou esta sentenza por unha peregrinaci\u00f3n a Terra Santa, a cal emprendeu en 1564. Embarcou coa frota veneciana de Giacomo Malatesta, v\u00eda Chipre. Cando chegou a Xerusal\u00e9n recibiu unha mensaxe do senado de Venecia inst\u00e1ndoo a aceptar o seu antigo posto na universidade de Padua, que quedara vacante \u00e1 morte do seu amigo e alumno Falopio.\nDespois de loitar durante varios d\u00edas con ventos adversos no mar X\u00f3nico, o seu barco debeu atracar na illa de Zante. Al\u00ed morreu pouco despois, cando ti\u00f1a escasamente cincuenta anos."}
{"id": "185601", "revid": "22795", "url": "https://gl.wikipedia.org/wiki?curid=185601", "title": "Vesalio", "text": ""}
{"id": "185602", "revid": "23204", "url": "https://gl.wikipedia.org/wiki?curid=185602", "title": "D\u00f3lar australiano", "text": "O d\u00f3lar australiano \u00e9 a moeda oficial de Australia, inclu\u00edndo o Territorio Ant\u00e1rtico Australiano, a Illa de Nadal, as Illas Cocos, a Illas Heard e illas McDonald e a Illa de Norfolk, as\u00ed como dos estados independentes do Pac\u00edfico de Kiribati (xunto co d\u00f3lar de Kiribati), Nauru e Tuvalu (xunto co d\u00f3lar tuval\u00e9s). Normalmente abr\u00e9viase como $, A$ ou AU$ para diferencialo doutros tipos de d\u00f3lar o seu c\u00f3digo ISO \u00e9 AUD. Div\u00eddese en 100 c\u00e9ntimos (\"cents\").\nOutras denominaci\u00f3ns.\nEn ingl\u00e9s adoita cham\u00e1rselle tam\u00e9n \"Aussie battler\" (\"batallador australiano\"); durante un per\u00edodo de perda de valor respecto ao d\u00f3lar estadounidense (entre os anos 2001 e 2002), \u00e1s veces era denominado localmente \"Pacific peso\" (\"peso do Pac\u00edfico\").\nHistoria.\nO d\u00f3lar australiano foi introducido o 14 de febreiro de 1966 para substitu\u00edr \u00e1 libra australiana (que xa \u00eda moito tempo que se diferenciara da libra esterlina), non s\u00f3 como unha simple substituci\u00f3n da antiga moeda, sen\u00f3n tam\u00e9n como unha nova unidade monetaria que empregaba o sistema decimal. Cada libra australiana divid\u00edase en 20 xilins, que \u00e1 s\u00faa vez divid\u00edanse en 12 peniques, o troco que se aplicou foi de dous d\u00f3lares por libra, isto \u00e9, dez xilins por d\u00f3lar. O primeiro ministro australiano Robert Menzies quer\u00eda nomear \u00e1 nova moeda \"royal\" (\u00e9 dicir, \"real\"), e tam\u00e9n propux\u00e9ronse outras denominaci\u00f3ns como \"austral\".\nA pesar de que as primeiras emisi\u00f3ns do Banco de Reserva de Australia xa se realizaran na imprenta baixo o nome de \"royal\", este nome tan infrecuente non acadou moita popularidade e foi desprazado en favor da denominaci\u00f3n \"d\u00f3lar\"."}
{"id": "185604", "revid": "27155", "url": "https://gl.wikipedia.org/wiki?curid=185604", "title": "Coenzima Q", "text": ""}
{"id": "185605", "revid": "27155", "url": "https://gl.wikipedia.org/wiki?curid=185605", "title": "Ubiquinona", "text": ""}
{"id": "185606", "revid": "4817", "url": "https://gl.wikipedia.org/wiki?curid=185606", "title": "Advanced Photovoltaic Experiment", "text": "Advanced Photovoltaic Experiment, tam\u00e9n co\u00f1ecido polo seu acr\u00f3nimo APEX, foi un sat\u00e9lite artificial da Forza A\u00e9rea dos Estados Unidos lanzado o 3 de agosto de 1994 mediante un foguete Pegasus desde a Base Edwards da Forza A\u00e9rea, en California.\nCaracter\u00edsticas.\nA misi\u00f3n de APEX consist\u00eda en probar novas c\u00e9lulas solares e compo\u00f1entes electr\u00f3nicos nun contorno de radiaci\u00f3n para mellorar o dese\u00f1o de futuros veh\u00edculos espaciais. A \u00f3rbita altamente el\u00edptica de APEX permitiu tam\u00e9n investiga-lo efecto do plasma espacial en circu\u00edtos operando a alta voltaxe cando o sat\u00e9lite estaba no perixeo e o efecto da radiaci\u00f3n espacial cando estaba no apoxeo.\nO sat\u00e9lite levaba o experimento PASP (\"Photovoltaic Array Space Power\") Plus para o estudo da forma en que o rendemento das c\u00e9lulas solares se degrada no contorno espacial. Prob\u00e1ronse doce tipos de c\u00e9lulas, inclu\u00edndo catro tipos de c\u00e9lulas de silicio, tres de arseniuro de galio, tres novos tipos de materiais (fosfuro de indio e outros dos tipos diferentes) e dous con dese\u00f1os de concentrador.\nAPEX tam\u00e9n levaba o experimento CRUX (\"Cosmic Ray Upset Experiment\"), patrocinado polo centro de voo espacial Goddard da NASA, e o experimento FERRO (\"Thin-Film Ferroelectric Experiment\"), desenvolvido pola Escola Naval de Posgraduados.\nDurante a misi\u00f3n a nave sufriu dous incidentes, un relacionado co sensor da bater\u00eda e outro cun chip de memoria, resolv\u00e9ndose os dous sen maiores problemas.\nA nave estaba baseada no bus PegaStar da empresa Orbital Sciences."}
{"id": "185607", "revid": "22795", "url": "https://gl.wikipedia.org/wiki?curid=185607", "title": "Andreas Vesalio", "text": ""}
{"id": "185608", "revid": "22795", "url": "https://gl.wikipedia.org/wiki?curid=185608", "title": "Xerome Fabricio", "text": ""}
{"id": "185609", "revid": "4817", "url": "https://gl.wikipedia.org/wiki?curid=185609", "title": "APEX", "text": ""}
{"id": "185611", "revid": "5863", "url": "https://gl.wikipedia.org/wiki?curid=185611", "title": "Luis Barrena", "text": "Luis Barrena Alonso de Ojeda, nado en Sig\u00fcenza (Guadalaxara) en 1895 e finado en Outes o 21 de agosto de 1936, foi un avogado e pol\u00edtico espa\u00f1ol.\nTraxectoria.\nAvogado de profesi\u00f3n, adquiriu certa celebridade por asumir varios casos de considerable repercusi\u00f3n social nos anos vinte e trinta.\nMembro de Uni\u00f3n Republicana, foi elixido deputado en febreiro de 1936 en representaci\u00f3n do Fronte Popular por Melilla.\nNos momentos iniciais da Guerra Civil espa\u00f1ola acudiu a Muros, lugar co que ti\u00f1a v\u00ednculos pola familia da s\u00faa muller Carmen Doval. Foi sacado da s\u00faa casa por un grupo de falanxistas na noite do 21 de agosto de 1936. A ma\u00f1\u00e1 seguinte atoparon o seu cad\u00e1ver no Freixo de Sabardes (Outes) con dous tiros na cabeza. No lugar onde o atoparon puxeron un mon\u00f3lito na s\u00faa memoria.\nVida persoal.\nCasou en 1922 con Carmen Doval del Campo, filla de Gerardo Doval Rodr\u00edguez, e tivo seis fillos."}
{"id": "185612", "revid": "27155", "url": "https://gl.wikipedia.org/wiki?curid=185612", "title": "\u00c1cido fum\u00e1rico", "text": "O \u00e1cido fum\u00e1rico ou \u00e1cido trans-butenodioico \u00e9 un \u00e1cido org\u00e1nico de catro carbonos con f\u00f3rmula HO2CCH=CHCO2H moi importante no metabolismo. A pH celular est\u00e1 ionnizado formando o ani\u00f3n fumarato. Os seus sales e \u00e9steres ch\u00e1manse tam\u00e9n fumaratos.\n\u00c9 un \u00e1cido dicarbox\u00edlico, \u00e9 dicir, con dous grupos carboxilo (-COOH), un en cada extremo da mol\u00e9cula, e un dobre enlace. O \u00e1cido fum\u00e1rico ten os carboxilos na configuraci\u00f3n trans, e existe un is\u00f3mero seu en configuraci\u00f3n cis chamado \u00e1cido maleico. \n\u00dasase como aditivo alimentario (E297), que funciona como regulador da acidez.\nO \u00e1cido fum\u00e1rico \u00e9 abundante na planta \"Fumaria officinalis\", en certos fungos boletos (\"Boletus fomentarius var. pseudo-igniarius\"), liques, e musgos de Islandia.\nQu\u00edmica.\nO \u00e1cido fum\u00e1rico obt\u00edvose por primeira vez a partir do \u00e1cido succ\u00ednico. A s\u00edntese tradicional consiste na oxidaci\u00f3n do furfural (obtido do procesamento do millo) utilizando clorato en presenza dun catalizador baseado no vanadio.\nActualmente, a s\u00edntese industrial de \u00e1cido fum\u00e1rico bas\u00e9ase principalmente na isomerizaci\u00f3n catal\u00edtica do \u00e1cido maleico en disoluci\u00f3n acuosa a pH baixo. Pode dispo\u00f1erse de \u00e1cido maleico en grandes volumes como produto de hidr\u00f3lise do anh\u00eddrido maleico, producido por oxidaci\u00f3n catal\u00edtica do benceno ou do butano.\nAs propiedades qu\u00edmicas do \u00e1cido fum\u00e1rico dependen dos seus grupos funcionais. \u00c9 un \u00e1cido feble, que forma un di\u00e9ster, e sofre adici\u00f3ns no seu dobre enlace, e \u00e9 un excelente dien\u00f3filo.\nO \u00e1cido fum\u00e1rico non \u00e9 combustible nunha bomba calorim\u00e9trica en condici\u00f3ns nas que o \u00e1cido maleico producir\u00eda unha suave deflagraci\u00f3n.\nCristalizado ten aspecto branco. Densidade 1,635 g/cm3 (s\u00f3lido). Solubilidade 0,63 g/100 mL. Punto de fusi\u00f3n 287\u00a0\u00b0C. pKa = p\"k\"a1 = 3,03, p\"k\"a2 = 4,44. O \u00e1cido fum\u00e1rico conv\u00e9rtese no irritante anh\u00eddrido maleico cunha combusti\u00f3n parcial.\nMetabolismo.\nO fumarato \u00e9 un dos intermediarios do ciclo do \u00e1cido c\u00edtrico, polo que colabora na produci\u00f3n de enerx\u00eda (ATP) da respiraci\u00f3n celular. F\u00f3rmase pola oxidaci\u00f3n do succinato catalizada pola succinato deshidroxenase, con produci\u00f3n de FADH2 unido ao encima como grupo prost\u00e9tico, que cede electr\u00f3ns \u00e1 cadea de transporte electr\u00f3nico. Na seguinte reacci\u00f3n do ciclo, o fumarato, pola acci\u00f3n da fumarase, conv\u00e9rtese en malato por hidrataci\u00f3n na que se perde o dobre enlace e se engade un grupo OH.\nO fumarato \u00e9 tam\u00e9n un produto do ciclo da urea, xa que se libera na transformaci\u00f3n do arxininosuccinato en arxinina, catalizada pola arxininosuccinato liase.\nNa degradaci\u00f3n oxidativa dos amino\u00e1cidos tirosina e fenilalanina orix\u00ednase fumarato , que se incorpora ao ciclo do \u00e1cido c\u00edtrico para producir enerx\u00eda ou pode ser desviado (transform\u00e1ndose en varios pasos en fosfoenolpiruvato) \u00e1 gliconeox\u00e9nese, polo que estes amino\u00e1cidos son glicox\u00e9nicos (e tam\u00e9n cetox\u00e9nicos).\nUsos.\nTerap\u00e9utica.\nOs \u00e9steres do \u00e1cido fum\u00e1rico util\u00edzanse para combater a psor\u00edase, xa que se pensa que esta doenza poder\u00eda estar relacionada coa imposibilidade de producir \u00e1cido fum\u00e1rico na pel.\nUn \u00e9ster do \u00e1cido fum\u00e1rico est\u00e1 sendo investigado para aplicalo ao tratamento da esclerose m\u00faltiple.\nAditivo alimentario.\nO \u00e1cido fum\u00e1rico \u00e9 un acidulante utilizado desde 1946. Non \u00e9 t\u00f3xico. \u00dasase xeralmente en bebidas e formentos de panadar\u00eda para o que se usa puro. \u00dasase tam\u00e9n como substituto do \u00e1cido tart\u00e1rico e ocasionalmente do \u00e1cido c\u00edtrico, nunha proporci\u00f3n de 1,36 g de \u00e1cido c\u00edtrico por cada 0,91 g de \u00e1cido fum\u00e1rico para engadir acidez. Tam\u00e9n se usa como coagulante en pudins.\nOutros usos.\nO \u00e1cido fum\u00e1rico util\u00edzase na manufactura de resinas de poli\u00e9ster e alcohois polih\u00eddricos e como mordente para colorantes.\nA t\u00edtulo experimental probouse a adici\u00f3n de \u00e1cido fum\u00e1rico ao alimento das vacas para diminu\u00edr a produci\u00f3n no tracto dixestivo de metano"}
{"id": "185613", "revid": "56817", "url": "https://gl.wikipedia.org/wiki?curid=185613", "title": "Salazar Slytherin", "text": "Salazar Slytherin \u00e9 un personaxe da serie \"Harry Potter\" escrita por J. K. Rowling. \u00c9 un dos catro membros fundadores do Escola Hogwarts de Maxia e Feiticer\u00eda, ademais de ser o fundador da casa deste colexio que leva o seu nome. \u00c9 antepasado de Tom Morlov Riddle, posteriormente co\u00f1ecido como Lord Voldemort. O nome do personaxe d\u00e9bese ao ditador portugu\u00e9s Ant\u00f3nio de Oliveira Salazar. Rowling viviu en Porto, Portugal, onde ensinou ingl\u00e9s.\nTraxectoria.\nSalazar Slytherin ten a habilidade de falar p\u00e1rsel, a lingua das serpes. En canto \u00e1 pol\u00edtica educativa de Hogwarts, ti\u00f1a moi en conta a pureza de sangue e opinaba que unicamente os meigos de vello eran dignos de estudar maxia. Esta maneira de pensar sementou a discordia entre os catro magos, especialmente con Godric Gryffindor, inimizade que levou a Slytherin a abandonar o castelo. Non obstante, antes de marchar creou, \u00e1s costas dos outros, a C\u00e1mara dos Segredos, lugar onde encerrou un basilisco encargado de facer prevalecer a s\u00faa maneira de ve-la ensinanza e que posteriormente poder\u00eda ser aberta por un descendente seu para levar a cabo esta vinganza.\nSlytherin posu\u00edu un medall\u00f3n que se converteu nunha reliquia familiar que foi pasando pola s\u00faa li\u00f1a xeneal\u00f3xica, os Gaunt; m\u00e1is tarde Voldemort converter\u00eda o medall\u00f3n nun dos seus Horcrux."}
{"id": "185614", "revid": "17467", "url": "https://gl.wikipedia.org/wiki?curid=185614", "title": "Rowena Ravenclaw", "text": "Rowena Ravenclaw \u00e9 unha personaxe do mundo de ficci\u00f3n da saga Harry Potter, creado pola escritora brit\u00e1nica J. K. Rowling.\nCo-fundadora do colexio \"Hogwarts\" xunto con Godric Gryffindor, Salazar Slytherin e Helga Hufflepuff. E fundadora da casa dese mesmo colexio co seu propio nome.\nRowena Ravenclaw foi a bruxa m\u00e1is brillante da s\u00faa \u00e9poca. Tam\u00e9n foi co\u00f1ecida por ser posuidora do Diadema de Ravenclaw que aumentaba a intelixencia da persoa que o utilizara, este diadema est\u00e1 rodeado dunha historia de paix\u00f3ns, o ser a s\u00faa propia filla quen a roubou e fuxiu tentando igualar a intelixencia da s\u00faa nai, Rowena encargar\u00edalle a un dos seus pretendentes que a atopase, este conseguiuno en Albania pero nun accidente acabar\u00eda mat\u00e1ndoa e suicid\u00e1ndose inmediatamente. Unha vez convertidos en pantasmas ser\u00edan co\u00f1ecidos como \"Dama Gris\", a pantasma da casa de Ravenclaw, e o \"Bar\u00f3n Sanguinario\", pantasma da casa de Slytherin.\nAnos m\u00e1is tarde Tom Riddle enganar\u00eda a Dama Gris para que lle confesase onde escondera o diadema e converteuno nun dos seus Horrocrux. Finalmente \u00e9 destru\u00edda no \u00faltimo libro da saga nun lume imperecedoiro que consome a sala dos menesteres."}
{"id": "185615", "revid": "27155", "url": "https://gl.wikipedia.org/wiki?curid=185615", "title": "Fumarato", "text": ""}
{"id": "185616", "revid": "27155", "url": "https://gl.wikipedia.org/wiki?curid=185616", "title": "NAD", "text": ""}
{"id": "185617", "revid": "85894", "url": "https://gl.wikipedia.org/wiki?curid=185617", "title": "A Lagoa, Ouces, Bergondo", "text": "A Lagoa \u00e9 un lugar da parroquia de Ouces no concello coru\u00f1\u00e9s de Bergondo na comarca da Coru\u00f1a. Ti\u00f1a 107 habitantes no ano 2010 segundo datos do INE, dos cales 52 eran homes e 55 eran mulleres."}
