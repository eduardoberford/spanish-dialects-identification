{"id": "148296", "revid": "85894", "url": "https://gl.wikipedia.org/wiki?curid=148296", "title": "O Loureiro, Leiro, Abegondo", "text": "O Loureiro \u00e9 un lugar da parroquia de Leiro no concello coru\u00f1\u00e9s de Abegondo na comarca da Coru\u00f1a. Ti\u00f1a 8 habitantes no ano 2016 segundo datos do Instituto Nacional de Estad\u00edstica, dos cales 3 eran homes e 5 mulleres."}
{"id": "148297", "revid": "85894", "url": "https://gl.wikipedia.org/wiki?curid=148297", "title": "Merdil, Abegondo, Abegondo", "text": "Merdil \u00e9 un lugar da parroquia de Abegondo no concello coru\u00f1\u00e9s de Abegondo na comarca da Coru\u00f1a. Segundo o IGE, en 2022 ti\u00f1a 10 habitantes (8 homes e 2 mulleres)."}
{"id": "148298", "revid": "85894", "url": "https://gl.wikipedia.org/wiki?curid=148298", "title": "O Naranxo, Abegondo, Abegondo", "text": "O Naranxo \u00e9 un lugar da parroquia de Abegondo no concello coru\u00f1\u00e9s de Abegondo na comarca da Coru\u00f1a. Segundo o IGE, en 2022 ti\u00f1a 12 habitantes (7 homes e 5 mulleres)."}
{"id": "148299", "revid": "85894", "url": "https://gl.wikipedia.org/wiki?curid=148299", "title": "A Peneda, Abegondo, Abegondo", "text": "A Peneda \u00e9 un lugar da parroquia de Abegondo no concello coru\u00f1\u00e9s de Abegondo na comarca da Coru\u00f1a. Segundo o IGE, en 2022 ti\u00f1a 44 habitantes (23 homes e 21 mulleres)."}
{"id": "148300", "revid": "85894", "url": "https://gl.wikipedia.org/wiki?curid=148300", "title": "A Picota, Abegondo, Abegondo", "text": "A Picota \u00e9 un lugar da parroquia de Abegondo no concello coru\u00f1\u00e9s de Abegondo na comarca da Coru\u00f1a. Segundo o IGE, en 2022 ti\u00f1a 79 habitantes (39 homes e 40 mulleres)."}
{"id": "148301", "revid": "85894", "url": "https://gl.wikipedia.org/wiki?curid=148301", "title": "As Quint\u00e1s, Abegondo, Abegondo", "text": "As Quint\u00e1s \u00e9 un lugar da parroquia de Abegondo no concello coru\u00f1\u00e9s de Abegondo na comarca da Coru\u00f1a. Segundo o IGE, en 2022 ti\u00f1a 45 habitantes (23 homes e 22 mulleres)."}
{"id": "148302", "revid": "1888", "url": "https://gl.wikipedia.org/wiki?curid=148302", "title": "As Quint\u00e1s", "text": "O top\u00f3nimo As Quint\u00e1s pode referirse a varios lugares de Galicia:"}
{"id": "148303", "revid": "51526", "url": "https://gl.wikipedia.org/wiki?curid=148303", "title": "H\u00f3rreo tipo Mah\u00eda", "text": "O h\u00f3rreo tipo Mah\u00eda \u00e9 un tipo de h\u00f3rreo galego que se presenta ao longo dunha ampla e irregular \u00e1rea entre as provincias da Coru\u00f1a e Pontevedra, delimitada por unha li\u00f1a que, aproximadamente, une Rianxo, Negreira, Santa Comba, Ordes, Palas de Rei, segue o r\u00edo Ulla, sobe polo r\u00edo Deza ata Silleda, A Estrada, Caldas de Reis, Cuntis e Catoira. A zona norte desta \u00e1rea superponse coa do h\u00f3rreo tipo Carral, polo leste co tipo O Pino, polo suroeste co tipo Noia e, en xeral, convive con outras tipolox\u00edas.\nCaracter\u00edsticas.\nMorfolox\u00eda.\n\u00c9 un h\u00f3rreo de c\u00e1mara rectangular, longo e estreito. A suspensi\u00f3n ten pouca altura, e cando se desexa aumentar a elevaci\u00f3n da c\u00e1mara constr\u00faense sobre un z\u00f3colo. A suspensi\u00f3n res\u00f3lvese sobre cepas, con frecuencia perfiladas con forma de vasos ou de furnas. Con frecuencia carece de rateiras, a s\u00faa funci\u00f3n \u00e9 desempe\u00f1ada polo voado das lastras do chan da c\u00e1mara.\nOs penais son prolongaci\u00f3n das cepas dos extremos. Entre os perpia\u00f1os dos penais d\u00e9ixanse ra\u00f1uras horizontais para a ventilaci\u00f3n da c\u00e1mara. Os costais son de bastidores de madeira con doelas verticais cunha ou d\u00faas faixas. Div\u00eddense en tramos por medio de cambetas de pedra colocadas por parellas sobre as cepas.\nO tellado \u00e9 de tella cer\u00e1mica curva a d\u00faas augas con pouco beiril. Remata contra os pinches dos penais baixo as sobrepenas. Con frecuencia non leva terminais.\nConstruci\u00f3n.\nAs cepas poden ser de canter\u00eda, pero \u00e9 m\u00e1is habitual atopalas de cachoter\u00eda. Sobre elas pousan as lastras de granito ou, excepcionalmente, trabes de madeira non moi longas que soportan o chan de madeira. Os bastidores dos costais descansan sobre as trabes ou as lastras formando paneis lixeiros estruturalmente aut\u00f3nomos."}
{"id": "148304", "revid": "22570", "url": "https://gl.wikipedia.org/wiki?curid=148304", "title": "Capital G", "text": "\"Capital G\" \u00e9 un sinxelo da banda estadounidense de rock industrial Nine Inch Nails, o segundo do seu \u00e1lbum do 2007 \"Year Zero\". Un CD de promoci\u00f3n aparaceu o 2 de abril de 2007 e o vinilo foi posteriormente editado o 11 de xu\u00f1o. Nunca foi comercializado en CD nin tivo v\u00eddeo musical."}
{"id": "148305", "revid": "98629", "url": "https://gl.wikipedia.org/wiki?curid=148305", "title": "Survivalism", "text": "\"Survivalism\" (tam\u00e9n co\u00f1ecido coma Halo 23) \u00e9 un sinxelo da banda estadounidense de rock industrial Nine Inch Nails, o primeiro do seu \u00e1lbum do 2007 \"Year Zero\". O sinxelo foi editado dixitalmente a trav\u00e9s da iTunes Store o 13 de marzo do 2007 e en CD e vinilo o d\u00eda 2 de abril.\n\"Survivalism\" estreouse no posto n\u00famero 28 da lista \"Modern Rock Tracks\" da revista \"Billboard\" na semana do 23 de febreiro de 2007. Chegou ao posto n\u00famero un, onde permaneceu s\u00f3 unha semana, convert\u00e9ndose no cuarto sinxelo consecutivo de NIN en chegar a este posto.\nAo igual que \"The Hand That Feeds\" e \"Only\", a pistas de \"Survivalism\" para o programa GarageBand foron postas \u00e1 desposici\u00f3n dos seareiros da banda para que estes mesturasen o tema. Estas poden descargarse dende a p\u00e1xina web do \u00e1lbum."}
{"id": "148308", "revid": "85894", "url": "https://gl.wikipedia.org/wiki?curid=148308", "title": "O Regueiro da Vila, Abegondo, Abegondo", "text": "O Regueiro da Vila \u00e9 un lugar da parroquia de Abegondo no concello coru\u00f1\u00e9s de Abegondo na comarca da Coru\u00f1a. Segundo o IGE, en 2022 ti\u00f1a 33 habitantes (16 homes e 17 mulleres)."}
{"id": "148309", "revid": "85894", "url": "https://gl.wikipedia.org/wiki?curid=148309", "title": "San Marco, Abegondo, Abegondo", "text": "San Marco \u00e9 un lugar da parroquia de Abegondo no concello coru\u00f1\u00e9s de Abegondo na comarca da Coru\u00f1a. Segundo o IGE, en 2022 ti\u00f1a 192 habitantes (94 homes e 98 mulleres).\nNeste lugar est\u00e1 os organismos de administraci\u00f3n do concello."}
{"id": "148310", "revid": "85894", "url": "https://gl.wikipedia.org/wiki?curid=148310", "title": "Vilanova, Abegondo, Abegondo", "text": "Vilanova \u00e9 un lugar da parroquia de Abegondo no concello coru\u00f1\u00e9s de Abegondo na comarca da Coru\u00f1a. Segundo o IGE, en 2022 ti\u00f1a 33 habitantes (16 homes e 17 mulleres)."}
{"id": "148315", "revid": "895", "url": "https://gl.wikipedia.org/wiki?curid=148315", "title": "Os so\u00f1os que volven", "text": "Os so\u00f1os que volven \u00e9 o cuarto \u00e1lbum de estudio da gaiteira Susana Seivane. Foi publicado en 2009, baixo o selo Enav\u00edes M\u00fasica.\nCompo\u00f1entes.\nOs m\u00fasicos que rodean a Susana neste \u00faltimo \u00e1lbum son:\nAdemais neste disco, participaron artistas invitados:"}
{"id": "148317", "revid": "23204", "url": "https://gl.wikipedia.org/wiki?curid=148317", "title": "Voivodato", "text": "O voivodato (Polaco: \"wojew\u00f3dztwo\") \u00e9 unha divisi\u00f3n administrativa propia do leste de Europa e designa o territorio gobernado por un voivoda ou voivodina.\nActualmente, o termo designa as 16 provincias de Polonia. Tam\u00e9n est\u00e1 relacionado co nome da provincia aut\u00f3noma de Voivodina, no norte de Serbia."}
{"id": "148321", "revid": "56817", "url": "https://gl.wikipedia.org/wiki?curid=148321", "title": "Matem\u00e1tica pura", "text": "A matem\u00e1tica pura \u00e9 a rama das matem\u00e1ticas cando se considera o seu estudo abstractamente, sen relaci\u00f3n \u00e1 s\u00faa aplicaci\u00f3n, a diferenza da matem\u00e1tica aplicada. Os principais temas estudados son a \u00e1lxebra, a xeometr\u00eda e a an\u00e1lise, inclu\u00edndo o c\u00e1lculo."}
{"id": "148327", "revid": "98629", "url": "https://gl.wikipedia.org/wiki?curid=148327", "title": "New Order", "text": "New Order \u00e9 unha banda inglesa formada en 1980 por Bernard Sumner (voces, guitarras, sintetizadores), Peter Hook (baixo, coros, bater\u00eda electr\u00f3nica) e Stephen Morris (bater\u00eda, sintetizadores). New Order formouse a ra\u00edz da desaparici\u00f3n do seu anterior grupo, Joy Division, despois do suicidio do vocalista Ian Curtis. Posteriormente un\u00eduselles a teclista Gillian Gilbert.\nTraxectoria.\nNew Order combinou post-punk e dance electr\u00f3nico e converteuse nunha das bandas m\u00e1is aclamadas pola cr\u00edtica e m\u00e1is influentes dos anos 80. A pesar de que nos seus primeiros anos estivo ensombrecida polo legado de Joy Division, a s\u00faa inmersi\u00f3n na escena de clubs de Nova York a principios dos 80 aumentou os seus co\u00f1ecementos sobre a m\u00fasica dance. O seu hit de 1983 \"Blue Monday\" achegounos de cheo \u00e1 m\u00fasica dance e aos instrumentos sintetizados, e tr\u00e1tase do sinxelo de 12\" m\u00e1is vendido da historia. New Order foi a banda insignia do selo Factory Records, e as s\u00faas portadas minimalistas reflect\u00edan a est\u00e9tica do selo. A banda foi considerada frecuentemente tanto polos seareiros, coma cr\u00edticos e outros m\u00fasicos como unha forza moi influente nas escenas do rock alternativo e da m\u00fasica dance.\nNew Order estivo en hiato entre 1993 e 1998, tempo durante o cal os seus membros participaron en varios proxectos paralelos. A banda reuniuse en 1998 e no 2001 editaron \"Get Ready\", o seu primeiro \u00e1lbum en oito anos. No 2005 Phil Cunningham (guitarra, sintetizadores) substitu\u00edu a Gilbert, que deixara o grupo debido a compromisos familiares.\nNo ano 2007 Peter Hook deixou a banda e afirmou que el e Sumner non ti\u00f1an m\u00e1is plans para traballar xuntos. Sumner revelou no 2009 que xa non desexaba facer m\u00e1is m\u00fasica como New Order. Sumner e Cunningham agora traballan xuntos na banda Bad Lieutenant. Hook editou m\u00fasica con Freebass, unha banda inglesa con tres baixistas, Hook, Andy Rourke (antigamente en The Smiths) e Gary \"Mani\" Mounfield (antigamente en The Stone Roses e na actualidade en Primal Scream) co cantante Gary Briggs (antigamente de Haven). A banda reuniuse en 2011 sen Hook, regresando Gilbert e con Tom Chapman ocupando o lugar do baixo."}
{"id": "148328", "revid": "865", "url": "https://gl.wikipedia.org/wiki?curid=148328", "title": "Wire", "text": "Wire \u00e9 unha banda inglesa formada en Londres en outubro de 1976, por Colin Newman (voces, guitarra), Graham Lewis (baixo, voces), Bruce Gilbert (guitarra) e Robert Gotobed (bater\u00eda). Orixinalmente asociouse \u00e1 escena punk rock, e posteriormente centrouse no desenvolvemento do post-punk.\nInspirados pola nacente escena punk brit\u00e1nica, Wire adoita a ser citada como unha das m\u00e1is importantes bandas de rock dos anos 70 e 80. O cr\u00edtico Stewart Mason escribiu, \"A trav\u00e9s dos seus tres brillantes primeiros \u00e1lbums, Wire expandiu as fronteiras sonoras non s\u00f3 do punk, sen\u00f3n da m\u00fasica rock en xeral\"."}
{"id": "148330", "revid": "23204", "url": "https://gl.wikipedia.org/wiki?curid=148330", "title": "Ernest Rutherford", "text": "Ernest Rutherford, Bar\u00f3n Rutherford de Nelson e de Cambridge, nado en Brightwater (Nova Zelandia) o 30 de agosto de 1871 e finado en Cambridge o 19 de outubro de 1937 foi un f\u00edsico brit\u00e1nico.\nEst\u00e1 considerado o pai da f\u00edsica nuclear. Dedicouse ao estudo das part\u00edculas radioactivas, clasific\u00e1ndoas en alfa (\u03b1), beta (\u03b2) e gamma (\u03b3) e achou que a radioactividade \u00eda acompa\u00f1ada por unha desintegraci\u00f3n dos elementos. Estes descubrimentos, realizados na Universidade McGill, de Montreal, val\u00e9ronlle o Premio Nobel de Qu\u00edmica en 1908.\nPor\u00e9n, Rutherford fixo os seus descubrimentos m\u00e1is c\u00e9lebres despois de trasladarse \u00e1 Universidade Vitoria de Manchester, no Reino Unido en 1907. En 1911 teorizou a existencia do n\u00facleo at\u00f3mico, no que se re\u00fane toda a carga positiva e case toda a masa do \u00e1tomo e dese\u00f1ou un modelo at\u00f3mico, ao que chegou para explicar o fen\u00f3meno da dispersi\u00f3n de Rutherford. descuberta por Hans Geiger e Ernest Marsden en 1909 baixo a direcci\u00f3n de Rutherford durante o co\u00f1ecido experimento da l\u00e1mina de ouro. Ademais, coa colaboraci\u00f3n do seu disc\u00edpulo Frederick Soddy, conseguiu a primeira transmutaci\u00f3n artificial.\nSe durante a primeira parte da s\u00faa vida consagrouse por completo \u00e1s s\u00faas investigaci\u00f3ns, pasou a segunda metade dedicado \u00e1 docencia e dirixindo os Laboratorios Cavendish de Cambridge, no que se descubriu o neutr\u00f3n, e no que se formaron Niels Bohr e Oppenheimer. A s\u00faa influencia neste terreo da f\u00edsica que descubriu foi pois especialmente relevante.\nBiograf\u00eda.\nOs primeiros anos.\nErnest Rutherford era o cuarto dos doce fillos de James e Martha Rutherford. O seu pai era granxeiro e mec\u00e1nico, mentres a s\u00faa nai, antes de casar, fora mestra. Ambos desexaban dar aos seus fillos unha boa educaci\u00f3n e tratar de que puidesen proseguir os seus estudos.\nRutherford destacou moi pronto pola s\u00faa curiosidade e a s\u00faa capacidade para a aritm\u00e9tica. Os seus pais e o seu mestre anim\u00e1rono moito, e resultou ser un alumno brillante, o que lle permitiu entrar no \"Nelson College\", no que estivo tres anos. Tam\u00e9n ti\u00f1a grandes calidades para o rugby, o que lle val\u00eda ser moi popular na s\u00faa escola. O \u00faltimo ano, terminou en primeiro lugar en todas as materias, grazas ao cal entrou na Universidade, no \"Canterbury College\", no que seguiu practicando o rugby e no que participou nos clubs cient\u00edficos e de reflexi\u00f3n.\nPor esa \u00e9poca empezou a manifestarse o xenio de Rutherford para a experimentaci\u00f3n: as s\u00faas primeiras investigaci\u00f3ns demostraron que o ferro pod\u00eda magnetizarse por medio de altas frecuencias, o que de seu era un descubrimento. Os seus excelentes resultados acad\u00e9micos permit\u00edronlle proseguir os seus estudos e as s\u00faas investigaci\u00f3ns durante cinco anos en total nesa Universidade. De feito, conseguira a \u00fanica bolsa de Nova Zelandia para estudar matem\u00e1ticas, e sobreviviu o \u00faltimo ano como mestre. Obtivo dese modo o t\u00edtulo de \"\"Master of Arts\" cunha dobre primeira clase en matem\u00e1ticas e f\u00edsica. En 1894 obtivo o t\u00edtulo de \"Bachelor of Science\"\", que lle permitiu proseguir os seus estudos en Gran Breta\u00f1a, nos Laboratorios Cavendish de Cambridge, baixo a direcci\u00f3n do descubridor do electr\u00f3n, J.J. Thomson, a partir de 1895. Foi o primeiro estudante de ultramar que alcanzou esta posibilidade. Antes de sa\u00edr de Nova Zelandia, prometeuse con Mary Newton, unha moza de Christchurch.\nCambridge, 1895-1898.\nEn primeiro lugar proseguiu as s\u00faas investigaci\u00f3ns sobre das ondas hertzianas, e sobre a s\u00faa recepci\u00f3n a gran distancia. Fixo unha extraordinaria presentaci\u00f3n dos seus traballos ante a Cambridge Physical Society, que se publicaron nas \"Philosophical Transactions\" da Royal Society de Londres, feito pouco habitual para un investigador tan novo, o que lle serviu para alcanzar notoriedade.\nEn decembro de 1895, comezou a traballar con Thomson no estudo do efecto dos raios X sobre un gas. Descubriron que os raios X ti\u00f1an a propiedade de ionizar o aire. Puideron demostrar que produc\u00eda grandes cantidades de part\u00edculas cargadas, tanto positivas como negativas, e que esas part\u00edculas pod\u00edan recombinarse para dar lugar a \u00e1tomos neutros. Pola s\u00faa banda, Rutherford inventou unha t\u00e9cnica para medir a velocidade dos ions, e a s\u00faa taxa de recombinaci\u00f3n. Estes traballos foron os que o conduciron \u00e1 fama.\nNo 1898, despois de pasar tres anos en Cambridge, cando contaba con 27 anos, propux\u00e9ronlle unha c\u00e1tedra de f\u00edsica na Universidade Mc Gill de Montreal, que aceptou de contado, pois representaba para el a posibilidade de xuntarse coa s\u00faa prometida, que segu\u00eda vivindo en Nova Zelandia.\nMontreal, 1898-1907 : radioactividade.\nBecquerel descubriu por esa \u00e9poca (1896) que o uranio emit\u00eda unha radiaci\u00f3n desco\u00f1ecida, a \"radiaci\u00f3n ur\u00e1nica\". Rutherford publicou en 1899 un documento esencial, no que estudaba o modo que pod\u00edan ter esas radiaci\u00f3ns de ionizar o aire, situando ao uranio entre d\u00faas placas cargadas e medindo a corrente que pasaba. Estudou as\u00ed o poder de penetraci\u00f3n das radiaci\u00f3ns, cubrindo as s\u00faas mostras de uranio con follas met\u00e1licas de distintos grosores. Deuse conta de que a ionizaci\u00f3n diminu\u00eda rapidamente conforme aumentaba o espesor das follas, pero que por encima dun determinado marco diminu\u00eda m\u00e1is debilmente. Por iso deduciu que o uranio emit\u00eda d\u00faas radiaci\u00f3ns diferenciadas, posto que ti\u00f1an poder de penetraci\u00f3n distinto. Chamou \u00e1 radiaci\u00f3n menos penetrante radiaci\u00f3n alfa, e \u00e1 m\u00e1is penetrante (e que produc\u00eda necesariamente unha menor ionizaci\u00f3n posto que atravesaba o aire) radiaci\u00f3n beta.\nEn 1900 Rutherford casa con Mary Newton. Deste matrimonio naceu en 1901 a s\u00faa \u00fanica filla, Eileen.\nPor esa \u00e9poca, Rutherford estuda o torio, e d\u00e1se conta ao utilizar o mesmo dispositivo que para o uranio, de que o feito de abrir unha porta no laboratorio perturba notoriamente o experimento, coma se os movementos do aire no experimento puidesen alteralo. Pronto chegar\u00e1 \u00e1 conclusi\u00f3n de que o torio desprende unha emanaci\u00f3n, tam\u00e9n radioactiva, posto que ao aspirar o aire que rodea o torio, dec\u00e1tase de que ese aire transmite a corrente facilmente, ata \u00e1 gran distancia do torio.\nTam\u00e9n nota que as emanaci\u00f3ns de torio s\u00f3 permanecen radioactivas uns dez minutos e que son part\u00edculas neutras. A s\u00faa radioactividade non se ve alterada por ningunha reacci\u00f3n qu\u00edmica, nin por cambios nas condici\u00f3ns (temperatura, campo el\u00e9ctrico). Dec\u00e1tase as\u00ed mesmo de que a radioactividade desas part\u00edculas decrece exponencialmente, posto que a corrente que pasa entre os el\u00e9ctrodos tam\u00e9n o fai, e descobre as\u00ed o per\u00edodo dos elementos radioactivos en 1900. Coa axuda dun qu\u00edmico de Montreal, Frederick Soddy chega en 1902 \u00e1 conclusi\u00f3n de que as emanaci\u00f3ns de torio son efectivamente \u00e1tomos radioactivos, pero sen ser torio, e que a radioactividade v\u00e9n acompa\u00f1ada dunha desintegraci\u00f3n dos elementos.\nEste descubrimento provocou unha grande axitaci\u00f3n entre os qu\u00edmicos, moi convencidos do principio de indestrutibilidade da materia. Unha gran parte da ciencia da \u00e9poca base\u00e1base neste concepto. Por iso, este descubrimento representa unha aut\u00e9ntica revoluci\u00f3n. Con todo, a calidade dos traballos de Rutherford non deixaban marxe \u00e1 d\u00fabida. O mesmo Pierre Curie tardou dous anos en admitir esta idea, malia que xa constatara con Marie Curie que a radioactividade ocasionaba unha perda de masa nas mostras: Pierre Curie opinaba que perd\u00edan peso sen cambiar de natureza.\nAs investigaci\u00f3ns de Rutherford tiveron o reco\u00f1ecemento en 1903 da Royal Society, que lle outorgou a Medalla Rumford en 1904. Resumiu o resultado das s\u00faas investigaci\u00f3ns nun libro titulado \"Radioactividade\" en 1904, no que explicaba que a radioactividade non est\u00e1 influenciada polas condici\u00f3ns externas de presi\u00f3n e temperatura, nin polas reacci\u00f3ns qu\u00edmicas, pero que comporta un desprendemento de calor superior ao dunha reacci\u00f3n qu\u00edmica. Explicaba tam\u00e9n que se produc\u00edan novos elementos con caracter\u00edsticas qu\u00edmicas distintas, mentres desaparec\u00edan os elementos radioactivos.\nXunto a Frederick Soddy, calculou que o desprendemento de enerx\u00eda debido \u00e1 desintegraci\u00f3n nuclear individual era entre 20.000 e 100.000 veces superior ao producido por unha \u00fanica reacci\u00f3n qu\u00edmica. Lanzou tam\u00e9n a hip\u00f3tese de que tal enerx\u00eda poder\u00eda explicar a enerx\u00eda desprendida polo Sol. El e Rutt opinan que se a Terra conserva unha temperatura constante (no seu n\u00facleo), isto d\u00e9bese sen d\u00fabida \u00e1s reacci\u00f3ns de desintegraci\u00f3n que se producen no seu seo. Esta idea dunha grande enerx\u00eda potencial almacenada nos \u00e1tomos atopar\u00e1 un ano despois un principio de confirmaci\u00f3n cando Albert Einstein descubra a equivalencia entre masa e enerx\u00eda. Tras estes traballos, Otto Hahn, o descubridor da fisi\u00f3n nuclear, acudir\u00e1 a estudar con Rutherford na Mc Gill durante uns meses.\nA partir de 1903 empeza a facerse preguntas sobre a natureza exacta das radiaci\u00f3ns alfa e deduce a s\u00faa velocidade, o signo (positivo) da s\u00faa carga, e a relaci\u00f3n que hai entre a s\u00faa carga e a s\u00faa masa. Cons\u00e9gueo facendo que as radiaci\u00f3ns atravesen campos el\u00e9ctricos e magn\u00e9ticos. Este \u00e9 o cami\u00f1o que lle levar\u00e1 cara aos seus m\u00e1is soados traballos. Durante a s\u00faa estancia en Mc Gill, publicar\u00e1 uns 80 artigos, e inventar\u00e1 numerosos dispositivos que non te\u00f1en nada que ver coa f\u00edsica nuclear.\nManchester, 1907-1919 : o n\u00facleo at\u00f3mico.\nEn 1907, obt\u00e9n unha praza de profesor na Universidade de Manchester, onde traballar\u00e1 xunto a Hans Geiger. Xunto a este, inventar\u00e1 un contador que permite detectar as part\u00edculas alfa emitidas por substancias radioactivas (prototipo do futuro contador Geiger), xa que ionizando o gas que se atopa no aparello, producen unha descarga que se pode detectar. Este dispositivo perm\u00edtelles estimar o n\u00famero de Avogadro de modo moi directo: pescudando o per\u00edodo do radio, e medindo co seu aparello o n\u00famero de desintegraci\u00f3ns por unidade de tempo. Dese modo deduciron o n\u00famero de \u00e1tomos de radio presente na s\u00faa mostra.\nEn 1908, xunto a un dos seus estudantes, Thomas Royds, demostra de modo definitivo o que se supo\u00f1\u00eda, \u00e9 dicir, que as part\u00edculas alfa son n\u00facleos de helio. En realidade, o que proban \u00e9 que unha vez desembarazadas da s\u00faa carga, as part\u00edculas alfa son \u00e1tomos de helio. Para demostralo, illou a substancia radioactiva nun material delgado abondo como para que as part\u00edculas alfa atraves\u00e1seno efectivamente, pero para iso bloquea calquera tipo de \"emanaci\u00f3n\" de elementos radioactivos, \u00e9 dicir, calquera produto da desintegraci\u00f3n. Recolle a continuaci\u00f3n o gas que se acha ao redor da caixa que cont\u00e9n as mostras, e analiza o seu espectro. Atopa ent\u00f3n gran cantidade de helio: os n\u00facleos que constit\u00faen as part\u00edculas alfa recuperaron electr\u00f3ns dispo\u00f1ibles.\nEse mesmo ano ga\u00f1a o Premio Nobel de Qu\u00edmica polos seus traballos de 1902. Sufrir\u00e1 con todo un pequeno desgusto, pois el consid\u00e9rase fundamentalmente un f\u00edsico. Unha das s\u00faas citas m\u00e1is famosas \u00e9 que \"a ciencia, ou \u00e9 F\u00edsica, ou \u00e9 filatelia\", co que sen d\u00fabida situaba a f\u00edsica por encima de todas as demais ciencias.\nEn 1911 far\u00e1 a s\u00faa maior contribuci\u00f3n \u00e1 ciencia, ao descubrir o n\u00facleo at\u00f3mico. Observara en Montreal, ao bombardear unha fina lamela de mica con part\u00edculas alfa, que se obti\u00f1a unha deflexi\u00f3n das devanditas part\u00edculas. Ao retomar Geiger e Marsden de modo m\u00e1is concienciudo estes experimentos e utilizando unha lamela de ouro, d\u00e9ronse conta de que algunhas part\u00edculas alfa desvi\u00e1banse m\u00e1is de 90 graos. Rutherford lanzou ent\u00f3n a hip\u00f3tese, que Geiger e Marsden enfrontaron \u00e1s conclusi\u00f3ns do seu experimento, de que no centro do \u00e1tomo deb\u00eda haber un \"n\u00facleo\" que contivese case toda a masa e toda a carga positiva do \u00e1tomo, e que de feito eran os electr\u00f3ns os que deb\u00edan determinar o tama\u00f1o do \u00e1tomo \u00f3 estaren situados na periferia. Este modelo planetario fora suxerido en 1904 por un xapon\u00e9s, Hantaro Nagoaka, a\u00ednda que pasara desapercibido.\n\u00d3 modelo proposto obxect\u00f3uselle que os electr\u00f3ns ter\u00edan que irradiar virando ao redor do n\u00facleo central e, en consecuencia, caer. Os resultados de Rutherford demostraron que ese era sen dubidar o modelo bo, posto que permit\u00eda prever con exactitude a taxa de difusi\u00f3n das part\u00edculas alfa en funci\u00f3n do \u00e1ngulo de difusi\u00f3n e do tama\u00f1o do \u00e1tomo. As \u00faltimas obxecci\u00f3ns te\u00f3ricas (sobre a irradiaci\u00f3n do electr\u00f3n) esvaec\u00e9ronse cos principios da teor\u00eda cu\u00e1ntica, e a adaptaci\u00f3n que fixo Niels Bohr do modelo de Rutherford \u00e1 teor\u00eda de Max Planck, o que serviu para demostrar a estabilidade do \u00e1tomo a partir das ideas de Rutherford.\nEn 1914 comeza a primeira guerra mundial, e Rutherford conc\u00e9ntrase nos m\u00e9todos ac\u00fasticos de detecci\u00f3n de submarinos. Trala guerra, xa en 1919, leva a cabo a s\u00faa primeira transmutaci\u00f3n artificial. Logo de observar os prot\u00f3ns producidos polo bombardeo do hidr\u00f3xeno con part\u00edculas alfa (ao observar o pestanexo que producen en pantallas cubertas de sulfuro de zinc), d\u00e1se conta de que obt\u00e9n moitos deses pestanexos se realiza o mesmo experimento con aire e a\u00ednda m\u00e1is con nitr\u00f3xeno puro. Deduce diso que as part\u00edculas alfa, ao golpear os \u00e1tomos de nitr\u00f3xeno, produciron un prot\u00f3n, \u00e9 dicir que que o n\u00facleo de nitr\u00f3xeno cambiou de natureza e transformouse en os\u00edxeno, ao absorber a part\u00edcula alfa. Con esta experiencia, Rutherford acababa de producir a primeira transmutaci\u00f3n artificial da historia, o que deu p\u00e9 a que alg\u00fans o consideren o primeiro alquimista que conseguiu o seu obxectivo.\nCambridge, 1919-1937 : a idade de ouro en Cavendish.\nEse mesmo ano sucede a J.J. Thomson no laboratorio Cavendish, pasando a ser o director. \u00c9 o principio dunha idade de ouro para o laboratorio e tam\u00e9n para Rutherford. A partir desa \u00e9poca, a s\u00faa influencia na investigaci\u00f3n no campo da f\u00edsica nuclear \u00e9 enorme. Por exemplo, nunha conferencia que pronuncia ante a Royal Society, xa alude \u00e1 existencia do neutr\u00f3n e dos is\u00f3topos do hidr\u00f3xeno e do helio. E estes descubriranse no laboratorio Cavendish, baixo a s\u00faa direcci\u00f3n. James Chadwick, descubridor do neutr\u00f3n, Niels Bohr, que demostrou que o modelo planetario de Rutherford non era inestable, e Robert Oppenheimer, ao que se considera o pai da bomba at\u00f3mica, est\u00e1n entre os que estudaron no laboratorio nos tempos de Rutherford. Moseley, que foi alumno de Rutherford, demostrou, utilizando a desviaci\u00f3n dos raios X, que os \u00e1tomos contaban con tantos electr\u00f3ns como cargas positivas hab\u00eda no n\u00facleo, e que diso resultaba que os seus resultados \"confirmaban con forza as intuici\u00f3ns de Bohr e Rutherford\".\nO gran n\u00famero de clases que deu no laboratorio Cavendish, a gran cantidade de contactos que tivo cos seus estudantes deron unha imaxe de Rutherford como unha persoa moi pegada aos feitos, m\u00e1is a\u00ednda que \u00e1 teor\u00eda, que para el s\u00f3 era parte dunha \"opini\u00f3n\". Este apego aos feitos experimentais, era o indicio dun gran rigor e dunha gran honestidade. Cando Enrico Fermi conseguiu desintegrar diversos elementos coa axuda de neutr\u00f3ns, escribiulle para felicitalo por conseguir \"escapar da f\u00edsica te\u00f3rica\".\nCon todo, por fortuna, Rutherford non se deti\u00f1a nos feitos, e a s\u00faa grande imaxinaci\u00f3n deix\u00e1balle entrever m\u00e1is al\u00f3, as consecuencias te\u00f3ricas m\u00e1is afastadas, pero non pod\u00eda aceptar que se complicasen as cousas inutilmente. A mi\u00fado fac\u00eda observaci\u00f3ns neste sentido \u00f3s visitantes do laboratorio que vi\u00f1an expo\u00f1er os seus traballos \u00f3s estudantes e \u00f3s investigadores, calquera que fose a fama do visitante. O seu apego \u00e1 sinxeleza era case proverbial. Como el mesmo dic\u00eda: \"Eu mesmo son un home sinxelo\".\nRutherford ti\u00f1a un car\u00e1cter ledo: a s\u00faa autoridade no laboratorio Cavendish non se baseaba no temor que puidese inspirar. Sab\u00edase que estaba avanzando nos seus traballos cando o o\u00edan cantaruxar no laboratorio. Os seus alumnos respect\u00e1bano moito, non tanto polos seus pasados traballos ou polo mito que lle rodeaba como pola s\u00faa atractiva personalidade, a s\u00faa xenerosidade e a s\u00faa autoridade intelectual. Alcum\u00f3uselle \"o crocodilo\", porque a semellanza dun crocodilo, que nunca ve a s\u00faa propia cola, sempre miraba diante del.\nTam\u00e9n esta \u00e9 para Rutherford a \u00e9poca dos honores: foi presidente da Royal Society entre 1925 e 1930, e \"chairman\" da Academic Assistance Council, que neses tempos de pol\u00edtica dif\u00edcil axudaba \u00f3s universitarios alem\u00e1ns que fux\u00edan do seu pa\u00eds. Tam\u00e9n se lle concedeu a Medalla Franklin en 1924 e a Medalla Faraday en 1936. Realizou a s\u00faa \u00faltima viaxe a Nova Zelandia, o seu pa\u00eds de nacemento, que nunca esqueceu, en 1925 e foi recibido como un heroe. Alcanzou a nobreza en 1931 e obtivo o t\u00edtulo de Bar\u00f3n Rutherford de Nelson, de Cambridge. Ese mesmo ano morreu a s\u00faa \u00fanica filla, Eileen, nove d\u00edas logo de dar a luz \u00f3 seu cuarto fillo.\nRutherford era un home moi robusto. Entrou no hospital en 1937 para unha operaci\u00f3n menor, tras ferirse podando unhas \u00e1rbores da s\u00faa propiedade. \u00d3 seu regreso \u00e1 casa, parec\u00eda recuperarse sen problemas, pero o seu estado agravouse de repente. Morreu o 19 de outubro e trala s\u00faa morte foi enterrado na nave da Abad\u00eda de Westminster, con outros grandes cient\u00edficos brit\u00e1nicos como Isaac Newton, Charles Darwin ou William Thomson.\nEscudo de armas.\nO escudo de armas de Ernest Rutherford \u00e9 un sautor arqueado de goles e ouro con dous escudetes en faixa baleiros do primeiro, cargados cada un cunha merleta de sable.\nO escudo leva coroa de bar\u00f3n e un helmo cun kiwi ao natural. Est\u00e1 sostido \u00e1 dereita por Hermes Trismegistus (patr\u00f3n mitol\u00f3xico do co\u00f1ecemento e a alquimia) e \u00e1 sinistra por un guerreiro maor\u00ed. Como lema: \"Primordia Quaerere Rerum\" (\"Buscar os principios das cousas\", de Lucrecio)."}
{"id": "148338", "revid": "1093", "url": "https://gl.wikipedia.org/wiki?curid=148338", "title": "Xavier Blanco", "text": "Xos\u00e9 Xavier Blanco Nogueira, nado en Moa\u00f1a o 20 de febreiro do 1966, \u00e9 mestre gaiteiro, artes\u00e1n e t\u00e9cnico en cultura tradicional.\nTraxectoria.\nXavier Blanco naceu no seo dunha familia de fonda tradici\u00f3n musical, onde adquiriu a t\u00e9cnica da gaita, un amplo repertorio en m\u00fasica tradicional galega e o interese polos fundamentos da m\u00fasica galega actual.\nEmpezou a tocar a gaita aos sete anos e aos dezaseis funda a banda de gaitas \"Semente Nova\", da que saen gaiteiros coma Xos\u00e9 Manuel Budi\u00f1o, Iv\u00e1n Costa Blanco e Anxo Lorenzo. En 1985 conseguiu a praza de mestre de gaita do concello de Moa\u00f1a, convert\u00e9ndose nun dos primeiros mestres de gaita en n\u00f3mina no cadro de persoal dun organismo institucional de Galicia.\nDocencia.\nXabier Blanco dirixe a Escola da M\u00fasica Tradicional do Concello de Moa\u00f1a, repartindo a s\u00faa dedicaci\u00f3n profesional \u00f3 ensino, \u00e1 investigaci\u00f3n, \u00e1 recolleita e catalogaci\u00f3n, tanto de instrumentos coma de pezas musicais.\nInvestigaci\u00f3n.\nNo seu labor coma investigador Xabier Blanco re\u00fane unha colecci\u00f3n de m\u00e1is de 2.000 pezas, entre as que destacan os m\u00e1is de 800 instrumentos en perigo de ser esquecidos na tradici\u00f3n. Froito deste labor \u00e9 o seu arquivo, con m\u00e1is de 50.000 documentos nos que se atopan dende pezas e x\u00e9neros perdidos, bailes como a \"Cana Verde\", \"O Tras-tr\u00e1s\", \"O Canizo\" e t\u00e9cnicas referidas \u00e1 artesan\u00eda dos instrumentos, coma un verniz ecol\u00f3xico feito a partir da codia dunha \u00e1rbore, ata sistemas tapa poros por medio dos mari\u00f1ados para a conservaci\u00f3n da pel.\nO reco\u00f1ecemento \u00f3 seu traballo como investigador d\u00e9bese \u00e1 recuperaci\u00f3n de dous instrumentos que levaban m\u00e1is de cen anos sen escoitarse por terras de Moa\u00f1a, como son a gaita de cana e a zanfona diat\u00f3nica. Para iso contrastou a informaci\u00f3n recollida dos m\u00e1is vellos do lugar coa documentaci\u00f3n existente sobre instrumentos que gardaban certa similitude. A gaita de cana de Moa\u00f1a representa os orixes da gaita moderna, e a\u00ednda que existen noutros lugares instrumentos parecidos, a de Moa\u00f1a garda algunhas peculiaridades diferenciadoras que identificou Xabier Blanco.\nTraballos publicados.\nAlg\u00fans dos seus estudos aparecen publicados en \"Toques, Asub\u00edos e Cantores\", \"Os traballos da pel secada\" e \"A gaita de Moa\u00f1a\", \"O Gaiteirro verde\", entre outros.\nTen publicados os seguintes traballos discogr\u00e1ficos: \"A Gaita de Cana de Moa\u00f1a\", \"Instrumentos Pobres\" e \"\"Gaitas Troncais\",\" \"Lei Natural\" e \"Fun \u00f3 Canaval\".\nComo m\u00fasico, Xabier Blanco participou en festivais e encontros de m\u00fasica tradicional por todo o estado e pola maior\u00eda de pa\u00edses europeos. Entre eles o prestixioso festival de Lorient, o Encontro de Gaiteiros Ib\u00e9ricos de Tarragona ou o Congreso de Ensinantes da Asociaci\u00f3n de Gaiteiros Galegos de Santiago de Compostela. Colaborou en discos de Xos\u00e9 Manuel Budi\u00f1o, Carlos N\u00fa\u00f1ez, Os Carunchos, a Banda de Gaitas Arestora e Os d\u00b4abaixo e outros."}
{"id": "148340", "revid": "82922", "url": "https://gl.wikipedia.org/wiki?curid=148340", "title": "Xo\u00e1n I de Galiza e Le\u00f3n", "text": "Xo\u00e1n I de Galiza e Le\u00f3n, nado en Sevilla cara a 1262 e finado en Pinos Puente (reino de Granada) o 25 de xu\u00f1o de 1319, foi un fillo de Afonso X o Sabio e da ra\u00ed\u00f1a Violante de Arag\u00f3n e Hungr\u00eda.\nTraxectoria.\nApoiado polo Rei Din\u00eds I de Portugal, o infante Xo\u00e1n aspirou \u00e1 coroa de Castela, Galiza e Le\u00f3n na hora da morte do seu pai Afonso X. Coroa que foi usurpada finalmente polo seu irm\u00e1n Sancho IV en disputa tam\u00e9n cos partidarios dos fillos do falecido herdeiro dos reinos Fernando de la Cerda. Derrotado, Xo\u00e1n fuxiu o exilio, regresando na hora da morte de Sancho no 1295.\nFoi nomeado titor do seu sobri\u00f1o Fernando IV, e argumentando que o matrimonio de Sancho IV e a s\u00faa prima Mar\u00eda de Molina non era v\u00e1lido por consanguinidade, erixiuse en cabeza de importantes grupos nobiliarios que o coroaron rei de Galiza, Le\u00f3n e Sevilla no ano 1296. A coroaci\u00f3n de Xo\u00e1n I expresa a vontade dos n\u00facleos reitores da sociedade galega por contar cun reino de seu, arredado de Castela e achegado a Portugal. O apoio do Rei Din\u00eds I e dos tres Adiantados Maiores que tivo o reino galego no per\u00edodo: Xo\u00e1n Afonso de Alburquerque, Fernando Rodr\u00edguez de Castro e Paio G\u00f3mes Chari\u00f1o, as\u00ed o testemu\u00f1an. A implicaci\u00f3n da coroa portuguesa no proxecto contou mesmo coa conformidade do seu consello de estado e foi negociado na vila de Mota por Rodrigo \u00c1lvarez Osorio e o propio Din\u00eds I. Malia a este apoio, o rei Xo\u00e1n viuse obrigado a pactar a renuncia ao t\u00edtulo rexio no ano 1301.\nPosteriormente, en 1312, tras a morte de Fernando IV, foi nomeado titor de Afonso XI. Se\u00f1or de Valencia de Campos e se\u00f1or consorte de Biscaia polo seu matrimonio con Mar\u00eda D\u00edaz de Haro. Foi ademais se\u00f1or de Baena, Luque, Zuheros, Lozoya, Villal\u00f3n, Oropesa, Santiago de la Puebla, Melgar de Arriba, Paredes de Nava, Medina de Rioseco e Castronu\u00f1o, ademais de ser alf\u00e9rez do rei durante os per\u00edodos comprendidos entre 1277-1278 e 1283-1284. Morreu no Desastre de la Vega de Granada, acaecido o 25 de xu\u00f1o de 1319.\nV\u00e9xase tam\u00e9n.\nLigaz\u00f3ns externas.\n&lt;/br&gt;"}
{"id": "148341", "revid": "89787", "url": "https://gl.wikipedia.org/wiki?curid=148341", "title": "Bolama", "text": "Bolama \u00e9 unha cidade de Guinea-Bisau, conta cunha poboaci\u00f3n estimada en 2010 de 3559 habitantes, \u00e9 a capital da rexi\u00f3n hom\u00f3nima e local\u00edzase na illa de igual nome, foi a capital da antiga Guinea Portuguesa ata 1941 \u00e9 uma cidade da Guin\u00e9-Bissau. Antigo territorio disputado entre o Reino Unido e Portugal en 1870 unha comisi\u00f3n internacional presidida polo presidente estadounisense Ulysses S. Grant deulle o territorio a Portugal, en 1871 estableceron un asentamento que se converteu na capital da Guinea Portuguesa en 1879 por\u00e9n a penuria de auga doce levou ao traslado da capital cara a Bisau."}
{"id": "148343", "revid": "5863", "url": "https://gl.wikipedia.org/wiki?curid=148343", "title": "Xos\u00e9 Manuel Pi\u00f1eiro", "text": "Xos\u00e9 Manuel Pi\u00f1eiro Borrajo, m\u00e1is co\u00f1ecido como \"Pi\u00f1eiro\" ou \"Superpi\u00f1eiro\", nado en Allariz en 1957, \u00e9 un presentador de televisi\u00f3n galego.\nTraxectoria.\n\u00c9 licenciado en Filosof\u00eda e Ciencias da Educaci\u00f3n. Foi educador, profesor de filosof\u00eda e \u00e9tica na Universidade Laboral de Ourense e orientador educativo nos institutos da \u201cFinca Sevilla\u201d e \u201cAs Lagoas\u201d.\n\u00c9 un dos rostros m\u00e1is reco\u00f1ecibles da Televisi\u00f3n de Galicia. O seu maior \u00e9xito foi o programa \"Supermartes\", que conduciu durante m\u00e1is dunha d\u00e9cada, entre 1992 e 2005. Tam\u00e9n estivo \u00e1 fronte de espazos coma \"Tequelexou\", \"T\u00e9quele, t\u00e9quele\" ou \"Acomp\u00e1\u00f1enos\", entre outros, e presentou numerosas galas e especiais na mesma canle auton\u00f3mica. Dende 2011 presenta o programa \"Bamboleo\" na canle auton\u00f3mica.\nEn 2014 recibiu o Premio Rebulir da Cultura Galega.\nEn novembro de 2018 anunciou a s\u00faa retirada temporal da televisi\u00f3n por padecer un cancro (mieloma m\u00faltiple).\nEn 2020 foi galardoado coa medalla Castelao.\n\u00c9 columnista de \"La Regi\u00f3n\" e Atl\u00e1ntico Diario.\nObra.\n\"De Pi\u00f1eiro a Superpi\u00f1eiro\" (2014). A Coru\u00f1a: H\u00e9rcules Ed. 200 p\u00e1xs. ISBN 9788492715923."}
{"id": "148347", "revid": "109216", "url": "https://gl.wikipedia.org/wiki?curid=148347", "title": "Echo &amp; the Bunnymen", "text": "Echo &amp; the Bunnymen \u00e9 unha banda inglesa de post-punk, formada en Liverpool en 1978. Os seus membros orixinais foron o vocalista Ian McCulloch, o guitarrista Will Sergeant e o baixista Les Pattinson, axudados por unha caixa de ritmos. No ano 1980 Pete de Freitas uniuse como bater\u00eda, e o seu \u00e1lbum de estrea, \"Crocodiles\", foi aclamado pola cr\u00edtica entrando no \"Top 20\" brit\u00e1nico. O seu segundo \u00e1lbum, \"Heaven Up Here\", novamente agradou \u00e1 cr\u00edtica e acadou o n\u00famero 10 nas listas brit\u00e1nicas de \u00e1lbums. O status de culto da banda foi seguido polo \u00e9xito masivo a mediados dos anos 80, e conseguiron entrar no Top 10 brit\u00e1nico co tema \"The Cutter\", e o seu correspondente \u00e1lbum, \"Porcupine\", acadar\u00eda o n\u00famero 2 no Reino Unido. A s\u00faa seguinte edici\u00f3n, \"Ocean Rain\", continuou co \u00e9xito nas listas brit\u00e1nicas, e \u00e9 considerado o seu \u00e1lbum m\u00e1is destacado, con sinxelos coma \"The Killing Moon\", \"Silver\" e \"Seven Seas\". Un novo \u00e1lbum de estudio, \"Echo &amp; the Bunnymen\", foi editado antes de que McCulloch deixase a banda para comezar unha carreira en solitario en 1988. O ano seguinte de Freitas morreu nun accidente de moto, e a banda reapareceu cunha nova formaci\u00f3n. Aos membros orixinais Will Sergeant e Les Pattinson un\u00eduselles Noel Burke coma vocalista, Damon Reece na bater\u00eda e Jake Brockman nos teclados. Esta nova encarnaci\u00f3n editou \"Reverberation\" en 1990, pero tanto as cr\u00edticas como as vendas remataron por desfacer a banda no ano 1992.\nDespois de traballar xuntos coma Electrafixion, McCulloch e Sergeant reun\u00edronse con Pattinson en 1997 e volveron coma Echo &amp; the Bunnymen co tema \"Nothing Lasts Forever\". Un \u00e1lbum con material novo, \"Evergreen\", tivo un bo recibimento por parte da cr\u00edtica e a banda tivo unha volta exitosa. A\u00ednda que Pattinson deixou o grupo por segunda vez, McCulloch e Sergeant continuaron facendo novo material coma Echo &amp; the Bunnymen, inclu\u00edndo os \u00e1lbums \"What Are You Going to Do with Your Life?\" de 1999, \"Flowers\" do 2001, \"Siberia\" do 2005 e \"The Fountain' do 2009."}
{"id": "148350", "revid": "865", "url": "https://gl.wikipedia.org/wiki?curid=148350", "title": "Siouxsie and the Banshees", "text": ""}
{"id": "148351", "revid": "865", "url": "https://gl.wikipedia.org/wiki?curid=148351", "title": "Devo", "text": "Devo, a mi\u00fado escrito coma DEVO ou DEV-O, \u00e9 unha banda estadounidense formada en Akron, Ohio en 1973. Son sobre todo co\u00f1ecidos polo seu \"hit\" de 1980 \"Whip It\". O seu estilo foi clasificado coma punk, art rock e post-punk, pero son sobre todo recordados polo seu son New Wave de finais dos 70 e principios dos 80. A s\u00faa formaci\u00f3n cl\u00e1sica est\u00e1 composta por d\u00faas parellas de irm\u00e1ns, os Mothersbaugh (Mark e Bob) e os Casale (Gerald e Bob), xunto con Alan Myers."}
{"id": "148352", "revid": "5863", "url": "https://gl.wikipedia.org/wiki?curid=148352", "title": "Television", "text": "Television \u00e9 unha banda estadounidense formada en Nova York en 1973. A pesar de que a banda nunca tivo m\u00e1is que un p\u00fablico de culto no seu pa\u00eds de orixe, acadaron un significante \u00e9xito comercial en Europa. Hoxe son amplamente reco\u00f1ecidos como un dos fundadores, e unha das primeiras influencias do punk rock.\nTelevision era parte da primeira escena \"underground\" de Nova York, contempor\u00e1nea de bandas coma Patti Smith Group e os Ramones. A diferenza destes \u00faltimos centr\u00e1ronse nun rock 'n' roll minimalista, e a m\u00fasica de Television era m\u00e1is t\u00e9cnica, definindo ben as d\u00faas guitarras de Tom Verlaine e Richard Lloyd.\nHistoria.\nFormaci\u00f3n.\nAs ra\u00edces de Television poden remontarse \u00e1 amizade entre Tom Verlaine e Richard Hell. O d\u00fao co\u00f1eceuse no Sanford School en Hockessin, Delaware, de onde escaparon. Os dous mud\u00e1ronse a Nova York por separado a principios dos anos 70 aspirando a ser poetas.\nO seu primeiro grupo xuntos foi Neon Boys, formado por Verlaine na guitarra e nas voces, Hell no baixo e nas voces e Billy Ficca na bater\u00eda. A banda durou dende finais de 1972 ata o 11 de marzo de 1973. En 1980 publicouse un sinxelo en 7 polgadas cos temas \"That's All I Know (Right Now)\" e \"Love Comes in Spurts\".\nO 12 de marzo de 1973 o grupo reformouse, pasando a chamarse Television e recrutando a Richard Lloyd como segundo guitarrista. O seu primeiro concerto foi no Townhouse Theatre o 2 de marzo de 1974. O seu representante, Terry Ork, persuadiu ao dono de CBGB Hilly Kristal para darlle \u00e1 banda actuaci\u00f3ns regulares no club, onde constru\u00edu a s\u00faa primeira etapa. Tras realizar varios concertos no CBGB a principios de 1974, tocaron no Max's Kansas City e noutros clubs, volvendo ao CBGB en xaneiro de 1975, e establecendo un significativo seguimento de culto.\nMarcha de Richard Hell e primeiro lanzamento.\nInicialmente, as tarefas de composici\u00f3n repart\u00edanse case a partes iguais entre Hell e Verlaine, colaborando Lloyd de cando en vez. Por\u00e9n, comezaron a aparecer fricci\u00f3ns cando Verlaine, Lloyd, e Ficca volv\u00e9ronse cada vez m\u00e1is seguros e h\u00e1biles cos instrumentos e a composici\u00f3n, mentres que Hell permaneceu desafiante no seu enfoque sen adestrarse. Verlaine, sentindo que o comportamento fren\u00e9tico de Hell no escenario estaba eclipsando as s\u00faas canci\u00f3ns, d\u00edxolle \"deixa de dar saltos\" durante as canci\u00f3ns e negouse ocasionalmente a tocar temas de Hell, como \"Blank Generation\", nos directos. Este conflito, as\u00ed como que un dos seus temas fose collido por Island Records, fixo que Hell deixase o grupo elevase algunhas das s\u00faas canci\u00f3ns con el. Cofundou The Heartbreakers en 1975 cos antigos membros de New York Dolls Johnny Thunders e Jerry Nolan, formando posteriormente Richard Hell and the Voidoids. Fred Smith, que tocou brevemente en Blondie, substitu\u00edu a Hell como baixista de Television.\nTelevision realizou a s\u00faa estrea en vinilo en 1975 con \"Little Johnny Jewel\" (Parts One and Two), un sinxelo de 7 polgadas lanzado a trav\u00e9s do selo independente Ork Records, propiedade do seu representante, Terry Ork. Richard Lloyd aparentemente en desacordo coa selecci\u00f3n desa canci\u00f3n, preferindo \"O Mi Amore\" para a s\u00faa estrea, ata o extremo de considerar seriemente deixar a banda. Parece ser que o guitarrista de Pere Ubu Peter Laughner fixo unha audici\u00f3n para ocupar o seu posto nesa \u00e9poca.\n\"Marquee Moon\", \"Adventure\" e separaci\u00f3n.\nO primeiro \u00e1lbum de Television, \"Marquee Moon\", foi recibido positivamente polos cr\u00edticos musicais e o p\u00fablico e entrou na lista \"Billboard\" 200. O disco tam\u00e9n tivo boas vendas en Europa e acadou o top 30 en varios pa\u00edses. Tras o seu lanzamento en 1977, Roy Trakin escribiu en \"SoHo Weekly\" \"esquece todo o que escoitache sobre Television, esquece o punk, esquece Nova York, esquece o CBGB ... dia\u00f1os, esquece o rock and roll - este \u00e9 o asunto real\". Dende ent\u00f3n os cr\u00edticos situaron o \u00e1lbum no n\u00famero 83 na lista da canle VH1 dos 100 mellores \u00e1lbums de rock and roll, e no n\u00famero 128 da lista da \"Rolling Stone\" dos 500 mellores \u00e1lbums da historia. Ocupou segundo posto na lista da revista \"Uncut\" dos 100 mellores \u00e1lbums de estrea, e o n\u00famero 3 da lista de Pitchfork Media dos mellores \u00e1lbums dos 70. Stephen Thomas Erlewine de AllMusic escribiu que o \u00e1lbum foi \"revolucionario\" e composto \"completamente de rockeiros de garaxe tensos que se adentran nun territorio intelectual embriagador, logr\u00e1ndose a trav\u00e9s das secci\u00f3ns instrumentais longas e entretecidas do grupo\".\nO segundo \u00e1lbum de Television, \"Adventure\", foi gravado e publicado en 1978. Mais suave e reflectivo que o seu disco de estrea, \"Adventure\" foi ben recibido pola cr\u00edtica a pesar das s\u00faas modestas vendas.\nAs visi\u00f3ns art\u00edsticas independentes e pouco flexibles dos seus membros, xunto co abuso de drogas de Richard Lloyd, fixeron que a banda se separase en xullo de 1978. Tanto Lloyd como Verlaine iniciaron carreiras en solitario, mentres que Ficca converteuse en bater\u00eda da banda de new wave The Waitresses.\nReforma.\nTelevision reformouse en 1992, publicando un terceiro \u00e1lbum, \"Television\", e realizou concertos esporadicamente dende ent\u00f3n. Dende que regresaron ao escenario do festival All Tomorrow's Parties de 2001 en Camber Sands, Inglaterra, a banda realizou concertos por todo o mundo e contin\u00faa actuando de forma regular.\nEn 2007 Richard Lloyd anunciou que deixar\u00eda amigablemente o grupo tras un concerto en ver\u00e1n no Central Park de Nova York. Debido a unha pneumon\u00eda que o tivo no hospital m\u00e1is tempo do agardado, non foi capaz de actuar en Central Park. Jimmy Rip substitu\u00eduno ese d\u00eda e a banda pediulle se pod\u00eda unirse como membro permanente. O 7 de xullo de 2011 a nova formaci\u00f3n actuou no festival Beco 203 en S\u00e3o Paulo. Nunha entrevista na MTV do Brasil a banda confirmou que estban a piques de rematar un novo \u00e1lbum con dez temas novos, pero en 2022 ese traballo a\u00ednda non fora editado."}
{"id": "148353", "revid": "89787", "url": "https://gl.wikipedia.org/wiki?curid=148353", "title": "Historia Brittonum", "text": "A Historia Brittonum ou A Historia dos Britanos \u00e9 un libro hist\u00f3rico que foi escrito nalg\u00fan momento pouco despois do ano 833, do que existen varias versi\u00f3ns con certas diferenzas. Pretende relatar a historia dos habitantes britanos de Gran Breta\u00f1a desde os tempos m\u00e1is temper\u00e1ns, polo que este texto foi usado para escribir unha historia tanto de Gales como de Inglaterra. Tradicionalmente, sin\u00e1lase a Nennio como o autor deste texto, a\u00ednda que esta interpretaci\u00f3n \u00e9 cuestionada.\nTexto.\nO texto en si \u00e9 unha colecci\u00f3n de extractos, c\u00e1lculos cronol\u00f3xicos, glosarios e resumos baseados en rexistros previos, moitos dos cales xa non existen. Como resultado, a fiabilidade deste traballo foi cuestionada tanto en parte como no todo. O arque\u00f3logo Leslie Alcock observou que, nunha versi\u00f3n deste manuscrito, o autor mesmo chama ao seu traballo unha morea de todo o que puido encontrar e suxire que se estend\u00e9semos esa met\u00e1fora, este texto \u00e9:\nOutra visi\u00f3n ofr\u00e9cea o profesor David Dumville, quen investigou exhaustivamente sobre a transmisi\u00f3n deste texto e a conexi\u00f3n entre as s\u00faas versi\u00f3ns. Dumville cre que este texto foi revisado, complementado e reescrito moitas veces e de moitas maneiras entre a data da s\u00faa orixe aparente e a data dos manuscritos sobreviventes. O intento deste autor era producir unha cr\u00f3nica sincronizada de acordo \u00e1 forma de escribir dos historiadores irlandeses na s\u00faa propia \u00e9poca. Xa que este manuscrito ofrec\u00eda a \u00fanica historia de Gales complementario ao libro de Beda \"Historia ecclesiastica gentis Anglorum\", foi reproducida e revisada para cubrir esta demanda. N. J. Higham suxeriu que a \"Historia Brittonum\" foi escrita principalmente para Merfyn Frych ap Gwriad, rei de Gwynedd do 825 ao 844.\nAutor.\nTradicionalmente, a \"Historia Brittonum\" foi adscrita a Nennio, un monxe gal\u00e9s do s\u00e9culo IX; por\u00e9n, a an\u00e1lise de numerosas versi\u00f3ns mostrou que tam\u00e9n se atribu\u00edu a autor\u00eda a Xildas (probabelmente porque Xildas foi o \u00fanico autor hist\u00f3rico co\u00f1ecido polos seus escribas), mentres que outros (como o manuscrito Harleian 3859 da Biblioteca Brit\u00e1nica) non mencionan autor. A investigaci\u00f3n de Dumville mostrou que a adscrici\u00f3n deste traballo a Nennio se orixinou no s\u00e9culo X nunha rama da transmisi\u00f3n do manuscrito, creado por un escriba que buscaba a ra\u00edz deste traballo nas tradici\u00f3ns intelectuais desa \u00e9poca.\nAsociaci\u00f3ns co rei Artur.\nA \"Historia Brittonum\" atraeu atenci\u00f3n debido ao seu papel en influenciar as lendas e mitos que rodean o Rei Artur. \u00c9 a primeira fonte que presenta a Artur como unha figura hist\u00f3rica e \u00e9 a fonte de varias historias que son repetidas e amplificadas por autores posteriores.\nVortigern e Ambrosius.\nA \"Historia\" cont\u00e9n a historia do rei Vortigern que permitiu aos sax\u00f3ns asent\u00e1rense na illa de Breta\u00f1a a cambio da man da s\u00faa filla Hengest.. Unha lenda rexistra a preocupaci\u00f3n de Vortigern no seu intento por constru\u00edr unha fortaleza preto ao monte Snowdon, chamada Dinas Emrys, s\u00f3 para que lle rouben os seus materiais de construci\u00f3n cada vez que o intenta. Os seus conselleiros dix\u00e9ronlle que asperxise o sangue dun neno nado sen pai no lugar. Vortigern acha a tal mozo en Ambrosio Aureliano, quen reprende aos sabios e revela que a causa do disturbio son d\u00faas serpes enterradas. M\u00e1is tarde, Ambrosio tivo conflitos con Vortigern e \u00e9 mencionado como un gran rei m\u00e1is adiante na historia.\nA historia da torre \u00e9 repetida e embelecida por Godofredo de Monmouth na s\u00faa \"Historia Regum Britanniae\", a\u00ednda que a atrib\u00fae a Merl\u00edn ao dicir que \u00abAmbrosio\u00bb \u00e9 o nome alternativo do sabio. Godofredo incl\u00fae a Ambrosio como un rei no seu propio dereito e tam\u00e9n incl\u00fae outros personaxes, tales como Vortimer e o bispo Xerm\u00e1n de Auxerre.\nBatallas de Artur.\nO cap\u00edtulo 56 discute doce batallas disputadas e ga\u00f1adas por Artur, chamado \"dux bellorum\" (l\u00edder guerreiro) antes que rei.\nA maior parte dos lugares citados son escuros e non poden ser identificados. Algunhas das batallas aparecen nalgunha outra obra da literatura galesa, a\u00ednda que non todas est\u00e1n conectadas explicitamente con Arturo. Alg\u00fans acad\u00e9micos propuxeron que o autor tomou a lista dun poema antigo gal\u00e9s agora perdido que listaba as doce grandes vitorias de Arturo, baseado no feito de que alg\u00fans dos nomes parecen rimar e polo indicio da descrici\u00f3n estra\u00f1a de Arturo cargando nos seus ombros a imaxe da Virxe Mar\u00eda en Guinnion poder\u00eda conter unha confusi\u00f3n da palabra galesa \"iscuit\" (escudo) por \"iscuid\" (ombros). Por\u00e9n, outros rexeitan isto como insost\u00edbel, argumentando que no seu lugar o autor incl\u00fae batallas que non foron previamente asociadas con Arturo ou quizais as inventou por completo. Unha historia similar tam\u00e9n aparece nos \"Annales Cambriae\", onde Arturo \u00e9 descrito levando \u00aba cruz do noso Se\u00f1or Xes\u00fas Cristo nos seus ombros por tres d\u00edas e tres noites...\u00bb, a\u00ednda que aqu\u00ed se di que a batalla \u00e9 en Badon en lugar de Guinnon. T. M. Charles-Edwards argumenta que estas versi\u00f3ns se refiren a unha mesma fonte. Outros estudosos, por\u00e9n, como \u00e9 o caso de Thomas Jones e de N. J. Higham, argumentan que a historia dos Annales \"se basea directamente na Historia\", en cuxo caso o nome da batalla ter\u00eda mudado do desco\u00f1ecido Guinnon ao famoso Badon e a icona que carga Arturo substitu\u00edda cunha m\u00e1is com\u00fan.\nA batalla do Monte Badon \u00e9 relacionada con Arturo en varios textos posteriores, pero non \u00e9 asociada con el en ning\u00fan que preceda a \"Historia\". Era claramente unha batalla hist\u00f3rica que foi descrita por Xildas, quen non menciona o nome do l\u00edder britano (por\u00e9n, menciona a Aurelio Ambrosio como un gran azoute dos sax\u00f3ns inmediatamente anterior). Das outras batallas, \u00e9 xeralmente aceptado que s\u00f3 a Batalla de Tribuit est\u00e1 asociada con Arturo noutra fonte galesa previa. Tribuit aparece como Tryfrwyd no poema gal\u00e9s antigo \"Pa Gur?\", datado cara a mediados do s\u00e9culo IX. Aqu\u00ed \u00e9 asociada con \"cinbin\" ou cinoc\u00e9falo s; os homes de Arturo loitaron nas monta\u00f1as de \"Eidyn\" (Edimburgo) e adestr\u00e1ronse cun personaxe chamado Garwlwyd (Rudo-gris) que \u00e9 probabelmente id\u00e9ntico a Gwrgi Garwlwyd (home-can Rudo-gris) quen aparece nunha das Tr\u00edades galesas. O principal protagonista de Arturo na loita \u00e9 Bedwyr, m\u00e1is tarde co\u00f1ecido como Sir Bedevere, e unha referencia m\u00e1is temper\u00e1 no poema indica que o deus Manawydan est\u00e1 tam\u00e9n involucrado. \u00abA cidade da lexi\u00f3n\u00bb poder\u00eda ser unha referencia a Caerleon, cuxo nome se traduce como tal, pero poder\u00eda tam\u00e9n referirse a Chester, o lugar dunha gran base romana."}
{"id": "148354", "revid": "624", "url": "https://gl.wikipedia.org/wiki?curid=148354", "title": "Lenda art\u00farica", "text": ""}
{"id": "148355", "revid": "1131", "url": "https://gl.wikipedia.org/wiki?curid=148355", "title": "Auricalcita", "text": "A auricalcita \u00e9 un mineral do grupo dos carbonatos. \u00c9 un mineral secundario produto de alteraci\u00f3n da zona de oxidaci\u00f3n dos dep\u00f3sitos de zinc e cobre. Minerais asociados son: rosasita, smithsonita, hemimorfita, hidrocincita, malaquita e azurita.\nFoi descrito por primeira vez en 1839 por Bottger, quen denominou ao mineral as\u00ed polo seu alto contido de cinc e cobre, do grego \u03cc\u03c1\u03b5\u03b9\u03c7\u03b1\u03bb\u03ba\u03bf\u03c2 (oricalco). O localizaci\u00f3n tipo \u00e1chase na mina Loktevskoye, no r\u00edo Loktevka, Rudnyi Altai, Altaiskii Krai, Siberia Occidental, Rusia.\nDep\u00f3sitos.\nNo Estado espa\u00f1ol aparece en forma follosa en Comillas (Cantabria), na Serra de Aralar e na hidrocincita de Urnieta (Guip\u00fascoa), e en La Uni\u00f3n (Murcia). Nos Picos de Europa at\u00f3pase a variedade buratita."}
{"id": "148356", "revid": "98629", "url": "https://gl.wikipedia.org/wiki?curid=148356", "title": "Clinic", "text": "Clinic \u00e9 unha banda de garage rock de Liverpool que destaca polo seu son ecl\u00e9ctico de ritmos r\u00e1pidos. O seu son distintivo \u00e9 comunmente reco\u00f1ecido polo seu destacado uso de teclados/\u00f3rganos e as s\u00faas peculiares progresi\u00f3ns de acordes.\nHistoria.\nClinic form\u00e1rona en 1997 Ade Blackburn e Jonathan Hartley despois da separaci\u00f3n da s\u00faa anterior banda, Pure Morning. Destacaron nun principio por usar instrumentos (sobre todo teclados) mercados en rastros e mercadillos. Brian Campbell e Carl Turney un\u00edronse \u00e1 banda e pouco despois editaron o seu primeiro EP \"I.P.C. Subeditors Dictate Our Youth\" a trav\u00e9s do seu propio selo Aladdin's Cave of Golf. O EP entrou na lista \"Festive 50\" de John Peel a finais de ano, e no ano 1998 lle seguir\u00edan outros dous sinxelos auto-financiados.\nEn 1999 a banda asinou con Domino Records. O seu \u00e1lbum de estrea, \"Internal Wrangler\", aparecer\u00eda no ano 2000. Os temas do \u00e1lbum \"The Second Line\", \"The Return of Evil Bill\" e \"Distortions\" foron editados coma sinxelos, e \"The Second Line\" foi posteriormente usado nun anuncio de televisi\u00f3n de Levi's, polo que foi reeditado. Nese mesmo ano a banda tocou no \"All Tomorrow's Parties\" e no \"Meltdown\" e xirou con Radiohead.\nDous \u00e1lbums m\u00e1is, \"Walking with Thee\" e \"Winchester Cathedral\", apareceron no 2002 e no 2004 respectivamente xunto con xiras con The Flaming Lips e unha aparici\u00f3n no \"Late Show with David Letterman\". \"Come into Our Room\", un sinxelo de \"Walking with Thee\", apareceu posteriormente nun cap\u00edtulo de \"CSI: Crime Scene Investigation\", e o tema ser\u00eda reeditado e converter\u00edase no seu sinxelo m\u00e1is alto nas listas. Tam\u00e9n dese \u00e1lbum, \"The Equaliser\" apareceu na pel\u00edcula independente do 2003 \"Thirteen\". A banda editou o seu cuarto \u00e1lbum, \"Visitations\", en outubro do 2006. \"Tusk\", o seu primeiro sinxelo, estivo dispo\u00f1ible como descarga gratu\u00edta na s\u00faa p\u00e1xina oficial en febreiro dese ano, e \"Harvest\" precedeu ao \u00e1lbum a principios de outubro.\n\"Funf\", un recompilatorio de caras-b e rarezas, foi editado en x\u00f1o do 2007. Clinic tam\u00e9n apareceu con Roky Erickson no \"Meltdown Festival\" de Jarvis Cocker do ano 2007, e noi ano seguinte xirou con Arcade Fire. \"If You Could Read Your Mind\" do \"Visitations\" foi usado na pel\u00edcula \"Hallam Foe\" o mesmo outono.\nNo 2008 lanzaron o sinxelo \"Free Not Free\", precedendo o seu quinto \u00e1lbum \"Do It!\". O temas foi editado coma descarga gratu\u00edta na s\u00faa p\u00e1xina web que tam\u00e9n conti\u00f1a a cara-b \"Thor\". Postariormente aparecer\u00eda \"The Witch (Made to Measure)\" coma segundo sinxelo do disco.\nEn marzo do 2009, durante a s\u00faa actualizaci\u00f3n mensual da p\u00e1xina web, revelaron t\u00edtulos dalg\u00fans temas do seu seguinte traballo inclu\u00eddo \"I Want to Hold Your Face\", \"T.I.M.E\" e \"Arthur\".\nTras sete anos de silencio Clinic anunciou un novo \u00e1lbum en marzo de 2019, \"Wheeltappers and Shunters\". O disco foi editado o d\u00eda 10 de maio dese ano a trav\u00e9s de Domino Recording Company e estivo precedido polo sinxelo \u201cRubber Bullets\u201d, lanzado o 5 de marzo."}
{"id": "148358", "revid": "98629", "url": "https://gl.wikipedia.org/wiki?curid=148358", "title": "Lloren\u00e7 Barber", "text": "Lloren\u00e7 Barber i Colomer, nado en Aielo de Malferit (provincia de Val\u00e8ncia) o 6 de agosto de 1948, \u00e9 un compositor, escen\u00f3grafo e director musical. Introdutor do minimalismo musical en Espa\u00f1a e creador dos x\u00e9neros de \u00abm\u00fasica plurifocal\u00bb (\u00abconcertos de cidade\u00bb, \u00abnaumaquias\u00bb, \u00abtauromaquias\u00bb, \u00abconcertos dos sentidos\u00bb, \u00abconcertos itinerantes\u00bb etc). Tam\u00e9n levou a cabo unha importante labor como creador de colectivos en torno \u00e1 arte de vangarda e a m\u00fasica posmoderna.\nTraxectoria.\nA s\u00faa familia asentouse nun contorno rural logo de escapar da segunda guerra mundial, marchando de Versalles, onde resid\u00edan, en 1945. Foi o s\u00e9timo fillo, e a s\u00faa nai, que ti\u00f1a noci\u00f3ns de piano, inculcoulles a cultura musical.\nCon 10 anos ingresou no seminario metropolitano, onde estivo ata os 20. Al\u00ed puido recibir unha formaci\u00f3n que dificilmente lograr\u00eda noutra instituci\u00f3n preto da residencia familiar. No acad\u00e9mico, amais dos cl\u00e1sicos estudos de bacharelato e teolox\u00eda, tomaron unha especial relevancia os idiomas (que xa recibira en cantidade na s\u00faa infancia dado o cosmopolita da s\u00faa familia), como o alem\u00e1n, o franc\u00e9s ou o ingl\u00e9s. No musical formouse no \u00f3rgano, camp\u00e1s, canto gregoriano, Bach e todas as noticias sobre a vangarda que chegaban a Val\u00e8ncia. Unha das persoas que recorda desa \u00e9poca como m\u00e1is influente \u00e9 o padre Alfons Roig, m\u00e1is pr\u00f3ximo \u00e1s artes pl\u00e1sticas ca \u00e1 m\u00fasica.\nEn 1970 contacta con John Cage a trav\u00e9s da lectura de \"Silence\", e contacta tam\u00e9n co grupo Zaj. Malia ser invitado a estudar piano con Fernando Puchol en Madrid en 1971 coa finalidade de converterse nun virtuoso do piano, declina esta invitaci\u00f3n para seguir a Ram\u00f3n Barce e comezar unha carreira como creador por libre.\nDespois duns concertos en Lisboa e Val\u00e8ncia, e de iniciarse como conferenciante na universidade desta \u00faltima cidade, chega \u00e1 Universidade de Madrid en 1972 como estudante de Filosof\u00eda e Letras, realizando a s\u00faa tesi\u00f1a ou memoria de licenciatura precisamente sobre Zaj. Ese mesmo ano recibe outra das s\u00faas grandes influencias ao contactar con Ram\u00f3n Barce.\nA partir de ent\u00f3n comeza a fundar varios dos grupos musicais que pasar\u00edan a ser alg\u00fans dos m\u00e1is importantes da \u00e9poca no seu eido. En 1973 Lloren\u00e7 empeza a traballar na idea de crear un grupo que produza m\u00fasicas de acci\u00f3n en Val\u00e8ncia. O 10 de xaneiro de 1974 ten lugar o concerto fundacional de Actum\u00bb a cargo do propio Barber, na sociedade El Micalet. Con este grupo (e f\u00f3ra del) pasar\u00eda varios anos dando concertos, xeralmente de sensibilidade minimalista.\nEn 1976 acode por \u00faltima vez a Darmstadt, onde entra en contacto con compositores como John Cage, Mauricio Kagel, Crist\u00f3bal Halffter ou Ligeti. Ao ano seguinte recibe unha bolsa de creaci\u00f3n da Fundaci\u00f3n Juan March, e en 1978 outra do Ministerio de Cultura. Ese mesmo ano funda o Taller de M\u00fasica Mundana, do que sa\u00edron \u00e9xitos importantes como o \"Concierto para papel\" ou a \"\u00d3pera para papel\", recibidos con agrado pola cr\u00edtica e sendo imitado por outros creadores e grupos.\nEn 1979 foi nomeado director da aula de m\u00fasica da Universidade Complutense de Madrid, cargo que ocupou durante 5 anos. Organizou e dirixiu uns trinta cursos de creaci\u00f3n musical, centos de concertos e catro Festivais da Libre Expresi\u00f3n Sonora, convert\u00e9ndose nun dos \"gur\u00fas\" e ide\u00f3logos dos compositores m\u00e1is novos do estado. Nesta \u00e9poca comeza o \u00abeco grupo instrumental\u00bb, e comeza a especializarse nunha serie de m\u00fasicas de marcado car\u00e1cter minimalista. Tam\u00e9n en 1979 creou e dirixiu o ENSEMS, en Val\u00e8ncia, unha serie de actos de m\u00fasica alternativa de longo percorrido.\nA partir de 1987 participa xunto a F\u00e1tima Miranda e Bartolom\u00e9 Ferrando no Flatus vocis tr\u00edo, e ata 1990 colabora no programa \"El mirador\" de RTVE.\nComo director de \u00abParalelo Madrid-otras m\u00fasicas\u00bb desde 1992, pasa a integrarse ao \u00abFestival Escena Contempor\u00e1nea\u00bb at\u00e9 a actualidade. Segue a organizar as \u00abNits d\u2019Aielo\u00bb, festival anual tam\u00e9n dedicado \u00e1 arte experimental.\nEscribiu xunto a Montserrat palacios (a s\u00faa dona) o libro \"La mosca detr\u00e1s de la oreja\", unha historia da m\u00fasica experimental en Espa\u00f1a durante 100 anos.\nO programa de doutoramento \u00abM\u00fasica en la Espa\u00f1a Contempor\u00e1nea\u00bb da Universidade de Oviedo est\u00e1 a preparar a s\u00faa biograf\u00eda xunto cunha an\u00e1lise da s\u00faa obra."}
{"id": "148359", "revid": "98629", "url": "https://gl.wikipedia.org/wiki?curid=148359", "title": "Alan Moulder", "text": "Alan Moulder, nado o 11 de xu\u00f1o de 1959, \u00e9 un produtor brit\u00e1nico de rock alternativo. Como un dos maiores arquitectos do moderno son brit\u00e1nico, Moulder traballou con artistas como Depeche Mode, Gary Numan, The Jesus and Mary Chain, Ride e My Bloody Valentine, as\u00ed como moitos artistas estadounidenses, inclu\u00edndo Nine Inch Nails, A Perfect Circle, The Smashing Pumpkins e Blonde Redhead.\nBiograf\u00eda.\nAlan Moulder naceu en Boston, Lincolnshire, Inglaterra. Dende unha idade temper\u00e1, Moulder tivo interese pola m\u00fasica, escoitando bandas coma Cream, The Beatles e os Bee Gees. A primeiro \u00e1lbum que mercou foi \"Electric Warrior\" de T. Rex, e quedou inmediatamente impresionado coa calidade de gravaci\u00f3n dese disco. El uniuse \u00e1s s\u00faa primeira banda na s\u00faa adolescencia e gravou unha demo nun estudo local; foi al\u00ed onde se decatou que fora a produci\u00f3n o que lle gustara da gravaci\u00f3n de T. Rex, e descubriu que estaba m\u00e1is interesado na parte t\u00e9cnica da m\u00fasica que en interpretala.\nA carreira musical de Moulder comezou realmente a principios dos 80, nos Trident Studios en Londres. Como axudante traballou con influentes produtores coma Jean Michel Jarre, co cal se familiarizou con sons e texturas electr\u00f3nicas. Nos Trident tam\u00e9n traballou con Flood, co cal colaborar\u00eda habitualmente no futuro. Moulder axudou nunha sesi\u00f3n de gravaci\u00f3n de Flood, con The Jesus and Mary Chain, e estes convid\u00e1rono como t\u00e9cnico de directo, e tam\u00e9n fixo algunha labores t\u00e9cnicas no seu \u00e1lbum de 1989 \"Automatic\". A produci\u00f3n do \u00e1lbum foi eloxiada pola s\u00faa combinaci\u00f3n de guitarras densas e ruidosas xunto cun son pu\u00eddo e agradale ao o\u00eddo, e o selo da banda, Creation Records, pronto tivo a Moulder producindo discos para Ride, My Bloody Valentine e Swervedriver.\nDespois de traballar nos EPs \"Glider\" e \"Tremolo\" de My Bloody Valentine, a Moulder f\u00f3ronselle achegando d\u00faas bandas que eran fans dese grupo. En 1992, traballou no \u00e1lbum \"Siamese Dream\" de The Smashing Pumpkins e no \"Going Blank Again\" de Ride. E en 1994 traballar\u00eda no \"The Downward Spiral\" de Nine Inch Nails, que se converter\u00eda nun hito dos anos 90.\nO seu traballo con Nine Inch Nails permitiulle gravar numerosos \u00e1lbums para a Nothing Records de Trent Reznor, inclu\u00edndo o \u00e1lbum \"Prick\" da banda do mesmo nome ou o \u00e1lbum de debut de Marilyn Manson, \"Portrait of an American Family\". En 1995, volver\u00eda a colaborar con The Smashing Pumpkins, co-producindo con Flood o seu \u00e1lbum \"Mellon Collie and the Infinite Sadness\".\nEn 1996 traballou con Moby en \"Animal Rights\" e The Cure en \"Wild Mood Swings\", e no ano seguinte far\u00edao novamente con Flood, desta vez no \u00e1lbum \"Pop\" de U2. En 1998 Moulder mesturou o \u00e1lbum de Monster Magnet \"Powertrip\", e en 1999 volveu traballar con Reznor, co-producindo, mesturando e facendo labores t\u00e9cnicas \"The Fragile\" de Nine Inch Nails. Ese ano seguir\u00eda outro traballo con The Smashing Pumpkins, \"Machina/The Machines of God, e no 2000, xunto cun \u00e1lbum de remesturas de Nine Inch Nails, o debut de A Perfect Circle, \"Mer de Noms\", e o traballo de Monster Magnet \"God Says No\".\nNo 2005 Moulder produciu a estrea en solitario do l\u00edder de The Smashing Pumpkins Billy Corgan, \"TheFutureEmbrace\", e o disco de Nine Inch Nails \"With Teeth\". Ese ano mesturou tam\u00e9n o \u00e1lbum de debut de The Killers, \"Hot Fuss\" e \"Any Minute Now\" de Soulwax.\nUn ano despois traballar\u00eda novamente con The Killers, co-producindo o seu segundo \u00e1lbum \"Sam's Town\". Ese ano tam\u00e9n mesturou \"Ten Silver Drops\" de Secret Machines e \"Movie Monster\" de Sound Team. Tam\u00e9n produciu \"Dying To Say This To You\" de The Sounds.\nRecentemente volveu traballar con Trent Reznor producindo os \u00e1lbums de Nine Inch Nails \"Year Zero\" e \"Ghosts I\u2013IV\". Tam\u00e9n mesturou o primeiro traballo de Them Crooked Vultures e produciu e mesturou o \u00e1lbum de Wolfmother \"Cosmic Egg\"."}
{"id": "148360", "revid": "5863", "url": "https://gl.wikipedia.org/wiki?curid=148360", "title": "Jordi Estadella", "text": "Jordi Estadella i Gr\u00e0cia, nado en Barcelona o 11 de novembro de 1948 e finado na mesma cidade o 30 de abril de 2010, foi un periodista e actor de dobraxe espa\u00f1ol."}
{"id": "148361", "revid": "89787", "url": "https://gl.wikipedia.org/wiki?curid=148361", "title": "O Allo, O Allo, Zas", "text": "O Allo \u00e9 un lugar da parroquia do Allo no concello coru\u00f1\u00e9s de Zas na comarca da Terra de Soneira. Segundo o Instituto Galego de Estat\u00edstica, en 2020 ti\u00f1a 13 habitantes (8 homes e 5 mulleres)."}
{"id": "148362", "revid": "1131", "url": "https://gl.wikipedia.org/wiki?curid=148362", "title": "Galer\u00eda de imaxes do Allo, Zas", "text": "San Pedro do Allo \u00e9 unha parroquia que se localiza no concello de Zas."}
{"id": "148363", "revid": "2074", "url": "https://gl.wikipedia.org/wiki?curid=148363", "title": "Raios infravermellos", "text": ""}
{"id": "148364", "revid": "85894", "url": "https://gl.wikipedia.org/wiki?curid=148364", "title": "Casas Novas, O Allo, Zas", "text": "Casas Novas \u00e9 un lugar da parroquia do Allo no concello coru\u00f1\u00e9s de Zas na comarca da Terra de Soneira. Segundo o Instituto Galego de Estat\u00edstica, en 2020 ti\u00f1a 4 habitantes (2 homes e 2 mulleres)."}
{"id": "148365", "revid": "89787", "url": "https://gl.wikipedia.org/wiki?curid=148365", "title": "Hemimorfita", "text": "A hemimorfita, tam\u00e9n chamada calamina, \u00e9 un mineral do grupo dos silicatos, subgrupo sorosilicatos. Calamina \u00e9 un sin\u00f3nimo, a\u00ednda que este propiamente \u00e9 o nome que usaban os mineiros para designar \u00e1 mestura que aparec\u00eda frecuentemente de hemimorfita, smithsonita e hidrocincita na parte alta das minas de cinc.\nUn hidroxisilicato de cinc hidratado, con aspecto de cristais alongados dispostos en costras radiadas, normalmente brancas, mais \u00e9 frecuente en costras masivas de tonalidades verde ou azul intenso.\nFoi denominado hemimorfita debido ao desenvolvemento hemim\u00f3rfico dos seus cristais. Esta infrecuente forma de cristalizaci\u00f3n provoca que os cristais rematen en caras desiguais.\nAmbiente de formaci\u00f3n.\n\u00c1chase formando vetas e leitos en rochas calcarias estratificadas, na zona de oxidaci\u00f3n de sulfuros de cinc e de chumbo, asociada \u00e1 smithsonita, cerusita, anglesita, galena e esfalerita.\nLocalizaci\u00f3n e extracci\u00f3n.\nEnc\u00f3ntrase en minas de Chihuahua (M\u00e9xico), B\u00e9lxica, Austria, Gran Breta\u00f1a, Alxeria e Estados Unidos. En Espa\u00f1a \u00e9 frecuente encontrar hemimorfita na conca mineira do cinc de Asturias e Cantabria. En xeral abunda en todos os dep\u00f3sitos de cinc, chumbo e prata do mundo.\nIndustrialmente extr\u00e1ese nas minas como mena do cinc, sendo de gran rendemento econ\u00f3mica a s\u00faa explotaci\u00f3n pois cont\u00e9n m\u00e1is dun 54% de cinc."}
{"id": "148367", "revid": "89787", "url": "https://gl.wikipedia.org/wiki?curid=148367", "title": "A Cebola de Abaixo, O Allo, Zas", "text": "A Cebola de Abaixo \u00e9 un lugar da parroquia do Allo no concello coru\u00f1\u00e9s de Zas na comarca da Terra de Soneira. Segundo o Instituto Galego de Estat\u00edstica, en 2020 ti\u00f1a 19 habitantes (8 homes e 11 mulleres)."}
{"id": "148368", "revid": "89787", "url": "https://gl.wikipedia.org/wiki?curid=148368", "title": "A Cebola de Arriba, O Allo, Zas", "text": "A Cebola de Arriba \u00e9 un lugar da parroquia do Allo no concello coru\u00f1\u00e9s de Zas na Comarca da Terra de Soneira. Segundo o Instituto Galego de Estat\u00edstica, en 2020 ti\u00f1a 15 habitantes (7 homes e 8 mulleres)."}
{"id": "148369", "revid": "85894", "url": "https://gl.wikipedia.org/wiki?curid=148369", "title": "Os Mu\u00ed\u00f1os, O Allo, Zas", "text": "Os Mu\u00ed\u00f1os \u00e9 un lugar da parroquia do Allo no concello coru\u00f1\u00e9s de Zas na comarca da Terra de Soneira. Segundo o Instituto Galego de Estat\u00edstica, en 2020 ti\u00f1a 66 habitantes (36 homes e 30 mulleres)."}
{"id": "148370", "revid": "1131", "url": "https://gl.wikipedia.org/wiki?curid=148370", "title": "Mu\u00ed\u00f1os (hom\u00f3nimos)", "text": "Un mu\u00ed\u00f1o \u00e9 un artificio para moer. Como top\u00f3nimo, Mu\u00ed\u00f1os pode referirse a:"}
{"id": "148377", "revid": "89787", "url": "https://gl.wikipedia.org/wiki?curid=148377", "title": "Muri\u00f1o, O Allo, Zas", "text": "Muri\u00f1o \u00e9 un lugar da parroquia do Allo no concello coru\u00f1\u00e9s de Zas na comarca da Terra de Soneira. Segundo o Instituto Galego de Estat\u00edstica, en 2020 ti\u00f1a 7 habitantes (4 homes e 3 mulleres)."}
{"id": "148380", "revid": "85894", "url": "https://gl.wikipedia.org/wiki?curid=148380", "title": "O Pombal, O Allo, Zas", "text": "O Pombal \u00e9 un lugar da parroquia do Allo no concello coru\u00f1\u00e9s de Zas na comarca da Terra de Soneira. Segundo o Instituto Galego de Estat\u00edstica, en 2020 ti\u00f1a 7 habitantes (3 homes e 4 mulleres)."}
{"id": "148386", "revid": "89787", "url": "https://gl.wikipedia.org/wiki?curid=148386", "title": "Regalados, O Allo, Zas", "text": "Regalados \u00e9 un lugar da parroquia do Allo no concello coru\u00f1\u00e9s de Zas na comarca da Terra de Soneira. Segundo o Instituto Galego de Estat\u00edstica, en 2020 ti\u00f1a 11 habitantes (5 homes e 6 mulleres)."}
{"id": "148387", "revid": "85894", "url": "https://gl.wikipedia.org/wiki?curid=148387", "title": "Xerne, O Allo, Zas", "text": "Xerne \u00e9 un lugar da parroquia do Allo no concello coru\u00f1\u00e9s de Zas da comarca da Terra de Soneira. Segundo o Instituto Galego de Estat\u00edstica, en 2020 ti\u00f1a 13 habitantes (5 homes e 8 mulleres)."}
{"id": "148389", "revid": "22570", "url": "https://gl.wikipedia.org/wiki?curid=148389", "title": "Xerne", "text": ""}
{"id": "148392", "revid": "1987", "url": "https://gl.wikipedia.org/wiki?curid=148392", "title": "Agreanas, Baio, Zas", "text": "Agreanas \u00e9 un lugar da parroquia de Baio no concello coru\u00f1\u00e9s de Zas da comarca da Terra de Soneira. Ti\u00f1a 13 habitantes no ano 2018 segundo datos do Instituto Nacional de Estad\u00edstica dos cales eran 6 homes e 7 mulleres."}
{"id": "148393", "revid": "1987", "url": "https://gl.wikipedia.org/wiki?curid=148393", "title": "Baio, Baio, Zas", "text": "Baio \u00e9 un lugar da parroquia de Baio no concello coru\u00f1\u00e9s de Zas da comarca da Terra de Soneira. Ti\u00f1a 832 habitantes no ano 2018 segundo datos do Instituto Nacional de Estad\u00edstica dos cales eran 417 homes e 415 mulleres."}
{"id": "148394", "revid": "1987", "url": "https://gl.wikipedia.org/wiki?curid=148394", "title": "Baio Pequeno, Baio, Zas", "text": "Baio Pequeno \u00e9 un lugar da parroquia de Baio no concello coru\u00f1\u00e9s de Zas da comarca da Terra de Soneira. Ti\u00f1a 102 habitantes no ano 2018 segundo datos do Instituto Nacional de Estad\u00edstica dos cales eran 51 homes e 51 mulleres."}
{"id": "148395", "revid": "1987", "url": "https://gl.wikipedia.org/wiki?curid=148395", "title": "A Cacharosa, Baio, Zas", "text": "A Cacharosa \u00e9 un lugar da parroquia de Baio no concello coru\u00f1\u00e9s de Zas da comarca da Terra de Soneira. Ti\u00f1a 70 habitantes no ano 2018 segundo datos do Instituto Nacional de Estad\u00edstica dos cales eran 37 homes e 33 mulleres."}
{"id": "148396", "revid": "85894", "url": "https://gl.wikipedia.org/wiki?curid=148396", "title": "Fornelos, Baio, Zas", "text": "Fornelos \u00e9 un lugar da parroquia de Baio no concello coru\u00f1\u00e9s de Zas da comarca da Terra de Soneira. Ti\u00f1a 166 habitantes no ano 2018 segundo datos do Instituto Nacional de Estad\u00edstica dos cales eran 87 homes e 79 mulleres."}
{"id": "148397", "revid": "85894", "url": "https://gl.wikipedia.org/wiki?curid=148397", "title": "Brandomil, Brandomil, Zas", "text": "Brandomil \u00e9 un lugar da parroquia de Brandomil no concello coru\u00f1\u00e9s de Zas da comarca da Terra de Soneira. Ti\u00f1a 35 habitantes no ano 2018 segundo datos do Instituto Nacional de Estad\u00edstica dos cales eran 13 homes e 22 mulleres.\nNeste lugar at\u00f3panse un castro e a sonada Ponte de Brandomil."}
{"id": "148398", "revid": "85894", "url": "https://gl.wikipedia.org/wiki?curid=148398", "title": "Acalabanda, Brandomil, Zas", "text": "Acalabanda \u00e9 un lugar da parroquia de Brandomil no concello coru\u00f1\u00e9s de Zas da comarca da Terra de Soneira. Ti\u00f1a 5 habitantes no ano 2018 segundo datos do Instituto Nacional de Estad\u00edstica dos cales eran 1 home e 4 mulleres."}
{"id": "148399", "revid": "85894", "url": "https://gl.wikipedia.org/wiki?curid=148399", "title": "A Lagoa, Brandomil, Zas", "text": "A Lagoa \u00e9 un lugar da parroquia de Brandomil no concello coru\u00f1\u00e9s de Zas da comarca da Terra de Soneira. Ti\u00f1a 10 habitantes no ano 2018 segundo datos do Instituto Nacional de Estad\u00edstica dos cales eran 5 homes e 5 mulleres."}
{"id": "148401", "revid": "85894", "url": "https://gl.wikipedia.org/wiki?curid=148401", "title": "Padreiro, Brandomil, Zas", "text": "Padreiro \u00e9 un lugar da parroquia de Brandomil no concello coru\u00f1\u00e9s de Zas da comarca da Terra de Soneira. Ti\u00f1a 21 habitantes no ano 2018 segundo datos do Instituto Nacional de Estad\u00edstica dos cales eran 11 homes e 10 mulleres."}
{"id": "148403", "revid": "85894", "url": "https://gl.wikipedia.org/wiki?curid=148403", "title": "Pudenza, Brandomil, Zas", "text": "Pudenza \u00e9 un lugar da parroquia de Brandomil no concello coru\u00f1\u00e9s de Zas da comarca da Terra de Soneira. Ti\u00f1a 94 habitantes no ano 2018 segundo datos do Instituto Nacional de Estad\u00edstica dos cales eran 40 homes e 54 mulleres."}
{"id": "148405", "revid": "85894", "url": "https://gl.wikipedia.org/wiki?curid=148405", "title": "Quint\u00e1ns, Brandomil, Zas", "text": "Quint\u00e1ns \u00e9 un lugar da parroquia de Brandomil no concello coru\u00f1\u00e9s de Zas da comarca da Terra de Soneira. Ti\u00f1a 22 habitantes no ano 2018 segundo datos do Instituto Nacional de Estad\u00edstica dos cales eran 11 homes e 11 mulleres."}
{"id": "148406", "revid": "85894", "url": "https://gl.wikipedia.org/wiki?curid=148406", "title": "Borreiros, Brando\u00f1as, Zas", "text": "Borreiros \u00e9 un lugar da parroquia de Brando\u00f1as no concello coru\u00f1\u00e9s de Zas da comarca da Terra de Soneira. Ti\u00f1a 22 habitantes no ano 2018 segundo datos do Instituto Nacional de Estad\u00edstica dos cales eran 12 homes e 10 mulleres."}
{"id": "148409", "revid": "5132", "url": "https://gl.wikipedia.org/wiki?curid=148409", "title": "KK Radnicki Kragujevac", "text": ""}
{"id": "148410", "revid": "5132", "url": "https://gl.wikipedia.org/wiki?curid=148410", "title": "KK Radnicki", "text": ""}
{"id": "148411", "revid": "98629", "url": "https://gl.wikipedia.org/wiki?curid=148411", "title": "Kragujevac", "text": "Kragujevac (en , ) \u00e9 a cuarta cidade m\u00e1is grande de Serbia despois de Belgrado, Novi Sad e Nin\u0161, e o centro administrativo do Distrito de \u0160umadija. Est\u00e1 situada a beiras do r\u00edo Lepenica. A cidade era co\u00f1ecida como \"Kraguyevca\" ou \"Karacof\u00e7a\" durante o dominio otom\u00e1n.\nA pesar da s\u00faa fundaci\u00f3n relativamente tard\u00eda (1476), Kragujevac foi pioneira en moitos aspectos. Foi a primeira capital da Serbia moderna (1818-1839), e a primeira constituci\u00f3n dos Balc\u00e1ns proclamouse nesta cidade en 1835. M\u00e1is adiante, a primeira universidade de Dereito da recentemente independizada Serbia foi fundada en 1838, precedida pola primeira escola de gram\u00e1tica (Gimnazija), en 1833, as\u00ed como o Teatro Nacional (1835) e a Academia Militar (1837).\nBelgrado tomou a dianteira ao converterse na sede do trono en 1841. A Universidade de Kragujevac non se restableceu at\u00e9 1976. A Kragujevac contempor\u00e1nea \u00e9 co\u00f1ecida polas s\u00faas f\u00e1bricas de armas, munici\u00f3n, e sobre todo a factor\u00eda de autom\u00f3biles Zastava, que produciu o popular \"Jugo\", e que alcanzou un acordo de adquisici\u00f3n por parte do Grupo Fiat en 2008.\nNome.\nO nome da cidade deriva da palabra serbia \"kraguj\", que v\u00e9n describir un tipo de \"falc\u00f3n\", as\u00ed que o seu nome pode interpretarse como \"lugar de falc\u00f3ns\". Alg\u00fans mapas antigos mostran o nome como Krakow.\nHistoria.\nM\u00e1is de 200 sitios arqueol\u00f3xicos na rexi\u00f3n de \u0160umadija confirman que os primeiros asentamentos humanos da rexi\u00f3n produc\u00edronse hai uns 40.000 anos, durante o Paleol\u00edtico. Kragujevac foi mencionada por primeira vez no per\u00edodo medieval, en relaci\u00f3n cunha praza p\u00fablica constru\u00edda no asentamento, mentres que a primeira menci\u00f3n escrita da cidade foi nun documento turco de 1476. Esta menci\u00f3n refer\u00edase ao asentamento como \"aldea de Kragujevdza\".\nA cidade comezou a prosperar despois da liberaci\u00f3n de Serbia da dominaci\u00f3n turca, en 1818, cando o pr\u00edncipe Milo\u0161 Obrenovi\u0107 proclamouna capital do novo Principado de Serbia. A primeira constituci\u00f3n serbia proclamouse aqu\u00ed en 1835. A primeira lei sobre a imprenta foi aprobada tam\u00e9n en Kragujevac en 1870, cando a prosperidade da cidade achegoulle a outras capitais europeas da \u00e9poca.\nO punto de inflexi\u00f3n no seu desenvolvemento xeral foi en 1851, cando comezou a fundici\u00f3n para a produci\u00f3n de can\u00f3ns, comezando unha nova era no desenvolvemento econ\u00f3mico da cidade. A principal industria nos s\u00e9culos XIX e XX foi a militar. Kragujevac converteuse nun dos maiores exportadores de Serbia en 1886, cando o eixo ferroviario Belgrado - Nis conectou a trav\u00e9s de Kragujevac.\nDurante a primeira guerra mundial, Kragujevac volveu ser a capital de Serbia entre 1914 e 1915, e a sede de moitas instituci\u00f3ns estatais, incluso o mando supremo do ex\u00e9rcito serbio foi situado no edificio do Palacio de Xustiza. Durante a guerra, Kragujevac perdeu o 15% da s\u00faa poboaci\u00f3n.\nMasacre de Kragujevac.\nDurante a segunda guerra mundial, os nazis cometeron o masacre de Kragujevac, o asasinato sistem\u00e1tico de entre 6.000 e 8.000 persoas entre o 19 e o 21 de outubro de 1941, en represalia por un ataque partisano sobre soldados alem\u00e1ns. Entre os mortos houbo unha xeraci\u00f3n enteira de nenos, sacados directamente da escola. O monumento aos alumnos executados \u00e9 un s\u00edmbolo da cidade. Esta atrocidade inspirou un poema titulado \"Krvava bajka\" (\"conto de fadas sanguento\"), composto por Desanka Maksimovi\u0107, un poeta serbio moi co\u00f1ecido na ex Iugoslavia.\nNo per\u00edodo posterior \u00e1 guerra, Kragujevac tivo un importante desenvolvemento industrial. As s\u00faas principais exportaci\u00f3ns eran turismos, cami\u00f3ns e veh\u00edculos industriais, armas de caza, cadeas industriais, coiro e t\u00e9xtiles. A maior industria da cidade foi Zastava, que deu emprego a decenas de miles de iugoslavos. Esta factor\u00eda sufriu debido \u00e1s sanci\u00f3ns econ\u00f3micas durante a era Milo\u0161evi\u0107, e foi case destru\u00edda polos bombardeos da OTAN de 1999. A pesar do acordo co fabricante italiano de autom\u00f3biles Fiat, e a probable renovaci\u00f3n da f\u00e1brica, a cidade sofre actualmente unha alta taxa de desemprego. Dende 1976, Kragujevac creceu como centro universitario. A Universidade de Kragujevac incl\u00fae as facultades de Medicina, Enxe\u00f1ar\u00eda, Dereito, Econom\u00eda, Filolox\u00eda, Arte, Ciencias naturais e Matem\u00e1ticas.\nMunicipios.\nKragujevac est\u00e1 dividida en cinco municipios, que son os seguintes:\nDemograf\u00eda.\nSegundo o censo de 2002, a composici\u00f3n \u00e9tnica dos habitantes da \u00e1rea urbana era a seguinte:\nCidades irmandadas.\nAs cidades irmandadas con Kragujevac, e as s\u00faas datas de emparellamento son as seguintes:"}
{"id": "148414", "revid": "98629", "url": "https://gl.wikipedia.org/wiki?curid=148414", "title": "Decreto da Alhambra", "text": "O Decreto da Alhambra ou edicto de Granada foi un decreto rexio promulgado polos Reis Cat\u00f3licos (Isabel I de Castela e o rei Fernando II de Arag\u00f3n), ordenando a expulsi\u00f3n ou conversi\u00f3n forzada da poboaci\u00f3n xud\u00eda dos reinos de Castela e Arag\u00f3n. Este decreto deixaba marchar dos seus reinos quen non quixese converterse ao catolicismo, polo que realmente non foi unha expulsi\u00f3n sen\u00f3n unha prohibici\u00f3n do xuda\u00edsmo. Foi a causa da dispersi\u00f3n dos sefard\u00eds (xudeus espa\u00f1ois) polo Magreb, Medio Oriente e sueste de Europa. Escrito por Juan de Coloma, o secretario real, e asinado na Alhambra, Granada, o 31 de marzo de 1492.\nAceptado con resignaci\u00f3n por gran parte da comunidade xudaica, unha not\u00e1bel excepci\u00f3n foi o rabino Isaac Abravanel. Un documento ficticio, atribu\u00eddo a Isaac Abravanel, que ser\u00eda unha resposta escrita a ese decreto, foi na verdade forxado por David Rafael en 1988. No seguimento do seu intento en convencer os reis cat\u00f3licos a cancelar o decreto, ter\u00eda escrito unha resposta punxente e prof\u00e9tica ao decreto, nas v\u00e9speras da s\u00faa partida. A orixe real do documento enc\u00f3ntrase nunha obra de ficci\u00f3n publicada en 1988, intitulada \"Alhambra Decree\" do autor David Raphael.\nCondici\u00f3ns da expulsi\u00f3n.\nNa segunda parte do decreto detall\u00e1banse as condici\u00f3ns da expulsi\u00f3n:\nA\u00ednda que no edicto non se fac\u00eda referencia a unha posible conversi\u00f3n, esta alternativa estaba impl\u00edcita. Como destacou o historiador Lu\u00eds Su\u00e1rez os xudeus dispo\u00f1\u00edan de \"catro meses para tomar a m\u00e1is terrible decisi\u00f3n da s\u00faa vida: abandonar a s\u00faa fe para integrarse nel [no reino, na comunidade pol\u00edtica e civil], ou sa\u00edr do territorio a fin de conservala\".\nDerrogaci\u00f3n.\nA\u00ednda que xa hab\u00eda tempo que exist\u00eda unha comunidade xud\u00eda en Espa\u00f1a, posto que a Constituci\u00f3n espa\u00f1ola de 1869 proclamara a liberdade de culto, que non se revogou ata o franquismo (pola Lei de 2 de febreiro de 1939); o 16 de decembro de 1968 o goberno do xeneral Francisco Franco declarou o Edicto abolido e foi derogado formalmente o 21 de decembro de 1969.\nEn 1992, con motivo do Quinto Centenario do Descubrimento de Am\u00e9rica por parte do mundo occidental e da expulsi\u00f3n dos xudeus, organ\u00edzase Sefarad 92 para selar definitivamente a reconciliaci\u00f3n e o reencontro cos xudeus en Espa\u00f1a. O acto principal foi a cerimonia que se celebrou o 31 de marzo de 1992, cincocentos anos despois do edicto de expulsi\u00f3n, na sinagoga de Madrid presidido polo rei Juan Carlos I e a s\u00faa esposa, no que estiveron presentes o presidente de Israel, Haim Herzog, o presidente da comisi\u00f3n Sefarad 92, o israel\u00ed sefard\u00ed Isaac Navon, e representantes das organizaci\u00f3ns sefard\u00edes internacionais e das comunidades xud\u00edas espa\u00f1olas. Dous anos antes concedeuse o premio Pr\u00edncipe de Asturias da Concordia \u00e1s comunidades sefard\u00edes do mundo.\nEn marzo de 2014 o goberno espa\u00f1ol anunciou a s\u00faa intenci\u00f3n de modificar o C\u00f3digo Civil para conceder oficialmente a nacionalidade espa\u00f1ola aos descendentes dos xudeus expulsados da pen\u00ednsula Ib\u00e9rica."}
{"id": "148417", "revid": "1987", "url": "https://gl.wikipedia.org/wiki?curid=148417", "title": "Quint\u00e1ns, G\u00e1ndara, Zas", "text": "Quint\u00e1ns \u00e9 un lugar da parroquia de G\u00e1ndara no concello coru\u00f1\u00e9s de Zas da comarca da Terra de Soneira. Ti\u00f1a 60 habitantes no ano 2018 segundo datos do Instituto Nacional de Estad\u00edstica dos cales eran 26 homes e 34 mulleres."}
{"id": "148418", "revid": "89787", "url": "https://gl.wikipedia.org/wiki?curid=148418", "title": "Quint\u00e1ns, Vilar, Zas", "text": "Quint\u00e1ns \u00e9 un lugar da parroquia de Vilar no concello coru\u00f1\u00e9s de Zas da Comarca da Terra de Soneira. Segundo o Instituto Galego de Estat\u00edstica, en 2020 ti\u00f1a 25 habitantes (13 homes e 12 mulleres)."}
{"id": "148419", "revid": "85894", "url": "https://gl.wikipedia.org/wiki?curid=148419", "title": "Os Currais, Brando\u00f1as, Zas", "text": "Os Currais \u00e9 un lugar da parroquia de Brando\u00f1as no concello coru\u00f1\u00e9s de Zas da comarca da Terra de Soneira. Segundo o Instituto Nacional de Estad\u00edstica en 2018 ti\u00f1a 17 habitantes (8 homes e 9 mulleres)."}
{"id": "148420", "revid": "85894", "url": "https://gl.wikipedia.org/wiki?curid=148420", "title": "A Gris, Brando\u00f1as, Zas", "text": "A Gris \u00e9 un lugar da parroquia de Brando\u00f1as no concello coru\u00f1\u00e9s de Zas da comarca da Terra de Soneira. Segundo o Instituto Nacional de Estad\u00edstica en 2018 ti\u00f1a 7 habitantes (3 homes e 4 mulleres)."}
{"id": "148421", "revid": "85894", "url": "https://gl.wikipedia.org/wiki?curid=148421", "title": "Os Pedrouzos, Brando\u00f1as, Zas", "text": "Os Pedrouzos \u00e9 un lugar da parroquia de Brando\u00f1as no concello coru\u00f1\u00e9s de Zas da comarca da Terra de Soneira. Ti\u00f1a 18 habitantes no ano 2018 segundo datos do Instituto Nacional de Estad\u00edstica dos cales eran 8 homes e 10 mulleres."}
{"id": "148422", "revid": "1987", "url": "https://gl.wikipedia.org/wiki?curid=148422", "title": "A Xestosa, Brando\u00f1as, Zas", "text": "A Xestosa \u00e9 un lugar da parroquia de Brando\u00f1as no concello coru\u00f1\u00e9s de Zas da comarca da Terra de Soneira. Ti\u00f1a 12 habitantes no ano 2018 segundo datos do Instituto Nacional de Estad\u00edstica dos cales eran 4 homes e 8 mulleres."}
{"id": "148423", "revid": "85894", "url": "https://gl.wikipedia.org/wiki?curid=148423", "title": "Carreira, Carreira, Zas", "text": "Carreira \u00e9 un lugar da parroquia de Carreira no concello coru\u00f1\u00e9s de Zas da comarca da Terra de Soneira. Ti\u00f1a 127 habitantes no ano 2018 segundo datos do Instituto Nacional de Estad\u00edstica dos cales eran 61 homes e 66 mulleres."}
{"id": "148426", "revid": "1987", "url": "https://gl.wikipedia.org/wiki?curid=148426", "title": "Pedramaior, Carreira, Zas", "text": "Pedramaior \u00e9 un lugar da parroquia de Carreira no concello coru\u00f1\u00e9s de Zas da comarca da Terra de Soneira. Ti\u00f1a 49 habitantes no ano 2018 segundo datos do Instituto Nacional de Estad\u00edstica dos cales eran 25 homes e 24 mulleres."}
{"id": "148427", "revid": "5132", "url": "https://gl.wikipedia.org/wiki?curid=148427", "title": "Club Joventut Badalona", "text": "O Club Joventut Badalona S.A.D. \u00e9 un club de baloncesto profesional da cidade de Badalona, Catalu\u00f1a. Fundado en 1930, \u00e9 co\u00f1ecido popularmente como \"La Penya\". Actualmente compite na Liga ACB, sendo, xunto co Real Madrid, o \u00fanico club que participou sempre na m\u00e1xima categor\u00eda do baloncesto espa\u00f1ol. Entre os trofeos conquistados, destacan unha Euroliga, d\u00faas Copa Kora\u0107, oito Copas do Rei e catro Ligas, d\u00faas delas logradas desde a fundaci\u00f3n da actual ACB. \nOs seus xogadores visten un uniforme que consiste nunha camiseta verdinegra e un pantal\u00f3n negro, d\u00e1se a circunstancia que as cores que viste o equipo d\u00e9bense a que era a \u00fanica indumentaria que quedaba na tenda de deportes cando se fundou o club a comezos do s\u00e9culo XX. A pista de xogo e, ademais, sede oficial do club \u00e9 o Pavell\u00f3 Ol\u00edmpic de Badalona, recinto inaugurado con motivo dos Xogos Ol\u00edmpicos de Barcelona 1992, e que ten unha capacidade para 12\u00a0500 espectadores.\nHistoria.\nBadalona ten equipo de baloncesto dende o 30 de marzo de 1930, cando o Joventut foi fundado como \"Penya Spirit of Badalona\", na honra do \"Spirit of Saint Louis\", primeiro avi\u00f3n en cruzar o Atl\u00e1ntico . Ademais de baloncesto, o club form\u00e1bano inicialmente equipos que participan en varios deportes, como ciclismo, tenis de mesa e f\u00fatbol. En 1932, o club cambiou o seu nome polo de \"Centre Esportiu Badalon\u00ed\". Finalmente, en 1939, converteuse no Club Joventut de Badalona. En 1940, o baloncesto foi establecido como deporte principal do club e o verde e o negro foron adoptados como as cores do equipo.\nEntre os anos 1950 e 1970 o club tivo unha gran rivalidade co Real Madrid e cos equipos veci\u00f1os, xogando encontros memorables. Durante os anos 1980, 1990 e 2000, o Joventut tivo os seus mellores ano da s\u00faa historia. Hoxe en d\u00eda, o nome do club por motivos de patrocinio \u00e9 FIATC Joventut, debido \u00e1 compa\u00f1\u00eda de seguros espa\u00f1ola FIATC Mutua Seguros. Na actualidade, o club de baloncesto de Badalona est\u00e1 a volver a ga\u00f1ar t\u00edtulos despois dunha \u00e9poca en baleiro.\nO Joventut de Badalona \u00e9 un dos tres \u00fanicos tres, xunto co CB Estudiantes e Real Madrid que xogou t\u00f3dolos anos na m\u00e1xima categor\u00eda da liga espa\u00f1ola. Ademais, o Joventut est\u00e1 considerado un dos equipos con mellor canteira de Europa, a \"Escola de B\u00e0squet\", fundada en 1973 e considerada a m\u00e1is prestixiosa xunto de Europa \u00e1 do Partizan. \u00c9 quizais tam\u00e9n o club de baloncesto m\u00e1is importante de Espa\u00f1a, xa que o FC Barcelona e Real Madrid son os equipos que dependen en gran medida das s\u00faas secci\u00f3ns de f\u00fatbol, a diferenza dos de Badalona. Xogadores como os irm\u00e1ns Jofresa, Jordi Villacampa, Rudy Fern\u00e1ndez ou Ricky Rubio prove\u00f1en das categor\u00eda inferiores do Joventut.\nO Joventut de Badalona tam\u00e9n foi o primeiro equipo catal\u00e1n que conseguiu ga\u00f1ar un t\u00edtulo da Euroliga. Isto sucedeu en 1994, tras ga\u00f1ar por tan s\u00f3 dous puntos (59-57) ao Olympiacos grego en Tel Aviv (Israel). En 2006, ga\u00f1ou o campionato da FIBA EuroChallenge, e en 2008 a Copa ULEB. O Joventut tam\u00e9n ga\u00f1ou dous campionatos da Copa Kora\u0107, nos anos 1981 e 1990. Dende o ano 1992 xoga no Pavell\u00f3 Ol\u00edmpic de Badalona.\nPatrocinios.\nO Club Joventut de Badalona recibiu diversos nomes comerciais ao longo da s\u00faa historia, en funci\u00f3n do interese do patrocinador de cada momento. Estas son as denominaci\u00f3ns que tivo o equipo verdinegro:\nPavill\u00f3n.\nO Joventut xoga so seus encontros como local no \"Pavill\u00f3 Ol\u00edmpic de Badalona\" (do catal\u00e1n: \"Pavill\u00f3n Ol\u00edmpico de Badalona\"), co\u00f1ecido tam\u00e9n como \"Palau Municipal d'Esports de Badalona\" (do catal\u00e1n: \"Pazo Municipal dos Deportes de Badalona\"). Foi constru\u00edda como instalaci\u00f3n nos Xogos Ol\u00edmpicos de Barcelona 1992 para albergar a competici\u00f3n de baloncesto. Foi obra dos arquitectos Esteve Bonell e Francesc Rius, que ga\u00f1aron en 1992 o Premio de Arquitectura Contempor\u00e1nea Mies van der Rohe polo recinto e ten capacidade para 12.500 espectadores.\nAdemais do Pavell\u00f3 Ol\u00edmpic, o Joventut dispotou os seus encontros como local en m\u00faltiples recintos, non sendo at\u00e9 1962 cando pasaron a xogar no \"Pavell\u00f3 de la Plana\", un pavill\u00f3n cuberto.\nXogadores.\nDorsais retirados.\nO Joventut retirou tres dorsais na honra dalg\u00fans dos seus xogadores ao longo da s\u00faa historia. O 5 foi retirado por mor de Rafa Jofresa, un base que chegou a xogar vinte e un anos na m\u00e1xima categor\u00eda do baloncesto espa\u00f1ol, con todo, este n\u00famero tam\u00e9n foi levado entre 2001\u20132008 por Rudy Fern\u00e1ndez. O n\u00famero 7 foi retirado na honra de Josep Maria Margall, un ala alcumado \"Matraco\" que xogou dezaoito temporadas cos verdinegros. Finalmente, o n\u00famero 8, retirouse en homenaxe a Jordi Villacampa, un dos xogadores m\u00e1is emblem\u00e1ticos da historia do club.\nAdestradores.\nA seguinte relaci\u00f3n detalla cronoloxicamente a todos os adestradores que tivo o Club Joventut de Badalona. Se figura m\u00e1is dun adestrador por temporada significa que o primeiro foi substitu\u00eddo polo seguinte.\nPresidentes.\nA seguinte \u00e9 unha lista dos presidentes do Joventut desde a fundaci\u00f3n da Asociaci\u00f3n de Clubs de Baloncesto en 1982.\nPalmar\u00e9s.\nNacional.\nLiga\nCopa do Rei\nCopa Pr\u00edncipe\nSupercopa\nLliga Catalana\nInternacional.\nEuroliga\nEuroCup\nCopa Kora\u0107\nEuroChallenge\nHistorial.\nFinais da Euroliga.\nO \"Montigal\u00e0 Joventut\" presentouse na \"Final Four\" de Istanbul 1992 como un dos mellores equipos europeos do momento. No partido de semifinais desf\u00edxose do Estudiantes con facilidade. Na gran final esperaba o belgradino Partizan, dirixido por \u017deljko Obradovi\u0107 e liderado polo talento de Predrag Danilovi\u0107 e Aleksandar \u0110or\u0111evi\u0107. A poucos segundos do final, o base Tom\u00e1s Jofresa logrou unha canastra que pu\u00f1a dous puntos arriba ao conxunto verdinegro. A vitoria final estaba moi cerca para os de Badalona, mais apareceu \u0110or\u0111evi\u0107. O base rival cruzou toda a cancha e anotou unha decisiva tripla. O Partizan coloc\u00e1base cun punto de vantaxe e xa non houbo tempo para que o Joventut puidese contraatacar dunha forma organizada. \nDespois da Liga Europea, dous anos despois conseguiron mudar o final. En 1994, o Joventut de Obradovi\u0107, o mesmo adestrador que lles arrebatou a copa en Istanbul, f\u00edxose co t\u00edtulo en Tel Aviv cunha tripla de Corny Thompson nos \u00faltimos instantes da final. Os badaloneses venceron en semifinais ao Barcelona e na final ao Olympiacos e, deste xeito, o Joventut logrou converterse no primeiro club catal\u00e1n en conseguilo.\nOutras Competici\u00f3ns.\nOpen McDonald's\nUniforme.\nO camiseta de xogo do Joventut sempre foi verde cunha banda horizontal negra ao redor do peito e os pantal\u00f3ns tradicionalmente negros, coa excepci\u00f3n dalg\u00fans anos que tam\u00e9n foron de cor verde. Tradicionalmente a roupa de visitante foi de cor branca, e ademais na tempada 2008-09 foi estreada unha camiseta alternativa de cor prata. Como curiosidade, as cores que viste o equipo d\u00e9bense a que era a \u00fanica indumentaria que quedaba na tenda de deportes cando se fundou o club a comezos do s\u00e9culo XX."}
{"id": "148428", "revid": "17467", "url": "https://gl.wikipedia.org/wiki?curid=148428", "title": "Joventut de Badalona", "text": ""}
{"id": "148429", "revid": "17467", "url": "https://gl.wikipedia.org/wiki?curid=148429", "title": "Joventut Badalona", "text": ""}
{"id": "148430", "revid": "17467", "url": "https://gl.wikipedia.org/wiki?curid=148430", "title": "Joventut", "text": ""}
{"id": "148431", "revid": "17467", "url": "https://gl.wikipedia.org/wiki?curid=148431", "title": "DKV Joventut", "text": ""}
{"id": "148432", "revid": "1987", "url": "https://gl.wikipedia.org/wiki?curid=148432", "title": "Berbia, Santo Adri\u00e1n de Castro, Zas", "text": "Berbia \u00e9 un lugar da parroquia de Santo Adri\u00e1n de Castro no concello coru\u00f1\u00e9s de Zas da Comarca da Terra de Soneira. Ti\u00f1a 28 habitantes no ano 2018 segundo datos do Instituto Galego de Estat\u00edstica dos cales eran 14 homes e 14 mulleres."}
{"id": "148433", "revid": "17467", "url": "https://gl.wikipedia.org/wiki?curid=148433", "title": "DKV Joventut de Badalona", "text": ""}
{"id": "148434", "revid": "17467", "url": "https://gl.wikipedia.org/wiki?curid=148434", "title": "DKV Joventut Badalona", "text": ""}
{"id": "148435", "revid": "1987", "url": "https://gl.wikipedia.org/wiki?curid=148435", "title": "Caberte, Santo Adri\u00e1n de Castro, Zas", "text": "Caberte \u00e9 un lugar da parroquia de Santo Adri\u00e1n de Castro no concello coru\u00f1\u00e9s de Zas da Comarca da Terra de Soneira. Ti\u00f1a 3 habitantes no ano 2009 segundo datos do Instituto Galego de Estat\u00edstica dos cales eran 1 home e 2 mulleres."}
{"id": "148437", "revid": "85894", "url": "https://gl.wikipedia.org/wiki?curid=148437", "title": "A Devesa, Santo Adri\u00e1n de Castro, Zas", "text": "A Devesa \u00e9 un lugar da parroquia de Santo Adri\u00e1n de Castro no concello coru\u00f1\u00e9s de Zas da Comarca da Terra de Soneira. Ti\u00f1a 4 habitantes no ano 2018 segundo datos do Instituto Galego de Estat\u00edstica dos cales eran 2 homes e 2 mulleres."}
{"id": "148438", "revid": "85894", "url": "https://gl.wikipedia.org/wiki?curid=148438", "title": "Rial de Abaixo, Santo Adri\u00e1n de Castro, Zas", "text": "Rial de Abaixo \u00e9 un lugar da parroquia de Santo Adri\u00e1n de Castro no concello coru\u00f1\u00e9s de Zas da Comarca da Terra de Soneira. Ti\u00f1a 25 habitantes no ano 2018 segundo datos do Instituto Nacional de Estad\u00edstica dos cales eran 11 homes e 14 mulleres."}
{"id": "148439", "revid": "89787", "url": "https://gl.wikipedia.org/wiki?curid=148439", "title": "Santo Adri\u00e1n de Castro, Santo Adri\u00e1n de Castro, Zas", "text": "Santo Adri\u00e1n de Castro \u00e9 un lugar da parroquia de Santo Adri\u00e1n de Castro no concello coru\u00f1\u00e9s de Zas da Comarca da Terra de Soneira. Segundo o Instituto Galego de Estat\u00edstica, en 2020 ti\u00f1a 69 habitantes (31 homes e 38 mulleres)."}
{"id": "148440", "revid": "1987", "url": "https://gl.wikipedia.org/wiki?curid=148440", "title": "Budi\u00e1n, G\u00e1ndara, Zas", "text": "Budi\u00e1n \u00e9 un lugar da parroquia de G\u00e1ndara no concello coru\u00f1\u00e9s de Zas da comarca da Terra de Soneira. Ti\u00f1a 75 habitantes no ano 2018 segundo datos do Instituto Nacional de Estad\u00edstica dos cales eran 38 homes e 37 mulleres."}
{"id": "148441", "revid": "85894", "url": "https://gl.wikipedia.org/wiki?curid=148441", "title": "G\u00e1ndara, G\u00e1ndara, Zas", "text": "G\u00e1ndara \u00e9 un lugar da parroquia de G\u00e1ndara no concello coru\u00f1\u00e9s de Zas da comarca da Terra de Soneira. Ti\u00f1a 10 habitantes no ano 2018 segundo datos do Instituto Nacional de Estad\u00edstica dos cales eran 6 homes e 4 mulleres."}
{"id": "148442", "revid": "85894", "url": "https://gl.wikipedia.org/wiki?curid=148442", "title": "Parga, G\u00e1ndara, Zas", "text": "Parga \u00e9 un lugar da parroquia de G\u00e1ndara no concello coru\u00f1\u00e9s de Zas da comarca da Terra de Soneira. Ti\u00f1a 17 habitantes no ano 2018 segundo datos do Instituto Nacional de Estad\u00edstica dos cales eran 10 homes e 7 mulleres."}
{"id": "148443", "revid": "85894", "url": "https://gl.wikipedia.org/wiki?curid=148443", "title": "O Sisto, G\u00e1ndara, Zas", "text": "O Sisto \u00e9 un lugar da parroquia da G\u00e1ndara no concello coru\u00f1\u00e9s de Zas da comarca da Terra de Soneira. Ti\u00f1a 87 habitantes no ano 2018 segundo datos do Instituto Nacional de Estad\u00edstica dos cales eran 45 homes e 42 mulleres."}
{"id": "148444", "revid": "85894", "url": "https://gl.wikipedia.org/wiki?curid=148444", "title": "Sobreira, G\u00e1ndara, Zas", "text": "Sobreira \u00e9 un lugar da parroquia da G\u00e1ndara no concello coru\u00f1\u00e9s de Zas da comarca da Terra de Soneira. Ti\u00f1a 32 habitantes no ano 2018 segundo datos do Instituto Nacional de Estad\u00edstica dos cales eran 17 homes e 15 mulleres."}
{"id": "148445", "revid": "1987", "url": "https://gl.wikipedia.org/wiki?curid=148445", "title": "Vilar Ramilo, G\u00e1ndara, Zas", "text": "Vilar Ramilo \u00e9 un lugar da parroquia da G\u00e1ndara no concello coru\u00f1\u00e9s de Zas da comarca da Terra de Soneira. Ti\u00f1a 20 habitantes no ano 2018 segundo datos do Instituto Nacional de Estad\u00edstica dos cales eran 12 homes e 8 mulleres."}
{"id": "148446", "revid": "1987", "url": "https://gl.wikipedia.org/wiki?curid=148446", "title": "Vilaest\u00e9vez, G\u00e1ndara, Zas", "text": "Vilaest\u00e9vez \u00e9 un lugar da parroquia da G\u00e1ndara no concello coru\u00f1\u00e9s de Zas da comarca da Terra de Soneira. Ti\u00f1a 54 habitantes no ano 2018 segundo datos do Instituto Nacional de Estad\u00edstica dos cales eran 28 homes e 26 mulleres."}
{"id": "148447", "revid": "1987", "url": "https://gl.wikipedia.org/wiki?curid=148447", "title": "A Andragalla, Lamas, Zas", "text": "A Andragalla \u00e9 un lugar da parroquia da Lamas no concello coru\u00f1\u00e9s de Zas da comarca da Terra de Soneira. Ti\u00f1a 80 habitantes no ano 2018 segundo datos do Instituto Galego de Estat\u00edstica dos cales eran 35 homes e 45 mulleres."}
{"id": "148448", "revid": "85894", "url": "https://gl.wikipedia.org/wiki?curid=148448", "title": "A Bra\u00f1a, Lamas, Zas", "text": "A Bra\u00f1a \u00e9 un lugar da parroquia da Lamas no concello coru\u00f1\u00e9s de Zas da comarca da Terra de Soneira. Ti\u00f1a 79 habitantes no ano 2018 segundo datos do Instituto Nacional de Estad\u00edstica dos cales eran 39 homes e 40 mulleres."}
{"id": "148449", "revid": "1987", "url": "https://gl.wikipedia.org/wiki?curid=148449", "title": "Vermello, Lamas, Zas", "text": "Vermello \u00e9 un lugar da parroquia da Lamas no concello coru\u00f1\u00e9s de Zas da Comarca da Terra de Soneira. Ti\u00f1a 28 habitantes no ano 2018 segundo datos do Instituto Galego de Estat\u00edstica dos cales eran 13 homes e 15 mulleres."}
{"id": "148450", "revid": "85894", "url": "https://gl.wikipedia.org/wiki?curid=148450", "title": "Cot\u00f3n do Mu\u00ed\u00f1o, Lamas, Zas", "text": "Cot\u00f3n do Mu\u00ed\u00f1o \u00e9 un lugar da parroquia da Lamas no concello coru\u00f1\u00e9s de Zas da comarca da Terra de Soneira. Segundo o Instituto Galego de Estat\u00edstica, en 2020 ti\u00f1a 2 habitantes (1 home e 1 muller)."}
{"id": "148451", "revid": "89787", "url": "https://gl.wikipedia.org/wiki?curid=148451", "title": "Cacheu", "text": "Cacheu \u00e9 unha cidade costeira de Guinea-Bisau de 5.471 habitantes estimados en 2010, xunto ao r\u00edo hom\u00f3nimo, \u00e9 a capital da rexi\u00f3n de Cacheu. Foi o primeiro establecemento portugu\u00e9s en Guinea, fundado en 1588, e serviu de importante posto para o comercio de escravos, fund\u00e1ndose para tal fin en 1675, a Compa\u00f1\u00eda de Cacheu. Nas proximidades at\u00f3pase o Parque Nacional dos Mangleiros do R\u00edo Cacheu."}
{"id": "148452", "revid": "1410", "url": "https://gl.wikipedia.org/wiki?curid=148452", "title": "Selena", "text": "Selena Quintanilla P\u00e9rez, co\u00f1ecida artisticamente como Selena, nada en Lake Jackson (Texas) o 16 de abril de 1971 e finada en Corpus Christi (Texas) o 31 de marzo de 1995, foi unha cantante mexicano-estadounidense texana.\nTraxectoria.\nSelena foi chamada \"A ra\u00ed\u00f1a da m\u00fasica texana\". Comezou a cantar no restaurante do seu pai a principios da d\u00e9cada de 1980. Lanzou o seu primeiro disco en 1984, e en 1989 fichouna a EMI Latin Records, coa que vendeu m\u00e1is de 20\u00a0000 copias. O seu \u00e1lbum de 1990, \"Ven Conmigo\", converteuse no primeiro disco de ouro texano. En 1992 lanzou \"Entre a mi mundo\", que tam\u00e9n foi disco de ouro. En 1993 o \u00e1lbum \"Selena Live!\" ga\u00f1ou un premio Grammy ao mellor \u00e1lbum mexicano-americano. En 1994 Selena lanzou o seu \u00faltimo \u00e1lbum, \"Amor Prohibido\", que vendeu m\u00e1is de 22 mill\u00f3ns de copias en todo o mundo. O \u00e1lbum axudou a Selena a introducirse no mercado de fala inglesa. O \u00e1lbum \"Dreaming of You\" vendeu 175\u00a0000 copias o mesmo d\u00eda do seu lanzamento, e acadou un total de 4 mill\u00f3ns de copias.\nEn 1992 Selena casou co seu guitarrista, Chris Perez. Selena morreu traxicamente o 31 de marzo de 1995, asasinada pola presidenta do seu club de fans. En 1997 f\u00edxose unha pel\u00edcula sobre a s\u00faa vida, na que o seu papel foi interpretado por Jennifer Lopez.\nV\u00e9xase tam\u00e9n.\n[[Categor\u00eda:Actores de Texas]]\n[[Categor\u00eda:Actores de cine dos Estados Unidos de Am\u00e9rica]]\n[[Categor\u00eda:Actores de televisi\u00f3n dos Estados Unidos de Am\u00e9rica]]\n[[Categor\u00eda:Cantantes de Texas]]\n[[Categor\u00eda:Nados no condado de Brazoria, Texas]]\n[[Categor\u00eda:Nados en 1971]]\n[[Categor\u00eda:Finados en 1995]]\n[[Categor\u00eda:Estadounidenses de ascendencia cherokee]]"}
{"id": "148453", "revid": "75439", "url": "https://gl.wikipedia.org/wiki?curid=148453", "title": "Combust\u00edbel de algas", "text": "O combust\u00edbel algal, tam\u00e9n denominado combust\u00edbel de algas, oleoalgal, oilgae, algaeoleum ou biocombust\u00edbel de terceira xeraci\u00f3n, \u00e9 un biocombust\u00edbel fabricado a partir dos produtos das algas.\nUn equipo de expertos da Universidade de Xa\u00e9n, encabezado por Sebasti\u00e1n S\u00e1nchez Villasclaras, iniciou un estudo de investigaci\u00f3n dirixido \u00e1 limpeza de augas residuais terciarias a trav\u00e9s da microalga Botryococcus braunii, que produce grandes cantidades de hidrocarburos l\u00edquidos. As empresas de capital risco dos Estados Unidos decidiron deixar de apoiar o etanol procedente do cultivo de millo e investir en produtores que utilicen algas.\nO reto da produci\u00f3n a grande escala de microalgas con fins enerx\u00e9ticos foi asumido a escala global por un gran n\u00famero de empresas, e os avances neste campo prod\u00facense con rapidez. Alg\u00fans exemplos son o anuncio, realizado pola empresa Solazyme, de produci\u00f3n do primeiro queroseno de aviaci\u00f3n producido a partir de biomasa de algas; a iniciativa do Carbon Trust brit\u00e1nico destinando 26 mill\u00f3ns de libras ao desenvolvemento destas tecnolox\u00edas ou tam\u00e9n o interese do DARPA norteamericano nas aplicaci\u00f3ns no \u00e1mbito militar.\nActualmente, o desenvolvemento en Espa\u00f1a de tecnolox\u00edas de produci\u00f3n de algas para o seu uso enerx\u00e9tico comeza a sa\u00edr do \u00e1mbito da investigaci\u00f3n pura co anuncio da posta en marcha das primeiras plantas comerciais. Estas son as de Mutxamel, que promove a empresa alicantina BFS co obxectivo de producir enerx\u00eda el\u00e9ctrica nunha instalaci\u00f3n de 30 MW de potencia, e a de Xerez da Fronteira, onde Aurantia, a trav\u00e9s da sociedade Celulosa Investment, pretende producir biocarburantes e outros produtos nunha instalaci\u00f3n que servir\u00eda \u00e1 vez como sumidoiro de parte do CO2 emitido pola f\u00e1brica de cemento que Holcim ten nesa localidade andaluza."}
{"id": "148454", "revid": "22570", "url": "https://gl.wikipedia.org/wiki?curid=148454", "title": "Galer\u00eda de imaxes de galer\u00edas de Galicia", "text": ""}
{"id": "148455", "revid": "89787", "url": "https://gl.wikipedia.org/wiki?curid=148455", "title": "Gomar\u00eds, Lamas, Zas", "text": "Gomar\u00eds \u00e9 un lugar da parroquia da Lamas no concello coru\u00f1\u00e9s de Zas da Comarca da Terra de Soneira. Segundo o Instituto Galego de Estat\u00edstica, en 2020 ti\u00f1a 24 habitantes (11 homes e 13 mulleres)."}
{"id": "148456", "revid": "98629", "url": "https://gl.wikipedia.org/wiki?curid=148456", "title": "Lamas, Lamas, Zas", "text": "Lamas \u00e9 un lugar da parroquia da Lamas no concello coru\u00f1\u00e9s de Zas da Comarca da Terra de Soneira. Segundo o Instituto Galego de Estat\u00edstica, en 2020 ti\u00f1a 21 habitantes (11 homes e 10 mulleres).\nToponimia.\nO or\u00f3nimo prov\u00e9n do lat\u00edn , e indica un lugar con lama ou lodo."}
{"id": "148457", "revid": "85894", "url": "https://gl.wikipedia.org/wiki?curid=148457", "title": "Penedo, Lamas, Zas", "text": "Penedo \u00e9 un lugar da parroquia da Lamas no concello coru\u00f1\u00e9s de Zas da Comarca da Terra de Soneira. Ti\u00f1a 15 habitantes no ano 2018 segundo datos do Instituto Galego de Estat\u00edstica dos cales eran 7 homes e 8 mulleres."}
{"id": "148458", "revid": "85894", "url": "https://gl.wikipedia.org/wiki?curid=148458", "title": "As Pereiras, Lamas, Zas", "text": "As Pereiras \u00e9 un lugar da parroquia da Lamas no concello coru\u00f1\u00e9s de Zas da comarca da Terra de Soneira. Ti\u00f1a 32 habitantes no ano 2018 segundo datos do Instituto Galego de Estat\u00edstica dos cales eran 21 homes e 11 mulleres."}
{"id": "148459", "revid": "1987", "url": "https://gl.wikipedia.org/wiki?curid=148459", "title": "Vilach\u00e1n, Lamas, Zas", "text": "Vilach\u00e1n \u00e9 un lugar da parroquia da Lamas no concello coru\u00f1\u00e9s de Zas da Comarca da Terra de Soneira. Ti\u00f1a 22 habitantes no ano 2018 segundo datos do Instituto Galego de Estat\u00edstica dos cales eran 13 homes e 9 mulleres."}
{"id": "148460", "revid": "1888", "url": "https://gl.wikipedia.org/wiki?curid=148460", "title": "Vilach\u00e1n", "text": "O top\u00f3nimo Vilach\u00e1n pode referirse a varios lugares de Galicia:"}
{"id": "148461", "revid": "1987", "url": "https://gl.wikipedia.org/wiki?curid=148461", "title": "Arcar, Loro\u00f1o, Zas", "text": "Arcar \u00e9 un lugar da parroquia da Loro\u00f1o no concello coru\u00f1\u00e9s de Zas da Comarca da Terra de Soneira. Ti\u00f1a 2 habitantes no ano 2018 segundo datos do Instituto Galego de Estat\u00edstica dos cales eran 1 home e 1 muller."}
{"id": "148462", "revid": "5863", "url": "https://gl.wikipedia.org/wiki?curid=148462", "title": "Manuel Crespo Alfaya", "text": "Manuel Crespo Alfaya, nado en Ponteareas o 22 de decembro de 1918 e finado en Pontevedra o 2 de abril de 2006, foi un pol\u00edtico galego.\nTraxectoria.\nFillo de Manuel Crespo Medal, secretario do Concello de Pazos de Borb\u00e9n, e Engracia Alfaya Cerdeira. Estudou Maxisterio e f\u00edxose mestre. Foi oficial maior e secretario comarcal do Frente de Juventudes de Pontevedra e despois secretario provincial. Manuel Crespo Alfaya foi un home de peso na ditadura, funcionario e xefe dos servizos t\u00e9cnicos, foi secretario local de FET y de las JONS en Pontevedra e secretario da Obra Social do Movimiento nos anos 50, nos anos 60 delegado do Ministerio de Informaci\u00f3n e Turismo que dirix\u00eda Manuel Fraga Iribarne. Promoveu a Festa do Marisco do Grove. Foi un dos fundadores de Alianza Popular. P\u00edo Cabanillas nomeouno delegado de Cultura en 1977, convert\u00e9ndoo no seu home de confianza na cidade de Pontevedra. Crespo Alfaya co\u00f1eceu a Mariano Rajoy e converteuse nun dos seus principais homes de confianza, e logo ao seu sucesor na Deputaci\u00f3n, Xos\u00e9 Cu\u00ed\u00f1a.\nRajoy nomeouno en 1986 Xefe do Gabinete T\u00e9cnico cando Xerardo Fern\u00e1ndez Albor lle ofreceu a Vicepresidencia da Xunta de Galicia, cargo do que cesou a petici\u00f3n propia o 16 de outubro de 1987. Crespo Alfaya pasou a ser conselleiro da CRTVG, posto ao que tam\u00e9n renunciou.\nVida persoal.\nCasou en Pontevedra con Mar\u00eda Teresa Freijeiro Villaverde en 1946. Enviuvou en 1951, casou con Mar\u00eda de los Remedios Sabar\u00eds e foi pai do tam\u00e9n pol\u00edtico Pablo Crespo Sabar\u00eds."}
{"id": "148467", "revid": "5132", "url": "https://gl.wikipedia.org/wiki?curid=148467", "title": "Premio de Arquitectura Contempor\u00e1nea Mies van der Rohe", "text": ""}
{"id": "148468", "revid": "1131", "url": "https://gl.wikipedia.org/wiki?curid=148468", "title": "Pavell\u00f3 Ol\u00edmpic de Badalona", "text": "O Pavell\u00f3 Ol\u00edmpic de Badalona (do catal\u00e1n: \"Pavill\u00f3n Ol\u00edmpico de Badalona\"), co\u00f1ecido tam\u00e9n como Palau Municipal d'Esports de Badalona (do catal\u00e1n: \"Pazo Municipal dos Deportes de Badalona\") \u00e9 unha instalaci\u00f3n deportiva de Badalona (Catalu\u00f1a) adicada especialmente \u00e1 disputa de partidos de baloncesto. Foi a instalaci\u00f3n nos Xogos Ol\u00edmpicos de Barcelona 1992, onde se realizou a competici\u00f3n de baloncesto, e actualmente \u00e9 o recinto onde disputa os seus partidos como local o Club Joventut de Badalona. Foi obra dos arquitectos Esteve Bonell e Francesc Rius, que ga\u00f1aron en 1992 o Premio de Arquitectura Contempor\u00e1nea Mies van der Rohe polo recinto.\nEstrutura.\nO Pavill\u00f3n consta de catro niveis. O nivel inferior corresponde \u00e1 pista central de xogo, pistas interiores de adestramento, vestiarios, salas de prensa e almac\u00e9ns. En nivel inmediatamente superior est\u00e1 destinado a oficinas onde se desenvolven traballos comerciais e de administraci\u00f3n. O nivel principal \u00e9 o destinado ao aceso \u00e1s bancadas e ten un amplo pasadizo que circunda o recinto, distribu\u00eddos por este pasadizo sit\u00faanse diversas areas de servizos e bares. Desde o mesmo pasadizo \u00e9 por onde se accede \u00e1 parte superior das bancadas.\nTen unha capacidade para 12.500 persoas. Tam\u00e9n serviu para aloxar grandes concertos musicais, nos que o aforamento se ampliou implantando bancadas provisionais na \u00e1rea de xogo.\nHistoria.\nFoi inaugurado en 1991 baixo dese\u00f1o dos arquitectos Esteve Bonell e Francesc Rius con motivo da celebraci\u00f3n do torneo de baloncesto dos XXV Xogos Ol\u00edmpicos, porque foi a sede durante toda a competici\u00f3n de baloncesto durante os Xogos Ol\u00edmpicos de Barcelona 1992. O pavill\u00f3n acolleu ao Dream Team, a selecci\u00f3n norteamericana considerada como o mellor equipo da historia, con nomes como Michael Jordan, Magic Johnson, Charles Barkley ou Larry Bird. Desde a tempada 91/92, o pavill\u00f3n tam\u00e9n acolle os partidos do primeiro equipo do Club Joventut de Badalona da Liga ACB. \u00c9 unha das mellores instalaci\u00f3ns de baloncesto de Europa, polo que popularmente \u00e9 co\u00f1ecido como a \"Catedral do Baloncesto\". Tam\u00e9n \u00e9 escenario de numerosos concertos e actos multitudinarios. En 1997 foi unha das sedes do XXX Campionato Europeo de Baloncesto Masculino."}
{"id": "148469", "revid": "5132", "url": "https://gl.wikipedia.org/wiki?curid=148469", "title": "Palau Municipal d'Esports de Badalona", "text": ""}
{"id": "148470", "revid": "5132", "url": "https://gl.wikipedia.org/wiki?curid=148470", "title": "Pavill\u00f3n Ol\u00edmpico de Badalona", "text": ""}
{"id": "148471", "revid": "5132", "url": "https://gl.wikipedia.org/wiki?curid=148471", "title": "Pazo Municipal dos Deportes de Badalona", "text": ""}
{"id": "148472", "revid": "5132", "url": "https://gl.wikipedia.org/wiki?curid=148472", "title": "Pabell\u00f3n Ol\u00edmpico de Badalona", "text": ""}
{"id": "148473", "revid": "5132", "url": "https://gl.wikipedia.org/wiki?curid=148473", "title": "Palacio Municipal de los Deportes de Badalona", "text": ""}
{"id": "148474", "revid": "5132", "url": "https://gl.wikipedia.org/wiki?curid=148474", "title": "Ol\u00edmpic de Badalona", "text": ""}
{"id": "148475", "revid": "5132", "url": "https://gl.wikipedia.org/wiki?curid=148475", "title": "Palau Ol\u00edmpic de Badalona", "text": ""}
{"id": "148477", "revid": "98629", "url": "https://gl.wikipedia.org/wiki?curid=148477", "title": "Castellers de la Vila de Gr\u00e0cia", "text": "Os Castellers de la Vila de Gr\u00e0cia son un grupo de castellers fundado no ano 1996. Te\u00f1en a s\u00faa sede no barrio de Gr\u00e0cia, en Barcelona.\nO primeiro \"4 de 8\" (\"castell\" de 8 pisos de altura e 4 persoas por piso) que descargaron os gracienses (descargar un \"castell\" quere dicir montalo e desmontalo sen caer) foi o 17 de agosto de 2003 na Praza de la Vila de Gr\u00e0cia, con motivo da xornada \"Castellera\" da Festa Maior de Gr\u00e0cia.\nA mellor actuaci\u00f3n da s\u00faa historia consistiu en 4 de 8, 3 de 8 (c) e 5 de 7.\nAt\u00e9 o ano 2010, os Castellers de la Vila de Gr\u00e0cia actuaron en 5 ocasi\u00f3ns no Concurso de Castells que se celebra cada dous anos en Tarragona: o 2002, 2004, 2006, 2008 e 2010.\nPopularmente son co\u00f1ecidos coma a colla dels blaus (\"colla\", que en catal\u00e1n significa \u201cgrupo\u201d, dos azuis), pola color da s\u00faa camisa, ou a colla dels estudiants (\"colla\" dos estudantes), a causa do novos que son tradicionalmente os seus compo\u00f1entes.\nOs Castellers de la Vila de Gr\u00e0cia te\u00f1en unha fugaz aparici\u00f3n na pel\u00edcula L'auberge espagnole de C\u00e9dric Klapisch.\nHistoria.\nOs \"castells\" en Gr\u00e0cia non son unha cousa nova, sen\u00f3n que hai referencias hist\u00f3ricas que datan xa de finais do s\u00e9culo XIX e at\u00e9 principios dos anos trinta do s\u00e9culo XX. Cara ao 1890 constitu\u00eduse unha \"colla\" formada por persoas procedentes do campo de Tarragona que migraran por causa da crise da filoxera, os Xiquets de Gr\u00e0cia. Posibelmente, estes novos gracienses atoparon, no ambiente popular da que era a\u00ednda unha Vila de Gr\u00e0cia independente de Barcelona, a atmosfera propicia para desenvolver a actividade dos \"castells\" en forma de \"colla\" local. Hai constancia de que esta primeira \"colla\" actuou como m\u00ednimo dende a d\u00e9cada dos 80 do s\u00e9culo XIX, entre o 1900 e o 1910 e na segunda d\u00e9cada do s\u00e9culo XX. A maior\u00eda das actuaci\u00f3ns lev\u00e1ronse a cabo durante a Festa Maior de Gr\u00e0cia.\nOs comezos.\nCon todo, a historia dos actuais Castellers de la Vila de Gr\u00e0cia empezou a principios dos anos 90 do s\u00e9culo XX, cando un grupo de xente nova implicados na rede asociativa de Gr\u00e0cia, afeccionados aos \"castells\", comezaron a falar da posibilidade de crear unha \"colla castellera\". Esta idea colleu forma cando decidiron facer a primeira reuni\u00f3n, en outubro de 1996, e comezaron a correr tam\u00e9n as primeiras voces. As\u00ed, o primeiro ensaio convocouse o 23 de novembro dese mesmo ano na Praza del Sol, e xa reuniu unhas trinta persoas.\nA primeira aparici\u00f3n p\u00fablica da nova \"colla\" graciense foi en febreiro do 1997, co gallo da xornada \"castellera\" de Santa Eulalia na Praza de Sant Jaume de Barcelona, onde alzaron dous \"pilars de 4\" (unha persoa por piso, 4 pisos; esta construci\u00f3n est\u00e1 considerada a m\u00e1is sinxela de todo o repertorio). A primeira actuaci\u00f3n na Praza de la Vila de Gr\u00e0cia, considerada a praza propia da \"colla\", foi o 4 de marzo de 1997; esta actuaci\u00f3n reuniu uns sesenta castellers e realiz\u00e1ronse diversas construci\u00f3ns b\u00e1sicas.\nOs primeiros castells.\nA presentaci\u00f3n oficial para o mundo casteller foi o 4 de maio de 1997. Apadri\u00f1ados polos Castellers de Terrassa, os Castellers de Sants e os Castellers de Sant Andreu de la Barca, os de Gr\u00e0cia xa descargaron os primeiros \"castells\" de 6 pisos. Esta primeira temporada foi unha \u00e9poca de importantes altibaixos, a\u00ednda que o traballo realizado durante todo o ano deu finalmente os seus froitos coa consecuci\u00f3n dun \"castell\" de sete pisos, o \"4 de 7\", co gallo da s\u00faa Festividade o 23 de novembro.\nO paso dos castells de 7 pisos aos de 8.\nNos anos seguintes a \"colla\" de Gr\u00e0cia foi evolucionando positivamente, e consolidouse coma \"colla\" de 7, at\u00e9 que o 6 de outubro de 2002, co gallo do XIX Concurso de \"castells\" de Tarragona, cargaron o primeiro \"4 de 8\" da s\u00faa historia despois de ter descargado, tam\u00e9n, o primeiro \"2 de 7\" na rolda anterior. Dende aquel 2002, os Castellers de la Vila de Gr\u00e0cia non deixaron de constru\u00edr o \"4 de 8\" ning\u00fan ano, e hoxe comezan a consolidarse coma \"colla\" de 8 e coma unha das 15-20 mellores \"collas\" do panorama casteller actual.\nA \"colla\" graciense conta tam\u00e9n dende os seus primeiros meses de existencia cun grupo de \"grallers\" propio, que \u00e9 tam\u00e9n unha escola de grallas para todos aqueles que desexen tocar a gralla nas diferentes actividades dos castellers.\nNo ano 1999 conced\u00e9uselle aos Castellers de la Vila de Gr\u00e0cia a Medalla de Honor de Barcelona. Tam\u00e9n son membros das Colles de Cultura Popular de Gr\u00e0cia.\nEnsaios.\nOs Castellers de la Vila de Gr\u00e0cia te\u00f1en empregado coma local de ensaio diferentes espazos do barrio, entre os que destacan a Escola Josep Maria Jujol, o centro Artes\u00e0 de Gr\u00e0cia e a antiga Escola OSI. Actualmente, e dende o 2002, o local de ensaio at\u00f3pase na Escola Reina Violant (r/ Trilla,18 de Gr\u00e0cia, Barcelona). Os ensaios son todos os martes e venres de 20:00 a 23:00.\nOutras actividades.\nDende o ano 1998 os Castellers de la Vila de Gr\u00e0cia producen a emisi\u00f3n do programa de radio de contido casteller \"Ter\u00e7os amunt!\", nas ondas de R\u00e0dio Gr\u00e0cia. Este programa de radio emitiuse sen interrupci\u00f3n dende ent\u00f3n at\u00e9 hoxe. O \"Ter\u00e7os amunt\" recibiu en 2010 o Premio Vila de Gr\u00e0cia \u00e1 mellor iniciativa comunicativa.\nMais a actividade extracastellera m\u00e1is importante que realizan os Castellers de la Vila de Gr\u00e0cia \u00e9 a organizaci\u00f3n, dende o ano 2001, da decoraci\u00f3n da Praza de la Vila de Gr\u00e0cia no marco da Festa Maior de Gr\u00e0cia.\nParticipaci\u00f3n no Concurso de Tarragona.\nOs Castellers de la Vila de Gr\u00e0cia te\u00f1en participado en cinco edici\u00f3ns do Concurso de Tarragona. A continuaci\u00f3n c\u00edtanse os concursos onde estivo presente a \"colla\" de Gr\u00e0cia, os castells realizados e, entre par\u00e9nteses e letra grosa, a posici\u00f3n final obtida:\nOs Castellers de la Vila de Gr\u00e0cia no mundo.\nActuaci\u00f3ns realizadas f\u00f3ra dos Pa\u00edses Catal\u00e1ns:\nActuaci\u00f3ns realizadas nos Pa\u00edses Catal\u00e1ns (f\u00f3ra de Catalu\u00f1a)\nOs \"Caps de Colla\".\nO \"Cap de Colla\" \u00e9 o m\u00e1ximo responsable t\u00e9cnico nas collas castelleras."}
{"id": "148478", "revid": "624", "url": "https://gl.wikipedia.org/wiki?curid=148478", "title": "Tratado de Verd\u00fan", "text": "Co\u00f1\u00e9cese como tratado de Verd\u00fan o acordo celebrado entre Lotario I do Sacro Imperio Romano Xerm\u00e1nico, Lois o Xerm\u00e1nico e Carlos o Calvo, fillos de Ludovico P\u00edo e netos de Carlomagno. Por este tratado, os tres irm\u00e1ns puxeron fin a anos de hostilidades en que se enlearon debido \u00e1 s\u00faa ambici\u00f3n de controlar a totalidade do Imperio carolinxio, o que foi permitido pola debilidade de seu pai.\nHistoria e caracter\u00edsticas.\nPolo tratado de Verd\u00fan (843), os tres netos de Carlomagno desintegraron o Imperio. Carlos levouse as rexi\u00f3ns occidentais do Imperio (a chamada \"Francia Occidentalis\"). Lu\u00eds tomou para si as rexi\u00f3ns orientais (a chamada \"Francia Orientalis\"). Lotario, pola s\u00faa banda, pola s\u00faa ambici\u00f3n, obtivo as capitais imperiais: Roma e Aquisgr\u00e1n, situadas nunha estreita franxa de terreo entre os dominios dos seus dous irm\u00e1ns, que \u00eda desde Italia ata o Mar do Norte (a chamada Lotarinxia).\nO tratado tivo consecuencias pol\u00edticas incalcul\u00e1beis. Ademais de sepultar para sempre o so\u00f1o dunha resurrecci\u00f3n do Imperio romano en Europa Occidental (que ser\u00eda infrutuosamente buscado polo Sacro Imperio Romano Xerm\u00e1nico), creou a semente do que despois ser\u00edan as naci\u00f3ns de Francia ao oeste (o territorio de Carlos, que por primeira vez recibe esa denominaci\u00f3n en vez do tradicional nome de Galia) e Alema\u00f1a ao leste (os dominios de Lu\u00eds). No referente ao territorio de Lotario, este desintegrouse bastante r\u00e1pido, nun novo tratado celebrado o ano 870 (Tratado de Meerssen). \nO territorio de Lotario ser\u00e1 co\u00f1ecido na Idade Media como a Lotarinxia, denominaci\u00f3n xeogr\u00e1fica que abrangue Flandres (as actuais B\u00e9lxica e Holanda), as rexi\u00f3ns francesas de Alsacia e Lorena, e a Italia setentrional. Esta colecci\u00f3n de terras era demasiado inest\u00e1bel para seguir unidas nun mesmo cetro, e non volveron desempe\u00f1ar un papel unitario na historia universal."}
{"id": "148480", "revid": "6506544", "url": "https://gl.wikipedia.org/wiki?curid=148480", "title": "Baizana, Loro\u00f1o, Zas", "text": "Baizana \u00e9 un lugar da parroquia da Loro\u00f1o no concello coru\u00f1\u00e9s de Zas da Comarca da Terra de Soneira. Ti\u00f1a 49 habitantes no ano 2022 segundo datos do Instituto Nacional de Estat\u00edstica dos cales eran 22 homes e 27 mulleres."}
{"id": "148481", "revid": "98629", "url": "https://gl.wikipedia.org/wiki?curid=148481", "title": "Peso (moeda)", "text": "Peso \u00e9, inicialmente, a denominaci\u00f3n da moeda espa\u00f1ola de 8 reais de prata, cun peso de entre 27 e 27,5 gramos e 40 mil\u00edmetros de di\u00e1metro, cu\u00f1ada desde pouco despois da Descuberta de Am\u00e9rica ata ben entrado o s\u00e9culo XIX, as\u00ed como doutras moedas de valores e m\u00e9trica semellantes, emitidas tanto en Espa\u00f1a como nas s\u00faas colonias e noutros estados, moi especialmente as equivalentes espa\u00f1olas de 20 reais de bill\u00f3n, 2 escudos e de 5 pesetas, esta \u00faltima en circulaci\u00f3n ata a entrada do euro.\nNoutras tradici\u00f3ns culturais, estas moedas denom\u00ednanse \"spanish dollar\" (no mundo anglosax\u00f3n), \"piastre espagnole\" (no mundo franc\u00f3fono), \"dollaro spagnolo\" (no \u00e1mbito italiano), \"spaanse mat\" (nos Pa\u00edses Baixos) etc.\nEn Espa\u00f1a.\nA moeda de 8 reais recibiu en Espa\u00f1a, \u00e1 parte do nome de \"real de a ocho\" (\u201creal de oito\u201d, polo seu valor), os de \u201cpeso\u201d, nun sentido ponderal, por equivaler a un peso de ouro predeterminado, \"peso fuerte\" (\u201cpeso forte\u201d) ou \u201cpeso duro\u201d, cunha adxectivaci\u00f3n que indicaba o cumprimento folgado tanto do peso como da lei establecida da aliaxe, ou simplemente \u201cduro\u201d, como forma reducida da anterior. A partir desta situaci\u00f3n, a forma que se impuxo no uso en castel\u00e1n peninsular foi a de \u201cduro\u201d, mentres que nas colonias de Am\u00e9rica se preferiu \u201cpeso\u201d, do mesmo xeito que en Galicia, onde a forma que acabou por estenderse en lingua galega foi \u201cpeso\u201d.\nEsta peza de 8 reais acabou por converterse durante s\u00e9culos en moeda de uso internacional, dado o seu prestixio, ata o punto de ser a base sobre a que se crearon outras, fundamentalmente as das rep\u00fablicas institu\u00eddas na Am\u00e9rica Hispana e nas illas Filipinas logo da s\u00faa independencia, pero tam\u00e9n doutras tan importantes como o d\u00f3lar estadounidense, o d\u00f3lar canadense, o ien xapon\u00e9s ou o iuan chin\u00e9s, todas elas cun peso e unha lei similares, nas s\u00faas orixes, ao peso espa\u00f1ol.\nEn Espa\u00f1a, os pesos de 8 reais, que comezaran a labrarse a finais do s\u00e9culo XVI, deixaron de cu\u00f1arse no s\u00e9culo XIX ao acabar o reinado de Fernando VII, e durante ese s\u00e9culo v\u00edronse substitu\u00eddas por moedas de igual m\u00e9trica e composici\u00f3n pero con valores faciais de 20 reais de bill\u00f3n, inicialmente, e logo 2 escudos e 5 pesetas.\nA\u00ednda que a palabra \u201cpeso\u201d se refira a todas estas moedas, a supervivencia da de 5 pesetas, xa en aliaxes e en tama\u00f1os moi diferentes aos orixinais, ata 1998, cando a peseta se ve substitu\u00edda polo euro, fixo que a denominaci\u00f3n de peso se asocie hoxe m\u00e1is comunmente a este valor.\nEn Am\u00e9rica.\nLogo da secular denominaci\u00f3n de \u201cpeso\u201d nas colonias espa\u00f1olas de Am\u00e9rica e en Filipinas para a o real de oito, que se cu\u00f1aba moi abundantemente nas s\u00faas casas de moeda (Lima, M\u00e9xico, Santiago, Potos\u00ed etc.), dada a abundancia deste metal, \u00e1 medida que foron acadando a s\u00faa independencia, ao longo do s\u00e9culo XIX, a maior\u00eda destes novos pa\u00edses mantivo a denominaci\u00f3n para as s\u00faas respectivas moedas nacionais, con id\u00e9ntica m\u00e9trica pero introducindo xa o sistema decimal, que a\u00ednda se desco\u00f1ec\u00eda na metr\u00f3pole.\nAlg\u00fans deses pa\u00edses cambiaron, co tempo, a s\u00faa denominaci\u00f3n, a\u00ednda que manti\u00f1an inicialmente a m\u00e9trica do peso espa\u00f1ol; noutros estados, por\u00e9n, o peso segue a ser hoxe a denominaci\u00f3n da moeda nacional.\nO peso no refraneiro galego.\nA palabra peso como unidade de conta callou moi fondo na cultura popular de Galicia. A\u00ednda hoxe, coa peseta desaparecida como unidade monetaria en favor do euro, \u00e9 frecuente escoitar esta denominaci\u00f3n para as moedas de cinco pesetas e para determinadas cantidades usuais, como \u201ccinco pesos\u201d (25 pesetas), \u201cvinte pesos\u201d (100 pesetas), 1.000 pesos (5.000 pesetas) etc.\nEntre os moitos casos do refraneiro galego en que aparece o peso rec\u00f3llense aqu\u00ed os seguintes:"}
{"id": "148482", "revid": "5132", "url": "https://gl.wikipedia.org/wiki?curid=148482", "title": "Palau Ol\u00edmpic", "text": ""}
{"id": "148483", "revid": "1131", "url": "https://gl.wikipedia.org/wiki?curid=148483", "title": "Kinorhyncha", "text": ""}
{"id": "148486", "revid": "1987", "url": "https://gl.wikipedia.org/wiki?curid=148486", "title": "Bouzarroma, Loro\u00f1o, Zas", "text": "Bouzarroma \u00e9 un lugar da parroquia da Loro\u00f1o no concello coru\u00f1\u00e9s de Zas da Comarca da Terra de Soneira. Ti\u00f1a 6 habitantes no ano 2018 segundo datos do Instituto Galego de Estat\u00edstica dos cales eran 3 homes e 3 mulleres."}
{"id": "148488", "revid": "1987", "url": "https://gl.wikipedia.org/wiki?curid=148488", "title": "Forcadenla, Loro\u00f1o, Zas", "text": "Forcadenla \u00e9 un lugar da parroquia da Loro\u00f1o no concello coru\u00f1\u00e9s de Zas da Comarca da Terra de Soneira. Ti\u00f1a 11 habitantes no ano 2018 segundo datos do Instituto Galego de Estat\u00edstica dos cales eran 6 homes e 5 mulleres."}
{"id": "148489", "revid": "6507509", "url": "https://gl.wikipedia.org/wiki?curid=148489", "title": "Loro\u00f1o, Loro\u00f1o, Zas", "text": "Loro\u00f1o \u00e9 un lugar da parroquia da Loro\u00f1o no concello coru\u00f1\u00e9s de Zas da comarca da Terra de Soneira. Segundo o Instituto Galego de Estat\u00edstica, en 2022 ti\u00f1a 3 habitantes."}
{"id": "148490", "revid": "98629", "url": "https://gl.wikipedia.org/wiki?curid=148490", "title": "CB Estudiantes", "text": "O Club Baloncesto Estudiantes S.A.D, tam\u00e9n co\u00f1ecido por motivos de patrocinio como Movistar Estudiantes, \u00e9 un club de baloncesto profesional con sede na cidade de Madrid (Espa\u00f1a). Fundado en 1948 por un grupo de alumnos do Instituto Ramiro de Maeztu era, at\u00e9 o seu descenso en 2021, o \u00fanico club que participou sempre na m\u00e1xima categor\u00eda do baloncesto espa\u00f1ol xunto co Real Madrid e o Joventut de Badalona. Entre os trofeos conquistados, destacan tres Copas do Rei e unha Copa Pr\u00edncipe de Asturias.\nO pavill\u00f3n onde xogan os seus partidos como local \u00e9 o Pazo de Deportes da Comunidade de Madrid, no presente co\u00f1ecido polo nome de WiZink Center. O recinto, que foi inaugurado no ano 2005 e que comparte co Real Madrid, conta con capacidade para 17\u00a0453 espectadores. O Estudiantes \u00e9 co\u00f1ecido tam\u00e9n polas s\u00faas categor\u00edas de formaci\u00f3n de xogadores, formando a xogadores e adestradores que te\u00f1en sido campi\u00f3ns do mundo, medallistas ol\u00edmpicos ou xogadores da National Basketball Association (NBA).\nHistoria.\nFundaci\u00f3n.\nO club foi fundado durante o curso 1947-48, cando un grupo de alumnos do Instituto Ramiro de Maeztu inscribiu na \"Federaci\u00f3n Castellana de Baloncesto\" (do castel\u00e1n: \"Federaci\u00f3n Castel\u00e1 de Baloncesto\") un equipo co nome de \"Ramiro de Maeztu\" na Terceira Divi\u00adsi\u00f3n. Un ano m\u00e1is tarde, no curso 1948-49, trocou o nome e constitu\u00eduse formalmente como \"Club Baloncesto Estudiantes\", baixo os auspicios e o apoio decisivo de Antonio Magari\u00f1os, catedr\u00e1tico e xefe de estudos do Instituto. Ese ano inscrib\u00edronse con ese nome dous equipos, sendo o propio Antonio Magari\u00f1os o primeiro presidente do club.\nNa tempada 1947-1948 o Estudiantes queda subcampi\u00f3n de Terceira Divisi\u00f3n de Castela e ascende \u00e1 Segunda categor\u00eda. Na tempada 1948-49 ascende de Segunda a Primeira e na 1949-50 alcanza a m\u00e1xima categor\u00eda existente ent\u00f3n. A primeira liga espa\u00f1ola de baloncesto, organizada pola Federaci\u00f3n Espa\u00f1ola de Baloncesto, disputouse no ano 1957 con seis equipos: Aismal\u00edbar, FC Barcelona, Estudiantes, Joventut de Badalona, Orillo Verde de Sabadell e Real Madrid. O Real Madrid e o Estudiantes participaron como primeiro e segundo do Campionato de Castela. Dende aquela, o Estudiantes \u00e9 un dos tres \u00fanicos clubs espa\u00f1ois que mantiveron a m\u00e1xima categor\u00eda en competici\u00f3n espa\u00f1ola.\nPrimeiro t\u00edtulo.\nNos anos sesenta chegan os primeiros t\u00edtulos, conseguindo a s\u00faa primeira Copa do Rei en 1963: tras ga\u00f1ar na final ao Real Madrid por 94-90, sendo tam\u00e9n subcampi\u00f3n da Liga, tralos seus compa\u00f1eiros de cidade. Xa na tempada anterior o Estudiantes fora subcampi\u00f3n de Copa, perdendo na final ante o Real Madrid por 80-66, e terceiro na Liga (tras Real Madrid e Joventut). \u00c1 tempada seguinte, 1963-64, o Estudiantes non repite \u00e9xito, e consegue o segundo posto na Copa do Rei disputada en Lugo, con todo este posto conseguise tras vencer ao Real Madrid no partido polo terceiro e cuarto posto por 114-62, a vitoria m\u00e1is avultada sobre o seu gran rival.\nAnos despois, o 19 de marzo de 1967, data correspondente \u00f3 derradeiro partido da liga 1966-67, o Estudiantes vence o seu gran rival por mor dunha canastra de Emilio Segura nos \u00faltimos segundos, po\u00f1endo o marcador 77-75, e privando ao Real Madrid do t\u00edtulo de liga que foi parar ao Joventut. Ao ano seguinte, en Badalona, \"La Penya\" ofreceu ao Estudiantes unha placa \u00e1 deportividade e durante dous minutos o p\u00fablico badalon\u00e9s estivo aplaudindo en p\u00e9. A importancia da xesta do Estudiantes radica en que durante as d\u00e9cadas dos sesenta e setenta o Real Madrid ga\u00f1ara dezaseis ligas consecutivas, dende 1959 at\u00e9 1977 exceptuando ese ano. No presente unha pe\u00f1a de seareiros do Estudiantes denom\u00ednase \"Pe\u00f1a Emilio Segura\" en lembranza da xesta protagonizada polo xogador \"estudiantil\", o cal \u00e9 socio de honra da mesma. O \u00faltimo momento destacable deste \u00e9poca sucedeu o 9 de marzo de 1969 cando nun partido ante o Joventut en Badalona, Jos\u00e9 Luis Sagi-Vela conseguiu 50 puntos, mellor rexistro na historia do club, e sendo tan s\u00f3 igualado quince anos m\u00e1is tarde por David Russell.\nChegada a Europa.\nOs anos setenta son uns anos con grandes e entra\u00f1ables xogadores, co club e a afecci\u00f3n asentados no Pavill\u00f3n Magari\u00f1os, inaugurado en 1971, e onde a \"Demencia\" empeza a estar m\u00e1is organizada. \u00c9 a \u00e9poca en que empeza a xogar o primeiro americano remunerado en Estudiantes, Ron Taylor. Entre os logros da \u00e9poca destacan dous subcampionatos de Copa, en 1973 e 1975; e as primeiras participaci\u00f3ns en competici\u00f3ns europeas, en concreto a Recopa.\nAs\u00ed, en 1973, o Estudiantes chega \u00e1 s\u00faa primeira final da Copa da d\u00e9cada, denominada naquela \u00e9poca do \"Copa del General\u00edsimo\". Perdeu en Valencia contra o Real Madrid por 123-79. Con todo, isto serviulle para que en 1973-74 disputase por primeira vez unha competici\u00f3n europea oficial, a Recopa. Os colexiais debutaron ante o SL Benfica portugu\u00e9s en segunda rolda. Tras eliminar ao Mounier Wels en oitavos de final, e pasar como segundos na ligui\u00f1a de cuartos (na que o equipo do Ramiro compartiu grupo co Spartak de Brno e co Steaua de Bucarest), Estudiantes caeu en semifinais ante o Estrela Vermella iugoslavo, ao cabo campi\u00f3n.\nEn 1975 o Estudiantes xoga \u00e1 s\u00faa segunda \u00e9 \u00faltima final de Copa destes anos, perdendo na final en Xerez da Fronteira de novo fronte ao Real Madrid, esta vez por 114-85. Este resultado valeulle de novo para xogar a Recopa na tempada seguinte, xa na mesma, en oitavos de final eliminou o Honka Playboys, na ligui\u00f1a de cuartos de final quedan primeiros de grupo e xa en semifinais perden fronte os franceses do o ASPO Tours.\nComeza a ACB.\nNa tempada 1980-81 o Estudiantes consegue ser subcampi\u00f3n de liga por terceira vez. O equipo xogaba de maneira moi consistente e encestaba habitualmente m\u00e1is de 100 puntos por partido. Soamente o Barcelona resistiu no Palau, quedando campi\u00f3n de liga ese ano. Esa tempada destacou tam\u00e9n pola explosi\u00f3n de Fernando Mart\u00edn, daquela con 19 anos. Con todo, ao ano seguinte, Mart\u00edn e outros xogadores claves foron fichados por clubs con maior potencial econ\u00f3mico e rivais directos. As\u00ed, en 1984, ano de debut da ACB, o club ten que loitar por non descender, salv\u00e1ndose tras eliminar ao Pe\u00f1as Recreativas de Huesca no playoff pola permanencia.\nEn 1984-85 comeza a reconstru\u00edrse un equipo m\u00e1is competitivo, chega David Russell e volve Vicente Gil. Esa mesma tempada, Russell empatou con Jos\u00e9 Lu\u00eds Sagi-Vela o tope m\u00e1ximo de anotaci\u00f3n individual dun xogador de Estudiantes, ao conseguir 50 puntos no partido que enfrontou a Estudiantes contra a Caja de \u00c1lava o 20 de outubro de 1984. O 10 de novembro dese mesmo ano, debuta de John Pinone, abrindo unha \u00e9poca m\u00edtica en Estudiantes e sendo un dos s\u00faa xogadores icona do club durante anos.\nEn 1986 o Estudiantes consegue o seu segundo t\u00edtulo, a Copa Pr\u00edncipe de Asturias, conseguindo as\u00ed o dereito a participar en competici\u00f3ns europeas. Nas temporadas 1984\u221285, 1985\u221286, 1986\u221287 o Estudiantes chega a cuartos de final na liga. David Russell ga\u00f1a o primeiro concurso de mates da ACB, en Don Benito (Badaxoz). O 28 de marzo de 1987 ser\u00eda unha das datas m\u00e1is lembradas da historia do club, tras ga\u00f1ar ao Real Madrid nos Cuartos de Final da liga por 121 a 115 tras tres pr\u00f3rrogas nun Pavill\u00f3n Antonio Magari\u00f1os ateigado. Este encontro supuxo o partido de playoff da historia ACB con m\u00e1xima anotaci\u00f3n conxunta (236 puntos). Aquel ano Estudiantes acabou finalmente quinto.\nNovo t\u00edtulo.\nNo ano 1990 o Estudiantes logra o subcampionato na Copa do Rei e un terceiro posto na liga, tras ser eliminado polo futuro campi\u00f3n, o FC Barcelona, nas semifinais. Juan Antonio Orenga foi nomeado Mellor Xogador da final de Copa. En 1992, despois da boa tempada anterior, o equipo continua crecendo e nese ano chegan unha serie de resultados hist\u00f3ricos. Ese ano estaban no equipo xogadores como Orenga, Alberto Herreros, John Pinone, Nacho Azofra ou Alfonso Reyes.\nPor unha banda, Estudiantes proclamouse Campi\u00f3n de Copa, por segunda vez na s\u00faa historia, ante o CAI Zaragoza, por 61-56, en Granada. John Pinone foi nomeado Mellor Xogador do Torneo. Nesa final, Nacho Azofra sa\u00edu desde o banco, pois estaba lesionado, e Ricky Winslow fixo un mate final espl\u00e9ndido. Nos cuartos de final da Copa, o Estudiantes eliminou o Real Madrid cunha tripla de Juan A\u00edsa no \u00faltimo segundo. En semifinais, ga\u00f1ou ao Joventut nun extraordinario partido de Pablo Mart\u00ednez. En canto \u00e1 liga, nas semifinais, o Estudiantes foi eliminado polo Joventut por 3-2. Os de Madrid ga\u00f1aron o primeiro partido en Badalona, e no segundo perderon na pr\u00f3rroga, \u00e1 que se chegou despois de fallar Estudiantes dous de tres tiros libres co tempo xa a cero. O Joventut proclamouse posteriormente campi\u00f3n de liga.\nPero o ano 1992 \u00e9 sobre todo lembrado polo maior fito europeo de Estudiantes. Na liga Europea, conseguiu chegar \u00e1 Final Four disputada ese ano en Istambul. Nas semifinais Estudiantes disputou a semifinal co Joventut, enfrontamento obrigatorio naquela \u00e9poca cando hab\u00eda dous equipos do mesmo pa\u00eds na Final a Catro, perdendo. Finalmente o campi\u00f3n ser\u00eda o Partizan de Belgrado. Como curiosidade o Partizan tivo que xogar toda a Euroliga f\u00f3ra de Iugoslavia, escollendo como fogar Fuenlabrada, cerca de Madrid. O Partizan ga\u00f1ou t\u00f3dolos partidos de casa excepto un: Estudiantes.\nEn 1992\u221293, o maior logro do club foi chegar \u00e1s semifinais da liga, sendo eliminados por 3-2 polo Real Madrid de Arvydas Sabonis, que logo foi campi\u00f3n. Situaci\u00f3n que se repetiu na seguinte tempada. En 1997 o Estudiantes consegue o terceiro lugar na liga, sendo eliminado en semifinais polo Barcelona, que acabou campi\u00f3n. A historia volveu repetirse ao ano seguinte. En 1999 o Estudiantes \u00e9 subcampi\u00f3n da Copa Kora\u0107, nunha final espa\u00f1ola a dobre partido fronte ao FC Barcelona.\nDificultades e descenso.\nNo ano 2000 Estudaintes procl\u00e1mase campi\u00f3n da Copa do Rei en Vitoria, ao ga\u00f1ar ao Pamesa Valencia por 73-63. O Estudiantes eliminara en cuartos ao anfitri\u00f3n, o Tau Cer\u00e1mica, e en semifinais ao Caja San Fernando de Sevilla, ademais volveu ser semifinalista na liga, perdendo ante o Real Madrid nunha vibrante eliminatoria por 3-2, resolta no \u00faltimo segundo do quinto partido no pavill\u00f3n Saporta, ao fallar Chandler Thompson unha bandexa. Ao seguinte ano o equipo cae de novo en semifinais, esta vez tras eliminar ao Real Madrid en cuartos co factor cancha en contra. Por fin, o ano seguinte, o Estudiantes consegue chegar \u00e1 final, perdendo fronte ao FC Barcelona na mesa, despois de partidos cargados de pol\u00e9mica arbitral. Como an\u00e9cdota, Sergio Rodr\u00edguez debutou na ACB no \u00faltimo minuto do \u00faltimo partido, anotando unha penetraci\u00f3n por encima do poste.\nNa temporada 2004\u221205 o Estudiantes vingouse e eliminou o Barcelona, vixente campi\u00f3n, por 3-1 nos cuartos de final dos playoffs co factor campo adverso. Con todo, en semifinais, foi eliminado polo Real Madrid, que acabou ga\u00f1ando a liga. Ao ano seguinte, tras conseguir o oitavo posto na liga regular, o Estudiante perde na primeira rolda fronte ao Unicaja M\u00e1laga por 3-0. A cousa empeorar\u00eda ao ano seguinte, e o Estudiantes cun noveno posto queda f\u00f3ra das eliminatorias polo t\u00edtulo por primeira vez en moitos anos. Mais a cousa non quedar\u00eda a\u00ed, o seguinte ano foi a\u00ednda peor e o Estudiantes s\u00e1lvase do descenso por unha soa vitoria. O ano seguinte o equipo mellora, mais volve a quedar na parte baixa da t\u00e1boa. A racha negativa rompeuse por fin en 2010, e o Estudiantes volve a obter unha praza nas eliminatorias polo t\u00edtulo tras tres anos.\nCon todo, apartir da d\u00e9cada de 2010 o club comeza a pasar serias dificutades. De feito, descende da ACB at\u00e9 catro veces, tres delas sen consumarse. A primeira delas foi na temporada 2010\u201311, cando se mante\u00f1en na categor\u00eda despois da renuncia ao ascenso do Iberostar Canarias, equipo que de todos os xeitos acabou por ascender finalmente. A seguinte vez foi na temporada 2015\u201316, sendo esta vez o Quesos Cerrato Palencia o que renunciou o ascenso. A terceira vez foi na temporada temporada 2019\u201320, onde, tras ocupar o \u00faltimo lugar da liga, decidiuse que non houbese ning\u00fan descenso debido \u00e1 pandemia de COVID-19. O descenso definitivo do club, esta vez si consumado, foi na temporada temporada 2020\u201321, cando o club finaliza no posto 18, esta vez ascendendo de forma efectiva o Club Baloncesto Breog\u00e1n desde a LEB Ouro. Este descenso supuxo deixar de ser un dos \u00fanicos tres equipos, xunto ao Real Madrid e ao Joventut, que nunca descendera desde a m\u00e1xima categor\u00eda.\nPatrocinios.\nPor motivos de patrocinio, o club tivo diversos nomes ao longo da s\u00faa historia:\nPavill\u00f3n.\nO Estudiantes xoga so seus encontros como local no WiZink Center, un pavill\u00f3n multi\u00fasos situado na Avenida Felipe II de Madrid. Tras o incendio sufrido o 28 de xu\u00f1o do ano 2001, a Comunidade de Madrid decidiu constru\u00edr un novo pavill\u00f3n no mesmo lugar. A s\u00faa construci\u00f3n iniciouse o 20 de febreiro de 2002, cun presuposto de 124 mill\u00f3ns de euros. Foi inaugurado o 16 de febreiro de 2005, ten capacidade de 17.453 espectadores para os partidos de baloncesto, e \u00e9 a casa do Estudiantes e do Real Madrid.\nAdemais do Pazo de Deportes, o Estudiantes xogou tam\u00e9n nos seguintes pavill\u00f3ns:\nPalmar\u00e9s.\nCopa do Rei\nCopa Pr\u00edncipe\nTorneo Comunidad de Madrid\nCaracter\u00edsticas.\nXogando nas canchas do devandito instituto e cun gran n\u00famero de equipos de t\u00f3dalas categor\u00edas, a canteira do club deu como froito durante toda a s\u00faa historia moitos grandes xogadores e adestradores do baloncesto espa\u00f1ol. Entre os xogadores p\u00f3dese mencionar a Fernando Mart\u00edn, Alberto Herreros, Carlos Jim\u00e9nez S\u00e1nchez, Felipe Reyes, Sergio Rodr\u00edguez, Antonio D\u00edaz-Miguel, A\u00edto Garc\u00eda Reneses, Jes\u00fas Codina, Vicente Ramos, Juan Antonio Mart\u00ednez Arroio, Gonzalo Sagi-Vea, Vicente Gil ou Nacho Azofra. Entre os adestradores pode citarse a Jos\u00e9 Vicente Hern\u00e1ndez (m\u00e1is co\u00f1ecido como \"Pepu\" Hern\u00e1ndez) ademais dos xa citados Antonio D\u00edaz-Miguel e A\u00edto Garc\u00eda Reneses. Este tres adestradores foron os seleccionadores da selecci\u00f3n espa\u00f1ola de baloncesto baixo cuxa direcci\u00f3n esta conseguiu o seu tres maiores logros internacionais (un Campionato do Mundo e d\u00faas medallas de prata en Olimp\u00edadas).\nEstudiantes foi catro veces subcampi\u00f3n da liga espa\u00f1ola e tres veces campi\u00f3n da Copa. A nivel internacional, desde 1973 participou en competici\u00f3ns europeas en vinte e catro tempadas xogando a Euroliga, a Recopa, a Copa Kora\u0107, a Copa Saporta, a Copa ULEB, e a FIBA EuroCup. O Estudiantes chegou a xogou a final a catro da Euroliga en Istambul de 1992 e foi subcampi\u00f3n da Copa Kora\u0107 en 1999.\nSeareiros.\nDestacan tam\u00e9n os seus seareiros, co\u00f1ecidos como \"La Demencia\", que animan ao seu equipo constantemente, e que fan do humor e a iron\u00eda unha forma de ver o baloncesto, recibindo mesmo reco\u00f1ecementos oficiais. A afecci\u00f3n estudantil en gran medida considera viable a filosof\u00eda de manter a Estudiantes como equipo \"de patio de colexio\", a orixe do club, a\u00ednda dentro dun baloncesto cada vez m\u00e1is profesionalizado. En 2007 a asistencia media de espectadores ao Madrid Arena durante a liga regular foi de 9.120 espectadores, dato que coloca ao equipo no segundo apartado tralo Unicaja M\u00e1laga.\nRivalidade.\n\u00c9 proverbial a intensa rivalidade con outro equipo de baloncesto de Madrid, nado como secci\u00f3n sat\u00e9lite dun club futbol\u00edstico. As\u00ed, moitos afeccionados do Estudiantes pensan que veu aproveitando, non sempre ben, as vantaxes econ\u00f3micas derivadas da s\u00faa dimensi\u00f3n futbol\u00edstica, para fichar, en ocasi\u00f3ns abusivamente, a numerosos xogadores de Estudiantes e doutros equipos de baloncesto. En Estudiantes, pola contra, numerosos xogadores refugados polo outro equipo de Madrid de financiamento futbol\u00edstico, atoparon a contorna para desenvolver a s\u00faa madurez e alcanzado, por exemplo, a selecci\u00f3n espa\u00f1ola de baloncesto.\nCores e s\u00edmbolos.\nAs cores do uniforme do equipo na tempada 2008-09 son azul escuro (primeiro equipamento) e amarela a camiseta e azul escuro o pantal\u00f3n (segundo equipamento), tendo unha terceira equipaxe azul claro. Durante anteriores tempadas, foron de diversos tons de azul (primeiro equipamento), vermello (segundo) e azul celeste (terceiro).\nAs cores orixinais en 1948, cando a fundaci\u00f3n do club, eran simplemente o equipamento para ximnasia dos alumnos do Instituto Ramiro de Maeztu: camiseta azul e pantal\u00f3n branco. Dependendo do patrocinador principal, Estudiantes vestiu tam\u00e9n, ademais das cores anteriores, de azul claro, amarelo, negro, verde, e mesmo en segundos equipamentos durante os anos 70, a cor branca.\nO escudo do club \u00e9 un escudo aguzado na punta inferior e cont\u00e9n as cores azul escuro e azul claro. O escudo consta dun campo composto dividido en dous partes desiguais. No terzo superior, m\u00e1is pequeno, as iniciais \"E\" e \"C\", por \"Estudiantes Club\", e na parte m\u00e1is grande inferior, de esquerda a dereita, as iniciais \"R\", \"I\" e \"M\" entrelazadas ao redor da I, por \"Instituto Ramiro de Maeztu\". A I ocupa e divide esta parte inferior en dous partes iguais. O terzo superior pequeno e a parte dereita inferior son de cor azul escuro e a parte esquerda inferior de cor azul claro. Os bordos dos campos e do escudo son dourados, as\u00ed como as letras.\nA\u00ednda que Estudiantes non foi propenso a formas como as animadoras ou as mascotas, moitos consideran o golfi\u00f1o como mascota informal de Estudiantes. A orixe desta mascota est\u00e1 nas celebraci\u00f3ns dos afeccionados do club en caso de eventos extraordinarios na Praza da Rep\u00fablica Arxentina, praza moi pr\u00f3xima \u00e1 sede do club no Pavill\u00f3n Antonio Magari\u00f1os, no Instituto Ramiro de Maeztu. A praza ten unha fonte central onde hai varias estatuas de parellas de golfi\u00f1os saltando sobre a auga. Por iso, esta praza co\u00f1\u00e9cese popularmente tam\u00e9n como a \"praza dos golfi\u00f1os\". Os golfi\u00f1os adoitan representarse co lombo azul e o abdome branco. Casualmente, as cores da bandeira da Rep\u00fablica Arxentina son tam\u00e9n o azul claro e o branco. O golfi\u00f1o Ramiro pas\u00e9ase polo campo e as bancadas durante as \u00faltimas tempadas cando Estudiantes xoga no seu pavill\u00f3n.\nCanteira.\nA canteira \u00e9 sen d\u00fabida unha das caracter\u00edsticas esenciais do club, que o identifican mesmo f\u00f3ra de Espa\u00f1a. Os equipos alev\u00edns, infant\u00eds, cadetes e j\u00faniors conseguiron numerosos trofeos nas diferentes competici\u00f3ns nacionais e rexionais ao longo dos m\u00e1is de 50 anos de historia do club. Moitos xogadores de Estudiantes foron seleccionados para as selecci\u00f3ns sub 20, j\u00faniors, xuven\u00eds e infant\u00eds.\nComo mostra, Estudiantes proclamouse campi\u00f3n do chamado circu\u00edto sub-20, (con xogadores como Soria, Yusta, Clark, Soto, Aspe etc.), torneo organizado pola Federaci\u00f3n Espa\u00f1ola de Baloncesto e a ACB por primeira vez na tempada 2005-06, para xogadores menores de 20 anos. Este torneo conf\u00f3rmase con varias concentraci\u00f3ns ao longo da tempada en varias cidades e unha final cos mellores 8 equipos. Varios xogadores deste equipo vencedor do circu\u00edto Sub 20 foron seleccionados para a selecci\u00f3n espa\u00f1ola sub-20 de 2006 que disputou o Campionato de Europa U20 en Turqu\u00eda (Soria, Yusta, Beir\u00e1n, Aspe, incorpor\u00e1ndose tam\u00e9n Carlos Su\u00e1rez do equipo ACB), qued\u00e1ndose fose da selecci\u00f3n definitiva Soria. Alg\u00fans seguidores cuestionan que Soria e Yusta, xogadores cun gran futuro por diante, tivesen que sa\u00edr do club, e na tempada 2006-07 xogan na Lagoa en liga Leb2 (Soria) e no equipo do Real Madrid de Leb2 (Yusta).\nNa tempada 2005-06, o club contaba ademais do equipo feminino na m\u00e1xima categor\u00eda, con equipo masculino na liga EBA (liga de afeccionados organizada pola Federaci\u00f3n Espa\u00f1ola de Baloncesto) e con equipo na primeira divisi\u00f3n feminina, con 5 equipos masculinos e 2 femininos en categor\u00eda j\u00fanior, seis equipos masculinos e tres femininos en cadetes, catro equipos masculinos e dous femininos en categor\u00eda infantil e sete equipos m\u00e1is entre pre-infant\u00eds e alev\u00edns (mixtos). Ademais existe unha Escola de Baloncesto cuns catrocentos inscritos e organ\u00edzanse durante o ano varios campus e \"clinics\".\nNa tempada 2005-06, sete equipos da canteira de Estudiantes tanto de categor\u00edas masculina como feminina dos diferentes grupos de idades clasific\u00e1ronse para os Campionatos de Espa\u00f1a da s\u00faa categor\u00eda, sendo o \u00fanico club de Espa\u00f1a en colocar tantos equipos nas fases finais dos campionatos. En total, a canteira de Estudiantes int\u00e9grana uns 900 xogadores, nun corenta equipos, cun corpo t\u00e9cnico composto por case un centenar de persoas entre adestradores, delegados, preparadores f\u00edsicos e fisioterapeutas."}
{"id": "148491", "revid": "5132", "url": "https://gl.wikipedia.org/wiki?curid=148491", "title": "Club Baloncesto Estudiantes", "text": ""}
{"id": "148492", "revid": "5132", "url": "https://gl.wikipedia.org/wiki?curid=148492", "title": "C.B. Estudiantes", "text": ""}
{"id": "148493", "revid": "5132", "url": "https://gl.wikipedia.org/wiki?curid=148493", "title": "C.B. Valladolid", "text": ""}
{"id": "148494", "revid": "5132", "url": "https://gl.wikipedia.org/wiki?curid=148494", "title": "Estudiantes Caja Postal", "text": ""}
{"id": "148495", "revid": "5132", "url": "https://gl.wikipedia.org/wiki?curid=148495", "title": "Adecco Estudiantes", "text": ""}
{"id": "148496", "revid": "5132", "url": "https://gl.wikipedia.org/wiki?curid=148496", "title": "MMT Estudiantes", "text": ""}
{"id": "148497", "revid": "5132", "url": "https://gl.wikipedia.org/wiki?curid=148497", "title": "Asefa Estudiantes", "text": ""}
{"id": "148498", "revid": "5132", "url": "https://gl.wikipedia.org/wiki?curid=148498", "title": "Estudiantes Madrid", "text": ""}
{"id": "148499", "revid": "5132", "url": "https://gl.wikipedia.org/wiki?curid=148499", "title": "Club Estudiantes", "text": ""}
{"id": "148501", "revid": "89787", "url": "https://gl.wikipedia.org/wiki?curid=148501", "title": "Dorian", "text": "Dorian \u00e9 un grupo barcelon\u00e9s de m\u00fasica pop nado no ano 2002.\nO seu estilo de m\u00fasica \u00e9 unha mestura entre o pop tradicional coa m\u00fasica electr\u00f3nica. No ano 2010 participaron na IX edici\u00f3n do Festival do Norte, en Vilagarc\u00eda de Arousa."}
{"id": "148503", "revid": "5132", "url": "https://gl.wikipedia.org/wiki?curid=148503", "title": "Violadores del verso", "text": ""}
{"id": "148504", "revid": "5132", "url": "https://gl.wikipedia.org/wiki?curid=148504", "title": "Doble V", "text": ""}
{"id": "148505", "revid": "1131", "url": "https://gl.wikipedia.org/wiki?curid=148505", "title": "Madrid Arena", "text": "O Madrid Arena, por motivos de patrocinio Telef\u00f3nica Madrid Arena, \u00e9 un pavill\u00f3n multi\u00fasos situado na cidade de Madrid (Espa\u00f1a), no recinto feiral da Casa de Campo, a poucos minutos do centro da cidade. Constru\u00eddo a partir do antigo \"Rock\u00f3dromo\", o pavill\u00f3n foi dese\u00f1ado para albergar eventos deportivos, comerciais, culturais e de lecer. O pavill\u00f3n est\u00e1 patrocinado por Telef\u00f3nica.\nConstruci\u00f3n e usos.\nConstru\u00eduse como parte das instalaci\u00f3ns previstas para a candidatura ol\u00edmpica Madrid 2012, prev\u00e9ndose que albergase as competici\u00f3ns de baloncesto. A s\u00faa primeira fase estivo a punto en 2002, ampli\u00e1ndose o ano seguinte. Ten un aforamento m\u00e1ximo de 10.248 espectadores para partidos de baloncesto e 12.000 para combates de boxeo e 30.000 m\u00b2 de superficie. A s\u00faa c\u00fapula ten 11.000 m\u00b2; e at\u00f3pase sustentada por unha estrutura tridimensional soportada en 181 chant\u00f3ns. Conta cunha lumieira que pode abrirse, deixando pasar a luz natural. A fachada est\u00e1 constitu\u00edda por unha dobre curva de vidro, de transparencia variable e gran lixeireza.\nDistrib\u00faese en tres plantas (acceso, intermedia e baixa). A s\u00faa pista central conta con tres bancadas retr\u00e1ctiles, que permiten variar a s\u00faa superficie en funci\u00f3n do tipo de acontecemento. O pavill\u00f3n conta cun Pavill\u00f3n Sat\u00e9lite, cunha superficie de 2.100 m\u00b2. \u00c9 propiedade do Ayuntamiento de Madrid e at\u00f3pase xestionado pola Empresa Municipal Campo das Naci\u00f3ns. Dende 2002 at\u00e9 2008, foi a sede do torneo de tenis Masters Series Madrid. O Club Baloncesto Estudiantes xogou os seus partidos no Madrid Arena dende a tempada 2005-2006 ata a 2009-2010. Asinou un contrato por cinco tempadas con opci\u00f3n a outro cinco. Foi unha das sedes do Eurobasket 2007 acollendo partidos da fase final do torneo.\nTransportes.\nMetro de Madrid: \nAccidente de Halloween de 2012.\nO 1 de novembro de 2012 \u00e1s 4:00 da madrugada (hora local) produciuse un tap\u00f3n durante unha festa de m\u00fasica electr\u00f3nica na que se celebraba un concerto de Halloween, co resultado de catro mozas falecidas (d\u00faas no recinto, a terceira ao chegar ao hospital e a cuarta, menor de idade, aos 3 d\u00edas) e unha m\u00e1is ferida en estado cr\u00edtico. Nun principio, sinalouse o lanzamento dunha bengala dentro do pavill\u00f3n como posible causa, que causar\u00eda o p\u00e1nico. Finalmente esta hip\u00f3tese foi descartada xa que a bengala acendeuse 20 minutos logo da avalancha mortal.\nA pesar do incidente, a festa continuou ata as 06:30 (hora local), xa que a polic\u00eda decidiu non intervir para evitar escenas de p\u00e1nico ou protestas que devi\u00f1esen nunha traxedia maior.\nInvestigaci\u00f3n do caso.\nDiversas fontes entre os que se atopan asistentes, mozos que traballan como relaci\u00f3ns p\u00fablicas de Madrid e o propio Dj que actuaba esa noite parecen indicar que o problema foi o posible exceso de aforamento (aseguran que hab\u00eda 20.000 persoas nun recinto de 10.000) e que moitos dos que entraron fix\u00e9rono sen identificaci\u00f3n e sen ter a idade m\u00ednima legal (de 18 anos) para entrar. Este \u00e9 un dos aspectos principais que investiga a polic\u00eda. Ademais alegan que non hab\u00eda ning\u00fan tipo de rexistro \u00e1 hora de entrar, polo que a xente puido entrar con bengalas, botellas de alcol e ata navallas. \u00c9 moi posible, segundo a investigaci\u00f3n policial, que unha masa de xente sen entrada se coase no recinto descontroladamente, pouco antes do comezo da actuaci\u00f3n principal, motivando o exceso de persoas no corredor de acceso.\nAlg\u00fans medios de comunicaci\u00f3n apresur\u00e1ronse en afirmar que a empresa promotora do concerto (Diviertt S.L.) non pod\u00eda alugar o recinto porque ti\u00f1a d\u00e9bedas coa Seguridade Social, a\u00ednda que o alugueiro \u00e9 un negocio expresamente exclu\u00eddo dos requisitos da Lei de Contratos do Sector P\u00fablico, polo que este \u00e9 outro dos asuntos que deber\u00e1n arranxar os tribunais.\nPor outra banda, alg\u00fans medios afirmaron que o Madrid Arena nunca tivo licenza de apertura ao non reunir os requisitos de seguridade. A este respecto tanto o Concello como o Colexio de Arquitectos indicaron que a Lei do Chan da Comunidade de Madrid, no seu artigo 151, permite aos Concellos non ter que pedirse licenza a si mesmos, sen que iso supo\u00f1a que os edificios non cumpren a normativa. \nPor outra banda, o empresario de eventos e dono de Diviertt Miguel \u00c1ngel Flores tam\u00e9n abriu en varias ocasi\u00f3ns a discoteca Adraba (anteriormente co\u00f1ecida como \u00abAlcal\u00e1 20\u00bb) sen licenza. Finalmente, obtivo licenza para a sala no Tribunal Superior de Xustiza de Madrid, que obrigaron ao Concello, que lle esix\u00eda importantes melloras de seguridade, a concederlle licenza e permitir a apertura."}
{"id": "148506", "revid": "5132", "url": "https://gl.wikipedia.org/wiki?curid=148506", "title": "Telef\u00f3nica Arena Madrid", "text": ""}
{"id": "148507", "revid": "5132", "url": "https://gl.wikipedia.org/wiki?curid=148507", "title": "Telef\u00f3nica Arena", "text": ""}
{"id": "148508", "revid": "5132", "url": "https://gl.wikipedia.org/wiki?curid=148508", "title": "Rock\u00f3dromo de Madrid", "text": ""}
{"id": "148509", "revid": "5132", "url": "https://gl.wikipedia.org/wiki?curid=148509", "title": "Rock\u00f3dromo", "text": ""}
{"id": "148510", "revid": "5132", "url": "https://gl.wikipedia.org/wiki?curid=148510", "title": "Rockodromo", "text": ""}
{"id": "148511", "revid": "5132", "url": "https://gl.wikipedia.org/wiki?curid=148511", "title": "Rockodromo de Madrid", "text": ""}
{"id": "148513", "revid": "56817", "url": "https://gl.wikipedia.org/wiki?curid=148513", "title": "We Die Young", "text": "We Die Young \u00e9 un EP da banda estadounidense Alice in Chains, editado no mes de xullo de 1990 a trav\u00e9s do selo Columbia Records. O EP lanzouse s\u00f3 en vinilo e en casete, e hoxe en d\u00eda \u00e9 un obxecto de coleccionismo para os seareiros da banda."}
{"id": "148517", "revid": "85894", "url": "https://gl.wikipedia.org/wiki?curid=148517", "title": "Romelle, Loro\u00f1o, Zas", "text": "Romelle \u00e9 un lugar da parroquia da Loro\u00f1o no concello coru\u00f1\u00e9s de Zas da Comarca da Terra de Soneira. Segundo o Instituto Galego de Estat\u00edstica en 2018 ti\u00f1a 80 habitantes (34 homes e 46 mulleres)."}
{"id": "148518", "revid": "1131", "url": "https://gl.wikipedia.org/wiki?curid=148518", "title": "A Vicenta, Loro\u00f1o, Zas", "text": "A Vicenta \u00e9 un lugar da parroquia da Loro\u00f1o no concello coru\u00f1\u00e9s de Zas da Comarca da Terra de Soneira. Ti\u00f1a 25 habitantes no ano 2018 segundo datos do Instituto Galego de Estat\u00edstica dos cales eran 14 homes e 11 mulleres."}
{"id": "148519", "revid": "5749", "url": "https://gl.wikipedia.org/wiki?curid=148519", "title": "T.M. Aluko", "text": ""}
{"id": "148520", "revid": "98629", "url": "https://gl.wikipedia.org/wiki?curid=148520", "title": "Mantra", "text": "Mantra (do s\u00e1nscrito \"Man\" 'mente' e \"Tra\" 'instrumento') \u00e9 unha s\u00edlaba ou poema relixioso normalmente en s\u00e1nscrito. Os mantras orixin\u00e1ronse a partir do hindu\u00edsmo, por\u00e9n tam\u00e9n se empregan no budismo e xainismo.\nOs mantras tibetanos son entoados como oraci\u00f3ns, repetidas como as do cristianismo. Con todo, a diferenza do cristianismo, non constit\u00faen propiamente un di\u00e1logo con Deus. O budismo mahayana do T\u00edbet usa mantras en tibetano, o zen budismo do Xap\u00f3n \u00fasaos en xapon\u00e9s. John Blofeld encontrou en Hong Kong no comezo do s\u00e9culo XX mantras cuxa lingua ningu\u00e9n sabia identificar, e que parec\u00edan unha alteraci\u00f3n dun orixinal s\u00e1nscrito.\nPara algunhas escolas, especificamente as de fundamentaci\u00f3n t\u00e9cnica, mantra pode ser calquera son, s\u00edlaba, palabra, frase ou texto que te\u00f1a un poder espec\u00edfico. Por\u00e9n, \u00e9 fundamental que pertenza a unha lingua morta, na cal os significados e as pronuncias non sofren a erosi\u00f3n dos rexionalismos por causa da evoluci\u00f3n da lingua. Existen mantras para facilitar a concentraci\u00f3n e meditaci\u00f3n, mantras para enerxizar, para adormecer ou despertar, ou para desenvolver chakras ou vibrar canais enerx\u00e9ticos coa fin de desobstru\u00edlos.\nMecanismo de funcionamento.\nAo longo dos anos, os occidentais que chegaron ao oriente tentaron explicar por que os mantras producen os efectos esperados. Blofeld, que estudou por dentro as culturas indiana e chinesa, notou que non \u00e9 necesario saber o significado das palabras ditas.\nAlg\u00fans psic\u00f3logos occidentais defenden que o mantra pos\u00fae unha enerx\u00eda sonora que move outras enerx\u00edas que envolven a quen o entoa. Blofeld observou que non importa a correcci\u00f3n da pronuncia: encontrou o mesmo mantra entoado de forma moi diferente en pa\u00edses diversos, e sempre producindo os efectos esperados.\nOutra explicaci\u00f3n ser\u00eda a mesma usada para o efecto dos mudras: un xesto repetido por tantas persoas durante tantos s\u00e9culos que creou un tipo de cami\u00f1o enerx\u00e9tico - que podemos chamar de marca no akasha, ou no inconsciente colectivo - que \u00e9 rapidamente seguido pola psique da persoa que o executa."}
{"id": "148521", "revid": "1308", "url": "https://gl.wikipedia.org/wiki?curid=148521", "title": "Poema", "text": ""}
{"id": "148523", "revid": "865", "url": "https://gl.wikipedia.org/wiki?curid=148523", "title": "Kill Yr. Idols", "text": ""}
{"id": "148524", "revid": "865", "url": "https://gl.wikipedia.org/wiki?curid=148524", "title": "Evol", "text": ""}
{"id": "148525", "revid": "865", "url": "https://gl.wikipedia.org/wiki?curid=148525", "title": "NYC Ghosts and Flowers", "text": ""}
{"id": "148533", "revid": "25871", "url": "https://gl.wikipedia.org/wiki?curid=148533", "title": "A Bandeira", "text": "O top\u00f3nimo A Bandeira pode referirse a varios lugares de Galicia:"}
{"id": "148536", "revid": "17467", "url": "https://gl.wikipedia.org/wiki?curid=148536", "title": "Conseller\u00eda de Ordenaci\u00f3n do Territorio e Obras P\u00fablicas", "text": ""}
{"id": "148537", "revid": "5749", "url": "https://gl.wikipedia.org/wiki?curid=148537", "title": "F\u00edsico-Qu\u00edmica", "text": ""}
{"id": "148540", "revid": "736", "url": "https://gl.wikipedia.org/wiki?curid=148540", "title": "Provincialismo", "text": ""}
{"id": "148541", "revid": "736", "url": "https://gl.wikipedia.org/wiki?curid=148541", "title": "Qu\u00edmica f\u00edsica", "text": ""}
{"id": "148542", "revid": "89787", "url": "https://gl.wikipedia.org/wiki?curid=148542", "title": "Pablo Hern\u00e1ndez", "text": "Pablo Hern\u00e1ndez Dom\u00ednguez (Onda, Castell\u00f3, 11 de abril de 1985) \u00e9 un futbolista internacional espa\u00f1ol. Xoga de extremo dereito e o seu actual equipo \u00e9 o Leeds United FC da Premier League.\nTraxectoria.\nPablo Hern\u00e1ndez \u00e9 un futbolista formado no AVV Rafalafena e posteriormente nas categor\u00edas inferiores do Club Deportivo Castell\u00f3n. Tras o seu paso polo equipo xuvenil do Valencia CF, foi cedido durante a tempada 2004-05 ao Club Deportivo Onda.\nPosteriormente, xogou d\u00faas tempadas no Valencia Mestalla, filial do Valencia CF, chegando a debutar co primeiro equipo na \u00faltima xornada da tempada 2005-06 contra \u00f3 Osasuna. Durante a tempada 2006-07, converteuse no m\u00e1ximo goleador do seu equipo ata que no mercado de inverno asinou a s\u00faa cesi\u00f3n ao C\u00e1diz CF.\nXoga en calidade de traspasado no Getafe CF como pago pola fichaxe de Alexis Ruano polo equipo valencianista. O Valencia reservouse unha opci\u00f3n de recompra de 1 mill\u00f3n de euros durante o primeiro ano e de 2 mill\u00f3ns durante o segundo ano. En xaneiro de 2008 o club valenciano exerce a opci\u00f3n de compra e Pablo asina para os pr\u00f3ximos 6 anos. Incorporarase \u00e1 disciplina valencianista no ver\u00e1n dese mesmo ano, tras finalizar a tempada co Getafe.\nSelecci\u00f3n nacional.\nO 5 de xu\u00f1o de 2009, foi convocado por primeira vez coa selecci\u00f3n espa\u00f1ola para disputar a Copa Confederaci\u00f3ns. Deste xeito o 20 de xu\u00f1o de 2009 debutou co equipo nacional no encontro que o enfrontou a Sur\u00e1frica ao substitu\u00edr o seu compa\u00f1eiro David Villa no minuto 60."}
{"id": "148543", "revid": "89787", "url": "https://gl.wikipedia.org/wiki?curid=148543", "title": "Carlos Marchena", "text": "Carlos Marchena L\u00f3pez, nado en Las Cabezas de San Juan (Sevilla) o 31 de xullo de 1979, \u00e9 un exfutbolista espa\u00f1ol. Xogaba de defensa central ou mediocentro defensivo. En 2010 proclamouse campi\u00f3n da Copa Mundial de F\u00fatbol coa selecci\u00f3n espa\u00f1ola.\nTraxectoria.\nFormado no equipo local da s\u00faa localidade, CD Cabecense e m\u00e1is tarde nas categor\u00edas inferiores do Sevilla FC, desde pequeno foi chamado pola s\u00faa gran calidade a ser un dos centrais m\u00e1is destacados da liga espa\u00f1ola.\nO seu debut co primeiro equipo sevillista produciuse na tempada 1997\u201398, cando apenas ti\u00f1a dezaoito anos. Este debut viuse favorecido polo feito que o equipo militaba ent\u00f3n en Segunda Divisi\u00f3n. Tras outra tempada notable en Segunda, na que se asentou no primeiro equipo e na que se logrou o ansiado ascenso, Marchena debutou en Primeira.\nProcl\u00e1mase campi\u00f3n do mundo sub-20 en Nixeria, no ano 1999, formando equipo con magn\u00edficos xogadores como Xavi Hern\u00e1ndez e Pablo Orbaiz, entre outros.\nA tempada do retorno do equipo de Nervi\u00f3n a primeira non foi boa, xa que a grave crise econ\u00f3mica do club hispalense obrigou a depender totalmente dos xogadores da canteira, que, como Marchena, contaban con gran calidade pero estaban faltos de experiencia. Tras o consecuente descenso, e como o Sevilla FC necesitaba diminu\u00edr a d\u00e9beda, Marchena foi vendido ao Benfica.\nTras unha tempada aceptable no club lisboeta, formou parte dun intercambio con Zlatko Zahovic e chegou ao Valencia CF.\nNo club \"ch\u00e9\" non logra facerse coa titularidade, xa que se atopa por detr\u00e1s de Ayala e Pellegrino na rotaci\u00f3n do equipo, polo que disputa m\u00e1is dun partido como centrocampista defensivo. No entanto, a s\u00faa chegada coincide coa consecuci\u00f3n do t\u00edtulo de liga 30 anos despois por parte do Valencia CF.\nAs tempadas seguintes seguen sendo boas, coa consecuci\u00f3n dunha nova liga e unha Copa da UEFA, mentres que a participaci\u00f3n de Marchena vaise facendo m\u00e1is importante, ata converterse en titular indiscutible, o que lle serve para alcanzar a internacionalidade absoluta.\nCon todo, na tempada 2005\u201306, o n\u00famero de partidos disputados por Marchena \u00e9 inferior debido \u00e1 explosi\u00f3n de Ra\u00fal Albiol, que se converte, xunto a Roberto Ayala, na opci\u00f3n preferida por Quique S\u00e1nchez Flores, adestrador do Valencia CF. A\u00ednda as\u00ed, foi convocado merecidamente pola selecci\u00f3n espa\u00f1ola para disputar o Mundial de Alema\u00f1a 2006.\nO 19 de decembro de 2007, despois de que o adestrador Ronald Koeman decidise apartar aos capit\u00e1ns David Albelda, Santiago Ca\u00f1izares e Miguel \u00c1ngel Angulo, Marchena foi designado segundo capit\u00e1n do Valencia CF. Tras a Eurocopa 2008, onde foi clave na vitoria da selecci\u00f3n espa\u00f1ola, foi elixido polos seus compa\u00f1eiros como novo capit\u00e1n do Valencia.\nNo ver\u00e1n de 2010 asinou un contrato por tres campa\u00f1as co Villarreal CF.\nO 6 de agosto de 2012 anunciouse a s\u00faa contrataci\u00f3n polo Deportivo da Coru\u00f1a.\nO 2 de setembro de 2013 firmou novamente polo Deportivo.\nSelecci\u00f3n nacional.\nO seu debut produciuse o 21 de agosto de 2002 nun partido no que Espa\u00f1a empatou 1-1 con Hungr\u00eda na cidade de Budapest (Hungr\u00eda). Marchena disputou o Mundial de 2006 e as Eurocopas de 2004 e 2008. Nesta \u00faltima xogou de titular en cinco dos seis encontros da selecci\u00f3n e proclamouse campi\u00f3n. Ademais foi elixido no Equipo ideal UEFA All-Star.\nO 29 de xu\u00f1o demostrouse o seu val\u00eda e \"Marchenbauer\" (alcume que xurdiu tras as declaraci\u00f3ns de Franz Beckenbauer na final da Champions League entre Valencia e Bayern de M\u00fanic en 2001) colaborou xunto aos seus compa\u00f1eiros a Selecci\u00f3n cara \u00e1 Eurocopa 2008, sendo un dos alicerces b\u00e1sicos na defensa do t\u00e9cnico Luis Aragon\u00e9s. foi internacional en 54 ocasi\u00f3ns e leva 2 goles.\nO 30 de maio de 2010, superou a Garrincha como o xogador coa mellor racha de partidos sen perder coa s\u00faa selecci\u00f3n (50).\nO 11 de xullo de 2010 proclamouse campi\u00f3n da Copa Mundial de F\u00fatbol coa selecci\u00f3n espa\u00f1ola en Sur\u00e1frica."}
{"id": "148547", "revid": "29398", "url": "https://gl.wikipedia.org/wiki?curid=148547", "title": "V\u00edctor Vald\u00e9s", "text": "V\u00edctor Vald\u00e9s Arribas, nado en L'Hospitalet de Llobregat (Barcelona) o 14 de xaneiro de 1982, \u00e9 un exfutbolista espa\u00f1ol. Xogaba de porteiro e foi internacional coa selecci\u00f3n espa\u00f1ola. Coa selecci\u00f3n ga\u00f1ou a Copa Mundial de F\u00fatbol en 2010 e a Eurocopa de 2012, dous dos tres t\u00edtulos do triplete conseguido pola selecci\u00f3n entre 2008 e 2012, in\u00e9dito na historia do f\u00fatbol. Era un gardameta de gran corpulencia f\u00edsica (mide 1,83 metros e pesa 78 kg).\nTraxectoria.\nNaceu en L'Hospitalet de Llobregat pero creceu en Gav\u00e0. Desenvolveu toda a s\u00faa carreira deportiva no f\u00fatbol base do FC Barcelona, club no que ingresou o 1 de xullo de 1992, con s\u00f3 10 anos de idade, procedente da pe\u00f1a barcelonista \"Cinc Copes\". Con todo, en setembro dese mesmo ano, sen apenas comezar a tempada, viuse obrigado a deixar o club, xa que a s\u00faa familia trasladouse a vivir a Tenerife durante tres anos por motivos persoais. En 1995 regresou a Barcelona e reincorporouse ao club para xogar en diversos equipos das categor\u00edas inferiores.\nDebutou no primeiro equipo na tempada 2002-2003, na que alternou as s\u00faas actuaci\u00f3ns entre o Barcelona B e o primeiro equipo. Debutou na Primeira divisi\u00f3n espa\u00f1ola o 1 de setembro de 2002 no partido FC Barcelona 2-2 Atl\u00e9tico de Madrid. Con tan s\u00f3 20 anos defendeu a porter\u00eda do Barcelona nun total de 14 partidos de Liga, alternando a titularidade co arxentino Bonano, encaixando un total de 15 goles. Tam\u00e9n disputou seis partidos da Liga de Campi\u00f3ns, nos que encaixou tan s\u00f3 tres goles. Esa tempada, con todo, non foi agradable abondo para V\u00edctor: Louis Van Gaal, o mesmo adestrador que lle deu a oportunidade de debutar no primeiro equipo, estivo a piques de expulsalo do club. Logo de haberse ga\u00f1ado a titularidade e ser titular na Liga de Campi\u00f3ns, Van Gaal non s\u00f3 o relegou ao banco sen\u00f3n que o obrigou a volver xogar no filial, o Barcelona B, da Segunda divisi\u00f3n B espa\u00f1ola. Vald\u00e9s considerouno unha humillaci\u00f3n e, non s\u00f3 non se presentou ao partido do Barcelona B, sen\u00f3n que estivo tres d\u00edas sen aparecer nos adestramentos. S\u00f3 a intermediaci\u00f3n do presidente Joan Gaspart, que confiaba no seu potencial, evitou a s\u00faa marcha do club. A metade de tempada Van Gaal foi cesado por mor dos malos resultados e o seu sucesor, Radomir Anti\u0107 volveu confiar a Vald\u00e9s a titularidade.\nA tempada seguinte, a 2003-2004, empezou alternando a titularidade co turco R\u00fc\u015ft\u00fc Re\u00e7ber, a\u00ednda que acabou a tempada como titular, grazas \u00e1 confianza depositada polo t\u00e9cnico Frank Rijkaard e \u00e1s malas actuaci\u00f3ns do porteiro turco.\nA tempada 2004-2005, xa co n\u00famero 1 na camiseta, foi a da s\u00faa consagraci\u00f3n definitiva. Xogou como titular en 35 dos 38 partidos de Liga disputados (foi o xogador do persoal que m\u00e1is minutos xogou), encaixando tan s\u00f3 25 goles (unha media de 0,71 goles por partido). Foi un dos xogadores decisivos para que o FC Barcelona se proclamase campi\u00f3n da Primeira Divisi\u00f3n de Espa\u00f1a, o seu primeiro t\u00edtulo como profesional. Ademais, a s\u00faa excelente campa\u00f1a outorgoulle o Trofeo Zamora ao porteiro menos batido da Liga.\nNa tempada 2005-2006 V\u00edctor continuou sendo o gardameta titular do equipo, e volveu proclamarse campi\u00f3n de Liga. A pesar diso, o gardameta de L'Hospitalet de Llobregat foi obxecto de debate por algunhas das s\u00faas actuaci\u00f3ns en determinados partidos, nos que erros puntuais do porteiro fixeron perder puntos ao Barcelona, en senllos partidos fronte ao Valencia CF, e na segunda volta no partido contra Osasuna. Cabe destacar que a posici\u00f3n de porteiro no Bar\u00e7a, foi historicamente un posto de grande esixencia, no que porteiros de suposta calidade, perderon o seu posto debido \u00e1 presi\u00f3n dos medios e da bancada e a erros que condenan ao equipo.\nO 17 de maio de 2006, o FC Barcelona xogou no Stade de France (Par\u00eds) a final da Liga de Campi\u00f3ns da UEFA fronte ao Arsenal FC ingl\u00e9s. En devandito partido, V\u00edctor resolveu diversos man a man contra os dianteiros do conxunto londiniense, especialmente Thierry Henry (que, curiosamente, ser\u00eda o seu compa\u00f1eiro un ano despois), que s\u00f3 puideron baterlle cun gol de cabeza de Sol Campbell. O gardameta catal\u00e1n foi protagonista en diversas xogadas de perigo por parte do Arsenal, podendo evitar varios goles. Finalmente, o Barcelona conseguir\u00eda remontar o partido e facerse coa s\u00faa segunda Liga de Campi\u00f3ns.\n\u00c9 o porteiro titular do equipo azulgrana e terceiro capit\u00e1n, por detr\u00e1s de Carles Puyol e Xavi Hern\u00e1ndez.\nO 8 de novembro de 2008 fronte ao Real Valladolid alcanzou o seu partido 200 co FC Barcelona, sendo o porteiro m\u00e1is novo da historia do equipo azulgrana en conseguilo.\nO 19 de xu\u00f1o de 2009 tras lograr o triplete co equipo e logo de varios tira e afrouxa co club, V\u00edctor renova ata o 2014 por 7 mill\u00f3ns de euros por tempada. Nun principio o representate de V\u00edctor ped\u00eda 11 mill\u00f3ns. Ao final tras recibir ofertas do Manchester United e outros clubs decide quedar no Barcelona.\nSelecci\u00f3n nacional.\nFoi convocado nunha ocasi\u00f3n pola selecci\u00f3n de f\u00fatbol de Espa\u00f1a. Foi o 15 de agosto de 2005, con motivo dun partido amigable contra Uruguai no estadio de El Molin\u00f3n, en Xix\u00f3n, e tras a lesi\u00f3n de Iker Casillas. Finalmente, o gardameta titular no encontro foi Pepe Reina e Vald\u00e9s non chegou a debutar.\nO 20 de maio de 2010 foi convocado por Vicente del Bosque para o Mundial de Sur\u00e1frica. O seu debut coa selecci\u00f3n produciuse o 3 de xu\u00f1o, nun partido amig\u00e1bel contra Corea do Sur en Innsbruck (Austria), no que xogou a segunda parte en substituci\u00f3n de Pepe Reina e que rematou 1-0 a favor de Espa\u00f1a.\nO 11 de xullo de 2010 proclamouse campi\u00f3n da Copa Mundial de F\u00fatbol coa selecci\u00f3n espa\u00f1ola, en Sur\u00e1frica.\nAnteriormente, foi internacional en varias categor\u00edas inferiores da selecci\u00f3n espa\u00f1ola Sub 15 e Sub 17 sendo o porteiro menos goleado no mundial sub 17 dese ano.\nTam\u00e9n disputou partidos internacionais de car\u00e1cter amigable coa selecci\u00f3n de Catalu\u00f1a."}
{"id": "148553", "revid": "98629", "url": "https://gl.wikipedia.org/wiki?curid=148553", "title": "Gerard Piqu\u00e9", "text": "Gerard Piqu\u00e9 i Bernab\u00e9u, nado en Barcelona o 2 de febreiro de 1987, \u00e9 un futbolista catal\u00e1n que xoga como defensa no F\u00fatbol Club Barcelona. Foi o terceiro futbolista, tras Marcel Desailly e Paulo Sousa, en lograr ga\u00f1ar a Liga de Campi\u00f3ns da UEFA dous anos seguidos con dous equipos diferentes, no 2008 co Manchester United e no 2009 co Barcelona.\nTam\u00e9n xoga na selecci\u00f3n de f\u00fatbol de Espa\u00f1a, coa que ga\u00f1ou a Copa Mundial de F\u00fatbol en 2010 e a Eurocopa de 2012, dous dos tres t\u00edtulos do triplete conseguido pola selecci\u00f3n entre 2008 e 2012, in\u00e9dito na historia do f\u00fatbol.\nTraxectoria.\nPrimeiros anos.\nXogou en todas as categor\u00edas inferiores do FC Barcelona, con todo asinou o seu primeiro contrato profesional co Manchester United un dos clubs do f\u00fatbol profesional ingl\u00e9s onde se puido formar como profesional.\nManchester United.\nDebutou co primeiro equipo do Manchester United en outubro de 2004 substitu\u00edndo a John O'Shea na vitoria do equipo \"red\" por 0-3 ante o Crewe Alexandra, na terceira rolda da Carling Cup,\nAsinou o seu segundo contrato cos ingleses en febreiro de 2005, logo de ter varias boas actuaci\u00f3ns no equipo reserva do equipo de Manchester. O seu debut como titular no primeiro equipo chegou o 26 de marzo de 2006, nun partido de Premier League ante o West Ham United.\nReal Zaragoza.\nNo ver\u00e1n de 2006, o Manchester United e o Real Zaragoza chegaron a un acordo para a cesi\u00f3n do xogador por unha tempada. Xogou 22 encontros de titular co equipo zaragozano, formando no centro da defensa xunto ao arxentino Gabriel Milito. Tam\u00e9n actuou na posici\u00f3n de mediocentro defensivo con solvencia. Finalizan na 6\u00aa posici\u00f3n clasific\u00e1ndose as\u00ed para disputar a Copa da UEFA.\nVolta ao Manchester United.\nO Manchester anunciou en maio de 2007 que Piqu\u00e9 volver\u00eda \u00e1 entidade inglesa tras a s\u00faa boa tempada en Espa\u00f1a. Piqu\u00e9 entrou a formar parte do primeiro equipo. Marcou o seu primeiro gol na Liga de Campi\u00f3ns da UEFA o 7 de novembro de 2007, ante o Dynamo de K\u00ediv de Ucra\u00edna na fase de grupos. Volveu marcar en devandita competici\u00f3n o 12 de decembro, fronte ao AS Roma. Esa tempada conseguiu o t\u00edtulo da Premier League co Manchester United e tam\u00e9n a Liga de Campi\u00f3ns da UEFA da tempada.\nFC Barcelona.\nO 27 de maio de 2008, Piqu\u00e9 asinou un contrato de 4 anos co FC Barcelona cunha cl\u00e1usula de 50 mill\u00f3ns de euros. Da man do t\u00e9cnico Pep Guardiola, Piqu\u00e9 converteuse nun dos activos m\u00e1is importantes para a defensa \"azulgrana\". O equipo catal\u00e1n asinou unha primeira volta hist\u00f3rica, conseguindo 50 puntos.\nO 2 de maio de 2009 anotou o sexto gol na goleada por 2-6 que o FC Barcelona conseguiu fronte ao Real Madrid no Estadio Santiago Bernab\u00e9u.\nO 13 de maio de 2009 foi titular na final onde o seu equipo proclamouse campi\u00f3n da Copa do Rei, partido que venceu o club blaugrana por 1-4 enfront\u00e1ndose ao Athletic Club de Bilbao. O 16 de maio de 2009, ga\u00f1ou o seu primeiro t\u00edtulo de Primeira Divisi\u00f3n de Espa\u00f1a, ao perder o Real Madrid por 3-2 fronte ao Villarreal CF, sendo campi\u00f3n matematicamente o FC Barcelona.\nEsa mesma tempada, o 27 de maio de 2009 formar\u00eda parte do once titular do FC Barcelona que disputou a final da Liga de Campi\u00f3ns da UEFA, precisamente contra o seu exequipo, o Manchester United, no Estadio Ol\u00edmpico de Roma. O FC Barcelona venceu por 2-0, conseguindo as\u00ed Piqu\u00e9 a s\u00faa segunda UEFA Champions League consecutiva grazas aos goles de Eto'o e o arxentino Messi.\nO 26 de febreiro de 2010, Gerard Piqu\u00e9 renovou o seu contrato co FC Barcelona ata 2015 cunha cl\u00e1usula de rescisi\u00f3n de 200 mill\u00f3ns de euros.\nInternacional.\nFoi internacional en 14 ocasi\u00f3ns coa selecci\u00f3n de Espa\u00f1a. Debutou, como titular, o 11 de febreiro de 2009 nun partido amigable ante Inglaterra no Ram\u00f3n S\u00e1nchez Pizju\u00e1n, Sevilla. O 28 de marzo de 2009, no seu segundo partido internacional, no Estadio Santiago Bernab\u00e9u ante Turqu\u00eda, anotou o seu primeiro gol coa camiseta de \"a vermella\".\nO 11 de xullo de 2010 xogou a final do Mundial de F\u00fatbol Sur\u00e1frica 2010, proclam\u00e1ndose campi\u00f3n. Gerard Piqu\u00e9, Iker Casillas e Joan Capdevila foron os \u00fanicos xogadores da selecci\u00f3n espa\u00f1ola que disputaron todos os partidos do Mundial.\nTam\u00e9n xogou en 3 ocasi\u00f3ns coa Selecci\u00f3n de f\u00fatbol de Catalu\u00f1a, a\u00ednda que sen marcar ning\u00fan gol. A \u00faltima ocasi\u00f3n foi o 22 de decembro de 2009 contra a Selecci\u00f3n Arxentina de f\u00fatbol onde ga\u00f1aron 4-2 baixo as ordes de Johann Cruyff.\nClubs.\n\"Actualizado o 15 de maio de 2010\"\nVida privada.\nO pai de Piqu\u00e9, Joan \u00e9 avogado e a s\u00faa nai Montserrat \u00e9 directora dun hospital. O seu av\u00f3, Amador Bernab\u00e9u, foi vicepresidente do FC Barcelona."}
{"id": "148554", "revid": "23204", "url": "https://gl.wikipedia.org/wiki?curid=148554", "title": "Gastronom\u00eda de Corea", "text": "A gastronom\u00eda coreana \u00e9 a comida tradicional dos coreanos. A coci\u00f1a \u00e9 variada, desde pratos de realeza coreana, at\u00e9 aqueles preparados nas cidades do interior como Se\u00fal, ou a cidades portuarias como Inchon e Bus\u00e1n. A coci\u00f1a coreana cons\u00f3mese tam\u00e9n no nordeste chin\u00e9s (onde existe unha poboaci\u00f3n de chosonitas). Tr\u00e1tase dunha coci\u00f1a picante e sazonada con especias que ten certos s\u00edmiles coa coci\u00f1a chinesa e da xaponesa, a\u00ednda que con peculiaridades.\nOs ingredientes.\nA comida diaria dos coreanos est\u00e1 fundamentada no arroz, nas verduras, no pescado, mariscos e no dubu (tofu en coreano). O que se co\u00f1ece como \"comida coreana\" son tipicamente os pratos que se serven como acompa\u00f1amento do arroz. A diferenza da tradici\u00f3n occidental-europea, en Corea non existe un concepto de primeiro ou segundo prato, sen\u00f3n que todos os alimentos acompa\u00f1an o arroz (\ubc18\ucc2c ban-chan) nunha especie de coordinaci\u00f3n culinaria de pequenos pratos. O gochujang \u00e9 unha salsa rubia picante que serve para condimentar.\nPratos t\u00edpicos.\nOs pratos principal na gastronom\u00eda de Corea son o bulgogi (literalmente significa \"carne ao fogo\") e o kimchi (prato elaborado con verduras fermentadas). Poden encontrarse alimentos fermentados, verduras e legumes, sopas, t\u00e9s, licores, sobremesas e bebidas non alcoh\u00f3licas. O kimchi e a salsa de doenjang elaborada con soia son os exemplos m\u00e1is co\u00f1ecidos de alimentos fermentados coreanos.\nExiste unha gran variedade de pratos con alto contido vexetal. Unha caracter\u00edstica desta coci\u00f1a \u00e9 que raramente conte\u00f1en produtos fritidos, ao contrario do que sucede na veci\u00f1a China, non sendo logo moi abundante o uso de aceites empregados nas t\u00e9cnicas de fritura. \u00c9 costume ferver ou escaldar os alimentos, ou asalos, coci\u00f1alos ao vapor etc. Cando se frite, util\u00edzase moi pouco aceite, e acostuma empregarse aceite vexetal.\nOutros pratos son o bibimbap, o galbi, que son costelas de vaca asadas acompa\u00f1adas de vexetais varios, o mandu, empanadillas recheas de vexetais e carne e o mandukug, sopas de mandu.\nBebidas.\nBebidas non alc\u00f3licas.\nEn Corea existe tam\u00e9n un rito do t\u00e9 como no veci\u00f1o Xap\u00f3n. Alg\u00fans dos t\u00e9s m\u00e1is famosos son:\nBebidas alcoh\u00f3licas.\nO \"soju\" (\uc18c\uc8fc) \u00e9 unha especie de augardente moi popular entre as bebidas de alto contido alc\u00f3lico, que entre os vi\u00f1os de Majuang, que se elaboran cunha mestura de uvas coreanas e francesas \u00e9 o m\u00e1is co\u00f1ecido. P\u00f3dese dicir que en Corea existen case 100 variedades de vi\u00f1o e licores.\nO \"soju\" faise a partir da fermentaci\u00f3n dos grans de trigo e das patacas. Adoita ter unha concentraci\u00f3n alc\u00f3lica do 22 %.\nDenom\u00ednase \"yakju\" o licor refinado fermentado do arroz, co\u00f1ecido tam\u00e9n como \"cheongju\". Existe tam\u00e9n o \"takju\", que \u00e9 un vi\u00f1o tradicional de arroz \"makgeolli\" (\ub9c9\uac78\ub9ac).\nCostumes.\nA comida principal do d\u00eda \u00e9 o xantar, onde se acostuma a servir arroz canda outros pequenos pratos de acompa\u00f1amento. A cada comensal ad\u00f3itaselle servir un prato de sopa e outro de arroz, ficando o resto de pratos no centro da mesa. Como cubertos, util\u00edzanse culleres para a sopa e palillos, que tradicionalmente son de metal."}
{"id": "148556", "revid": "1131", "url": "https://gl.wikipedia.org/wiki?curid=148556", "title": "Nicolai (cr\u00e1ter)", "text": "Nicolai \u00e9 un cr\u00e1ter lunar que se sit\u00faa no hemisferio sur da L\u00faa, nunha rexi\u00f3n relativamente pouco afectada por impactos significativos. Os cr\u00e1teres m\u00e1is pr\u00f3ximos son Spallanzani no sur, e os moito m\u00e1is grandes Maurolycus e Barocius no leste. Ocupa 42 quil\u00f3metros de di\u00e1metro e chega a unha profundidade de 1.8. O cr\u00e1ter \u00e9 do per\u00edodo Nect\u00e1rico, que vai entre 3.920 e 3.850 mill\u00f3ns de anos no pasado.\nLeva o nome do astr\u00f3nomo alem\u00e1n Friedrich Bernhard Gottfried Nicolai.\nCr\u00e1teres sat\u00e9lites.\nA s\u00faa parede externa est\u00e1 erosionada e conta n\u00famero de pequenos cr\u00e1teres sat\u00e9lites no seu bordo, por convenci\u00f3n denom\u00ednanse nos mapas lunares cunha letra seguida do nome do cr\u00e1ter central."}
{"id": "148557", "revid": "886", "url": "https://gl.wikipedia.org/wiki?curid=148557", "title": "Nicolai", "text": ""}
{"id": "148558", "revid": "35560", "url": "https://gl.wikipedia.org/wiki?curid=148558", "title": "Reino de Toledo", "text": "O Reino de Toledo foi o reino cristi\u00e1n que se configurou institucionalmente a partir da conquista da Taifa de Toledo por Afonso VI, un dos episodios centrais da conquista de territorios de \"Spania\" polos reis de relixi\u00f3n cristi\u00e1.\nHistoria.\nA cidade de Toledo foi tomada en 1085, o que permitiu asegurar para o reino de Castela o territorio entre o r\u00edo Douro e o r\u00edo Texo. Por\u00e9n, as terras m\u00e1is ao sur foron obxecto dun prolongado enfrontamento non exento de alternativas, que non se terminou de decantar a favor dos cristi\u00e1ns at\u00e9 a batalla das Navas de Tolosa en 1212.\nO reino cristi\u00e1n de Toledo non foi un reino independente, sen\u00f3n que se incorporou baixo goberno castel\u00e1n, cuxa prelaci\u00f3n na representaci\u00f3n nas Cortes de Castela se disput\u00e1ronse secularmente Burgos, \"caput Castellae\" -cabeza de Castela-, e a propia cidade de Toledo, antiga capital visigoda. A medida que se foron incorporando outros reinos musulm\u00e1ns cuxa denominaci\u00f3n se conservou e a cuxas capitais (concepto de pouca precisi\u00f3n na \u00e9poca feudal, cando a corte era itinerante como a persoa do rei) se dotaba de voto en cortes (reino de Xa\u00e9n, reino de C\u00f3rdoba, reino de Sevilla, reino de Murcia), o reino de Toledo ou Castela a Nova quedou como unha denominaci\u00f3n diferenciada de Castela a Vella, sen que ningunha desas denominaci\u00f3ns significasen unha entidade xur\u00eddica diferenciada, posto que todas elas formaban parte da Coroa de Castela. Englobados dentro desta, todos os reinos castel\u00e1n-leoneses pasaron a formar parte da posterior Monarqu\u00eda Hisp\u00e1nica a partir dos Reis Cat\u00f3licos.\nA dimensi\u00f3n territorial do Reino de Toledo durante o Antigo R\u00e9xime identif\u00edcase na pr\u00e1ctica coa denominada Castela a Nova, separada de Castela a Vella pola fronteira f\u00edsica do Sistema Central."}
{"id": "148559", "revid": "23204", "url": "https://gl.wikipedia.org/wiki?curid=148559", "title": "Al-Q\u00e1dir", "text": "Yahya ibn Ismail ibn Yahya Al-Q\u00e1dir, finado o 28 de outubro de 1092, membro da dinast\u00eda Banu Di-l-Nun, foi rei do reino taifa de Toledo entre 1075 e 1085 e de Valencia desde 1085 at\u00e9 a s\u00faa morte .\nSucedeu no trono ao seu av\u00f3 Al-Mam\u00fan cando este morreu asasinado en 1075.\nEn 1079 as revoltas na taifa toledana e o acoso que sufr\u00eda por parte do rei da Taifa de Badaxoz, Al-Mutawakkil que tomou a cidade, fix\u00e9ronlle fuxir e solicitar a axuda do rei Afonso VI quen acudiu no seu auxilio e aproveitou para facerse coa cidade relegando a Al-Q\u00e1dir como gobernador de Valencia.\nComo gobernador valenciano tivo que enfrontarse \u00e1s acometidas do rei da taifa de Zaragoza, Al-Mutamin, polo que novamente solicitou o auxilio de Afonso VI que enviou tropas ao mando de \u00c1lvar F\u00e1\u00f1ez feito que en 1092 provocar\u00eda unha revolta popular que depuxo a Al-Q\u00e1dir e o executou."}
{"id": "148560", "revid": "56817", "url": "https://gl.wikipedia.org/wiki?curid=148560", "title": "Reino de Sevilla", "text": "O reino de Sevilla foi unha xurisdici\u00f3n territorial da Coroa de Castela desde a s\u00faa incorporaci\u00f3n no s\u00e9culo XIII at\u00e9 a Divisi\u00f3n territorial de Espa\u00f1a en 1833. Foi un dos catro reinos de Andaluc\u00eda. Estend\u00edase aproximadamente polo territorio das actuais provincias de Huelva, Sevilla e C\u00e1diz e a depresi\u00f3n de Antequera, englobando ademais alg\u00fans municipios na actual provincia estreme\u00f1a de Badaxoz. As localidades que o compu\u00f1an segundo o Catastro de Ensenada poden verse na lista de localidades do Reino de Sevilla.\nDesde o punto de vista xurisdiccional o territorio do reino de Xa\u00e9n era tanto reguengo como se\u00f1orial, existindo nel se\u00f1or\u00edos tanto laicos como eclesi\u00e1sticos. Entre os primeiros atop\u00e1banse os territorios da Casa de Medina-Sidonia, a Casa de Arcos, a Casa de Alcal\u00e1, a Casa de Osuna, a Casa de Olivares, a Casa de Sanl\u00facar la Mayor, do Marquesado de Estepa, do Marquesado de Gibrale\u00f3n e do Marquesado de Ayamonte, ademais doutros moitos de menor importancia. Entre os segundos hab\u00eda propiedades do Arcebispado de Sevilla, a Orde de San Xo\u00e1n e o Mosteiro de San Isidoro del Campo.\nNo s\u00e9culo XVIII en territorios do reino de Sevilla fund\u00e1ronse algunhas das Novas Poboaci\u00f3ns de Andaluc\u00eda e Serra Morena.\nO Real Decreto de 30 de novembro de 1833 creou a Provincia de Sevilla, que se formou unindo localidades do reino hom\u00f3nimo, excepto as que pasaron a formar parte da Provincia de C\u00e1diz e da Provincia de Huelva. As\u00ed mesmo, a nova provincia de Sevilla incorporou Guadalcanal, que at\u00e9 ent\u00f3n pertenc\u00eda a Estremadura, e perd\u00edo as poboaci\u00f3ns do Bodonal, Fregenal de la Sierra e Higuera la Real, que pasaron a formar parte da provincia de Badaxoz, en Estremadura. Actualmente a provincia est\u00e1 composta polos municipios que poden verse na lista de concellos da provincia de Sevilla:."}
{"id": "148561", "revid": "1505", "url": "https://gl.wikipedia.org/wiki?curid=148561", "title": "Reino de Xa\u00e9n", "text": "O reino de Xa\u00e9n foi unha xurisdici\u00f3n territorial da Coroa de Castela desde a s\u00faa incorporaci\u00f3n no s\u00e9culo XIII at\u00e9 a Divisi\u00f3n territorial de Espa\u00f1a en 1833. Co\u00f1ecido como o \"Santo Reino\", comprendeu un territorio que coincide aproximadamente coa actual provincia de Xa\u00e9n e foi un do catro reinos de Andaluc\u00eda.\nTras a reconquista do territorio, a primeira idea da monarqu\u00eda foi crear un reino ao redor de Baeza, o que dese continuidade \u00e1 Taifa de Baeza e servise para restaurar a desaparecida diocese de C\u00e1stulo-Baeza. Con todo, finalmente elixiuse Xa\u00e9n, que anteriormente fora capital da Taifa de Xa\u00e9n. Os principais concellos do reino de Xa\u00e9n foron And\u00fajar, \u00dabeda, Baeza, Martos, Cazorla e Alcal\u00e1 la Real.\nDesde o punto de vista xurisdicional o territorio do reino de Xa\u00e9n era tanto de reguengo como se\u00f1orial, existindo nel se\u00f1or\u00edos tanto laicos como eclesi\u00e1sticos. Entre os primeiros atop\u00e1banse os territorios da Casa de Santisteban del Puerto, a Casa de Alburquerque, a Casa dos Cobos e da Casa de Arcos. Entre os segundos estaban o Adiantamento de Cazorla e a Encomenda de Martos, propiedade do Bispado de Toledo e da Orde de Calatrava respectivamente, as\u00ed como Albanchez, da Orde de Santiago.\nO Reino de Xa\u00e9n posu\u00eda dous enclaves territoriais situados no Reino de C\u00f3rdoba, que eran B\u00e9lmez e Villafranca de C\u00f3rdoba. Pola contra, o Reino de Granada ti\u00f1a un enclave no Reino de Xa\u00e9n, formado por B\u00e9lmez de la Moraleda e Solera.\nNo s\u00e9culo XVIII en territorios do reino de Xa\u00e9n fund\u00e1ronse algunhas das Novas Poboaci\u00f3ns de Andaluc\u00eda e Serra Morena.\nO Real Decreto de 30 de novembro de 1833 creou a provincia de Xa\u00e9n, que se formou unindo as localidades do reino hom\u00f3nimo, algunhas localidades do reino de Murcia, e d\u00faas poboaci\u00f3ns que at\u00e9 ent\u00f3n pertenc\u00edan \u00e1 Mancha: Beas de Segura e Chiclana de Segura. Os lugares do reino de Murcia que se incorporaron a Xa\u00e9n foron Benatae, G\u00e9nave, Orcera, Santiago de la Espada, Segura de la Sierra (cos agregados da Porta e de Bujaraiza), Siles, Torres e Villarrodrigo. As\u00ed mesmo a nova provincia incorporou os dous enclaves do reino de Granada que exist\u00edan no reino de Xa\u00e9n: B\u00e9lmez de la Moraleda e Solera, que era un municipio independente (hoxe integrado no de Huelma). Actualmente a provincia ten os seguintes municipios."}
{"id": "148562", "revid": "5863", "url": "https://gl.wikipedia.org/wiki?curid=148562", "title": "Reino de C\u00f3rdoba", "text": "O reino de C\u00f3rdoba foi unha xurisdici\u00f3n territorial da Coroa de Castela desde a s\u00faa incorporaci\u00f3n no s\u00e9culo XIII at\u00e9 a Divisi\u00f3n territorial de Espa\u00f1a en 1833. Foi un do catro reinos de Andaluc\u00eda.\nHistoria e caracter\u00edsticas.\nDesde o punto de vista xurisdiccional o territorio do reino de C\u00f3rdoba era reguengo e se\u00f1orial. O reguengo centr\u00e1base ao redor da cidade de C\u00f3rdoba e os seus arredores, mentres que ao norte e ao sur da capital exist\u00edan extensos se\u00f1or\u00edos territoriais da Casa de Aguilar-Priego, a Casa de Cabra e do Condado de Santa Eufemia, as\u00ed como outros se\u00f1or\u00edos menores, como o Marquesado de Benamej\u00ed, o Condado de Luque e as posesi\u00f3ns da Casa de Comares e da Casa del Carpio.\nO Real Decreto de 30 de novembro de 1833 creou a Provincia de C\u00f3rdoba, que se formou unindo as localidades do reino hom\u00f3nimo e os seguintes lugares de Estremadura: Belalc\u00e1zar, Fuente la Lancha, Hinojosa del Duque e Villanueva del Duque. Con todo Chill\u00f3n e a s\u00faa aldea de Guadalmez, lugares pertencentes ao reino, pasaron a formar parte da provincia de Cidade Real. As\u00ed mesmo a nova provincia incorporou d\u00faas exclaves do Reino de Xa\u00e9n que exist\u00edan no reino de C\u00f3rdoba: Belmez (que inclu\u00eda Pe\u00f1arroya-Pueblonuevo, segregada en 1886) e Villafranca de C\u00f3rdoba, antes \"das Agullas\"."}
{"id": "148563", "revid": "23204", "url": "https://gl.wikipedia.org/wiki?curid=148563", "title": "Reino de Murcia", "text": "O Reino de Murcia foi unha xurisdici\u00f3n territorial da Coroa de Castela desde a s\u00faa incorporaci\u00f3n no s\u00e9culo XIII at\u00e9 a divisi\u00f3n provincial de 1833, acometida por Javier de Burgos. Estend\u00edase aproximadamente polo territorio da actual Rexi\u00f3n de Murcia, a parte sueste da provincia de Albacete, Villena e Sax en Alacant e por algunhas localidades da actual Provincia de Xa\u00e9n.\nProtectorado castel\u00e1n, revolta mud\u00e9xar e conquista definitiva (1243-1266).\nEn 1243, o emir da taifa de Murcia (Ibn Hud al-Dawla) asinou as capitulaci\u00f3ns de Alcaraz con Fernando III, aceptando ser un protectorado dos reinos de Castela e de Le\u00f3n. Deste xeito Murcia ga\u00f1aba unha forte alianza para repeler aos aragoneses (de Xaime I) e aos granadinos (de Ibn al-Ahmar). Castela, en contrapartida, consegu\u00eda unha sa\u00edda ao mar Mediterr\u00e1neo.\nPor\u00e9n, diversos n\u00facleos da antiga taifa non aceptaron o tratado, tales como Orihuela (que o acatou pouco despois), Mula, Cartaxena e Lorca. Esta sublevaci\u00f3n permitiu aplicar \u00e1s tropas de Castela (dirixidas polo infante Afonso, futuro Afonso X) o dereito de conquista sobre elas (Mula caeu en 1244 e Cartaxena en 1245) f\u00f3ra diso Lorca que finalmente pactou. Este conflito xerou que todo o territorio murciano fose un protectorado semi-autonomo dos musulm\u00e1ns (ao respectar o pacto), f\u00f3ra diso os n\u00facleos de Mula e Cartaxena, as \u00fanicas poboaci\u00f3ns plenamente cristi\u00e1s pola s\u00faa sublevaci\u00f3n.\nCon todo, en 1250 Castela decidiu crear a diocese de Cartaxena, e en 1258 o adiantamento maior do reino de Murcia. Isto debeuse ao paulatino incremento da intervenci\u00f3n cristi\u00e1 no protectorado, m\u00e1is evidente a partir de 1257, cando o xa rei Afonso X de Castela foi plenamente consciente de que si cumpr\u00eda o acordado en Alcaraz en nada avanzar\u00eda a transformaci\u00f3n cristi\u00e1 do reino e a s\u00faa xurisdici\u00f3n na zona seguir\u00eda estando limitada indefinidamente. Os sucesivos incumprimentos do pactado levaron \u00e1 sublevaci\u00f3n dos musulm\u00e1ns murcianos en 1264.\nA revolta contra a Coroa de Castela foi dirixida polo membro da familia real musulm\u00e1 Al-Watiq, conseguindo o apoio de Granada e os gobernantes do Norte de \u00c1frica. O conflito foi sufocado grazas \u00e1 intervenci\u00f3n aragonesa. A ra\u00ed\u00f1a de Castela Violante de Arag\u00f3n, esposa de Afonso X, pediu axuda ao seu pai Xaime I de Arag\u00f3n. Tropas aragonesas comandadas polo infante Pedro (o futuro Pedro III de Arag\u00f3n) e o propio Xaime I sufocaron a revolta entre finais de 1265 e principios de 1266, deixando a m\u00e1is de 10.000 aragoneses en Murcia. A\u00ednda que segundo as condici\u00f3ns do tratado de Almizra (1244), Murcia foi devolta a Castela.\nFoi ent\u00f3n (a partir de 1266) cando se deu por finalizado o protectorado e comezou plenamente a construci\u00f3n do novo reino de Murcia como un ente pol\u00edtico articulado dentro da Coroa de Castela.\nConstruci\u00f3n institucional.\nTrala fin da revolta en 1266 e ata 1272, o Reino de Murcia viuse sometido a unha repartici\u00f3n e colonizaci\u00f3n (a trav\u00e9s dos \"repartimentos\") por parte de xentes vindas de toda a Pen\u00ednsula e certas zonas de Europa. Form\u00e1ronse concellos de reguengo a trav\u00e9s da concesi\u00f3n de foros, ademais de se\u00f1or\u00edos laicos, esboz\u00e1ndose as\u00ed os primeiros termos municipais da actual Rexi\u00f3n de Murcia. A estabilidade viuse favorecida polo establecemento de ordes militares tales como a de Santiago ou a do Temple, evitando as\u00ed as rebeli\u00f3ns internas, aos piratas da costa e a conflictividade da fronteira con Granada. Esta \u00faltima fortificouse con numerosos castelos e torres.\nAfonso X concedeu \u00e1 cidade de Murcia a representatividade do seu reino nas Cortes castel\u00e1s. De especial importancia tam\u00e9n foi a creaci\u00f3n por parte do Rei Sabio do cargo de adiantado maior do reino de Murcia en 1258 (anterior \u00e1 conquista definitiva de 1266), sendo nomeado como primeiro adiantado Juan Garc\u00eda de Villamayor. Tralo devandito ano de 1266, a sede do cargo establecer\u00edase na cidade de Murcia.\nA\u00ednda que este cargo s\u00f3 era efectivo na zona de reguengo, pronto foi copado por membros da familia Manuel, como o infante Manuel de Castela, pasando posteriormente ao seu fillo Don Juan Manuel, que ademais eran posuidores da principal xurisdici\u00f3n nobiliaria do reino: o se\u00f1or\u00edo de Villena, polo que o seu poder en todo o reino de Murcia chegar\u00eda a ser indiscutible.\nDos reinos creados pola Coroa de Castela na reconquista do s\u00e9culo XIII, s\u00f3 o de Murcia chegou a ter instituci\u00f3ns propias. De feito, Afonso X o Sabio estableceu no seu testamento que o seu fillo o infante don Xaime de Castela herdase o reino de Murcia como premio por volver ao seu servizo na guerra que manti\u00f1a contra o infante Sancho, coa condici\u00f3n de que fose vasalo do reino de Castela e Le\u00f3n, que legaba ao seu neto Alfonso de la Cerda; disposici\u00f3n que supuxese a independencia do reino de Murcia fronte \u00e1 Cor\u00f3a castel\u00e1. Con todo, o testamento do rei quedou sen valor ao herdar finalmente o trono de Castela Sancho IV o Bravo.\nO per\u00edodo aragon\u00e9s (1296-1304).\nO rei Xaime II o Xusto de Arag\u00f3n organizou en 1296 a conquista do reino de Murcia tras recibilo como doaz\u00f3n de Alfonso de la Cerda a cambio de favorecer as s\u00faas pretensi\u00f3ns ao trono castel\u00e1n durante a minor\u00eda de idade de Fernando IV.\nAlacant foi conquistada en abril do mesmo ano, tras unha dura resistencia no castelo de Santa B\u00e1rbara do seu alcaide Nicol\u00e1s P\u00e9rez. Xaime II tomou posteriormente Guardamar co apoio da frota, negociou con Don Juan Manuel, Pr\u00edncipe de Villena, proseguindo cara a Orihuela e Murcia, que capitularon, igual que o resto da horta murciana.\nA conquista viuse facilitada pola numerosa poboaci\u00f3n de orixe catalano-aragon\u00e9s que habitaba no reino desde a intervenci\u00f3n de Xaime I de 1266, a\u00ednda que tivo a oposici\u00f3n das guarnici\u00f3ns castel\u00e1s dos castelos e do bispo de Cartaxena.\nUnha segunda campa\u00f1a tivo lugar en 1298, ocupando Alhama de Murcia, e o 21 de decembro de 1300 capitulaba Lorca tras un longo asedio.\nPor aquel ent\u00f3n Xaime II pensou en articular o reino de Murcia como un m\u00e1is dos territorios da Coroa de Arag\u00f3n ao concederlle Fueros, os chamados \"Constitutiones Regni Murcie\" de 1301. Por\u00e9n, trala maior\u00eda de idade de Fernando IV a crise pol\u00edtica de Castela chegou a s\u00faa fin, polo que ambas coroas preferiron chegar a un acordo, tanto Castela como Arag\u00f3n necesitaban a paz, asin\u00e1ndose o Tratado de Torrellas (1304) e a modificaci\u00f3n expresada no Tratado de Elche (1305), que devolv\u00edan o reino \u00e1 xurisdici\u00f3n castel\u00e1 e cambiaban definitivamente as fronteiras entre Castela e Arag\u00f3n fixadas no Tratado de Almizra (1244), incorporando \u00e1 Coroa de Arag\u00f3n, en concreto ao Reino de Valencia, as comarcas do Val do Vinalop\u00f3, o Campo de Alacant e a Veiga Baixa do Segura. Con todo, estas comarcas continuar\u00edan pertencendo \u00e1 diocese de Cartaxena ata o s\u00e9culo XVI.\nAs localidades de Jumilla, Abanilla, Villena e Sax; que nun principio tam\u00e9n pasaron a Arag\u00f3n, acabaron regresando ao reino de Murcia ao longo do s\u00e9culo XIV.\nS\u00e9culo XIV e primeira metade do XV.\nCrise de poboaci\u00f3n: As epidemias de peste e a inseguridade da fronteira con Granada.\nDurante gran parte do s\u00e9culo XIV e a primeira metade do s\u00e9culo XV o reino de Murcia viviu unha profunda crise que quedou reflectida na s\u00faa econom\u00eda e demograf\u00eda, motivada non s\u00f3 polas epidemias, como a peste que apareceu en diversos momentos, sen\u00f3n polas continuas incursi\u00f3ns de tropas musulm\u00e1s provenientes do Reino de Granada que crearon unha profunda inseguridade en todo o reino e favoreceron unha importante despoblaci\u00f3n.\nTodo comezou cando en 1314, as localidades naquel momento murcianas de Hu\u00e9scar, Orce e Galera caeron en poder dos musulm\u00e1ns granadinos, xerando un perigo b\u00e9lico omnipresente en todo o reino. A isto uniuse a epidemia de peste de 1348, que foi aproveitada polas tropas granadinas para saquear o val do Guadalent\u00edn. As sucesivas pestes de 1372, 1379 e 1395 deixaron despoboadas comarcas enteiras, como as de Caravaca e Ceheg\u00edn. A peste de 1395 xerou na cidade de Murcia case 6.000 v\u00edtimas.\nNumerosas vilas e aldeas desapareceron para nunca m\u00e1is rexurdir, como as cristi\u00e1s Chuecos, Ug\u00edjar, Pontes ou Fel\u00ed, ou as mud\u00e9xares Ascoy, Cela, Calent\u00edn, Ga\u00f1uelas e Carist\u00f3n. O contexto de inseguridade e despoboaci\u00f3n motivou o abandono de gran parte das explotaci\u00f3ns agrarias, orient\u00e1ndose a econom\u00eda do reino de Murcia cara \u00e1 gander\u00eda. Os intentos de repoboaci\u00f3n foron numerosos, entre eles a bula da Santa S\u00e9 de 1386 para atraer guerreiros e poboadores a diversas fortalezas como as de Moratalla, Yeste, Caravaca, Ceheg\u00edn e Aledo.\nInestabilidade pol\u00edtica: Os Manuel e a Guerra dos dous Pedros.\nA inestabilidade pol\u00edtica tam\u00e9n se fixo notar durante esta centuria. O Pr\u00edncipe de Villena e adiantado de Murcia, Don Juan Manuel, tivo numerosos enfrontamentos coa nobreza da capital; posto que obtivo atribuci\u00f3ns totais de goberno sobre o reino de Murcia ao pactar a rexencia de Castela, e posteriormente, cando Afonso XI alcanzou a maior\u00eda de idade, o adiantado promveu unha revolta contra o monarca ali\u00e1ndose con Afonso IV de Portugal.\nCoa morte de Don Juan Manuel, sucedeulle no cargo Fernando Manuel, e tralo falecemento deste a s\u00faa pequena filla, Branca Manuel, algo que foi aproveitado por Pedro I para recuperar o control sobre o reino de Murcia e as extensas terras do Se\u00f1or\u00edo de Villena, secuestrando a Branca Manuel e impo\u00f1endo a li\u00f1axes fieis no adiantamento.\nA co\u00f1ecida Guerra dos dous Pedros (1356-1369) entre Castela e Arag\u00f3n; motivada pola ocupaci\u00f3n murciana dalgunhas das localidades perdidas trala Sentenza de Torrellas (1304), xerou a\u00ednda maior inestabilidade. Con todo supuxo a reintegraci\u00f3n no reino de Jumilla, Villena, Sax, e Abanilla a trav\u00e9s do Tratado de Almaz\u00e1n (1375).\nS\u00e9culo XV: os Fajardo e os inicios da ofensiva contra Granada.\nA comezos do s\u00e9culo XV, a crise sucesoria que se viv\u00eda en Granada e a pacificaci\u00f3n conseguida no reino murciano polo adiantado Alfonso Y\u00e1\u00f1ez Fajardo II permitiron iniciar un in\u00e9dito per\u00edodo de acoso cristi\u00e1n contra as poboaci\u00f3ns granadinas que deu excelentes resultados. En 1433 o adiantado conquistou Jiquena e Tirieza, e posteriormente avanzou cara a Los V\u00e9lez e Hu\u00e9scar, pero a reacci\u00f3n granadina en 1445 recuperou estas \u00faltimas.\nOs enfrontamentos entre membros da familia Fajardo favoreceron un novo per\u00edodo de acoso de Granada co saqueo de Cieza en 1448, cuxa poboaci\u00f3n foi levada cativa. Tam\u00e9n se saquearon terras do marquesado de Villena na batalla de Hell\u00edn, recollendo ao seu regreso aos habitantes de Letur (de maior\u00eda mud\u00e9xar) deixando \u00e1 vila despoboada.\nEn 1452 unha incursi\u00f3n granadina que abordelou o Campo de Cartagena foi derrotada ao seu regreso por milicias de Lorca e Murcia na chamada batalla dos Alporchones.\nIdade Moderna.\nO final da fronteira.\nAnte a debilidade da monarqu\u00eda, na \u00e9poca final da Idade Media, o Reino sufriu m\u00faltiples incidentes e bander\u00edas que enfrontaron \u00e1s diferentes familias nobiliarias e ao patriarcado urbano. Foron os Reis Cat\u00f3licos quen lograron po\u00f1er fin a esta inestabilidade e restablecer a orde social.\nO Reino de Murcia tivo un papel clave na conquista de Granada. Os Reis Cat\u00f3licos visitaron o reino de Murcia en 1488 para organizar desde aqu\u00ed a conquista da parte oriental do reino nazar\u00ed. Unha vez conquistada esta \u00e1rea, moitos murcianos repoboaron terras granadinas como o val do Almanzora e a comarca de Los V\u00e9lez. De feito, trala conquista, a localidade de Hu\u00e9rcal-Overa asignouse ao termo municipal de Lorca, e xa que logo ao reino de Murcia.\nA poderosa familia dos Fajardo, posuidores nese momento do \"Adiantamento do reino\", recibiron dos Reis Cat\u00f3licos a comarca de Los V\u00e9lez como marquesado a cambio de Cartaxena, que desde 1464 era patrimonio nobiliario dos Fajardo (como o eran Mula, Molina de Segura, Alhama de Murcia, e as minas de Mazarr\u00f3n), pasando desta forma a localidade portuaria ao regengo en 1503, e a comarca granadina ao patrimonio dos adiantados murcianos.\nO auxe do s\u00e9culo XVI.\nDurante o s\u00e9culo XVI a poboaci\u00f3n do reino de Murcia aumentou nun 40%. A cidade de Murcia, a m\u00e1is poboada do reino, pasou de 11.000 a m\u00e1is de 16.000 habitantes. Lorca, a segunda m\u00e1is poboada, superou os 9.000 (cando part\u00eda dos 6.500). A comarca do Noroeste viviu o proceso m\u00e1is ascendente, de feito Caravaca chegou a converterse na terceira m\u00e1is populosa ao alcanzar os 7.000 habitantes, superando a Albacete que rozaba os 6.000. N\u00facleos como Cartaxena tam\u00e9n ascenderon chegando aos 4.500 habitantes.\nUnha vez reconquistada a Pen\u00ednsula e trala unificaci\u00f3n das Coroas de Castela e Arag\u00f3n, o reino de Murcia entrou nun per\u00edodo de prosperidade que se traduciu nun aumento notable da s\u00faa poboaci\u00f3n. Os factores determinantes que propiciaron este desenvolvemento, ademais do final do perigo b\u00e9lico da fronteira, foron o auxe da industria da seda, as miner\u00edas de Cartaxena e Mazarr\u00f3n e mell\u00f3raa das explotaci\u00f3ns agr\u00edcolas.\nDurante o reinado de Filipe II, tropas murcianas baixo mando de Lu\u00eds Fajardo, III marqu\u00e9s dos V\u00e9lez e adiantado do reino de Murcia, axudaron a sufocar a rebeli\u00f3n mourisca no Reino de Granada. Este feito fixo que se lle concedera \u00e1 cidade de Murcia o t\u00edtulo de \"Moi nobre e moi leal\".\nOutro dos problemas foi a pirater\u00eda berberisca, que forzou a Filipe II a constru\u00edr varias torres de vixilancia na costa que a\u00ednda nos nosos d\u00edas cons\u00e9rvanse.\nA expulsi\u00f3n dos mouriscos.\nEn tempos de Filipe III produciuse a expulsi\u00f3n dos mouriscos murcianos. A principios do s\u00e9culo XVII o seu volume de poboaci\u00f3n era de 12.500 individuos, un 15% do total do reino, sendo abafadora maior\u00eda nas tradicionais comarcas mouriscas como o Val de Ricote, a Veiga Media do Segura e a maior\u00eda dos municipios da comarca do R\u00edo Mula, ademais de Abanilla e Fortuna e o pobo do alto Segura de Socovos.\nA poboaci\u00f3n mourisca estaba polo xeral ben integrada no reino de Murcia, con todo, a pol\u00edtica antimourisca dese\u00f1ada na afastada Corte mostrouse indiferente \u00e1 realidade murciana e decretou a expulsi\u00f3n a finais de 1611. Un grupo da nobreza murciana contrario \u00e1 mesma intentou influ\u00edr na Corte, sen demasiado \u00e9xito. En outubro de 1613 Filipe III decretou a expulsi\u00f3n dos mouriscos murcianos, a\u00ednda que o grado de cumprimento da norma foi desigual segundo as comarcas.\nA crise do s\u00e9culo XVII.\nA expulsi\u00f3n mourisca supuxo un mazazo para a econom\u00eda do reino de Murcia, sobre todo para o sector seric\u00edcola, o cal tivo un importante boom tralo afundimento da seda granadina polos sucesos das Alpujarras. Isto fixo que a crise que xa se viv\u00eda en Castela desde finais do XVI non tivese demasiado reflexo no reino murciano, se exceptuamos a pechadura das minas de alume de Mazarr\u00f3n en 1594.\nPero trala expulsi\u00f3n mourisca e o declive demogr\u00e1fico que trouxo consigo, chegou a pechadura dos mercados toledanos e cordobeses \u00e1 seda murciana en 1630, o que provocou o afundimento. A epidemia de peste que se desatou en 1648 afondar na crise, morrendo preto de 30.000 persoas en todo o reino. As riadas vi\u00f1eron complicar a situaci\u00f3n, coa co\u00f1ecida como \"riada de San Calixto\" que abordelou \u00e1 cidade de Murcia en 1651, ou a \"riada de San Severo\" que destru\u00edu parte de Lorca en 1653.\nO esplendor do s\u00e9culo XVIII.\nO s\u00e9culo XVIII deu comezo coa Guerra de Sucesi\u00f3n, na que o reino de Murcia tivo un importante papel na vitoria borb\u00f3nica; na que destacou a acci\u00f3n do Cardeal Belluga, nomeado \"vicerrei de Murcia\" por Filipe V. No reino desenvolv\u00e9ronse importantes batallas como a decisiva batalla de Almansa, e outras como a do Huerto de las Bombas; onde a cidade de Murcia librouse do cerco das tropas austracistas, provenientes de Orihuela e Cartaxena, onde o Marqu\u00e9s de Santa Cruz fixera triunfar a causa do Arquiduque Carlos de Habsburgo.\nComo consecuencia do apoio do reino de Valencia ao bando do arquiduque Carlos, Filipe V ordenou que o exclave valenciano de Caudete, pasase a ser parte do reino de Murcia.\nTrala guerra, o reino viviu un aut\u00e9ntico s\u00e9culo de ouro cun importante incremento da poboaci\u00f3n (a cidade de Murcia chegou aos 70.000 habitantes), desenvolveuse a agricultura e a industria da seda, viviuse un grande esplendor art\u00edstico (co escultor Francisco Salzillo), repoboouse a zona da costa coa creaci\u00f3n de Aguias e converteuse a Cartaxena en capital do Departamento Mar\u00edtimo do Mediterr\u00e1neo, instal\u00e1ndose nela o Arsenal da armada.\nOs anos finais do reino.\nXa en pleno s\u00e9culo XIX, trala dura guerra de Independencia que tivo desastrosas consecuencias na rexi\u00f3n, a reforma liberal de Javier de Burgos fixo desaparecer o reino de Murcia en 1833 dando lugar \u00e1 provincia de Murcia e a gran parte da provincia de Albacete. A partir de aqu\u00ed deu comezo a denominada Rexi\u00f3n Murciana biprovincial, que durar\u00eda ata 1982.\nL\u00edmites territoriais.\nO Reino de Murcia posu\u00eda unha extensi\u00f3n bastante maior que a actual Rexi\u00f3n de Murcia.\nNun principio mantiv\u00e9ronse os l\u00edmites da anterior cora de Tudmir, pero posteriormente as fronteiras aumentaron e diminu\u00edron irregularmente. Co reinado de Ibn Hud, chegaron a alcanzar Almer\u00eda, M\u00e1laga, Ceuta e A Mancha. Posteriormente, a taifa de Murcia quedou limitada ao que posteriormente ser\u00eda o Reino de Murcia cristi\u00e1n, o cal inclu\u00eda:\nDita extensi\u00f3n ocupaba uns 26.400 quil\u00f3metros cadrados. Na actualidade, a Rexi\u00f3n de Murcia ocupa algo m\u00e1is de 11.300 quil\u00f3metros cadrados.\nS\u00edmbolos.\nA primeira bandeira do Reino de Murcia existiu durante o reinado de Afonso X, e consist\u00eda en cinco coroas sobre fondo carmes\u00ed, con frechos \u00e1 dereita. O rei Pedro I, reco\u00f1ecendo a axuda prestada polo Reino de Murcia na s\u00faa loita contra a Coroa de Arag\u00f3n, deu unha sexta coroa \u00e1 s\u00faa bandeira. Dous meses despois o mesmo rei sinalou un cambio na bandeira, que pasar\u00eda a ter le\u00f3ns e castelos, afianzando simbolicamente con iso a pertenza do Reino de Murcia \u00e1 Coroa de Castela. Este s\u00edmbolo permanecer\u00e1 ata a guerra de Sucesi\u00f3n.\nEn canto ao escudo do Reino de Murcia, durante moito tempo foi de sete coroas sobre fondo azul.\nOutro dos s\u00edmbolos do Reino, neste caso relixioso, \u00e9 o que constit\u00fae a imaxe medieval da Virxe da Arrixaca. Tr\u00e1tase dunha lendaria escultura entronizada na cidade de Murcia no s\u00e9culo XIII como patroa do Reino. Actualmente ven\u00e9rase na Capela Real da murciana igrexa de San Andr\u00e9s."}
{"id": "148564", "revid": "1131", "url": "https://gl.wikipedia.org/wiki?curid=148564", "title": "Reino de Alxeciras", "text": "O reino de Alxeciras aparece tras a anexi\u00f3n en 1344 do reino merin\u00ed de Alxeciras \u00e1 Coroa de Castela por parte de Afonso XI.\nDesde ese momento o t\u00edtulo de \"Rei de Alxeciras\" figurou entre os t\u00edtulos dos monarcas castel\u00e1ns, e at\u00e9 a actualidade faino entre os t\u00edtulos da Coroa de Espa\u00f1a. Con todo tras a morte de Afonso XI mentres cercaba Xibraltar en 1350, grazas ao enfraquecemento que sufr\u00eda a Coroa de Castela polas loitas din\u00e1sticas que sufr\u00eda, Muhammed V de Granada puido cercar e reconquistar a cidade en 1369. O rei nazar\u00ed reconstru\u00edu as s\u00faas murallas e repoboouna, pero en 1379 comprendendo que Castela xa se repuxo das s\u00faas loitas internas e que non poder\u00eda conservar a cidade moito tempo, preferiu destru\u00edla a que volvese a mans castel\u00e1s.\nTras a destruci\u00f3n de Alxeciras o territorio do seu antigo reino pasou a pertencer sucesivamente a Tarifa, a Xerez da Fronteira e finalmente a Xibraltar, tras a s\u00faa conquista definitiva en 1462."}
{"id": "148565", "revid": "88215", "url": "https://gl.wikipedia.org/wiki?curid=148565", "title": "Vicente Rodr\u00edguez Guill\u00e9n", "text": "Vicente Rodr\u00edguez Guill\u00e9n, co\u00f1ecido simplemente como Vicente, nado en Valencia o 16 de xullo de 1981, \u00e9 un futbolista espa\u00f1ol. Xoga de centrocampista e o seu equipo actual \u00e9 o Brighton &amp; Hove Albion FC.\nTraxectoria.\nEmpezou a xogar no Benicalap CF, o principal equipo do seu barrio, do cal pasou a formar parte do Levante UD. No ano 2000, tras cinco anos no equipo granota, chega ao Valencia CF e logra o subcampionato de Europa. Ga\u00f1ou a liga 2001-2002. A s\u00faa mellor tempada coa camiseta do Valencia \u00e9 a 2003-2004, cando se converte no mellor xogador de Espa\u00f1a e segundo a FIFA entrou entre os tres mellores do mundo. O Valencia ga\u00f1a ese ano a Liga e a Copa da UEFA.\nO 29 de setembro de 2004 lesi\u00f3nase nun partido de Liga de Campi\u00f3ns contra o Werder Bremen no nocello esquerdo. Tras varios tratamentos con diferentes m\u00e9dicos volveu xogar unha serie de partidos, a\u00ednda que segu\u00eda con molestias polo que decidiu ir a B\u00e9lxica para ser tratado polo doutor Martens. Diagnostic\u00f3uselle unha \"calcificaci\u00f3n no calc\u00e1neo do nocello\" esquerdo da cal operoulle. Despois do tempo estipulado de recuperaci\u00f3n volveu o 30 de abril do 2005 na 34\u00aa xornada de Liga ante o CD Numancia onde marcou un gol, e terminou a Liga sen problemas como titular.\nA tempada 2005-06 xogou a un bo nivel ata que na xornada 19 v\u00f3lvese a lesionar no nocello, esta vez no dereito, reaparece na xornada 37.\nNa campa\u00f1a 2006-07 v\u00f3lvese a lesionar tras unha dura entrada do xogador do Celta de Vigo Iriney, reaparece en Mestalla contra o RCD Espanyol onde marcou un gol tras unha boa parede entre el e David Villa, tres d\u00edas despois en Stamford Bridge ante o Chelsea FC nun partido de Liga de Campi\u00f3ns, volve lesionarse. P\u00e9rdese o resto da tempada para non forzar a s\u00faa recuperaci\u00f3n. A tempada 2007-08 volve dar un rendemento irregular, con novas lesi\u00f3ns, esta vez unha fisura nun dedo do p\u00e9 e diversos problemas musculares.\nSelecci\u00f3n nacional.\nFoi internacional coa Selecci\u00f3n de f\u00fatbol de Espa\u00f1a en 38 ocasi\u00f3ns. O seu debut produciuse o 28 de marzo de 2001 en Valencia, no partido Espa\u00f1a 2-1 Francia."}
{"id": "148567", "revid": "56817", "url": "https://gl.wikipedia.org/wiki?curid=148567", "title": "Alexis Ruano", "text": "Alexis Ruano Delgado, nado en M\u00e1laga o 4 de agosto de 1985, \u00e9 un futbolista espa\u00f1ol. Actualmente xoga no Deportivo Alav\u00e9s.\nTraxectoria.\n\u00c9 un defensa central que pos\u00fae un gran manexo do xogo a\u00e9reo, a\u00ednda que tam\u00e9n pode xogar de lateral dereito ou esquerdo, posto no que debutou co M\u00e1laga CF.\nNese club militou dous anos, tras os cales fichou polo Getafe CF tendo un papel importante no club madrile\u00f1o no ano en que chegaron \u00e1 semifinal da Copa da UEFA, acumulando un total de 30 partidos ao longo de toda a tempada e con dous goles. No seu paso polo club \"azul\u00f3n\", o Real Madrid, o Valencia CF e o FC Barcelona viron que era un xogador de moita calidade e quer\u00edan fichalo. Pero ao final, no ver\u00e1n de 2007 anunciouse a s\u00faa fichaxe polo Valencia CF, pechado desde o mercado invernal, desembolsando o club 6,5 mill\u00f3ns de euros polos servizos do xogador por 6 tempadas.\nTras tres tempadas no club de Mestalla marcadas pola irregularidade no seu xogo, varias lesi\u00f3ns e non cumprir as expectativas, quedando relegado ao banco o Valencia decide vendelo. O 24 de agosto de 2010 confirmouse a s\u00faa fichaxe polo Sevilla FC por seis tempadas cun custo de 5 mill\u00f3ns de euros.\nClubs.\n\"Actualizado a 23 de agosto de 2010.\""}
{"id": "148568", "revid": "98629", "url": "https://gl.wikipedia.org/wiki?curid=148568", "title": "Noise rock", "text": "O noise rock (tam\u00e9n co\u00f1ecido coma noise punk) describe un estilo do post-punk que comezou a destacar nos anos 80. O noise rock fai uso da instrumentaci\u00f3n tradicional e da iconograf\u00eda do rock, pero incorpora atonalidade e sobre todo disonancia, e frecuentemente rexeita a convenci\u00f3ns habituais \u00e1 hora de compo\u00f1er.\nNoise rock \u00e9 un termo que se ven utilizando para abarcar unha ampla gama de bandas que son partidarias da disonancia, dos \"feedbacks\" esaxerados e das distorsi\u00f3ns extremas no contexto da m\u00fasica rock. O noise rock \u00e9 unha consecuencia do punk rock, e a\u00ednda que hai antecedentes nos anos 60 con bandas de proto-punk coma The Velvet Underground, The Monks e Godz, o noise rock coma x\u00e9nero apareceu nos anos 80.\nUnha das bandas pioneiras foi Sonic Youth, que axudou a que o x\u00e9nero chegase a unha audiencia m\u00e1is ampla dentro do rock alternativo cando comearon a incorporar melod\u00edas ao seu son ruidoso. Moitas bandas a partir de ent\u00f3n imitaron a Sonic Youth, pero non todos os grupos do x\u00e9nero os imitan no son; artistas dos 80 como Swans ou Big Black colleron un enfoque moito m\u00e1is escuro e ameazante. A finais dos 80 e nos 90 o selo Touch and Go Records converter\u00edase nunha peza importante para o noise rock xurdido nesa \u00e9poca.\nHistoria.\nPrecursores.\nAs orixes do noise rock est\u00e1n nos primeiros m\u00fasicos de rock que exploraron as disonancias extremas e a retroalimanteci\u00f3n electr\u00f3nica. Entre as figuras m\u00e1is famosas destes comezos destacan Jimi Hendrix, The Who e Neil Young. M\u00fasicos do \"underground\" coma The Stooges, The Velvet Underground e MC5 incorporaron elementos do free jazz e do minimalismo. Artistas m\u00e1is escuros coma The Monks, Fifty Foot Hose e Les Rallizes D\u00e9nud\u00e9s tam\u00e9n incorporaron os efectos da disonancia. As bandas alem\u00e1s descritas coma Krautrock son unha influencia significativa para os grupos de noise rock posteriores, destacando Can e Faust. O \u00e1lbum de 1975 de Lou Reed \"Metal Machine Music\", que na s\u00faa totalidade esquiva as estruturas convencionais en favor dun son minimalista, tam\u00e9n anticipou e influenci\u00f3n o desenvolvemento posterior do noise rock. As bandas cl\u00e1sicas de punk rock (Sex Pistols, The Clash e Ramones) evitaron a disonancia extrema, preferindo un son m\u00e1is tradicional, mais pr\u00f3ximo ao rock'n'roll. Unha excepci\u00f3n foi a banda dos \u00c1nxeles The Germs, que fac\u00eda un punk rock de xeito m\u00e1is libre. Os grupos de post-punk posteriores afondaron m\u00e1is no ru\u00eddo. A banda de M\u00edchigan Destroy All Monsters est\u00e1 considerada un dos pais do noise rock.\nAnos 70.\nA escena neoiorquina do No Wave, que contaba con artistas coma Mars ou Teenage Jesus and the Jerks, que comezou a coller forma cara 1978, foi tam\u00e9n esencial no desenvolvemento do noise rock. Mentres que o no wave inclu\u00eda unha gran variedade de tendencias post-punk e experimentais (incluso incorporando elementos free jazz, soul e disco), os grupos m\u00e1is abrasivos far\u00edan as s\u00faas innovaci\u00f3ns dentro da tradici\u00f3n do noise rock. Chrome, dende San Francisco, elaborou o seu propio estilo de punk psicod\u00e9lico, que ti\u00f1a alg\u00fan punto en com\u00fan cos conxuntos No Wave.\nO noise rock australiano tam\u00e9n se desenvolveu a finais dos 70. The Birthday Party tivo unha grande influencia do rockabilly, e tam\u00e9n \u00e9 unha banda esencial no x\u00e9nero deathrock, mentres que The Scientists anticiparon o grunge.\nAnos 80.\nUn bo n\u00famero de bandas de noise rock xurdiron nos anos 80 dende distintas escenas musicais norteamericanas. Entre elas incluense The Jesus Lizard e Big Black de Chicago; Butthole Surfers e Scratch Acid de Texas; Black Flag dos \u00c1nxeles; The Melvins de Montesano, Washington; Sonic Youth, Live Skull, Swans, White Zombie e Helmet de Nova York; Pixies e Dinosaur Jr. de Boston; e Fugazi, Pussy Galore e Royal Trux de Washington DC entre moitas outras. \nEntre as bandas brit\u00e1nicas est\u00e1n The Birthday Party (que emigraran de Australia), This Heat, The Fall, Joy Division, Gang of Four, Scritti Politti, The Pop Group, Swell Maps e The Jesus and Mary Chain.\nMoitas destas bandas templaron a ferocidade inicial e aproxim\u00e1ronse un certo grao \u00e1 historia do rock. Sonic Youth eloxiou aos Beatles, Pussy Galore versionou a (e foi influenciadapor eles) The Rolling Stones, Black Flag inspirouse en Black Sabbath e The Butthole Surfers traballaron con John Paul Jones e emularon a Jimi Hendrix. Nick Cave, o antigo vocalista de The Birthday Party, continuou o seu traballo co noise rock, pero tam\u00e9n explorou as baladas e as complexas estruturas ao estilo de Leonard Cohen. The Jesus and Mary Chain foron influenciados en moitos aspectos por The Beach Boys, T. Rex, The Ramones e Phil Spector, ao igual que o foron The Velvet Underground, e incorporaron influencias power pop. Comezaron como unha banda de power pop ao estilo dos Ramones e sentaron un precedente para bandas que mesturaban ese x\u00e9nero co noise rock, coma The Primitives, The Mint Chicks, The Clean, The Raveonettes ou Crystal Stilts.\nWhite Zombie estivo influenciado por The Cramps e Alice Cooper e foron cara o heavy metal a principios dos 90. Guitar Wolf tam\u00e9n debuxou a s\u00faa m\u00fasica con son do garage rock dos 60, dos Ramones, MC5 e The Stooges.\nOutras bandas de noise rock esforz\u00e1ronse por distanciarse do rock tradicional. En 1986, o grupo brit\u00e1nico Napalm Death creou o \"grindcore\" mesturando o noise rock de Swans co hardcore punk e o death metal. Mentres que bandas posteriores de grindcore mov\u00e9ronse cara o death metal, grupos estadounidenses coma Anal Cunt continuaron usando disonancias extremas dun xeito m\u00e1is libre.\nUnha escena semellante comezou a desenvolverse en Osaka, Xap\u00f3n, encabezados por Hanatarash and the Boredoms, que fac\u00edan canci\u00f3ns extremadamente curtas e r\u00e1pidas, que destacaban polos seus ritmos moi marcados (reflectindo a s\u00faa influencia do grindcore), berros e guitarras recargadas. O vocalista dos Boredoms Yamantaka Eye tam\u00e9n traballou coa banda de jazzcore de Nova York Naked City. The Boredoms finalmente evolucionou cara a un son m\u00e1is meditabundo, collendo a inspiraci\u00f3n do Krautrock. Gore Beyond Necropsy, Ground Zero, Zeni Geva, Guitar Wolf e Melt-Banana expandiron o estilo xapon\u00e9s do noise rock. Estas bandas tam\u00e9n reflicten o impacto da escena \"Japanoise\" comezada por Merzbow.\nAs bandas brit\u00e1nias de shoegazing desenvolveron unha forma distinta de noise rock. Collendo influencias dos grupos de dream pop e engad\u00edndolle a agresividade do rock de bandas coma The Jesus and Mary Chain, The Telescopes e Sonic Youth, My Bloody Valentine creou un x\u00e9nero c\u00e1lido e feminino, pero tam\u00e9n disonante, sen formas definidas e psicod\u00e9lico encaixando coa tradici\u00f3n do noise rock.\nOutros grupos de noise rock exploraron patr\u00f3ns irregulares de tempos e experimentaron cos ritmos. Esta corrente \u00e9 co\u00f1ecida coma math rock. Algunhas bandas de post-hardcore, screamo e riot grrl tam\u00e9n colleron influencias do noise rock.\nAnos 90.\nOs grupos de noise rock dos 80 foron importantes influencias para Nirvana e Hole, e como resultado tivo un certo grao de \u00e9xito no \"mainstream\" durante o apoxeo do grunge. No \u00e1lbum de Nirvana \"In Utero\" pode verse claramente esas influencias co nose rock dos 80, sendo ademais producido por un dos iconas do x\u00e9nero, o l\u00edder de Big Black Steve Albini. Grupos de metal industrial coma Ministry, Nine Inch Nails e White Zombie tam\u00e9n est\u00e1n en d\u00e9beda co noise rock.\nAlgunhas banda de hardcore punk da costa leste estadounidense, coma Born Against, tam\u00e9n estiveron relacionadas co noise rock e a posterior escena powerviolence tam\u00e9n estivo fortemente relacionada co x\u00e9nero, coa banda Man Is the Bastard finalmente volcasa a facer desestruturada m\u00fasica noise. The Locust tam\u00e9n escolleron o cami\u00f1o de Man Is The Bastard e crearon un son powerviolence onde predominaban os sintetizadores, chegando a un conseguir unha sonoridade m\u00e1is noise no seu \u00faltimo \u00e1lbum \"New Erections\". Os seus contempor\u00e1neos Neurosis e Today Is the Day comezaron a mesturar o noise co metal extremo. Moitas das innovaci\u00f3ns resultantes foron incorporadas polos int\u00e9rpretes m\u00e1is experimentais do metalcore, coma Converge, Botch e Dillinger Escape Plan.\nA mediados dos anos 90 Providence converteuse no centro dunha nova fornada de bandas de noise rock, fortemente relacionada coa escena da RISD (Escola de dese\u00f1o de Rhode Island). Estes grupos eran m\u00e1is minimalistas e alonx\u00e1banse a\u00ednda m\u00e1is das estruturas tradicionais do rock. Entre eles incluense a Lightning Bolt, Arab on Radar, Six Finger Satellite, Men's Recovery Project e Pink and Brown. Black Dice orixinalmente formou parte desta escena, pero trasladouse a Brooklyn, onde se relacionaron con grupos coma Gang Gang Dance. Estas bandas tam\u00e9n est\u00e1n relacionadas en certa medida coa escena de San Diego que xurdiu do screamo, destacando da mesma os grupos The Locust e Wolf Eyes.\nO noise rock tam\u00e9n se estendeu a Suram\u00e9rica con bandas coma Ed Kemper Trio. Fortemente influenciada polo son dos selos SST e Touch and Go, EK3 foi o eixo central do documental do 2004 \"People Will Eat Anything\".\nMike Patton \u00e9 tam\u00e9n unha figura importante na escena do noise rock, co seu selo Ipecac Recordings.\nAnos 2000.\nDespois do ano 2000 as bandas do noise rock apareceron por todo o mundo. Entre as m\u00e1is noables destas novas bandas est\u00e1n Scarling., These Are Powers, The Death Set, Distressed Infants Society, Mclusky, Oneida, Parts and Labor, Fuck Buttons, Indian Jewelry, Neptune, TWMWK, Fiasco, Aa (Big A Little a), Magik Markers, Mindflayer, Part Chimp, Slicing Grandpa, Japanther, Ex Models e Hella. Nos \u00c1nxeles, Liars (orixinarios de Nova York), No Age, Skeleteen, The Mae Shi e HEALTH practican este estilo. Pre e Action Beat, de Londres, The Intelligence, de Seattle, Dan Deacon, Animal Collective e Ponytail, de Baltimore, e Richmond, Virginia's Bermuda Triangles e Amoeba Men do selo CNP Record tam\u00e9n son bandas de noise rock desta d\u00e9cada.\nO luthier Yuri Landman experimentou cunha gran variedade de t\u00e9cnicas, con instrumentos creados para o beneficio de numerosos grupos do x\u00e9nero coma Sonic Youth, Lightning Bolt, Liars e Jad Fair."}
{"id": "148575", "revid": "89787", "url": "https://gl.wikipedia.org/wiki?curid=148575", "title": "Annales Cambriae", "text": "Os Annales Cambriae ou \"Os Anais de Gales\" \u00e9 o nome que se lle outorga a un conxunto de cr\u00f3nicas cambro-latinas procedentes dun texto compilado de diversas fontes en St David's, Dyfed (Gales), nunha data incerta, a\u00ednda que anterior ao s\u00e9culo X. malia o seu nome, os \"Annales Cambriae\" rexistra non s\u00f3 eventos en Gales, sen\u00f3n tam\u00e9n sucesos en Irlanda, Cornualla, Inglaterra, Escocia e \u00e1s veces en lugares m\u00e1is afastados.\nFontes.\nExisten catro versi\u00f3ns principais dos \"Annales Cambriae\":\nA a s\u00faa orixe d\u00e1tase en torno a 1200. Inseriuse sen t\u00edtulo no interior dun manuscrito da \"Historia Brittonum\" onde est\u00e1 inmediatamente seguido por unha \u00e1rbore xeneal\u00f3xica de Owain ap Hywel (falecido en 988). Se ben o manuscrito non d\u00e1 unha cronolox\u00eda expl\u00edcita, os seus anais parecen transcorrer entre o 445 e o 977, cunha \u00faltima entrada en 954, facendo moi prob\u00e1bel que o texto pertenza \u00e1 segunda metade do s\u00e9culo X.\nB foi escrito, probabelmente na abad\u00eda cisterciense de Neath, a fins do s\u00e9culo XIII. Tit\u00falase \"Annales ab orbe condito adusque A.D. 1286.\"\nC \u00e9 parte dun libro escrito en San David's e tit\u00falase \"Annales ab orbe condito adusque A.D. 1288\"; este texto tam\u00e9n foi datado a fins do s\u00e9culo XIII.\nA base de B e C \u00e9 unha cr\u00f3nica do mundo derivada dos \"Origenes\" de Isidoro de Sevilla (Libro V, cap\u00edtulo 39), por medio da de Beda. Despois de 457, B concorda case con A ata que A termina, e despois do imperio de Heraclio (610-641) C concorda maiormente con A ata que A termina, a\u00ednda que non queda claro que A non sexa a fonte com\u00fan para B e C (Dumville 2002, p. xi). B e C diverxen despois de 1203, C presenta poucas e breves entradas galesas.\nD e E at\u00f3panse nun manuscrito escrito na abad\u00eda cisterciense de Withland, no suroeste de Gales a fins do s\u00e9culo XIII; a \"Cronica ante aduentum Domini\" est\u00e9ndese de 1132 a 1285, mentres que a \"Cronica de Wallia\" se estende de 1190 a 1266.\nA \u00e9 a \u00fanica que se beneficiou dunha edici\u00f3n diplom\u00e1tica completa (Phillimore 1888). \nMenci\u00f3ns a Galiza.\nNo libro cl\u00e1sico de historia \"Europe in the High Middle Ages (1150-1300)\" do profesor John H. Mundy af\u00edrmase: \"\u201cEn 1159 os norte\u00f1os Annales de Cambrai falan de tres imperios: o bizantino, o Xerm\u00e1nico e o de Galicia (Santiago de Compostela)\u201d.\" \nNos \"'Annales\"', menci\u00f3nase que en tempos de Afonso VII de Galiza-Le\u00f3n e Castela-Toledo o galego era un dos imperios de Europa, mencionando territorios como Nova Castela (a\u00ednda que o termo se popularizou a partir do s\u00e9culo XVI) e os reinos de Portugal, Navarra, Arag\u00f3n, Catalu\u00f1a e Provenza como parte do \"imperio\". N\u00f3tese que o termo \"imperio\" tivo diferentes connotaci\u00f3ns e usos a trav\u00e9s da historia. No contexto dos \"Annales Cambriae\", o termo \"imperio\" non debe entenderse da mesma maneira que, por exemplo, no \"Imperio Romano\". Afonso VII foi proclamado \"Imperator totius Hispaniae\" (Emperador de toda Hispania) no 1135. Isto significaba que el pretend\u00eda ser o monarca supremo de toda a Pen\u00ednsula Ib\u00e9rica, situ\u00e1ndose por riba dos outros reis cristianos, unha supremac\u00eda honor\u00edfica, que tam\u00e9n se quixo atribu\u00edr o Emir de C\u00f3rdoba, m\u00e1is que un t\u00edtulo que indicase un control efectivo sobre todas as terras de Hispania. No caso do \"imperio galego de Santiago\", a referencia \u00e9 unha alusi\u00f3n \u00e1 importancia relixiosa e cultural de Santiago de Compostela, especialmente coa influencia do Cami\u00f1o de Santiago como ruta de peregrinaxe na Idade Media."}
{"id": "148576", "revid": "1131", "url": "https://gl.wikipedia.org/wiki?curid=148576", "title": "Historia Regum Britanniae", "text": "Historia Regum Britanniae (\"Historia dos reis de Breta\u00f1a\", en lat\u00edn) \u00e9 unha cr\u00f3nica pseudohist\u00f3rica de Gran Breta\u00f1a, escrita polo gal\u00e9s Godofredo de Monmouth, entre os anos 1130 e 1136. O libro conta as vidas dos reis dos bret\u00f3ns cronoloxicamente, comezando cos troianos que escaparon da guerra de Troia e fundaron a naci\u00f3n brit\u00e1nica; e termina cando os anglosax\u00f3ns tomaron o control do pa\u00eds no s\u00e9culo VII. Tr\u00e1tase dunha das pezas centrais da materia de Breta\u00f1a.\nO libro ten escaso valor hist\u00f3rico, pois hai grandes inexactitudes nos eventos que relata; pero \u00e9 unha valiosa obra de literatura medieval, que cont\u00e9n a m\u00e1is antiga versi\u00f3n co\u00f1ecida da historia do Rei Lear e as s\u00faas tres fillas, e axudou a que os lectores que non falaban gal\u00e9s, co\u00f1ecesen a lenda do rei Artur.\nGozou de grande \u00e9xito durante a Idade Media, as\u00ed como a s\u00faa principal traduci\u00f3n ao romance, o Roman de Brut, do poeta Wace.\nContido da obra.\nA \"Historia\" comeza co troiano Eneas, quen segundo a lenda romana se asentou en Italia tras a Guerra de Troia. O seu neto Bruto \u00e9 exiliado e, tras un per\u00edodo vagando sen rumbo, \u00e9 elixido pola deusa Diana, quen lle ordena que se asente nunha illa no oc\u00e9ano do oeste, que pola s\u00faa causa se chamou Britania.\nA historia contin\u00faa cronoloxicamente, contando entre os gobernantes a Bladud, que tivo poderes m\u00e1xicos e mesmo intentou voar; Leir de Britania, que dividiu o reino entre as s\u00faas tres fillas, segundo o amor que cada unha destas lle profesaba (unha historia que Shakespeare usou na s\u00faa traxedia \"O rei Lear\"); e Dunvallo Molmutius, que codificou as Leis Molmutinas. Os fillos de Dunvallo, Belino e Brenio, loitaron nunha guerra civil antes de se volveren reconciliar, e saquearon Roma.\nOs intentos de C\u00e9sar de invadir Britania foron freados por Casivelauno. Temos noticia dun rei chamado Cunobelino, en quen Shakespeare baseou a s\u00faa obra \"Cimbelino\". Foi Claudio quen despois a invadiu, enfront\u00e1ndose aos fillos de Cunobelino. A li\u00f1axe dos reis brit\u00e1nicos contin\u00faa baixo a lei romana, e incl\u00fae a Lucio de Britania, primeiro rei cristi\u00e1n da zona, e un gran n\u00famero de personaxes romanos, entre eles o emperador Constantino I, o usurpador do trono Alecto, e o comandante militar Asclepiodoto.\nTras o goberno de Roma, Vortigern faise co poder, e invita aos sax\u00f3ns, gobernados por Hengist e Horsa, como mercenarios ao seu servizo; pero estes v\u00f3lvense contra el, e Britania contin\u00faa en estado de guerra so os reinados de Aurelio Ambrosio e do seu irm\u00e1n Uther Pendragon, coa axuda do mago Merl\u00edn.\nO fillo de Uther, o rei Artur, inflixiu unha severa derrota aos sax\u00f3ns, de xeito que estes deixaron de constitu\u00edr unha ameaza mesmo despois da morte do rei. Mentres tanto, Artur conquistou grandes zonas do norte de Europa, e viviuse unha \u00e9poca de paz e prosperidade ata que o emperador romano Lucio Tiberio pediu de novo a Britania que pagase tributos a Roma. Artur derrotou a Lucio na Galia, pero o seu sobri\u00f1o Mordred lle arrebatou o trono na s\u00faa ausencia. Artur regresou e matou a Mordred pero, mortalmente ferido, foi levado \u00e1 illa de \u00c1valon e deixou o reino ao seu primo Constantino III de Breta\u00f1a. Con Arturo desaparecido, os sax\u00f3ns volveron e reforzaron o seu poder. A li\u00f1axe dos reis de Britania continuou ata a morte de Cadwallader, tras o cal os sax\u00f3ns, o pobo ingl\u00e9s, se fixeron os donos de Breta\u00f1a.\nInfluencia.\nRecibiu unha continuaci\u00f3n no chamado \"Brut y Tywysogion\" (\"Cr\u00f3nica dos pr\u00edncipes\")."}
{"id": "148586", "revid": "1576", "url": "https://gl.wikipedia.org/wiki?curid=148586", "title": "Makeda", "text": ""}
{"id": "148587", "revid": "12452", "url": "https://gl.wikipedia.org/wiki?curid=148587", "title": "Festival de cine de Cannes", "text": ""}
{"id": "148588", "revid": "23204", "url": "https://gl.wikipedia.org/wiki?curid=148588", "title": "Osetia do Norte", "text": ""}
{"id": "148589", "revid": "89787", "url": "https://gl.wikipedia.org/wiki?curid=148589", "title": "Lipdub", "text": "Lipdub ou lip dub (do ingl\u00e9s \"dobraxe de beizos\") \u00e9 unha realizaci\u00f3n dun v\u00eddeo musical realizado por un grupo de persoas que sincroniza os seus beizos, xestos e movementos cunha canci\u00f3n popular ou calquera outra fonte musical. Ad\u00f3itase realizar nunha soa toma (plano secuencia), na que os participantes fan \"playback\" mentres soa a m\u00fasica nun reprodutor m\u00f3bil, sen importar a calidade do son da toma porque \u00e9 na edici\u00f3n posterior cando se incorpora a canci\u00f3n como banda sonora. O feito de que se trate dun plano secuencia fai moi sinxelo o proceso. Con estes v\u00eddeos, os seus autores, amais de realizaren de xeito colectivo unha experiencia creativa, moi divertida e sen complicaci\u00f3ns t\u00e9cnicas, adoitan tratar de mostrar o bo ambiente nunha instituci\u00f3n determinada: universidade, empresa etc.\nActualmente o r\u00e9cord mundial de m\u00e1is xente participando nun lip dub \u00e9 o \"LipDub per la independ\u00e8ncia\" , realizado o 24 de outubro de 2010 na cidade de Vic. Participaron 5.771 persoas, segundo a World Records Academy. A canci\u00f3n escollida foi La Flama, do grupo Obrint Pas.\nCaracter\u00edsticas.\nTom Johnson, un blogueiro especialista en tecnolox\u00eda e comunicaci\u00f3n, describiu que as caracter\u00edsticas m\u00ednimas que deb\u00eda que ter un bo \"lip dub\" eran:\nA parte disto, para poder cualificado de \"lip dub\", un v\u00eddeo respectar\u00e1 certas regras:\nOrixe.\nJakob Lodwick, o fundador de Vimeo, encu\u00f1aba o termo \"lip dubbing\" (\"dobraxe de labios\") o 14 de decembro de 2006, nun v\u00eddeo titulado \"Lip Dubbing: Endless Dream\". Na descrici\u00f3n do v\u00eddeo, escribiu, \"\u00cda paseando cunha canci\u00f3n soando nos meus auriculares, e graveime a min mesmo cantando. Cando cheguei \u00e1 casa, abrino co iMovie e engadinlle un Mp3 da canci\u00f3n orixinal, e sincroniceino co meu v\u00eddeo. Hai un nome pra isto? Se non hai, suxiro \"lip dubbing\".\""}
{"id": "148593", "revid": "197", "url": "https://gl.wikipedia.org/wiki?curid=148593", "title": "H\u00f3rreo tipo Cedeira", "text": "O h\u00f3rreo tipo Cedeira \u00e9 unha tipolox\u00eda de h\u00f3rreo galego que se estende nunha \u00e1rea que abrangue a zona costeira entre as r\u00edas de Ferrol e Ortigueira, delimitada polo sueste por unha li\u00f1a m\u00e1is ou menos recta que une Xuvia e Meira. Convive con outras tipolox\u00edas.\nCaracter\u00edsticas.\nMorfol\u00f3xicas.\nTen planta rectangular oblonga, \u00e9 alto e \u00e1s veces moi alto. A suspensi\u00f3n est\u00e1 constitu\u00edda sempre por un celeiro. A c\u00e1mara est\u00e1 formada por persianas, que est\u00e1n ordenadas en series verticais separadas por estreitas franxas de muro cego.\nO tellado \u00e9 a catro augas. Non ten, polo tanto, pinches sobre os penais, e o seu beiril \u00e9 continuo e horizontal, pouco sa\u00ednte. A pendente das vertentes \u00e9 moi acusada. Non \u00e9 frecuente o uso de elementos terminais, e cando os hai tr\u00e1tase de pezas encurvadas e terminadas en punta, que chaman \"cornixas\", colocadas nos \u00e1ngulos e nas arestas. A que vai no medio do cumio pode ser dobre e levar entre as d\u00faas p\u00f3las unha pequena cruz. O acceso \u00e1 c\u00e1mara \u00e9 exterior, non existindo comunicaci\u00f3n entre esta e o celeiro. Faise a trav\u00e9s dunha porta, aberta normalmente nun dos costais. Adoita ir centrada, pero nos h\u00f3rreos m\u00e1is grandes pode ir unha en cada extremo, colocadas de forma sim\u00e9trica.\nNon se atopan moitas variaci\u00f3ns formais dentro do tipo, a non ser diferenzas na lonxitude e na altura. En casos excepcionais pode chegar a ter tres plantas.\nConstrutivas.\nO celeiro \u00e9 de f\u00e1brica de ladrillo ou de morteiro de cemento. O teito do celeiro, que fai de chan da c\u00e1mara, \u00e9 de morteiro tam\u00e9n. As persianas que conforman as paredes da c\u00e1mara est\u00e1 composta de pequenas pezas de xisto ou de cer\u00e1mica, todas de igual dimensi\u00f3n, chamadas \"chanquil\u00f3ns\". Estas pezas d\u00e9ixanse na s\u00faa cor natural, mentres que o celeiro e as xambas e esquinais rev\u00f3canse e enc\u00e1lanse.\nO tellado \u00e9 de lousa de xisto. Os elementos terminais son de cer\u00e1mica."}
{"id": "148598", "revid": "5312", "url": "https://gl.wikipedia.org/wiki?curid=148598", "title": "Aira", "text": "Aira (\u59f6\u826f\u5e02, \u3042\u3044\u3089\u3057, \"Aira-shi\") \u00e9 un concello da prefectura de Kagoshima no Xap\u00f3n. Est\u00e1 situado no centro da prefectura, na zona de provincia hist\u00f3rica de \u014csumi, \u00f3 sur da rexi\u00f3n de Ky\u016bsh\u016b e na illa de Ky\u016bsh\u016b. A s\u00faa superficie \u00e9 de 231,32\u00a0km\u00b2, a poboaci\u00f3n \u00e9 de 74\u00a0052 habitantes (2010) e ten unha densidade de poboaci\u00f3n de 320 h/km\u00b2.\nO concello de Aira limita cos concellos de Kagoshima, Satsumasendai e Kirishima.\nHistoria.\nA cidade de Aira foi fundada pola fusi\u00f3n de tres concellos de vilas do distrito de Aira (\"Kam\u014d\", \"Aira\" e \"Kajiki\") o 23 de marzo de 2010."}
{"id": "148600", "revid": "7523", "url": "https://gl.wikipedia.org/wiki?curid=148600", "title": "CB Gran Canaria", "text": "O Club Baloncesto Gran Canaria - Claret, S.A.D., co\u00f1ecido tam\u00e9n coma Dreamland Gran Canaria por motivos de patrocinio, \u00e9 un equipo profesional de baloncesto espa\u00f1ol con sede na cidade das Palmas de Gran Canaria, nas Illas Canarias. Fundado en 1963 co nome de Colegio Claret, actualmente xoga na Liga ACB. Desde 2014, tras deixar o Centro Insular de Deportes, o equipo disputa os seus partidos como local no Gran Canaria Arena, recinto con capacidade para acoller 11\u00a0500 espectadores.\nHistoria.\nO actual CB Gran Canaria naceu no ano 1963 dentro do Colexio Claret, e durante moitos anos xogou co nome de dita entidade. Tralos bos resultados nas competici\u00f3ns escolares, decidiu federar ao equipo, que pasou a integrarse na Segunda Divisi\u00f3n. At\u00e9 o ano 1984, p seu primeiro equipo militar\u00eda nesa categor\u00eda, e \u00e9 ese mesmo ano cando se decide a confeccionar uns estatutos propios para ter personalidade xur\u00eddica independente. Ditos estatutos son aprobados o 22 de maio de 1985 polo que o equipo pasa a denominarse Claret Club de Baloncesto.\nNa temporada 1984\u221285 acada o ascenso \u00e1 Liga ACB, baixo a denominaci\u00f3n de Claret Bofill e xogando os seus partidos no Pavill\u00f3n Municipal de Tamaraceite debuta na m\u00e1xima categor\u00eda, que non pode conservar, baixando de novo \u00e1 Primeira Divisi\u00f3n B. Ascende de novo \u00e1 Liga ACB na temporada 1987\u221288, pasando na temporada seguinte a denominarse C.B. Gran Canaria nun intento de reivindicar ao Club como expo\u00f1ente de onde asenta \u00e1 s\u00faa masa social. No seu regreso \u00e1 ACB, estrea novo pavill\u00f3n en setembro de 1988, o Centro Insular de Deportes. Tras d\u00faas temporadas na ACB, descendeu novamente \u00e1 Primeira Divisi\u00f3n B para recuperar de novo a s\u00faa praza na m\u00e1xima categor\u00eda na temporada 1991\u221292.\nPor esixencias do Consello Superior de Deportes faise de obrigado cumprimento a transformaci\u00f3n do club en Sociedade An\u00f3nima Deportiva, a cal se constit\u00fae o 30 de xu\u00f1o de 1992 logo dun apoio incondicional por parte das instituci\u00f3ns locais (Cabido de Gran Canaria, Concello...) e o accionariado privado. Logo de varias temporadas na categor\u00eda de prata do baloncesto espa\u00f1ol (Primeira Divisi\u00f3n e Liga EBA), na temporada 1994-95, o actual Gran Canaria lograba o campionato da Liga EBA e o ascenso autom\u00e1tico por cuarta vez \u00e1 Liga ACB. Dende aquela militou na m\u00e1xima categor\u00eda do baloncesto espa\u00f1ol de xeito ininterrompido.\nA temporada 2006\u221207 supuxo a duod\u00e9cima participaci\u00f3n consecutiva na Liga ACB. Foi a temporada onde obtivo o maior n\u00famero de vitorias (23) e na que se conseguiu permanecer imbatido en toda a segunda volta da fase regular da ACB, no Centro Insular de Deportes. O Gran Canaria participou por sexto ano nos play-off (quinto ano consecutivo), na fase final da Copa do Rei (quinta temporada e terceira consecutiva) e un ano m\u00e1is (o terceiro) na competici\u00f3n europea, a Copa da ULEB. Na temporada 2007\u221208 non se conseguen os obxectivos iniciais, quedando fora da fase final da Copa do Rei e dos play-off finais, obtendo un noveno posto que permite ao club participar na Copa da ULEB, na s\u00faa actual denominaci\u00f3n de Eurocup.\nNa temporada 2008\u221209 o equipo logrou ser l\u00edder durante unha xornada logo de vencer ao Unicaja M\u00e1laga no Centro Insular de Deportes, finalizando unha grande primeira volta na que se conseguen 10 vitorias, o equipo clasif\u00edcase para disputar a Copa do Rei disputada no Pazo de Deportes da Comunidade de Madrid, onde cae en cuartos de final ante o Unicaja M\u00e1laga. Durante a segunda volta l\u00f3granse outras 10 vitorias que clasifican ao equipo para os play-off polo t\u00edtulo. O seu rival en cuartos de final foi o seu verdugo na Copa o Unicaja de M\u00e1laga. No primeiro partido en M\u00e1laga houbo vitoria 90-96, mais o Unicaja remontou ga\u00f1ando no CID e o terceiro e \u00faltimo partido en M\u00e1laga, o que supuxo a eliminaci\u00f3n. Esta ser\u00e1 lembrada pola consecuci\u00f3n de 12 vitorias consecutivas como local, sendo o mellor rexistro do equipo na ACB, e igualando con 7 vitorias consecutivas a marca acadada na temporada 2005-06. O sexto posto final perm\u00edtelle xogar unha vez m\u00e1is en competici\u00f3n europea.\nEn [2014 o equipo estrea un novo pavill\u00f3n, o Gran Canaria Arena, o cal conta con capacidade para 11\u00a0500 espectadores. Entre o ano de inauguraci\u00f3n do pavill\u00f3n e 2018 o equipo consegue particpar de forma consecutiva en catro EuroCups, sendo finalista da edici\u00f3n de 2015, onde perderon na final por 66\u201391 e 83\u201364 ante o Khimki ruso. En 2018 o equipo chega as semifinais da ACB e consegue a s\u00faa participaci\u00f3n na Euroliga 2018-19. Por\u00e9n, o equipo acaba cun rexistro de 8\u221222, moi lonxe de clasficarse aos play-offs.\nPatrocinios.\nPor motivos de patrocinio, o club tivo diversos nomes ao longo da s\u00faa historia.\nAdestradores.\nA seguinte \u00e9 unha lista dos adestradores do Gran Canaria desde 1985.\nPalmar\u00e9s.\nSupercopa"}
{"id": "148601", "revid": "5863", "url": "https://gl.wikipedia.org/wiki?curid=148601", "title": "Sergio Busquets", "text": "Sergio Busquets Burgos, nado en Sabadell, provincia de Barcelona, o 16 de xullo de 1988, \u00e9 un futbolista catal\u00e1n. En 2010 xogaba como centrocampista no F\u00fatbol Club Barcelona, da Primeira Divisi\u00f3n de Espa\u00f1a.\n\u00c9 fillo de Carles Busquets, ex gardameta tam\u00e9n do Barcelona, e que actualmente \u00e9 o adestrador de porteiros do club catal\u00e1n.\nTam\u00e9n xoga na selecci\u00f3n de f\u00fatbol de Espa\u00f1a, coa que ga\u00f1ou a Copa Mundial de F\u00fatbol en 2010 e a Eurocopa de 2012, dous dos tres t\u00edtulos do triplete conseguido pola selecci\u00f3n entre 2008 e 2012, in\u00e9dito na historia do f\u00fatbol.\nTraxectoria.\nA\u00ednda que nado en Sabadell, creceu na veci\u00f1a Badia del Vall\u00e8s e deu os seus primeiros pasos no Jabac de Terrassa, ata que en 2005 ingresou no f\u00fatbol base do FC Barcelona. Na s\u00faa primeira tempada no Xuvenil A do club azulgrana logrou o triplete, integrando un hist\u00f3rico con novas promesas como Bojan Krki\u0107.\nA s\u00faa progresi\u00f3n fixo que en maio de 2007 Frank Rijkaard convoc\u00e1selle para os partidos do primeiro equipo na Copa Catalunya, chegando a disputar alg\u00fans minutos da final, na que os azulgranas lograron o t\u00edtulo ao imporse ao RCD Espanyol.\nA tempada 2007/08 xogou \u00e1s ordes de Pep Guardiola no filial do Barcelona, co que quedou campi\u00f3n de Terceira Divisi\u00f3n, logrando o ascenso a Segunda B. Busquets foi ali\u00f1ado en 23 partidos, nos que marcou dous tantos.\nA seguinte tempada, Guardiola, \u00e1 fronte do primeiro equipo, decidiu levar a Busquets \u00e1 concentraci\u00f3n de pretempada, d\u00e1ndolle minutos na Copa Catalunya -onde anotou o seu primeiro gol oficial como azulgrana- e o Trofeo Joan Gamper. Pouco despois chegar\u00eda o seu debut en Primeira Divisi\u00f3n; foi o 13 de setembro de 2008, na segunda xornada de liga, cando xogou os noventa minutos ante o Racing de Santander. Rapidamente, e a pesar de ter ficha non profesional co filial, logrou consolidarse como titular no primeiro equipo azulgrana. A s\u00faa progresi\u00f3n tam\u00e9n chamou a atenci\u00f3n do seleccionador espa\u00f1ol, Vicente del Bosque, debutando coa selecci\u00f3n sub 21 en outubro de 2008.\nO 22 de outubro de 2008 logrou o seu primeiro gol co primeiro equipo azulgrana, coincidindo co seu debut na Liga de Campi\u00f3ns, nunha partida fronte ao FC Basilea ga\u00f1ado polos catal\u00e1ns por 0 a 5.\nO 22 de decembro de 2008 renovou o seu contrato co Barcelona ata 2013.\nO 27 de maio de 2009 foi ali\u00f1ado na final da Champions League fronte ao Manchester United, sendo ga\u00f1ada por 2 goles a 0.\nSelecci\u00f3n nacional de Espa\u00f1a.\nO 11 de outubro de 2008 debutou coa selecci\u00f3n de Espa\u00f1a sub-21 nun partido de clasificaci\u00f3n para a Eurocopa da categor\u00eda ante Su\u00edza, no que anotou un gol.\nO 6 de febreiro de 2009 Vicente del Bosque convocouno para xogar coa selecci\u00f3n absoluta por primeira vez, para un partido amigable ante Inglaterra, a\u00ednda que non chegou a xogar.\nTer\u00eda que esperar uns meses, ata o 1 de abril de 2009, para debutar coa camiseta espa\u00f1ola, nun encontro de clasificaci\u00f3n para a Copa Mundial de F\u00fatbol de 2010 disputado en Turqu\u00eda. Busquets entrou no minuto 77 de partido en substituci\u00f3n de David Silva.\nEn xu\u00f1o de 2009 o seleccionador Vicente del Bosque inclu\u00edr na lista de convocados para disputar a Copa Confederaci\u00f3ns.\nO 11 de xullo de 2010 proclamouse campi\u00f3n da Copa Mundial de F\u00fatbol coa selecci\u00f3n espa\u00f1ola en Sur\u00e1frica.\nClubs.\n\"Actualizado o 28 de abril de 2010\""}
{"id": "148602", "revid": "7802", "url": "https://gl.wikipedia.org/wiki?curid=148602", "title": "Cen D\u00edas", "text": ""}
{"id": "148603", "revid": "56817", "url": "https://gl.wikipedia.org/wiki?curid=148603", "title": "Aneiros", "text": "o top\u00f3nimo galego Aneiros pode referirse a:\nAmais, como apelido pode referirse a:"}
{"id": "148604", "revid": "1308", "url": "https://gl.wikipedia.org/wiki?curid=148604", "title": "Xos\u00e9 Manuel Seivane", "text": ""}
{"id": "148605", "revid": "22570", "url": "https://gl.wikipedia.org/wiki?curid=148605", "title": "Minarete", "text": "O minarete, ou alminar, \u00e9 o nome co que se co\u00f1ecen \u00e1s torres das mesquitas, procede do \u00e1rabe \u0645\u0646\u0627\u0631 \"min\u0101r\" ou \"man\u0101r\", o segundo directamente con adici\u00f3n do artigo \u00e1rabe \"al-\" e o primeiro do franc\u00e9s \"minaret\", tomado do turco, \"minare\", que \u00e1 vez tomouno do \u00e1rabe. A verba \u00e1rabe \"minar\" significa en realidade \u00abfaro\u00bb, xa que no pasado adoit\u00e1base pendurar luces nos minaretes para orientar aos viaxeiros cara a cidade. En \u00e1rabe a palabra que designa m\u00e1is axeitadamente ao minarete \u00e9 \u0645\u0626\u0630\u0646\u0629 \"mi'dhana\", \u00e9 dicir, lugar dende onde real\u00edzase o \" \u0623\u064e\u0630\u064e\u0627\u0646 adhan\" ou chamada da oraci\u00f3n.\nO seu principal labor \u00e9, polo tanto, facilitar que a m\u00e1xima cantidade de xente posible oia cada unha das cinco chamadas diarias \u00e1 oraci\u00f3n. Para iso adoita ter na s\u00faa parte m\u00e1is alta un balc\u00f3n que o rodea, dende o cal o muec\u00edn ou almu\u00e9dano (\u0645\u064f\u0624\u064e\u0630\u0650\u0651\u0646 \"mu'a\u1e0f\u1e0fin\" -\"gritador\"-) realizaba tradicionalmente a chamada \u00e1 oraci\u00f3n (\u0635\u0644\u0627\u0629 \"salat\") mediante a voz. Na actualidade, o almu\u00e9dano foi substitu\u00eddo con frecuencia por un meg\u00e1fono.\nA forma dos minaretes var\u00eda segundo as zonas. No Magreb, as mesquitas adoitan ter s\u00f3 un, de planta cadrada, o exemplo m\u00e1is fermoso \u00e9 o antigo minarete da Gran Mesquita de Kairu\u00e1n en Tunes. No oriente musulm\u00e1n son habituais as mesquitas con m\u00e1is dun, xeralmente dous ou catro, e de forma variable. Son caracter\u00edsticos nos lugares de influencia otom\u00e1 os esveltos minaretes de secci\u00f3n circular, cun balc\u00f3n sobresa\u00ednte e un tellado c\u00f3nico."}
{"id": "148606", "revid": "1308", "url": "https://gl.wikipedia.org/wiki?curid=148606", "title": "Alminar", "text": ""}
{"id": "148607", "revid": "98629", "url": "https://gl.wikipedia.org/wiki?curid=148607", "title": "Paul O'Connell", "text": "Paul O'Connell, nado o 20 de outubro de 1979 en Limerick (Irlanda), \u00e9 un xogador de rugby irland\u00e9s, pertencente ao Munster Rugby, co que ga\u00f1ou a Heineken Cup en d\u00faas ocasi\u00f3ns (2006 e 2008).\nPaul O'Connell xogou m\u00e1is de 49 partidos coa selecci\u00f3n de rugby de Irlanda e logrou 6 ensaios coa selecci\u00f3n nacional, coa que se proclamou campi\u00f3n do Torneo das Seis Naci\u00f3ns 2009. O 21 de abril de 2009 foi designado como capit\u00e1n dos British and Irish Lions para a s\u00faa xira polo hemisferio Sur no Ver\u00e1n de 2009, tras ter participado na anterior xira desta selecci\u00f3n brit\u00e1nica por Nova Zelandia no 2005.\nInicios.\nPaul O'Connell foi un gran nadador cando era novo, comezou o seu adestramento co Seal Swimming Club baixo a tutela de Jim Riordan e Jerry Ryan antes de ir a un equipo de Limerick. Paul O'Connell formou parte do Ardscoil R\u00eds en Limerick e xogou ao rugby baixo a tutela de Des Harty. Tam\u00e9n xogou cinco partidos consecutivos coa selecci\u00f3n irlandesa sub-21. Tam\u00e9n representou ao Young Munster R.F.C. antes de representar ao Munster, Irlanda e os Lions. O'Connell completou 3 dos 4 anos de Enxe\u00f1er\u00eda Inform\u00e1tica na University of Limerick.\nCarreira.\nO'Connell debutou con Irlanda nun partido fronte a Gales no Torneo das Seis Naci\u00f3ns 2002 anotando un ensaio. Formou parte tam\u00e9n da selecci\u00f3n nacional irlandesa na Copa do Mundo de Rugby 2003, e, no primeiro partido do Seis Naci\u00f3ns 2004 fronte a Francia foi capit\u00e1n a causa da lesi\u00f3n de Brian O'Driscoll. Xogou na xira do 2005 dos British and Irish Lions a Nova Zelandia, na que foi un dos dous xogadores dos Lions que xogaron t\u00f3dolos minutos dos tres \"Test matches\". Logo dun per\u00edodo de ausencia debido a unha lesi\u00f3n na primeira parte da tempada 2005-06, O'Connell volveu ao Munster para xogar a final da Heineken Cup, a primeira dende a perdida no 2002,&lt;/ref&gt; e tam\u00e9n axudou \u00e1 s\u00faa selecci\u00f3n a ga\u00f1ar a Tripla Coroa, capitane\u00e1ndoa fronte a Francia e Escocia. Ese ano 2006, Paul O'Connell foi un dos 5 candidatos a levar o premio da IRB \u00f3 mellor xogador internacional do ano, a\u00ednda que non o levou.\nM\u00e1is recentemente, O'Connell capitaneou a Irlanda novamente pola lesi\u00f3n de O'Driscoll no partido hist\u00f3rico ante Francia no Seis Naci\u00f3ns 2007, o primeiro partido de rugby dIsputado en Croke Park. O'Connell foi nomeado xogador do partido na vitoria hist\u00f3rica por 43-13 sobre Inglaterra en Croke Park no Seis Naci\u00f3ns. As\u00ed mesmo capitaneou ao Munster na vitoria na Copa de Europa de rugby 2007-2008 e na da Magners League 2008-2009.\nAnotou o derradeiro ensaio internacional no antigo Old Lansdowne Road antes de ser demolido e reconstru\u00eddo co nome de Aviva Stadium.\nFoi membro do equipo de Irlanda que ga\u00f1ou o Grand Slam no Seis Naci\u00f3ns 2009.\nO [[21 de abril]] de [[2009]], O'Connell foi nomeado capit\u00e1n dos [[British and Irish Lions]] para a xira de [[2009]] en [[Sur\u00e1frica]].\nNotas.\n[[Categor\u00eda:Xogadores de rugby de Irlanda|O'Connell]]\n[[Categor\u00eda:Nados en Limerick]]"}
{"id": "148609", "revid": "5312", "url": "https://gl.wikipedia.org/wiki?curid=148609", "title": "Echizen", "text": "Echizen \u8d8a\u524d\u5e02, \u3048\u3061\u305c\u3093\u3057, \"Echizen-shi\") \u00e9 un concello da prefectura de Fukui no Xap\u00f3n. Est\u00e1 situado ao oeste da zona de Hokuriku na rexi\u00f3n de Ch\u016bbu e no centro da prefectura, na zona da provincia hist\u00f3rica de Echizen (Reihoku), no centro da illa de Honsh\u016b. A s\u00faa superficie \u00e9 de 230,75\u00a0km\u00b2, a poboaci\u00f3n \u00e9 de 85.387 habitantes (2009) e ten unha densidade de poboaci\u00f3n de 370 hab./km\u00b2.\nO concello da cidade de Echizen limita cos concellos de Echizen, Sabae, Fukui, Ikeda e Minamiechizen.\nHistoria.\nA cidade de Echizen foi fundada pola fusi\u00f3n do concello da cidade de \"Takefu\" e o concello da vila de \"Imadate\" do distrito de Imadate o 1 de outubro de 2005."}
{"id": "148611", "revid": "98629", "url": "https://gl.wikipedia.org/wiki?curid=148611", "title": "WAS", "text": "WAS son unha banda de punk-funk / dance-rock formado en Getxo (Biscaia) no ano 2002. A banda est\u00e1 composta por Deu Txakartegi, Jon Aguirrezabalaga, Javi Leta, D.W. Farringdon e Juan Escribano.\nTraxectoria.\nNa orixe, a banda co\u00f1ec\u00edase polo nome de Standard, mais a partir do 2008 mudou de nome e pasou a se chamar We Are Standard, por mor da coincidencia do nome de Standard co dunha banda dos EUA, pa\u00eds onde acababa de sa\u00edr o seu segundo disco, as\u00ed como en moitos outros pa\u00edses europeos. Xa no 2016, coincidindo coa sa\u00edda do seu disco \"Gau Ama\", pasaron a chamarse simplemente WAS.\nEn 2004 We Are Standard (ent\u00f3n a\u00ednda Standard) gravaron un EP con tres canci\u00f3ns que foi titulado \"Golden Section\". Presentaron este EP no ano 2005 ao concurso Proxecto Demo que organiza o Festival de Benic\u00e0ssim (FIB) cada ano, concurso do que foron proclamados vencedores. Ademais deste premio, tam\u00e9n acadaron o de mellor maqueta para a revista \"Mondosdoro\".\nO seu primeiro \u00e1lbum, \"3.000 V 40.000 W\", foi publicado pola discogr\u00e1fica Mushroom Pillow en marzo de 2006. O disco tivo grande acollida, e levounos a realizar unha extensa xira de presentaci\u00f3n (m\u00e1is de 100 concertos) por toda Espa\u00f1a e parte de Europa.\nMentres a banda a\u00ednda segu\u00eda a estar de xira, no ano 2007 foi publicado outro EP, \"The Impossible Mixes\", disco que inclu\u00eda catro remesturas do seu primeiro \u00e1lbum e unha versi\u00f3n da canci\u00f3n de The Velvet Underground \"Waiting for the man\".\nO seu segundo \u00e1lbum, \"We Are Standard\", tam\u00e9n publicado pola discogr\u00e1fica Mushroom Pillow, sa\u00edu \u00e1 luz o 4 de novembro de 2008. A xira de presentaci\u00f3n deste novo LP pasou xa por toda Espa\u00f1a e alg\u00fans pa\u00edses de Norteam\u00e9rica.\nNo ano 2010 participaron na IX edici\u00f3n do Festival do Norte."}
{"id": "148612", "revid": "85894", "url": "https://gl.wikipedia.org/wiki?curid=148612", "title": "O Castelo, Entenza, Salceda de Caselas", "text": "O Castelo \u00e9 un lugar da parroquia de Entenza, no concello pontevedr\u00e9s de Salceda de Caselas na comarca de Vigo. Segundo o IGE, en 2022 ti\u00f1a 69 habitantes (38 homes e 31 mulleres). Est\u00e1 situado no centro da parroquia, sendo un dos m\u00e1is poboados e con m\u00e1is extensi\u00f3n. Debe o seu nome a que aqu\u00ed se asentaba o castelo de Entenza.\nHistoria.\nAdemais dos escasos restos do Castelo que a\u00ednda se poden adivi\u00f1ar entre a vexetaci\u00f3n, contra entre o seu patrimonio con varios petr\u00f3glifos, fontes e incluso unha mina de auga que se di foi un dos pasadizos secretos para entrar no Castelo. A lenda di que por ese pasadizo se atravesaba o r\u00edo Mi\u00f1o e se chegaba a Portugal.\nA primeira noticia que se ten do castelo prov\u00e9n de Prudencio de Sandoval que afirma que en 1140 cando o conde G\u00f3mez Mu\u00f1oz apoderouse dos bens da igrexa de Tui:\"et particularmente al\u00e7ousse con o castelo de Antenza \u00e7erca de Tui\", polo que o bispo Paio Men\u00e9ndez se queixou ao rei Afonso VII, que ordenou a s\u00faa devoluci\u00f3n. Desco\u00f1\u00e9cese que documentaci\u00f3n usou para dicir que era un castelo do bispo tudense, porque en documentos posteriores contrastados af\u00edrmase que era de se\u00f1or\u00edo laico e reguengo, as\u00ed no ano 1217 Afonso IX fai constar que s\u00faa muller Dona Tareixa ti\u00f1a os castelos de Entenza, Sobroso, Santa Helena (Nigr\u00e1n) e Teburia; ata que no ano 1371 llo doou Henrique II de Castela \u00f3 bispo de Tui pola s\u00faa axuda na primeira guerra civil castel\u00e1."}
{"id": "148614", "revid": "85894", "url": "https://gl.wikipedia.org/wiki?curid=148614", "title": "O Pazo, Entenza, Salceda de Caselas", "text": "O Pazo \u00e9 un lugar da parroquia de Entenza, no concello pontevedr\u00e9s de Salceda de Caselas na comarca de Vigo.\nPatrimonio.\nAqu\u00ed est\u00e1 situado o Centro Cultural e a Casa-Escola de Entenza. O edificio, que data dos anos 30 do s\u00e9culo XX, foi restaurado e ampliado nos anos 90. A s\u00faa construci\u00f3n foi financiada polos emigrantes na Arxentina a trav\u00e9s da sociedade \"Hijos de Entienza\", para ser usado coma escola. Na actualidade a\u00ednda mant\u00e9n este uso como centro de preescolar, ademais de ser tam\u00e9n, logo da ampliaci\u00f3n, Centro Cultural e contar con pistas deportivas anexas. Este complexo \u00e9 o centro neur\u00e1lxico de Entenza e est\u00e1 xestionado pola Comunidade de Montes Veci\u00f1ais que ten a s\u00faa sede no edificio, que tam\u00e9n \u00e9 sede do Coro Polif\u00f3nico de Entenza, da Tra\u00edda de Augas e da Asociaci\u00f3n Xuvenil \"A Turonia\"."}
{"id": "148615", "revid": "85894", "url": "https://gl.wikipedia.org/wiki?curid=148615", "title": "A Igrexa, Entenza, Salceda de Caselas", "text": "A Igrexa \u00e9 un lugar da parroquia de Entenza, no concello pontevedr\u00e9s de Salceda de Caselas na comarca de Vigo. Segundo o IGE, en 2022 ti\u00f1a 35 habitantes (22 homes e 13 mulleres).\nToponimia.\nA orixe do top\u00f3nimo \u00e9 o lat\u00edn , o lugar da igrexa, debido a que aqu\u00ed se sit\u00faa o templo dos Santos Xusto e Pastor.\nPatrimonio.\nAdemais da igrexa parroquial, na aldea hai unha casa se\u00f1orial, dous cruceiros e varios petos de \u00e1nimas ademais da abad\u00eda que pertence ao bispado. O 6 de agosto cel\u00e9branse as festas patronais da parroquia."}
{"id": "148616", "revid": "65337", "url": "https://gl.wikipedia.org/wiki?curid=148616", "title": "Centenario (moeda)", "text": "O Centenario amoedouse por primeira vez en 1921 como moeda de cu\u00f1o corrente para conmemorar o primeiro Centenario da Independencia Mexicana. En 1931 suspendeuse a s\u00faa cu\u00f1axe e houbo de esperar at\u00e9 1943 para poder tornar a amoedar a moeda. O anverso presenta un antigo escudo nacional e o seu reverso am\u00f3sanos o monumento do Anxo da Independencia cos volc\u00e1ns Iztacc\u00edhuatl e Popocat\u00e9petl ao fondo.\nEsta moeda ten un contido de ouro puro de 1,20565 onzas, e unha pureza de 0,900, polo que \u00e9 unha das moedas de m\u00e1is calidade de todo o mundo.\nNesta moeda bas\u00e9ase o dese\u00f1o orixinal das moedas serie Liberdade."}
{"id": "148617", "revid": "85894", "url": "https://gl.wikipedia.org/wiki?curid=148617", "title": "A Granxa, Cad\u00f3s, Bande", "text": "A Granxa \u00e9 un lugar da parroquia de Cad\u00f3s no concello de Bande, na comarca da Baixa Limia. Segundo o IGE a s\u00faa poboaci\u00f3n no ano 2009 era de 18 persoas (9 homes e 9 mulleres) o que sup\u00f3n unha diminuci\u00f3n de 8 habitantes respecto de 2000.\nNeste lugar naceu e criouse o gaiteiro Faustino Santalices."}
{"id": "148618", "revid": "5749", "url": "https://gl.wikipedia.org/wiki?curid=148618", "title": "Iguanod\u00f3n", "text": ""}
{"id": "148623", "revid": "65337", "url": "https://gl.wikipedia.org/wiki?curid=148623", "title": "Liberdade (moeda)", "text": "Liberdade \u00e9 unha moeda mexicana sen valor nominal de curso legal feita de prata ou ouro de lei 0,999. Producida pola Casa de Moeda de M\u00e9xico. Segundo a Lei Monetaria dos Estados Unidos Mexicanos a serie Liberdade goza de curso legal polo equivalente en pesos da s\u00faa cotizaci\u00f3n diaria que ten de ser determinada polo Banco de M\u00e9xico en base no prezo internacional do metal fino contido nelas. Ter\u00e1n poder liberatorio exclusivamente en pagamentos onde o debedor demostra que recibiu do acredor as referidas moedas.\nAs moedas da serie Liberdade existen en denominaci\u00f3ns de: 1 quilogramo, 5 e 2 onzas s\u00f3 para as moedas de prata e 1, 1/2, 1/4 e 1/20 onza para moedas de ouro e prata.\nDese\u00f1o.\nSerie Liberdade.\nEn 1981 fixouse como anverso com\u00fan o escudo nacional. No reverso presentan o mesmo dese\u00f1o do Centenario, unha Vitoria alada, representada ao Monumento do Anxo da Independencia, e como fondo os volc\u00e1ns Popocat\u00e9petl e Iztacc\u00edhuatl. Para as pezas de prata considerouse unha onza e para as de ouro unha, media e un cuarto de onza. A intenci\u00f3n foi substitu\u00edr no mercado a peza de prata co\u00f1ecida como onza troy de Balanza e uniformala coas pezas de ouro, d\u00e1ndolle al\u00e9n diso car\u00e1cter con poder liberatorio. En 1991 adicion\u00e1ronse as moedas de prata de 1/2, 1/4, 1/10 e 1/20 de onza e de ouro de 1/10 e 1/20 de onza.\nO acabado das pezas da serie Liberdade \u00e9 sat\u00e9n ou espello tanto nas moedas de prata como nas de ouro.\nNova Serie Liberdade.\nComo consecuencia da grande aceptaci\u00f3n que te\u00f1en tido as moedas de ouro e prata pertencentes \u00e1 Serie Liberdade, considerouse conveniente redese\u00f1ar o reverso de ditas moedas para o facer m\u00e1is atractivo ao p\u00fablico. A mudanza m\u00e1is importante ao novo dese\u00f1o \u00e9 que o Monumento do Anxo da Independencia que se representa ao reverso \u00e1chase noutra perspectiva diferente. As\u00ed mesmo, co obxecto de ampliar as opci\u00f3ns de investimento en prata, a esta serie acrecent\u00e1ronselle dous novos tama\u00f1os: cinco e d\u00faas onzas. Estas d\u00faas novas pezas, ao igual que a dunha onza, presentan tam\u00e9n un dese\u00f1o diferente ao anverso, xa que o escudo nacional aparece rodeado por diferentes dese\u00f1os de aguias que te\u00f1en sido utilizadas como Escudo Nacional a trav\u00e9s dos anos, as\u00ed como a aguia que aparece no C\u00f3digo de Mendoza.\nO acabado das pezas da nova serie Liberdade \u00e9 sat\u00e9n ou espello para as moedas de prata (excepto a de 1 quilogramo que \u00e9 mate-brillo) e unicamente Sat\u00e9n para as de ouro."}
{"id": "148625", "revid": "82922", "url": "https://gl.wikipedia.org/wiki?curid=148625", "title": "Jos\u00e9 Inzenga", "text": "Jos\u00e9 Inzenga y Castellanos, nado en Madrid o 3 de xu\u00f1o de 1828 e finado na mesma cidade o 28 de xu\u00f1o de 1891, foi un compositor musical espa\u00f1ol de zarzuela, considerado como un dos pioneiros da zarzuela moderna.\nBiograf\u00eda.\nFoi fillo de \u00c1ngel Ynzenga, mestre e compositor de orixe siciliana, e de Felicia Castellanos. As primeiras lecci\u00f3ns de solfexo as recibe do seu pai. Posteriormente estudou piano e composici\u00f3n con Pedro Alb\u00e9niz. Posto que destacaba polo seu talento musical, recibe unha bolsa do Duque de Osuna, Mariano T\u00e9llez Gir\u00f3n, para continuar os seus estudos en Par\u00eds, onde se trasladou no ano 1842. Ingresou no Conservatorio de Par\u00eds como interno, por recomendaci\u00f3n do ent\u00f3n embaixador espa\u00f1ol Francisco Mart\u00ednez de la Rosa. Na capital de Francia fixo amizade con Daniel Auber, que influir\u00eda no estilo da primeira vaga de compositores de zarzuela decimon\u00f3nica, todos cun estilo e pretensi\u00f3ns moi pr\u00f3ximas a opera c\u00f3mica francesa, da que Auber era un dos m\u00e1ximos expo\u00f1entes. Xustamente, grazas a Auber, conseguiu o posto de mestre acompa\u00f1ante da Op\u00e9ra Comique de xeito interino durante un ano. No ano 1846 obtivo d\u00faas medallas de prata (piano e harmon\u00eda) no conservatorio. Tam\u00e9n ga\u00f1ouse a vida facendo de pianista nalgunha famosa tertulia.\nA Revoluci\u00f3n de 1848 precipitou a s\u00faa volta a Espa\u00f1a. Nada m\u00e1is volver, presentou algunhas pezas de sal\u00f3n, marchas militares e obras orquestrais, entre as que destaca unha sinfon\u00eda, que foi estreada por Baltasar Saldoni coa orquestra do Teatro Espa\u00f1ol. A primeira zarzuela que esteou, con grande \u00e9xito, foi \"El campamento\" (1851) no Teatro del Circo de Madrid. Participou como socio, xunto cos compositores Barbieri, Oudrid, Hernando, Gaztconide, o libretista Luis de Olona e o actor Francisco Salas na construci\u00f3n da \"Societat Art\u00edstica\" creada para exportar comercialmente o novo x\u00e9nero. Anos despois, Inzenga vai abandonar a sociedade por non poder achegar os fondos requiridos.\nA carreira de Inzenga foi menos brillante que a dos seus colegas da refundici\u00f3n da zarzuela. A pesar de ser un m\u00fasico con talento e boa preparaci\u00f3n, non posu\u00eda o car\u00e1cter necesario para triunfar no teatro. A s\u00faa m\u00fasica non vai ter o vigor e o sabor popular que caracterizar\u00eda as obras que transcenderon a \u00e9poca e que se transformar\u00edan en cl\u00e1sicos do x\u00e9nero.\nFoi considerado un excelente profesor de canto, materia que impartiu no Conservatorio de Madrid. Tam\u00e9n foi acad\u00e9mico de n\u00famero da Real Academia de Bellas Artes de San Fernando e cofundador da \"Gazeta Musical\" (1855)\nPublicaci\u00f3ns.\nNo ano 1857 recibiu a encomenda do Ministerio de Gobernaci\u00f3n de realizar unha escolma de cantos e bailes de Espa\u00f1a. Os materiais apareceron en 1873 na publicaci\u00f3n \"El Telegrama\" co t\u00edtulo de \"Ecos de Espa\u00f1a\", da que anos m\u00e1is tarde Nikolai Rimskii-Korsakov escolmou materiais para a composici\u00f3n do seu \"Capricho espa\u00f1ol\". Tam\u00e9n recolleu en catro entregas cantos folcl\u00f3ricos de Galicia, Valencia, Murcia e Catalu\u00f1a, quedando esta \u00faltima parte inconclusa. Escribiu un manual co t\u00edtulo \"Algunos apuntes sobre el arte de tocar piano\" (1870), un estudo sobre a m\u00fasica relixiosa cat\u00f3lica e o libro autobiogr\u00e1fico \"Impresiones de un artista en Italia\""}
{"id": "148628", "revid": "98629", "url": "https://gl.wikipedia.org/wiki?curid=148628", "title": "Wilhelm Reich", "text": "Wilhelm Reich, nado en Dobrzanica, Galicia (Imperio austroh\u00fangaro) o 24 de marzo de 1897 e finado en Lewisburg (Pensilvania, EUA) o 3 de novembro de 1957, foi un inventor, postulador da teor\u00eda do org\u00f3n, m\u00e9dico, psiquiatra e psicanalista austr\u00edaco-estadounidense.\nFoi membro da Sociedade Psicanal\u00edtica de Viena, sendo inicialmente un disc\u00edpulo de Freud, a\u00ednda que co tempo experimentou un cambio bastante apreciable en canto \u00e1s s\u00faas teor\u00edas sobre a psican\u00e1lise. Dos seus estudos de Freud, os puntos que m\u00e1is lle interesaron foron o inconsciente, a neurose e a libido.\nMentres que alg\u00fans clasif\u00edcano como un dos pensadores m\u00e1is l\u00facidos e revolucionarios do s\u00e9culo XX, outros aseguran que as s\u00faas ideas e teor\u00edas ben poder\u00edan catalogarse como delirios. Foi expulsado dos c\u00edrculos comunistas e da escola psicanal\u00edtica pola radicalidade das s\u00faas formulaci\u00f3ns, foi perseguido polos nazis na Alema\u00f1a polo seu libro \"Psicolox\u00eda de masas do fascismo\" e, finalmente, foi xulgado nos Estados Unidos, onde se lle diagnosticou esquizofrenia progresiva, sendo lanzados os seus manuscritos ao lume o 23 de outubro de 1956. Reich morreu no c\u00e1rcere un ano despois dun ataque ao coraz\u00f3n, un d\u00eda antes da apelaci\u00f3n da s\u00faa sentenza.\nTraxectoria.\nEn 1922 Wilhelm Reich dipl\u00f3mase como m\u00e9dico pola Universidade de Viena. Contin\u00faa a s\u00faa formaci\u00f3n en psiquiatr\u00eda con Wagner-Jauregg (premio Nobel de Medicina) e Paul Schilder. Co\u00f1eceu a Sigmund Freud en 1919, en 1923 comezou a traballar no Policl\u00ednico Psicanal\u00edtico de Viena e m\u00e1is adiante a coordinar o Seminario T\u00e9cnico, e comezou a escribir artigos para revistas de psican\u00e1lise. En 1925 apareceu o seu primeiro libro, \"O car\u00e1cter compulsivo\", e en 1927 a primeira versi\u00f3n de \"A funci\u00f3n do orgasmo\", dedicada a Freud.\nPrimeira etapa.\nWilhelm Reich foi un dos primeiros colaboradores de Sigmund Freud, cara 1922, quen o describiu como o seu \u00abdisc\u00edpulo m\u00e1is brillante\u00bb. Reich, de xeito rec\u00edproco, mostrou grande entusiasmo polas teor\u00edas de Freud, en especial no relativo \u00e1 sexualidade. Mais pronto saltar\u00edan moitas diferenzas entre Reich e Freud. Ao contrario que Freud, que foi deixando de lado o instinto sexual e a dicotom\u00eda pracer/dor para centrarse noutros conceptos como o instinto de morte, Reich levou o tema da sexualidade e a psique ao extremo, chegando a afirmar o principio econ\u00f3mico en contradistinci\u00f3n co t\u00f3pico e o din\u00e1mico, que se mantiveron como os piares das diferentes escolas psicanal\u00edticas.\nPara Reich o sexo e o traballo te\u00f1en unha relaci\u00f3n bioenerx\u00e9tica, polo que a sa\u00fade mental dunha persoa se pode medir polo seu potencial org\u00e1smico. Isto quere dicir que un individuo psiquicamente san goza do sexo libremente, sen traumas nin inhibici\u00f3ns, e unha persoa neur\u00f3tica non. Segundo Reich, Freud e os seus ac\u00f3litos f\u00f3ronse acomodando ao lado dos seus div\u00e1ns aplicando terapia interminables, das que Reich prescindiu para centrarse no corpo f\u00edsico.\nUn dos seus descubrimentos consistiu no feito de que as persoas non neur\u00f3ticas manifestaban o que el chamou reflexo de orgasmo, consistente no movemento involuntario, incontrolable e repetido da cadeira \u00e1 hora da descarga org\u00e1stica. Observando as actitudes e os movementos corporais dos seus pacientes, Reich chegou \u00e1 conclusi\u00f3n de que os tratamentos psicanal\u00edticos convencionais da \u00e9poca eran moi pouco eficaces porque as barreiras psicol\u00f3xicas do paciente tend\u00edan a perpetuarse inconscientemente. En certo modo, as persoas ti\u00f1an medo a romper os seus bloqueos. Inventou, pois, a an\u00e1lise caracterol\u00f3xica. Desta maneira, antes de pretender chegar ao centro do problema do ps\u00edquico do paciente, a misi\u00f3n do terapeuta consist\u00eda en derrubar as barreiras que bloqueaban o libre fluxo de enerx\u00eda ps\u00edquica do paciente aplicando o principio de que a psique dunha persoa e a s\u00faa musculatura voluntaria son funcionalmente equivalentes. Reich disp\u00faxose a combater as enfermidades mentais a trav\u00e9s da liberaci\u00f3n das tensi\u00f3ns musculares cr\u00f3nicas.\nReich descubriu que o reflexo do v\u00f3mito \u00e9 profundamente relaxante e que os exercicios de estiramento da zona anterior do tronco acaban provocando que a persoa chore sen aparente motivo. Posteriormente elaborou un sistema de curaci\u00f3n que consiste no desbloqueo progresivo dos diversos segmentos que compo\u00f1en o noso organismo: cranio, pescozo, diafragma, ventre e cadeira. Reich entendeu que a personalidade funciona en ciclos de tensi\u00f3n/liberaci\u00f3n, nos que unha correcta vida sexual \u00e9 indispensable para esta \u00faltima. Finalmente, Reich percibiu que os patr\u00f3ns musculares se poden explicar desde o punto de vista dunha enerx\u00eda vital que recorre o corpo e que m\u00e1is tarde chamar\u00eda enerx\u00eda org\u00f3nica. Con isto Reich redescubriu para occidente o concepto de \"chi\" (tam\u00e9n chamado baraka, vril) amplamente estendido en oriente e nas sociedades herm\u00e9ticas. Un dos moitos disc\u00edpulos de Reich, Alexander Lowen, inventou posteriormente a bioenerx\u00e9tica, conxunto de t\u00e9cnicas curativas baseadas nestes descubrimentos.\nSegunda etapa: achegamento ao marxismo.\nPosteriormente, Reich adheriuse \u00e1s ideas marxistas e afiliouse ao Partido Comunista. A partir de ent\u00f3n o seu traballo orientouse cara a procura dunha s\u00edntese entre o materialismo dial\u00e9ctico e a psican\u00e1lise. Destacan neste per\u00edodo as s\u00faas obras \"A revoluci\u00f3n sexual\" e \"Psicolox\u00eda de masas do fascismo\". Reich postulou que a viraxe cara a metapsicolox\u00eda iniciada por Freud a partir do seu texto \"M\u00e1is al\u00e1 do principio do pracer\" (1920) se deb\u00eda a que o car\u00e1cter burgu\u00e9s deste lle imped\u00eda aceptar as conclusi\u00f3ns revolucionarias que se obti\u00f1an a partir dos seus propios descubrimentos: a primac\u00eda do inconsciente, o papel central da represi\u00f3n sexual na psicopatolox\u00eda etc. Para Reich a maior parte da poboaci\u00f3n sofre patolox\u00edas mentais e vive en condici\u00f3ns de forte represi\u00f3n sexual. Reich considera que o dominio dunha clase social sobre outra necesita que a maior parte da poboaci\u00f3n sufra unha atrofia na s\u00faa vida sexual, pois iso garante \u00e1s clases dominantes individuos pasivos e que acaten a autoridade sen cuestionala. Deste xeito Reich concl\u00fae que o capitalismo \u00e9 incompatible coa sa\u00fade mental da poboaci\u00f3n, que s\u00f3 se poder\u00e1 lograr a trav\u00e9s da revoluci\u00f3n socialista. Isto levou a Reich a criticar a Freud, por considerar que colocaba o principio de realidade nun altar, elev\u00e1ndoo a categor\u00eda incuestionable. Mentres que a terapia psicanal\u00edtica freudiana buscaba superar a neurose mediante a adaptaci\u00f3n do paciente ao principio de realidade, os postulados de Reich implicaban necesariamente que a superaci\u00f3n da neurose estar\u00eda estreitamente ligada \u00e1 transformaci\u00f3n da realidade. Esta conclusi\u00f3n entronca claramente co pensamento marxista.\nOs psicanalistas freudianos rexeitaron as elaboraci\u00f3ns de Reich por consideralas 'politizadas'. Dentro do marxismo a recepci\u00f3n non foi un\u00e1nime: alg\u00fans recibiron ben a s\u00faa obra, pero outros consider\u00e1rona lixeiramente tinxida de idealismo e obxectaron que o co\u00f1ecemento de Reich do materialismo dial\u00e9ctico era moi superficial.\nReich afiliouse ao Partido Comunista de Alema\u00f1a, a partir do cal creou organizaci\u00f3ns da xuventude obreira por unha pol\u00edtica sexual que tiveron un importante crecemento, mais pronto o stalinismo expulsouno das s\u00faas filas. Reich intercambiou un par de cartas con Le\u00f3n Trotsky, pero rapidamente romperon contacto.\nTerceira etapa.\nA terceira etapa do pensamento de Wilhelm Reich \u00e9 a m\u00e1is pol\u00e9mica e a que os seus detractores utilizaron para cualificar o conxunto da s\u00faa obra como \u00abdelirante\u00bb.\nOs seus estudos centr\u00e1ronse no \"org\u00f3n\", palabra que combina \u00aborganismo\u00bb e \u00aborgasmo\u00bb. Para Reich, o \"org\u00f3n\" \u00e9 a enerx\u00eda vital de todo organismo, \u00e9 a forza motora do reflexo do orgasmo. Ademais, \u00e9 de cor azul, medible e omnipresente.\nToda materia viva \u00e9 creada por esta enerx\u00eda e prod\u00facea. Co fin de facelo visible, constr\u00fae en 1940 o primeiro Acumulador de Enerx\u00eda Org\u00f3nica, unha caixa de madeira ou outro material org\u00e1nico con revestimento interno de metal, pois a primeira absorber\u00eda a enerx\u00eda org\u00f3nica mentres que a segunda a atraer\u00eda. O obxectivo de Reich era facer flu\u00edr a enerx\u00eda no corpo dos seus pacientes. Enfermidades como o cancro, para el non eran m\u00e1is que acumulaci\u00f3ns de org\u00f3ns negativos, polo que experimentou con enfermos terminais de cancro crendo que pod\u00eda axudalos. Creou o Instituto do Org\u00f3n, a s\u00faa Editorial e Orgonon, fogar do acumulador de org\u00f3ns e un centro de investigaci\u00f3n. Cabe sinalar que os resultados das s\u00faas investigaci\u00f3ns s\u00f3 puideron ser replicados polos seus seguidores, en ning\u00fan caso por esc\u00e9pticos.\nDesenvolveu a terapia chamada \"Vexetoterapia Caracteroanal\u00edtica\", concibida para liberar as tensi\u00f3ns da coiraza caracterol\u00f3xica, produto dos impulsos sexuais e as emoci\u00f3ns reprimidas. Cada individuo cr\u00e9ase unha coiraza mediante h\u00e1bitos corporais e actitudes, co fin de protexerse tanto do mundo externo como dos seus propios desexos e instintos. Reich afirmou que a coiraza corporal est\u00e1 dividida en sete \u00e1reas ou sectores que forman bandas arredor do corpo nas que se estanca a enerx\u00eda. As \u00e1reas son os ollos, a boca, o pescozo, o peito, o plexo solar, a cintura ou pelve e os xenitais. Reich deb\u00eda analizar estas \u00e1reas en cada individuo e axudarlle a desbloquealas para que a enerx\u00eda ou Org\u00f3n puidese flu\u00edr novamente. O desbloqueo era realizado mediante masaxe, movemento, sons e exercicios.\nReich morreu en 1957 no c\u00e1rcere. Dez anos despois do seu pasamento sa\u00edu editado \"Reich fala de Freud\", unha serie de entrevistas realizadas en 1952 en Maine para os Arquivos Sigmud Freud. Conti\u00f1a un anexo documental de cartas e artigos que permitiron aclarar moitos aspectos dese tempo que imped\u00edan ver a valoraci\u00f3n cient\u00edfica da obra de Reich."}
{"id": "148638", "revid": "56817", "url": "https://gl.wikipedia.org/wiki?curid=148638", "title": "Defensa persoal", "text": "A defensa persoal ou autodefensa (do ingl\u00e9s \"self-defense\") \u00e9 un conxunto de m\u00e9todos varios que poden ser utilizados para deter un ataque persoal.\nAs t\u00e9cnicas de defensa persoal foron derivado das artes marciais tradicionais, adaptadas para o uso por persoas com\u00fans para se defenderen na s\u00faa vida normal.\nEn defensa persoal util\u00edzanse t\u00e9cnicas sinxelas e ens\u00e1iase evitar os movementos complexos.\nUtil\u00edzanse principalmente bloqueos, retenci\u00f3ns e pancas para dominar o adversario da maneira m\u00e1is r\u00e1pida posible, acurtando o tempo de combate para evitar riscos e deixar en segundo plano as diferenzas f\u00edsicas.\nA defensa con mans espidas pode completarse con armas propias ou impropias, que poden ser ou coitelos ou armas de fogo ou calquera cousa que estea pr\u00f3xima no momento do conflito.\n\u00c1mbito civil.\nNo \u00e1mbito civil int\u00e9ntase dominar o adversario de maneira segura e sen provocar danos excesivos, debido \u00e1 responsabilidade civil da acci\u00f3n defensiva cando se exceden as limitaci\u00f3ns da lex\u00edtima defensa. A defensa persoal bas\u00e9ase nos fundamentos de deportes ou artes marciais, como o judo, o aikido ou o karate. O car\u00e1cter principal da defensa persoal \u00e9 a evitaci\u00f3n de forza, polo que os opo\u00f1entes poden ser persoas de dimensi\u00f3ns m\u00e1is amplas ou con forzas musculares maiores que as nosas.\nAs aplicaci\u00f3ns comprendidas na defensa persoal son desde as t\u00e9cnicas b\u00e1sicas, como os golpes \u00fanicos (os que se executan contra o opo\u00f1ente cunha parte espec\u00edfica do noso corpo, como a palma da man, as articulaci\u00f3ns dos dedos e a partes brandas ou golpes de xeonllo), ata as t\u00e9cnicas m\u00e1is profesionais, como varios tipos de patadas, e tam\u00e9n outras m\u00e1is avanzadas, como desequilibrios ou imobilizaci\u00f3ns (utilizadas pola polic\u00eda ou en modalidades deportivas como o karate).\n\u00c1mbito militar.\nNo \u00e1mbito militar util\u00edzanse t\u00e9cnicas con maior poder ofensivo e letal, val\u00e9ndose ademais de armas. Algunhas artes, como o \"systema\" (de Rusia) e o \"krav mag\u00e1\" (de Israel), son de orixe militar e logo espall\u00e1ronse tam\u00e9n ao uso civil."}
{"id": "148640", "revid": "89787", "url": "https://gl.wikipedia.org/wiki?curid=148640", "title": "Ronan O'Gara", "text": "Ronan John Ross O'Gara, nado o 7 de marzo de 1977 en San Diego (California), \u00e9 un xogador de rugby irland\u00e9s que xoga no posto de apertura no Munster Rugby e na Selecci\u00f3n de rugby de Irlanda. \u00c9 o m\u00e1ximo anotador da historia de Munster e Irlanda, tam\u00e9n xogou cos British and Irish Lions.\nTraxectoria.\nRonan O'Gara naceu en San Diego, onde seu pai Fergal traballaba como mestre de microbiolox\u00eda, e que foi tam\u00e9n xogador do equipo da UCG en Connacht. Estudou no \"Presentation Brothers College\" de Cork e ga\u00f1ou unha medalla da Junior Cup en 1992 e outra na Senior Cup en 1995. Xogou no UCC e ga\u00f1ou unha medalla do \"All-Ireland Under-20\" en 1996.\nMunster.\nA conversi\u00f3n de Ronan O'Gara no \u00faltimo minuto fronte a Gloucester o 18 de xaneiro de 2003 axudou a Munster a ga\u00f1ar por 27 puntos que lle serviu para clasificarse para os cuartos de final da Heineken Cup; este partido \u00e9 co\u00f1ecido polos seareiros do Munster como o \"Miracle Match\" (partido do milagre).\nXogou no equipo de Munster que ga\u00f1ou o t\u00edtulo da Heineken Cup 2006. O 20 de maio de 2006, O'Gara pateou 13 puntos na hist\u00f3rica final do equipo irland\u00e9s que supuxo o seu primeiro t\u00edtulo da Heineken Cup ante Biarritz Olympique no Millennium Stadium de Cardiff.\nO 21 de outubro de 2006, O'Gara tirou un penalty no \u00faltimo minuto que lle deu a vitoria a Munster por 21-19 ante Leicester Tigers na primeira volta da fase de grupos da Heineken Cup en Welford Road.\nFormou parte do equipo de Munster que ga\u00f1ou a Heineken Cup 2008. O 19 de xaneiro do 2008, O'Gara liderou a Munster na s\u00faa vitoria fronte aos London Wasps no seu partido final da fase de grupos da Heineken Cup 2008, pasando a cuartos de final como primeiro do seu grupo (6\u00ba do total de clasificados), o que supuxo a s\u00faa presenza nos cuartos de final por d\u00e9cima tempada consecutiva. O 24 de maio de 2008, O'Gara ga\u00f1ou a s\u00faa segunda medalla de campi\u00f3n da Heineken Cup ao anotar 11 puntos na final contra o Stade Toulousain, novamente no Millennium Stadium de Cardiff por 16-13.\nO'Gara anotou un penalty na vitoria fronte ao US Montauban no primeiro partido da Heineken Cup 2008-09, e o primeiro partido da Heineken Cup no novo Thomond Park. O 13 de decembro de 2008, O'Gara converteuse no primeiro e \u00fanico xogador en superar os 1000 puntos na Heineken Cup cando anotou a conversi\u00f3n fronte ao Clermont Auvergne e pasar de 999 puntos a 1001.\nPolas s\u00faas calidades t\u00e1cticas \u00e9 considerado un dos mellores aperturas do mundo. A s\u00faa defensa e o seu individualismo foron cuestionados no pasado. O 3 de febreiro do 2009 bateu o r\u00e9cord de puntos totais da Heineken Cup (1017) en 81 partidos. Tam\u00e9n bateu o r\u00e9cord de tiros a paus con 359. Converteuse no m\u00e1ximo anotador do Munster, anotando 1725 puntos ata o 3 de febreiro de 2009.\nIrlanda.\nFoi seleccionado por primeira vez para un partido do Seis Naci\u00f3ns en febreiro do 2000 nun partido que enfrontou a Irlanda e a Escocia. O'Gara anotou t\u00f3dolos puntos de Irlanda na s\u00faa vitoria 18-9 fronte a Australia en Lansdowne Road nos \"Autumn Tests\" do 2002. Formou parte do equipo nacional irland\u00e9s na Copa do Mundo de Rugby 2003.\nO'Gara anotou t\u00f3dolos puntos de Irlanda na s\u00faa vitoria por 17-12 fronte aos Springboks en Lansdowne Road o 13 de novembro do 2004. D\u00faas semanas despois pateou un drop no \u00faltimo minuto que lle deu a vitoria a Irlanda fronte a Arxentina por 21-19. Como no test fronte aos Springboks, O'Gara anotou t\u00f3dolos puntos de Irlanda. Foi nomeado \"man-of-the-match\" nos dous partidos e no 2004 foi nomeado deportista do ano pola RTE.\nNo 2006 O'Gara superou como m\u00e1ximo anotador de Irlanda a David Humphreys. Esa mesma tempada ga\u00f1ou con Irlanda a Tripla Coroa no Seis Naci\u00f3ns 2006.\nO 11 de febreiro do 2007, O'Gara anotou os primeiros puntos no primeiro ensaio internacional en Croke Park na derrota fronte a Francia no Seis Naci\u00f3ns 2006. O 10 de marzo de 2007, O'Gara volveu anotar t\u00f3dolos puntos de Irlanda na vitoria fronte a Escocia por 19-18 en Murrayfield, Edimburgo, que supuxo a consecuci\u00f3n da Tripla Coroa. Formou parte do equipo de Irlanda na Copa do Mundo de Rugby 2007.\nO 9 de febreiro de 2008 converteuse no oitavo xogador na historia que superou os 800 puntos, superando a marca na derrota de Irlanda fronte a Francia no Seis Naci\u00f3ns. O 11 de marzo de 2008 foi nomeado capit\u00e1n da s\u00faa selecci\u00f3n por primeira vez na s\u00faa carreira, liderando o equipo no Seis Naci\u00f3ns fronte a Inglaterra en Twickenham.\nO 14 de marzo de 2009 superou a Johnny Wilkinson e converteuse no m\u00e1ximo anotador do Torneo das Seis Naci\u00f3ns. No 2009 anotou un drop para vencer a Gales que supuxo ademais a consecuci\u00f3n do primeiro Grand Slam en 61 anos para Irlanda. Esa foi a cuarta Tripla Coroa que conseguiu coa s\u00faa selecci\u00f3n.\nRonan O'Gara \u00e9 tam\u00e9n o sexto m\u00e1ximo anotador na historia do rugby internacional, e o 14 de marzo do 2009 converteuse no m\u00e1ximo anotador de t\u00f3dolos tempos do Seis Naci\u00f3ns, anotando un penalti fronte a Escocia na vitoria do equipo irland\u00e9s por 15-22 en Murrayfield Stadium..\nBritish and Irish Lions.\nFoi convocado nas xiras dos British and Irish Lions de 2001 en Australia e 2005 en Nova Zelandia, mais non xogou en ning\u00fan dos partidos desas xiras.\nO 21 de abril do 2009 foi convocado polos British and Irish Lions para a s\u00faa xira dese mesmo ano por Sur\u00e1frica. O 30 de maio do 2009, O'Gara anotou 22 puntos inclu\u00eddo un ensaio no partido inaugural da xira dos Lions en Sur\u00e1frica fronte ao Royal XV.\nOutros datos.\nNo 2008 publicou \"Ronan O'Gara: My Autobiography\". Foi escrita en colaboraci\u00f3n con Denis Walsh, da edici\u00f3n irlandesa do \"The Sunday Times\"."}
{"id": "148655", "revid": "98629", "url": "https://gl.wikipedia.org/wiki?curid=148655", "title": "Guerra franco-tailandesa", "text": "A guerra franco-tailandesa (en tailand\u00e9s \u0e01\u0e23\u0e13\u0e35\u0e1e\u0e34\u0e1e\u0e32\u0e17\u0e2d\u0e34\u0e19\u0e42\u0e14\u0e08\u0e35\u0e19 'conflito de Indochina' e franc\u00e9s \"guerre franco-tha\u00eflandaise\") foi un conflito armado entre a Tailandia e a Francia de Vichy que durou de outubro de 1940 a maio de 1941 polo control dun territorio que forma parte agora de Camboxa e Laos, que era parte da Indochina Francesa, pero que no pasado fora parte da soberan\u00eda tailandesa. Un dos episodios b\u00e9licos m\u00e1is famosos foi a batalla de Koh Chang.\nO goberno xapon\u00e9s mediou no conflito cheg\u00e1ndose a un armisticio xeral o 28 de xaneiro de 1941, asinando os belixerantes un tratado de paz en Toquio o 9 de maio que entregaba a Tailandia 24.039\u00a0km\u00b2, cre\u00e1ndose as provincias de Battambang, Siem Reap, Champassak e Sayaburi que se mantiveron tailandesas ata o terminaci\u00f3n da segunda guerra mundial en 1945."}
{"id": "148677", "revid": "89787", "url": "https://gl.wikipedia.org/wiki?curid=148677", "title": "Shikoku Facula", "text": "Shikoku Facula \u00e9 unha rexi\u00f3n brillante da superficie da l\u00faa de Saturno, Tit\u00e1n.\nShikoku foi vista por primeira vez en imaxes tomadas pola sonda \"Cassini\" en outubro do 2004 e a partir desta data ser\u00eda fotografada en moitas ocasi\u00f3ns, sobre todo debido a algunhas peculiaridades relevantes apreciadas a partir da imaxes de radar tomadas o 30 de abril do 2006. Antes de recibi-lo seu nome oficial, que procede do nome da illa xaponesa de Shikoku, ti\u00f1a o alcume de 'Gran Breta\u00f1a' pola forma que ti\u00f1a este accidente xeol\u00f3xico visto nas imaxes de infravermello.\nShikoku ten un di\u00e1metro medio duns 285 kms, centrado a 10,4\u00b0 S 164,1\u00b0 O \u00e9 situada \u00f3 oeste de Guabonito, ambos dentro de rexi\u00f3n escura de Shangri-La, preto da fronteira con Xanadu; pos\u00fae particularidades que fan desta \"facula\" un accidente xeol\u00f3xico moi notorio, como son as vastas extensi\u00f3ns de dunas que existen \u00f3 sur e leste desta facula, que coma no caso da Dunas Galore poder\u00edan estar espazadas entre si de 1-2 kms, tam\u00e9n moi destacable o accidente circular de 35 kms de ancho que est\u00e1 situado \u00f3 norte dentro da facula, que moi posiblemente sexa un cr\u00e1ter de impacto."}
{"id": "148678", "revid": "17467", "url": "https://gl.wikipedia.org/wiki?curid=148678", "title": "Winterthur FC Barcelona", "text": ""}
{"id": "148679", "revid": "17467", "url": "https://gl.wikipedia.org/wiki?curid=148679", "title": "Winterthur FCB", "text": ""}
{"id": "148680", "revid": "17467", "url": "https://gl.wikipedia.org/wiki?curid=148680", "title": "AXA FC Barcelona", "text": ""}
{"id": "148681", "revid": "17467", "url": "https://gl.wikipedia.org/wiki?curid=148681", "title": "FC Barcelona Basquet", "text": ""}
{"id": "148682", "revid": "17467", "url": "https://gl.wikipedia.org/wiki?curid=148682", "title": "Regal FC Barcelona", "text": ""}
{"id": "148683", "revid": "17467", "url": "https://gl.wikipedia.org/wiki?curid=148683", "title": "Regal Barcelona", "text": ""}
{"id": "148684", "revid": "17467", "url": "https://gl.wikipedia.org/wiki?curid=148684", "title": "Regal Bar\u00e7a", "text": ""}
{"id": "148685", "revid": "5863", "url": "https://gl.wikipedia.org/wiki?curid=148685", "title": "IBBY", "text": "A International Board on Books for Young People (IBBY, Organizaci\u00f3n Internacional para o Libro Xuvenil) \u00e9 un colectivo internacional de asociaci\u00f3ns e persoas interesadas en fomentar a lectura entre os nenos e mocidade. Fundouse en Z\u00faric en 1953 e hoxe ten a s\u00faa sede en Basilea. Na actualidade conta con m\u00e1is de sesenta secci\u00f3ns nacionais.\nCongresos mundiais.\nCada dous anos unha secci\u00f3n nacional organiza o Congreso:"}
{"id": "148686", "revid": "98629", "url": "https://gl.wikipedia.org/wiki?curid=148686", "title": "Lago de Campotosto", "text": "O lago de Campotosto \u00e9 un lago artificial na rexi\u00f3n dos Abruzos, Italia. O encoro, situado a unha altitude de 1.313 metros, comprende unha \u00e1rea de 14 km\u00b2. Est\u00e1 emprazado no parque nacional do Gran Sasso e Monti della Laga.\nConcellos lindeiros.\nOs concellos lindeiros son Campotosto, Mascioni e Poggio Cancelli."}
{"id": "148689", "revid": "23204", "url": "https://gl.wikipedia.org/wiki?curid=148689", "title": "Kunjarani Devi", "text": "Kunjarani Devi, nada o 1 de marzo de 1968 en Imphal, \u00e9 unha levantadora de pesos india.\nTraxectoria.\nKunjarani interesouse polo deporte desde a escola, practicou o deporte nacional indio, o h\u00f3ckey herba, mais foi en halterofilia onde salientou, no Campionato Nacional de 1985 levou varias medallas, case todas de ouro, en 1987 logrou d\u00faas mellores marcas nacionais, a partir de 1989 participou en campionatos internacionais, no Campionato Mundial de Manchester dese ano obtivo tres medallas de prata, desde ent\u00f3n participou nos seguintes sete campionatos mundiais logrando medallas de prata en todos, ag\u00e1s en 1993. Levou medallas de bronce nos Xogos Asi\u00e1ticos de 1990 e 1994 e de ouro nos de 2006, repetindo o mesmo metal nos Xogos da Commonwealth de 2006."}
{"id": "148691", "revid": "15490", "url": "https://gl.wikipedia.org/wiki?curid=148691", "title": "William Demarest", "text": "Carl William Demarest, nado en Saint Paul (Minnesota) o 27 de xullo de 1892 e finado en Palm Springs (California) o 28 de decembro de 1983, foi un actor estadounidense, nomeado ao Oscar ao mellor actor secundario polo seu papel no filme \"The Jolson Story\" (1946).\nTraxectoria.\nComezou no mundo do vodevil coa s\u00faa esposa formando o d\u00fao \"Demarest and Colette\", que logo chegou a Broadway. Comezou no cinema en 1926 e tam\u00e9n triunfou na televisi\u00f3n."}
{"id": "148692", "revid": "89787", "url": "https://gl.wikipedia.org/wiki?curid=148692", "title": "Kouhu", "text": "Kouhu \u00e9 un concello rural (\"xi\u0101ng\") de Taiw\u00e1n no condado de Yunlin, a s\u00faa poboaci\u00f3n \u00e9 de 32.816 habitantes (2006) e a s\u00faa superficie de 80.46\u00a0km\u00b2."}
{"id": "148694", "revid": "3533", "url": "https://gl.wikipedia.org/wiki?curid=148694", "title": "O raposo do deserto", "text": ""}
{"id": "148695", "revid": "56817", "url": "https://gl.wikipedia.org/wiki?curid=148695", "title": "Bruce Hoffman", "text": "Bruce Hoffman \u00e9 un profesor da \"School of Foreign Service\" da Universidade de Georgetown experto en terrorismo e contrainsurxencia. Anteriormente fora director do oficina en Washington do \"think tank\" RAND (1998-2006) e o seu vicepresidente para asuntos internacionais (2001-2004) .\nEntre os seus libros m\u00e1is salientables est\u00e1n \"Inside Terrorism\" (1998; 2\u00aa edici\u00f3n revisada 2006); e \"The Failure of Britain's Military Strategy in Palestine, 1939-1947\" (1983). Tam\u00e9n \u00e9 redactor xefe da revista, \"Studies in Conflict and Terrorism\" e editor da colecci\u00f3n \"Columbia Studies in Terrorism and Irregular Warfare\" publicada pola Columbia University Press."}
{"id": "148696", "revid": "1131", "url": "https://gl.wikipedia.org/wiki?curid=148696", "title": "Palau Blaugrana", "text": "O Palau Blaugrana \u00e9 o pavill\u00f3n cuberto, propiedade do Futbol Club Barcelona, onde disputan os seus partidos oficiais os primeiros equipos das secci\u00f3ns de baloncesto, balonm\u00e1n, hockey sobre pat\u00edns e f\u00fatbol sala do FC Barcelona.\nEst\u00e1 situado na Avenida Ar\u00edstides Maillol, no barrio de Les Corts de Barcelona, e no interior do complexo que acolle o estadio do Camp Nou. Xunto ao \"Palau Blaugrana\" est\u00e1n as oficinas do club, as\u00ed como a tenda oficial do FC Barcelona e o Palau de Gel.\nHistoria.\nInaugurado o 23 de outubro de 1971, foi dese\u00f1ado polos arquitectos catal\u00e1ns Francesc Cavall\u00e9 e Josep Soteras e a s\u00faa estrutura proxectada polo enxe\u00f1eiro madrile\u00f1o Florencio del Pozo Frutos. Ten un aforamento de 7.585 espectadores, todos sentados, grazas \u00e1 remodelaci\u00f3n que levou a cabo en 1994. At\u00e9 ent\u00f3n, o Palau ti\u00f1a unha cabida para 5.696 espectadores.\nA s\u00faa principal caracter\u00edstica \u00e9 a gran c\u00fapula, constru\u00edda de formig\u00f3n armado, e que no seu momento converteu o pavill\u00f3n nun dos m\u00e1is modernos e vistosos de Espa\u00f1a. Ademais de ser testemu\u00f1a dos principais \u00e9xitos dos equipos das secci\u00f3ns do FC Barcelona, o Palau Blaugrana tam\u00e9n acolleu importantes eventos. Durante os Xogos Ol\u00edmpicos de 1992, celebrados en Barcelona, o Palau foi o escenario das competici\u00f3ns de h\u00f3ckey sobre pat\u00edns, judo e taekwondo.\nDorsais retirados.\nDo teito do Palau Blaugrana colgan as camisetas dos xogadores m\u00e1is importantes do FC Barcelona na historia das s\u00faas secci\u00f3ns. Est\u00e1n colgadas, a modo de homenaxe as camisetas de seis xogadores de balonm\u00e1n (Joan Sagal\u00e9s, I\u00f1aki Urdangarin, Enric Masip, \u00d2scar Grau, Xavier O'Callaghan e David Barrufet) e catro de baloncesto (Roberto Due\u00f1as, Andr\u00e9s Jim\u00e9nez, Nacho Soloz\u00e1bal e Juan Antonio San Epifanio \u00abEpi\u00bb)."}
{"id": "148697", "revid": "98629", "url": "https://gl.wikipedia.org/wiki?curid=148697", "title": "H\u00f3rreo tipo Pontevedra", "text": "O h\u00f3rreo tipo Pontevedra \u00e9 un tipo de h\u00f3rreo galego que se presenta ao longo dunha ampla e irregular \u00e1rea entre as provincias de Pontevedra e Ourense, delimitada por unha li\u00f1a que, aproximadamente, envolve Catoira, A Estrada, Os Peares, Ba\u00f1os de Molgas e o r\u00edo Limia, continuando logo ata a fronteira polo Lindoso portugu\u00e9s. Non \u00e9 o tipo exclusivo desta zona, convive nela co h\u00f3rreo tipo Morrazo, sobre todo nas R\u00edas Baixas, co piorno m\u00e1is ao interior, co tipo Saln\u00e9s e co tipo Mah\u00eda ao norte do r\u00edo Ulla.\nCaracter\u00edsticas.\nMorfolox\u00eda.\n\u00c9 un h\u00f3rreo de c\u00e1mara rectangular, longo e estreito. A suspensi\u00f3n ten pouca altura, e sempre est\u00e1 resolta sobre esteos de grosa secci\u00f3n cadrada, \u00e1s veces biselados. Os esteos est\u00e1n coroados por rateiras individuais, cil\u00edndricas e de caras planas. Sobre elas as carreiras de pedra fan de base \u00e1 c\u00e1mara. As paredes penais son de canter\u00eda con fendas horizontais de ventilaci\u00f3n en d\u00faas series verticais, e remata nun pinche con perforaci\u00f3ns. Remata nas sobrepenas, que soportan os elementos terminais sobre os seus v\u00e9rtices. \u00c1s veces unha cornixa une os extremos inferiores das sobrepenas, constitu\u00edndo un t\u00edmpano triangular pechado.\nOs costais son divididos en tramos por pe\u00f3ns verticais de pedra colocados en parellas correspondentes coas parellas de esteos. Cando son anchos levan fendas de ventilaci\u00f3n verticais. Sobre os pe\u00f3ns, a sostido polos penais, vai unha segunda orde de trabes ou lumieiras superiores, que poden ser ser de madeira.\nO tellado \u00e9 sempre de tella a d\u00faas augas. Remata contra os pinches amparado polas sobrepenas. O beiril asoma pouco sobre os costais, salvo cando as lumieiras superiores son de madeira, que precisan m\u00e1is protecci\u00f3n. A porta ten sempre a mesma altura que os bastidores de doelas e est\u00e1 sempre no centro do costal, fac\u00e9ndolle de xambas dous pe\u00f3ns. Nalg\u00fans casos a porta supera esa altura grazas \u00e1 incurvaci\u00f3n da lumieira para facer un novo pinche no centro do costal, con sobrepenas e terminais. Non hai escaleira de acceso de f\u00e1brica.\nConstruci\u00f3n.\nAs variantes formais ve\u00f1en dadas polo emprego de soluci\u00f3ns construtivas diferentes. O ancho dos pe\u00f3ns condiciona a dimensi\u00f3n dos panos de madeira dos costais. Os pe\u00f3ns poden chegar a ter a mesma dimensi\u00f3n que os panos de doelas, e nese caso est\u00e1n sucados por fendas verticais. Outra caracter\u00edstica condicionante \u00e9 a existencia de lumieiras superiores de pedra, que lle dan ao h\u00f3rreo m\u00e1is estabilidade e mellor durabilidade, e visualmente libera ao h\u00f3rreo do beiril.\nNa zona de Ourense os pe\u00f3ns son m\u00e1is estreitos cara ao extremo superior e as lumieiras son menos grosas. As rateiras son mesas planas de extremos redondeados. No litoral norte da r\u00eda de Arousa a canter\u00eda dos penais d\u00f3brase ata constitu\u00edr os extremos dos costais, e mesmo nalg\u00fans casos conforma un z\u00f3colo corrido. En todos estes casos particulares as pezas p\u00e9treas dos costais est\u00e1n sucadas por fendas horizontais de ventilaci\u00f3n."}
{"id": "148699", "revid": "98629", "url": "https://gl.wikipedia.org/wiki?curid=148699", "title": "Charles-Augustin de Coulomb", "text": "Charles-Augustin de Coulomb, nado na Angoul\u00eame o 14 de xu\u00f1o de 1736, finado en Par\u00eds o 23 de agosto de 1806, foi un f\u00edsico e enxe\u00f1eiro militar franc\u00e9s. \u00c9 reco\u00f1ecido por ter descrito de xeito matem\u00e1tico a lei de atracci\u00f3n entre cargas el\u00e9ctricas. Na s\u00faa honra a unidade de carga el\u00e9ctrica leva o nome de coulomb (C).\nEntre outras teor\u00edas e estudos d\u00e9beselle tam\u00e9n a teor\u00eda da torsi\u00f3n recta e unha an\u00e1lise do fallo do terreo dentro da mec\u00e1nica de solos.\nFoi o primeiro cient\u00edfico en establecer as leis cuantitativas da electrost\u00e1tica, ademais de realizar moitas investigaci\u00f3ns sobre: magnetismo, rozamento e electricidade. As s\u00faas investigaci\u00f3ns cient\u00edficas est\u00e1n recollidas en sete memorias, nas que exp\u00f3n teoricamente os fundamentos do magnetismo e da electrost\u00e1tica. En 1777 inventou a balanza de torsi\u00f3n para medir a forza de atracci\u00f3n ou repulsi\u00f3n que exercen entre si d\u00faas cargas el\u00e9ctricas, e estableceu a funci\u00f3n que liga esta forza coa distancia. Con este invento, culminado en 1785, Coulomb puido establecer o principio que rexe a interacci\u00f3n entre as cargas el\u00e9ctricas, actualmente co\u00f1ecido como lei de Coulomb: formula_1. Coulomb tam\u00e9n estudou a electrizaci\u00f3n por frotamento e a polarizaci\u00f3n, e introduciu o concepto de momento magn\u00e9tico. O culombio ou coulomb (s\u00edmbolo \"C\"), \u00e9 a unidade derivada do Sistema Internacional de Unidades (SI) para a medida da magnitude f\u00edsica cantidade de electricidade (carga el\u00e9ctrica).\nTraxectoria.\nFoi educado na \u00c9cole du G\u00e9nie en M\u00e9zieres e graduouse en 1761 como enxe\u00f1eiro militar co grao de Primeiro Tenente. Coulomb serviu nas Indias Occidentais durante nove anos, onde supervisou a construci\u00f3n de fortificaci\u00f3ns na Martinica. En 1774, Coulomb converteuse nun correspondente da Academia de Ciencias de Par\u00eds. Compartiu o primeiro premio da Academia polo seu artigo sobre os compases magn\u00e9ticos e recibiu tam\u00e9n o primeiro premio polo seu traballo cl\u00e1sico acerca da fricci\u00f3n, un estudo que non foi superado durante 150 anos.\nDurante os seguintes 25 anos, presentou 25 artigos na Academia sobre electricidade, magnetismo, torsi\u00f3n e aplicaci\u00f3ns da balanza de torsi\u00f3n, as\u00ed como varios centos de informes sobre enxe\u00f1er\u00eda e proxectos civ\u00eds. Coulomb aproveitou plenamente os diferentes postos que tivo durante a s\u00faa vida. Por exemplo, a s\u00faa experiencia como enxe\u00f1eiro levouno a investigar a resistencia de materiais e a determinar as forzas que afectan a obxectos sobre vigas, contribu\u00edndo dese xeito ao eido da mec\u00e1nica estrutural. Outra achega de Coulomb \u00e9 a chamada Teor\u00eda de Coulomb para presi\u00f3n de terras, publicada en 1776, a cal enfoca o problema de pulos de terras sobre muros considerando as cu\u00f1as de falla, nas que act\u00faa o muro, ademais de ter en conta o \u00e1ngulo de inclinaci\u00f3n do muro e do solo sobre o muro de contenci\u00f3n. Tam\u00e9n fixo contribuci\u00f3ns no campo da ergonom\u00eda.\nCoulomb morreu en 1806, cinco anos despois de converterse en presidente do Instituto de Francia (antigamente a Academia de Ciencias de Par\u00eds). A s\u00faa investigaci\u00f3n sobre a electricidade e o magnetismo permitiu que esta \u00e1rea da f\u00edsica sa\u00edra da filosof\u00eda natural tradicional e se convertera nunha ciencia exacta."}
{"id": "148700", "revid": "1576", "url": "https://gl.wikipedia.org/wiki?curid=148700", "title": "Fenicia", "text": ""}
{"id": "148701", "revid": "1576", "url": "https://gl.wikipedia.org/wiki?curid=148701", "title": "Ingilene", "text": ""}
{"id": "148702", "revid": "1576", "url": "https://gl.wikipedia.org/wiki?curid=148702", "title": "Jos\u00e9 Higinio G\u00f3mez Gonz\u00e1lez", "text": ""}
{"id": "148703", "revid": "1576", "url": "https://gl.wikipedia.org/wiki?curid=148703", "title": "Orde Militar de Santiago", "text": ""}
{"id": "148704", "revid": "85894", "url": "https://gl.wikipedia.org/wiki?curid=148704", "title": "O Fontao, Abell\u00e1, Frades", "text": "O Fontao \u00e9 un lugar da parroquia de Abell\u00e1 no concello de Frades, na comarca de Ordes. Segundo o INE a s\u00faa poboaci\u00f3n no ano 2018 era de 45 persoas (23 homes e 22 mulleres).\nNeste lugar naceu e morreu o guerrilleiro antifranquista Manuel Ponte."}
{"id": "148705", "revid": "98629", "url": "https://gl.wikipedia.org/wiki?curid=148705", "title": "Formulario web", "text": "Un formulario web \u00e9 unha agrupaci\u00f3n de elementos creados coa linguaxe HTML/XHTML, que permite a un usuario interactuar cunha p\u00e1xina web, enviando e procesando informaci\u00f3n. Componse de etiquetas de texto e campos, nos que se pode introducir a informaci\u00f3n, que logo ser\u00e1 enviada e procesada.\nObxectos.\nUn formulario web est\u00e1 contido entre as etiquetas HTML codice_1. Entre as devanditas etiquetas est\u00e1n definidos os campos e etiquetas que permiten introducir a informaci\u00f3n. Os tipos de campos dispo\u00f1ibles son os seguintes:\nCampo de texto.\nPermite ao usuario introducir un texto nunha li\u00f1a. Util\u00edzase para introducir datos con contido limitado (ex.: Nome).\nA sintaxe na linguaxe HTML \u00e9 a seguinte:\n Nome: &lt;input type=\"text\" name=\"nome\"&gt;\nNeste exemplo, amosarase unha etiqueta de texto Nome:, seguida dun campo de texto no que se poder\u00e1 introducir o dato.\nCampo contrasinal.\n\u00c9 igual que o campo de texto, pero mentres se escribe amosa asteriscos ou puntos para ocultar a informaci\u00f3n que se est\u00e1 a escribir.\n Contrasinal: &lt;input type=\"password\" name=\"Contrasinal\"&gt;\nCadro de selecci\u00f3n (checkbox en ingl\u00e9s).\nPermite ao usuario facer selecci\u00f3ns m\u00faltiples facendo clic sobre os cadros predefinidos\n Selecciona as tuas afici\u00f3ns:&lt;br/&gt;\n &lt;INPUT type=\"checkbox\" name=\"aficions\" value=\"Lectura\"&gt; Lectura&lt;br/&gt;\n &lt;INPUT type=\"checkbox\" name=\"aficions\" value=\"M\u00fasica\"&gt; M\u00fasica&lt;br/&gt;\n &lt;INPUT type=\"checkbox\" name=\"aficions\" value=\"Xogos\"&gt; Xogos&lt;br/&gt;\n &lt;INPUT type=\"checkbox\" name=\"aficions\" value=\"Internet\"&gt; Internet&lt;br/&gt;\nNeste exemplo, o formulario permitir\u00e1 seleccionar unha ou m\u00e1is afecci\u00f3ns de entre as predefinidas\nBot\u00f3n de Opci\u00f3ns.\nPermite ao usuario facer unha selecci\u00f3n co rato, de entre as que est\u00e1n predefinidas:\n Selecciona un xeito de pagamento:&lt;br/&gt;\n &lt;INPUT type=\"radio\" name=\"pagamento\" value=\"Transferencia\"&gt; Transferencia&lt;br/&gt;\n &lt;INPUT type=\"radio\" name=\"pagamento\" value=\"Tarxeta de cr\u00e9dito\"&gt; Tarxeta de cr\u00e9dito&lt;br/&gt;\n &lt;INPUT type=\"radio\" name=\"pagamento\" value=\"Contrareembolso\"&gt; Contrareembolso&lt;br/&gt;\nNo exemplo anterior, o formulario amosar\u00e1 os tres xeitos de pagamento predefinidos, e permitir\u00e1 seleccionar un deles\nSelector de arquivo.\nPermite seleccionar un ficheiro (ruta) do ordenador local, a trav\u00e9s dun bot\u00f3n examinar, que logo ser\u00e1 subido a un servidor.\n &lt;input type=\"file\" name=\"arquivo\"&gt;\nAmosar\u00e1 un selector de ficheiro cun bot\u00f3n examinar que abrir\u00e1 o selector de ficheiros/carpetas locais do ordenador.\nBot\u00f3n Reset.\nFacendo clic sobre o mesmo, b\u00f3rranse os datos introducidos previamente en calquera campo do formulario web.\n &lt;input type=\"reset\" value=\"Borrar\"&gt;\nAmosar\u00e1 un bot\u00f3n que borrar\u00e1 t\u00f3dolos datos introducidos no formulario.\nBot\u00f3n enviar.\nEnv\u00eda/procesa os datos introducidos no formulario:\n &lt;input type=\"submit\" value=\"Enviar\"&gt;\nAmosar\u00e1 un bot\u00f3n que enviar\u00e1 o formulario.\n\u00c1rea de texto.\nPermite ao usuario introducir un texto en varias li\u00f1as. Util\u00edzase para introducir datos de texto con contido m\u00e1is extenso (ex.: Comentarios).\n Comentarios:&lt;br/&gt;\n &lt;TEXTAREA NAME=\"comentarios\" cols=40 rows=6&gt;&lt;/TEXTAREA&gt;\nEsta \u00e1rea de texto ter\u00e1 40 caracteres de largura e 6 filas de altura. Permitir\u00e1 introducir un texto de varias li\u00f1as.\nLista de selecci\u00f3n.\nPermite seleccionar un ou varios valores dunha lista previamente definida, a trav\u00e9s dun selector despregable.\n Provincia:\n &lt;SELECT NAME=\"Provincia\"&gt;\n &lt;OPTION VALUE=\"CO\"&gt;A Coru\u00f1a&lt;/OPTION&gt;\n &lt;OPTION VALUE=\"LU\"&gt;Lugo&lt;/OPTION&gt;\n &lt;OPTION VALUE=\"OU\"&gt;Ourense&lt;/OPTION&gt;\n &lt;OPTION VALUE=\"PO\"&gt;Pontevedra&lt;/OPTION&gt;\n &lt;/SELECT&gt;\nNeste exemplo, permitir\u00e1 seleccionar dunha lista despregable unha das provincias galegas.\nExemplo do c\u00f3digo HTML dun formulario completo.\n&lt;html&gt;\n &lt;head&gt;\n &lt;title&gt;Formulario web&lt;/title&gt;\n &lt;/head&gt;\n &lt;body&gt;\n &lt;form action=\"#\" method=\"post\"&gt;\n Nome: &lt;input type=\"text\" name=\"nome\"&gt;&lt;br/&gt;&lt;br/&gt;\n Contrasinal: &lt;input type=\"password\" name=\"Contrasinal\"&gt;\n Selecciona as tuas afici\u00f3ns:&lt;br/&gt;\n &lt;INPUT type=\"checkbox\" name=\"aficions\" value=\"Lectura\"&gt; Lectura&lt;br/&gt;\n &lt;INPUT type=\"checkbox\" name=\"aficions\" value=\"M\u00fasica\"&gt; M\u00fasica&lt;br/&gt;\n &lt;INPUT type=\"checkbox\" name=\"aficions\" value=\"Xogos\"&gt; Xogos&lt;br/&gt;\n &lt;INPUT type=\"checkbox\" name=\"aficions\" value=\"Internet\"&gt; Internet&lt;br/&gt;&lt;br/&gt;\n Selecciona un xeito de pagamento:&lt;br/&gt;\n &lt;INPUT type=\"radio\" name=\"pagamento\" value=\"Transferencia\"&gt; Transferencia&lt;br/&gt;\n &lt;INPUT type=\"radio\" name=\"pagamento\" value=\"Tarxeta de cr\u00e9dito\"&gt; Tarxeta de cr\u00e9dito&lt;br/&gt;\n &lt;INPUT type=\"radio\" name=\"pagamento\" value=\"Contrareembolso\"&gt; Contrareembolso&lt;br/&gt;&lt;br/&gt;\n Comentarios:&lt;br/&gt;\n &lt;TEXTAREA NAME=\"comentarios\" cols=30 rows=6&gt;&lt;/TEXTAREA&gt;\n Provincia:\n &lt;SELECT NAME=\"Provincia\"&gt;\n &lt;OPTION VALUE=\"CO\"&gt;A Coru\u00f1a&lt;/OPTION&gt;\n &lt;OPTION VALUE=\"LU\"&gt;Lugo&lt;/OPTION&gt;\n &lt;OPTION VALUE=\"OU\"&gt;Ourense&lt;/OPTION&gt;\n &lt;OPTION VALUE=\"PO\"&gt;Pontevedra&lt;/OPTION&gt;\n &lt;/SELECT&gt;\n &lt;input type=\"submit\" value=\"Enviar\"&gt;\n &lt;input type=\"reset\" value=\"Borrar\"&gt;\n &lt;/form&gt;\n &lt;/body&gt;\n&lt;/html&gt;\nEnv\u00edo e procesamento dos formularios.\nOs datos introducidos nun formulario web, poden ser enviados e procesados por un servidor, indicando no atributo codice_2 da etiqueta codice_3, a URL do devandito servidor seguida dun arquivo que conte\u00f1a o c\u00f3digo que procesar\u00e1 o formulario, escrito nunha linguaxe de servidor (PHP, JSP, ASP ...).\nExemplo: codice_4.\nO procesamento, independentemente da linguaxe de servidor empregada, p\u00f3dese facer basicamente de d\u00faas formas:"}
{"id": "148714", "revid": "122087", "url": "https://gl.wikipedia.org/wiki?curid=148714", "title": "Narrativa", "text": "A narrativa \u00e9 un x\u00e9nero literario, que adoita presentarse en forma de prosa, mais pode ser tam\u00e9n en versos (epopea, romanceiros). Segundo Carlos Reis, o texto narrativo \u00e9 un proceso de exteriorizaci\u00f3n, unha actitude obxectiva e baseada na sucesividade.\nNo s\u00e9culo XX, a partir do estruturalismo, xorde unha especie de teor\u00eda semi\u00f3tica da narrativa (ou narratolox\u00eda) que prop\u00f3n estudar a narratividade en xeral (novelas, contos, filmes, espect\u00e1culos, mitos, an\u00e9cdotas, canci\u00f3ns, m\u00fasicas, v\u00eddeos). Encabezados por Roland Barthes, estes estudos pretenden encontrar unha \"gram\u00e1tica\" da narrativa, m\u00e1is ou menos como Saussure encontrara para a fala. \u00c9 a partir de a\u00ed que xorden as fichas de lectura e os estudos sobre o narrador, os actuantes e as estratexias narrativas de determinada escola, entre outros.\nRoland Barthes, mestre no estudo da narrativa, afirma que \"a narrativa est\u00e1 presente en todos os tempos, en todos os lugares, en todas as sociedades, comeza coa propia historia da humanidade. [...] \u00c9 froito do xenio do narrador ou pos\u00fae en com\u00fan con outras narrativas unha estrutura aces\u00edbel \u00e1 an\u00e1lise\".\nAcci\u00f3n.\nA acci\u00f3n \u00e9 o conxunto de acontecementos que transcorren nun determinado espazo e tempo.\nArist\u00f3teles, na s\u00faa \"Po\u00e9tica\", xa afirmaba que \"sen acci\u00f3n non poder\u00eda haber traxedia\". Sen dificultade se estende o termo traxedia \u00e1 narraci\u00f3n, e as\u00ed a presenza de acci\u00f3n \u00e9 o primeiro elemento esencial ao texto narrativo.\nEstrutura da narraci\u00f3n.\nA acci\u00f3n da narrativa pode dividirse en tres acci\u00f3ns: \"Intriga\", \"Acci\u00f3n principal\" e \"Acci\u00f3n secundaria\".\nA narraci\u00f3n consiste en arranxar unha secuencia de feitos na cal os personaxes se moven nun determinado espazo \u00e1 medida que o tempo pasa. O texto narrativo est\u00e1 baseado na acci\u00f3n que envolve personaxes, tempo, espazo e conflito. Os seus elementos son: narrador, enredo, personaxes, espazo e tempo.\nDesa forma, o texto narrativo presenta unha determinada estrutura: \nSecuencia.\nA acci\u00f3n est\u00e1 constitu\u00edda por un n\u00famero vari\u00e1bel de secuencias (segmentos narrativos con principio, medio e fin), que poden aparecer articuladas dos seguintes xeitos:\nA acci\u00f3n pode dividirse en:\nPersonaxes.\nRoland Barthes, al\u00e9n de retomar a importancia que os cl\u00e1sicos daban \u00e1 acci\u00f3n, avanza ao afirmar que \u201cnon existe unha soa narrativa no mundo sen personaxes\u201d. Aqu\u00ed ent\u00e9ndese personaxe non como persoas, seres humanos. Un animal pode ser personaxe (\"A revolta dos animais\"), a morte pode ser unha personaxe (\"As Intermit\u00eancias da Morte\"), unha cidade decadente ou unha caneta caendo poden ser personaxes, desde que estean nun espazo e realizando unha acci\u00f3n, a\u00ednda que involuntaria.\nEspazo (ou ambiente).\nO espazo ou ambiente pode ser desde unha praia a un lago conxelado. Os feitos da narraci\u00f3n acontecen de acordo co espazo.\nSucesi\u00f3n e Integraci\u00f3n.\nClaude Bremond, ao definir narrativa, acrecentar\u00e1 a sucesi\u00f3n e a integraci\u00f3n como esenciais para a narratividade: \"Toda narrativa consiste nun discurso integrando unha sucesi\u00f3n de acontecemento de interese humano na unidade dunha mesma acci\u00f3n. Onde non hai sucesi\u00f3n non hai narrativa, sen\u00f3n, por exemplo, descrici\u00f3n, deduci\u00f3n, efusi\u00f3n l\u00edrica etc. Onde non hai integraci\u00f3n na unidade dunha acci\u00f3n, non hai narrativa, sen\u00f3n soamente cronolox\u00eda, enunciaci\u00f3n dunha sucesi\u00f3n de feitos non relacionados\".\nTotalidade de significaci\u00f3n.\nA totalidade de significaci\u00f3n \u00e9 apuntada por Greimas como outro elemento fundamental da narrativa. A\u00ednda que aparentemente o lector non entenda un texto, ha de ter nel unha significaci\u00f3n para que se configure como historia, como narraci\u00f3n.\nEn prosa e verso.\nA pesar de aparecer comunmente en prosa, a narraci\u00f3n pode existir en versos. Os exemplos cl\u00e1sicos son as epopeas, como a \"Odisea\", ou os romanceiros, como o \"Romanceiro da Inconfid\u00eancia\". Poemas como \"O Caso do Vestido\" e \"Quadrilha\", de Carlos Drummond de Andrade, son verdadeiras narrativas en versos, con acci\u00f3n, personaxes, sucesi\u00f3n, integraci\u00f3n e significaci\u00f3n."}
{"id": "148716", "revid": "98629", "url": "https://gl.wikipedia.org/wiki?curid=148716", "title": "Avelino Rivas Pombo", "text": "Avelino Rivas Pombo, co\u00f1ecido como Edelmiro e Rubio, nado en Corme en 1916 e finado en Val do Dubra o 22 de maio de 1947, foi un guerrilleiro antifranquista galego.\nTraxectoria.\nCando a s\u00faa nai Asunci\u00f3n Pombo asumiu que o seu home Carlos Rivas non volver\u00eda de Am\u00e9rica, colleu aos seus fillos e foi vivir para a aldea de San Roque de F\u00f3ra. En 1936 Avelino estaba afiliado \u00e1 JSU. Co golpe de Estado do 18 de xullo de 1936 foi chamado a filas, alistouse, foi \u00e1 fronte, e pasouse ao bando republicano.\nIncorporouse a 1\u00aa Brigada Mixta L\u00edster e tam\u00e9n loitou no Batall\u00f3n de Milicias Populares Galegas. Dous anos e medio despois, sa\u00edu de Catalu\u00f1a cara Francia e foi internado no campo de concentraci\u00f3n da praia de Argel\u00e8s-sur-Mer ata agosto de 1939, cando puido coller un barco logo de conseguir asilo pol\u00edtico en Am\u00e9rica. O seu destino final foi Arxentina, pero pode que previamente pasara unha breve etapa asilado na Rep\u00fablica Dominicana.\nDirixente do PCE.\nVolveu a Galicia mediado 1943 agochado a bordo dun barco. Xunto a outros militantes que a direcci\u00f3n do PCE consegue meter en Galicia por este procedemento constit\u00fae un equipo de cadros pol\u00edticos na Coru\u00f1a que estivo completo e operativo en 1944. O seu labor foi dirixir e coordinar a actividade das c\u00e9lulas que hab\u00eda na cidade e en toda a zona norte de Galicia, animar a creaci\u00f3n doutras novas, e exercer de enlace entre estas c\u00e9lulas e a direcci\u00f3n.\nEn maio de 1945 produciuse unha ca\u00edda, e o grupo queda disolto ao ingresar os seus membros na cadea. Avelino tam\u00e9n cae o 11 de maio con Abel Garc\u00eda S\u00e1nchez e Eduardo S\u00e1nchez Lago. Posteriormente foron detidos Jos\u00e9 Blanco N\u00fa\u00f1ez, Manuel Bello Parga, Jos\u00e9 Soto Pombo e Francisco Cousillas Pombo. Os militares que instr\u00faen a causa non descobren que Avelino \u00e9 un cargo importante e d\u00e9ixano en liberdade o 19 de xu\u00f1o sen cargos.\nA\u00ednda que s\u00f3, segue facendo o labor de direcci\u00f3n na Coru\u00f1a. Na segunda metade do ano 45 entra en contacto con Leopoldo Marcos Gonz\u00e1lez, Gervasio Garc\u00eda de Cos e Aniceto S\u00e1nchez Chicharro, camaradas do partido que non se exiliaron, formando os catro o Comit\u00e9 Local da Coru\u00f1a, e en poucos meses xa te\u00f1en organizados a un n\u00famero importante de militantes.\nO traballo pol\u00edtico de Avelino estendeuse a Lugo, Santiago de Compostela, Ferrol, Corme, Corcubi\u00f3n, Ordes, Sada, Noia, Santa Comba e Carballo, onde animou a creaci\u00f3n de c\u00e9lulas e conectou as xa existentes coa direcci\u00f3n do partido. Avelino foi, xunto con V\u00edctor Garc\u00eda, o m\u00e1ximo dirixente do PCE en Galicia entre a primavera de 1945 e a de 1946. Ademais, o \u00fanico fiel \u00e1 nova direcci\u00f3n, xa que nas cidades e vilas do sur de Galicia os comit\u00e9s locais eran leais a V\u00edctor Garc\u00eda Garc\u00eda \"O Brasileiro\", que rompera a comunicaci\u00f3n coa direcci\u00f3n do partido, e actuaba por libre. Avelino enfrontouse a el, visitando o sur de Galicia neste ano, para intentar illar ao Brasileiro e ga\u00f1ar a confianza dos militantes do sur, cousa que non conseguiu.\nContactou coa delegaci\u00f3n do PCE en Madrid para solicitar o env\u00edo de cadros. A nova direcci\u00f3n do PCE concentrada en Francia a finais de 1945 mandou un novo equipo de cadros para que se fixeran co control do PCE en Galicia (neste equipo estaban Jos\u00e9 G\u00f3mez Gayoso, Francisco Caridad Mateo e Antonio Seoane). A nova direcci\u00f3n chegou a primeiros de abril de 1946 e recriminou a Avelino erros no seu labor, perdendo o seu poder. A nova direcci\u00f3n quixo dar un golpe de efecto e organizou unha xornada de loita antifranquista o 1 de maio de 1946, que tivo lugar na Coru\u00f1a. Recomendaron a Avelino que abandonase a vida civil e se incorporase \u00e1 guerrilla, coa que xa vi\u00f1a traballando en coordinaci\u00f3n con Marrofer. A pesar disto, asign\u00e1ronlle un posto na nova direcci\u00f3n provincial, e tam\u00e9n contaron con el para conseguir que V\u00edctor Garc\u00eda reco\u00f1ecera \u00e1 nova direcci\u00f3n ou, no caso contrario, fora eliminado.\nGuerrilleiro.\nIncorporouse definitivamente \u00e1 guerrilla na primavera de 1946. Nos meses seguintes viviu no monte, e foi perdendo confianza na loita que estaban levando a cabo ao ver como moitos compa\u00f1eiros van sendo abatidos a balazos, e como moitos enlaces van caendo prisioneiros. Ao principio, na primavera de 1946, despraz\u00e1base por toda a provincia co chamado Grupo Volante, que vi\u00f1a sendo coma o comit\u00e9 central de guerrillas na provincia, e no que Avelino era home de confianza de Marrofer. Esta etapa truncouse o 26 de xu\u00f1o de 1946, cando Avelino e Marrofer foron cercados pola Garda Civil, xunto con outros oito guerrilleiros pertencentes a diferentes destacamentos da IV Agrupaci\u00f3n. Un deles era o seu curm\u00e1n Paco Cousillas Pombo. O cerco foi en Milreu, un lugar da parroquia de Fervenzas, no concello de Aranga. Avelino, Paco e outros cinco guerrilleiros conseguiron evadir o cerco. Marrofer, Lisardo Freixo e Jos\u00e9 Dold\u00e1n tiveron menos sorte, e morreron tiroteados pola Garda Civil.\nA morte de Marrofer provocou a reorganizaci\u00f3n da IV Agrupaci\u00f3n, que pasou a ser liderada por Manuel Ponte Pedreira, pasando Avelino a desempe\u00f1ar a funci\u00f3n de comisario pol\u00edtico. Neste novo papel, Avelino ten que cambiar de destacamento cada pouco, e segue dependendo moito da rede de enlaces que comeza a fallar. Os problemas empezaron cando Manuel Ponte foi abatido pola Garda Civil, xunto a outros tres guerrilleiros, nos arredores do Fontao (Frades). Ponte levaba no peto unha lista cos nomes dalg\u00fans enlaces e a Garda Civil, tirando deste f\u00edo, conseguiu desmantelar totalmente a rede de enlaces da Costa da Morte e das comarcas de Ordes e Arz\u00faa.\nO 22 de maio de 1947 Avelino e outro guerrilleiro sa\u00edron de Santa Comba en direcci\u00f3n a Tordoia, e algu\u00e9n delatou este feito \u00e1 Garda Civil de Bembibre. Tres n\u00fameros da benem\u00e9rita vest\u00edronse de feirantes e esperaron aos guerrilleiros no cruzamento entre a estrada de Santa Comba a Tordoia e a de Carballo a Santiago. Mentres, outro grupo de gardas apost\u00e1ronse nos montes de Arabexo, sitos entre o cruzamento e Tordoia. Cando chegaron os guerrilleiros, os gardas disfrazados tentaron achegarse a eles, pero Avelino e o compa\u00f1eiro non caeron na trampa, abandonaron a estrada e seguiron a valmontes cara a Tordoia. Cando chegaron aos montes de Arabexo, o outro grupo de gardas empezou a dispararlles, matando instantaneamente a Avelino, e conseguindo zafarse o outro intern\u00e1ndose no monte."}
{"id": "148717", "revid": "1888", "url": "https://gl.wikipedia.org/wiki?curid=148717", "title": "Manuel Ponte Pedreira", "text": ""}
{"id": "148718", "revid": "56817", "url": "https://gl.wikipedia.org/wiki?curid=148718", "title": "Autodefensa", "text": "Autodefensa pode referirse a:"}
{"id": "148719", "revid": "89787", "url": "https://gl.wikipedia.org/wiki?curid=148719", "title": "Lista dos accidentes xeol\u00f3xicos de Tetis", "text": "Isto \u00e9 unha lista dos accidentes xeol\u00f3xicos da l\u00faa Tetis de Saturno. Os accidentes xeol\u00f3xicos de Tetis reciben nomes procedentes de lugares e personaxes que aparecen nas obras da \"Il\u00edada\" e \"A Odisea\".\nChasmata.\nNormalmente na xeolox\u00eda planetaria, as depresi\u00f3ns alargadas e normalmente bastante profundas que existen nos astros (exceptuando a Terra) do Sistema Solar reciben o nome de \"chasma\", que \u00e9 a palabra latina para depresi\u00f3n (o seu plural latino \u00e9 \"chasmata\"). Polo de agora so existen d\u00faas chasmata con nome oficial.\nMontes.\nNormalmente na xeolox\u00eda planetaria, os grandes cumios e monta\u00f1as que existen nos astros (exceptuando a Terra) do Sistema Solar reciben o nome de \"mons\" (\"plural: montes\"), que \u00e9 a palabra latina para monta\u00f1a. Polo de agora s\u00f3 existe uns \"montes\" con nome oficial."}
{"id": "148720", "revid": "736", "url": "https://gl.wikipedia.org/wiki?curid=148720", "title": "Corvo viaraz", "text": ""}
{"id": "148722", "revid": "736", "url": "https://gl.wikipedia.org/wiki?curid=148722", "title": "Corvo com\u00fan", "text": ""}
{"id": "148724", "revid": "1888", "url": "https://gl.wikipedia.org/wiki?curid=148724", "title": "Benigno Fraga Pita", "text": "Benigno Fraga Pita, co\u00f1ecido como Alejandro, nado nas Somozas en 1892 e finado en Chandrexa de Queixa o 28 de abril de 1949, foi un guerrilleiro antifranquista galego.\nTraxectoria.\nAfiliado ao Partido Comunista de Cuba, pa\u00eds do que foi expulsado pola ditadura de Gerardo Machado. Traballou como mestre armeiro nos arsenais ferrol\u00e1ns. Logo do golpe de Estado do 18 de xullo de 1936 foi detido, pasando alg\u00fan tempo no c\u00e1rcere. Depurado, foi expulsado do seu traballo no Arsenal v\u00e9ndose na necesidade de traballar como mosa\u00edsta.\nEn 1946 era membro do Comit\u00e9 provincial coru\u00f1\u00e9s do Partido Comunista de Espa\u00f1a, exerceu de secretario de Organizaci\u00f3n en Ferrol, pero veuse forzado a fuxir ao monte ao ser descuberta pola polic\u00eda a s\u00faa pertenza ao PCE logo da detenci\u00f3n de Alejandro Gama Casalderrey. Ao incorporarse \u00e1 guerrilla foi enviado a Ourense en agosto de 1946, como delegado do PCE para crear a II Agrupaci\u00f3n Guerrilleira de Galicia e reorganizar a loita contra o R\u00e9xime franquista, acompa\u00f1ado por Samuel Mayo M\u00e9ndez (co\u00f1ecido como \"Sa\u00fal das Olas\", \"Pelayo\" e \"Ra\u00fal\") e Jos\u00e9 Mar\u00eda Saavedra D\u00edaz (co\u00f1ecido por \"Pepe\"). Benigno permaneceu en Ourense desempe\u00f1ando o cargo de comisario pol\u00edtico da recentemente creada II Agrupaci\u00f3n. Foi reclamado polo xu\u00edz militar da Coru\u00f1a en setembro de 1948 encartado na causa 36/46 xunto con Diego Romero Jim\u00e9nez, Segundo Vilaboy Mart\u00ednez, Carlos Allegue Caruncho, Antonio Tenreiro Leira, Adolfo Allegue Allegue e Jes\u00fas Calvo Garc\u00eda. \nO 28 de abril de 1949 caeu baixo as balas das forzas da Garda Civil no Candedo (Chandrexa de Queixa). Foi soterrado no cemiterio de Celeiros.\nOs seus restos foron recuperados pola ARMH e soterrados en Ferrol o 12 de novembro de 2021.\nVida persoal.\nCasou con Ramona L\u00f3pez Guerreiro e foi pai de Beatriz e Conrado Fraga L\u00f3pez."}
{"id": "148725", "revid": "89787", "url": "https://gl.wikipedia.org/wiki?curid=148725", "title": "Campotosto", "text": "Campotosto \u00e9 un concello italiano da provincia de L'Aquila, na rexi\u00f3n dos Abruzos. Ten 730 habitantes (en 2007) e est\u00e9ndese por unha \u00e1rea de 51,74\u00a0km\u00b2, cunha densidade de poboaci\u00f3n de 14,10 hab./km\u00b2.\nFai fronteira cos concellos de Amatrice (RI), Capitignano, Crognaleto (TE), L'Aquila e Montereale."}
{"id": "148726", "revid": "89787", "url": "https://gl.wikipedia.org/wiki?curid=148726", "title": "Serra Nevada", "text": "Serra Nevada \u00e9 un macizo monta\u00f1oso pertencente ao conxunto da Cordilleiras B\u00e9ticas, concretamente aos sistemas Penib\u00e9ticos. Est\u00e1 situada en Andaluc\u00eda, Espa\u00f1a, e est\u00e9ndese desde o centro-sueste da provincia de Granada e parte do suroeste da provincia de Almer\u00eda. No ano 1986 foi declarada \"Reserva da Biosfera\" pola UNESCO e no 1999 foi declarada Parque Nacional polos seus valores bot\u00e1nicos, paisax\u00edsticos e naturais. \u00c9 o macizo monta\u00f1oso m\u00e1is alto de toda Europa occidental despois dos Alpes. A s\u00faa altitude m\u00e1xima at\u00f3pase no pico Mulhac\u00e9n, de 3.482 metros.\nHistoria e orixe do nome.\nExisten referencias \u00e1 Serra Nevada desde a antig\u00fcidade. Plinio o Vello xa mencionou no s\u00e9culo I a existencia do monte \"Solarius\" na zona fronteiriza entre as provincias romanas hispanas da B\u00e9tica e a Tarraconense. Durante a \u00e9poca visigoda, Isidoro de Sevilla falou do monte \"Solorio\", derivada de \"mont Oriens\", \u00abmonte no que loce o sol antes de sa\u00edr\u00bb. M\u00e1is adiante, diversos autores isl\u00e1micos a mencionan, denomin\u00e1ndoa uns \"Yabal Sulayr\" (monte do Sol e do Aire), \"Yabal-al-Tay\" (monte da Neve) e outros simplemente \"Sulayr\". Outras denominaci\u00f3ns posteriores foron \"monte do Sol\", do \"Aire e do Sol\", da \"Neve\" e tam\u00e9n \"Serra da Xeada\", sendo a partir do s\u00e9culo XVIII bautizada como \u00e9 co\u00f1ecida hoxe: \"Serra Nevada\".\nDurante o s\u00e9culo XVI foi escenario da Rebeli\u00f3n das Alpujarras. Posteriormente, no s\u00e9culo XVIII marca o inicio de diversas expedici\u00f3ns, nas que, influ\u00eddos polo esp\u00edrito da Ilustraci\u00f3n, comezouse a explorar sistematicamente a serra. As\u00ed, sobresaen a dirixida polo marqu\u00e9s da Ensenada, \u00e1 que seguiron outras protagonizadas por importantes cient\u00edficos, especialmente bot\u00e1nicos, bi\u00f3logos e xe\u00f3logos. Estes comezaron a describir nas s\u00faas obras a important\u00edsima riqueza natural da serra. Autores como Washington Irving establec\u00e9ronse nas s\u00faas inmediaci\u00f3ns no s\u00e9culo XIX. A finais deste, \u00c1ngel Ganivet, naquel tempo c\u00f3nsul de Espa\u00f1a en Finlandia, comentou nalg\u00fan dos seus escritos que a serra poder\u00eda converterse na \u00abFinlandia andaluza\u00bb, pola existencia de neve m\u00e1is de 6 meses ao ano. Xa no s\u00e9culo XX, o escritor e hispanista brit\u00e1nico Gerald Brenan adicou a s\u00faa obra \"Al sur de Granada\" a inmortalizar a m\u00e1is significativa das comarcas da serra, a Alpujarra.\nNo en 1925 constru\u00eduse un tranv\u00eda-ferrocarril desde Granada\u00a0ata a localidade pr\u00f3xima de G\u00fcejar-Sierra, que a\u00ednda que foi clausurado nos anos 70 marcou en Granada un antes e un despois no co\u00f1ecemento da serra.\nV\u00e9xase tam\u00e9n.\nLigaz\u00f3ns externas.\nInformaci\u00f3n\nDatos bioclim\u00e1ticos\nFlora, fauna e xeolox\u00eda"}
{"id": "148727", "revid": "7802", "url": "https://gl.wikipedia.org/wiki?curid=148727", "title": "Parque Nacional de Serra Nevada", "text": ""}
{"id": "148731", "revid": "1576", "url": "https://gl.wikipedia.org/wiki?curid=148731", "title": "Lista dos cuadr\u00e1ngulos de Tetis", "text": "Tetis est\u00e1 dividida en 15 cuadr\u00e1ngulos."}
{"id": "148734", "revid": "1131", "url": "https://gl.wikipedia.org/wiki?curid=148734", "title": "Aeroporto internacional da illa de Cos", "text": "O aeroporto internacional da illa de Kos, \"Hip\u00f3crates\" (IATA: KGS; OACI: LGKO), (\u039a\u03c1\u03b1\u03c4\u03b9\u03ba\u03cc\u03c2 \u0391\u03b5\u03c1\u03bf\u03bb\u03b9\u03bc\u03ad\u03bd\u03b1\u03c2 \u039a\u03c9, \u0399\u03c0\u03c0\u03bf\u03ba\u03c1\u03ac\u03c4\u03b7\u03c2, en grego); e un aeroporto situado na illa grega de Cos."}
{"id": "148736", "revid": "98629", "url": "https://gl.wikipedia.org/wiki?curid=148736", "title": "Gekkoninae", "text": "A dos xeconinos (\"Gekkoninae\") \u00e9 unha subfamilia moi diversificada da familia dos xec\u00f3nidos (\"Gekkonidae\").\n\u00c9 a que alberga a maior cantidade de x\u00e9neros e especies: m\u00e1is de 850 especies en 51 x\u00e9neros. Os x\u00e9neros \"Hemidactylus\" e \"Cyrtodactylus\" comprenden, xuntos, 185 especies.\nTaxonom\u00eda.\nDescrici\u00f3n.\nA subfamilia foi descrita en 1825 polo naturalista brit\u00e1nico John Edward Gray.\nEtimolox\u00eda.\nO nome cient\u00edfico \"Gekkoninae\" est\u00e1 formado sobre a base da ra\u00edz do nome do x\u00e9nero tipo \"Gekko\", coa adici\u00f3n do sufixo do lat\u00edn cient\u00edfico \"-inae\", propio das subfamilias de animais.\nX\u00e9neros.\nNa actualidade dentro da subfamilia reco\u00f1\u00e9cense os x\u00e9neros seguintes:"}
{"id": "148738", "revid": "22570", "url": "https://gl.wikipedia.org/wiki?curid=148738", "title": "Movemento Internacional Somos Igrexa", "text": "O Movemento Internacional Somos Igrexa (en ingl\u00e9s: \"International Movement We are Church\") \u00e9 unha rede internacional de grupos independentes e aut\u00f3nomos que traballan pola reforma da Igrexa Cat\u00f3lica afondando nas decisi\u00f3ns do Concilio Vaticano II.\nO movemento xorde en 1995 en Austria co nome de \"Wir sind Kirche\", estend\u00e9ndose a Alema\u00f1a e Tirol do Sur, cre\u00e1ndose o 25 de novembro de 1996 o Movemento Internacional Somos Igrexa sobre a base da Declaraci\u00f3n de Roma que axunta cinco demandas:\nCada grupo local pode ter outras demandas pero son esas cinco sobre as que traballa o movemento internacional. En Galicia Somos Igrexa Galicia fai parte da Coordinadora de Crentes Galegos que avoga pola desaparici\u00f3n dos crucifixos das escolas e defende un novo sistema econ\u00f3mico.\nLigaz\u00f3ns externas.\nSitio Oficial"}
{"id": "148739", "revid": "17479", "url": "https://gl.wikipedia.org/wiki?curid=148739", "title": "Somos Igrexa", "text": ""}
{"id": "148741", "revid": "98629", "url": "https://gl.wikipedia.org/wiki?curid=148741", "title": "Bagel", "text": "O bagel (\u00e1s veces tam\u00e9n beigel; en yiddish \u05d1\u05f2\u05d2\u05dc \"beygl\") \u00e9 un pan elaborado tradicionalmente de fari\u00f1a de trigo e que adoita ter un burato no centro. Antes de ser enfornado, coc\u00ed\u00f1ase en auga fervente, dando como resultado un pan denso cunha tona exterior lixeiramente crocante.\nA masa a mi\u00fado sabor\u00e9ase con diferentes produtos tales como sal, cebola, allo, ovo, pumpernickel, centeo. Existen algunhas variedades non tan tradicionais como: tomate, salvado, queixo, comi\u00f1o e muesli, entre outros. Os bagels poden estar cubertos de sementes de s\u00e9samo ou durmideira, cebolas ou allos secos, sal gordo, ou de todo ao mesmo tempo (en ingl\u00e9s \"everything bagels\", \"bagels con todo\").\nHistoria.\nA orixe do bagel \u00e9 desco\u00f1ecida, malia existeres referencias datadas en 1683 que sit\u00faan a s\u00faa orixe na Europa Central, cando un panadeiro de Cracovia elaborou o alimento e llo ofreceu como agasallo ao rei de Polonia Xo\u00e1n III Sobieski para celebrar o seu triunfo sobre os turcos. A s\u00faa elaboraci\u00f3n realiz\u00e1rase en forma de estribo como homenaxe \u00e1 cabaler\u00eda, polo que se lle deu o nome de \"Beugal\" (estribo).\nPosteriormente, o alimento popularizouse entre a comunidade xud\u00eda a mediados do s\u00e9culo XIX, cando panader\u00edas de Londres comezaron a comercializarlo regularmente en tres unidades. Posteriormente, a emigraci\u00f3n \u00e1 Am\u00e9rica do Norte de cidad\u00e1ns europeos e xudeus favoreceu a implantaci\u00f3n do alimento e maila s\u00faa comercializaci\u00f3n.\nPreparaci\u00f3n.\nO bagel tradicional adoita realizarse con fari\u00f1a de trigo, sal, auga, e l\u00e9vedo. Existen variantes da receita que lle engaden un chisco de doce (normalmente malte, azucre ou mel) ao bagel durante a elaboraci\u00f3n.\nNormalmente mest\u00faranse os ingredientes para formar unha masa. A partir da masa vanse facendo os bagel segundo a forma tradicional cun burato no medio. Despois d\u00e9ixanse durante 12 horas a baixa temperatura, e logo c\u00f3cense en auga que non conte\u00f1a aditivos. Finalmente, m\u00e9tense no forno a temperatura alta.\nVariedades.\nNa Am\u00e9rica do Norte os dous estilos m\u00e1is co\u00f1ecidos para os bagel tradicionais son ao estilo de Montreal e ao estilo de Nova York. O de Montreal emprega malte e ovo mais non sal, c\u00f3cese en auga con mel antes de ser enfornado nun forno de madeira e adoita ter por riba s\u00e9samo. Por outra parte, o de Nova York cont\u00e9n sal e malte, e c\u00f3cese en auga antes de ser enfornado nun forno convencional. A textura e sabor \u00e9 diferente, sendo o de Montreal crocante e algo m\u00e1is doce, e o Nova York m\u00e1is esponxoso. Ademais do bagel normal, tam\u00e9n se lle engade por riba da masa coma sementes de s\u00e9samo, comi\u00f1o, cebola, sal de pretzel ou allo entre outros.\nRecheo.\nO bagel pode comerse s\u00f3, o m\u00e1is habitual \u00e9 que adoiten cortarse e consumirse como se fosen bocadillos. Tradicionalmente adoitan encherse de crema de queixo, salm\u00f3n ao estilo Lox, tomate ou cebola. Tam\u00e9n pode introducirse recheo coa intenci\u00f3n de hacer bocadillos para o almorzo coma ovo, queixo, xam\u00f3n e outros engadiduras, e outra variante dos chamados \"pizza bagels\"."}
{"id": "148742", "revid": "89787", "url": "https://gl.wikipedia.org/wiki?curid=148742", "title": "\u00cdtaca Chasma", "text": "\u00cdtaca Chasma \u00e9 unha enorme estrutura de vales, depresi\u00f3ns e escarpas da l\u00faa de Saturno, Tetis. Na s\u00faa parte m\u00e1is ancha mide \u00f3 redor de 100\u00a0km e entre 3 e 5\u00a0km de profundidade, transcorre \u00f3 longo dunha distancia de preto de 2.000\u00a0km, aproximadamente tres cuartas partes da circunferencia total de Tetis. O seu nome procede da illa grega de \u00cdtaca. \u00cdtaca Chasma \u00e9 aproximadamente conc\u00e9ntrica respecto do cr\u00e1ter Odiseo.\nEsta chasma \u00e9 unha estrutura moi complexa, que ten moitos vales e sobre todo moitas fallas e escarpas que transcorren paralelas entre si, estas fallas levan consigo a formaci\u00f3n de bloques na superficie chamados graben e horst, os graben ser\u00edan os bloques que estar\u00edan nas depresi\u00f3ns das fallas e os horst ser\u00edan os bloques elevados entre as fallas (v\u00e9xase o diagrama para visualiza-lo fen\u00f3meno). O ancho da chasma pode variar de entre un poucos quil\u00f3metros ata chegar a un ancho de m\u00e1is de 100\u00a0km. A idade de \u00cdtaca Chasma est\u00e1 estimada en 4 mil mill\u00f3ns de anos ou entre 0,4\u20133,3 mil mill\u00f3ns de anos, dependendo da cronolox\u00eda escollida para os impactos. A chasma parede ser un pouco m\u00e1is nova co cr\u00e1ter Odiseo, pero con todo debe ser bastante vella xa que pos\u00fae sobre ela mesma cr\u00e1teres tan grandes coma Tel\u00e9maco e moitos outros m\u00e1is pequenos.\nPensase que est\u00e1 chasma apareceu cando a auga l\u00edquida do interior de Tetis se conxelou, causando a expansi\u00f3n do interior, que acabou por fende-la cortiza da l\u00faa para adecuarse \u00f3 seu novo volume extra. Os cr\u00e1teres de impacto anteriores \u00e1 solidificaci\u00f3n de Tetis moi posiblemente foron borrados pola actividade xeol\u00f3xica que acontecer\u00eda con posterioridade.\nO oc\u00e9ano baixo a superficie de Tetis poder\u00eda ter sido o resultado dunha resonancia orbital de 2:3 entre Dione e a propia Tetis \u00f3 comezo da historia do noso Sistema Solar. A resonancia poder\u00eda ter levado a unha maior excentricidade orbital e a un quecemento do interior de Tetis debido \u00e1s mareas gravitatorias que poder\u00eda ter sido dabondo para formar un oc\u00e9ano baixo a cortiza. O posterior arrefriamento deste oc\u00e9ano despois de que a l\u00faa escapase da resonancia, ser\u00eda a causa da aparici\u00f3n tensi\u00f3ns na cortiza da l\u00faa que criar\u00edan a Ithaca Chasma.\nUnha hip\u00f3tese alternativa suxire que a chasma se formou \u00f3 mesmo tempo co gran cr\u00e1ter Odiseo, a chasma parece conc\u00e9ntrica respecto do cr\u00e1ter e est\u00e1 situada na outra cara da l\u00faa; cando o evento de colisi\u00f3n creou Odiseo, as ondas do impacto viaxar\u00edan a trav\u00e9s de Tetis, fendendo o xeo da feble cortiza no hemisferio oposto a Odiseo."}
{"id": "148743", "revid": "22570", "url": "https://gl.wikipedia.org/wiki?curid=148743", "title": "Lox (salm\u00f3n)", "text": "Lox \u00e9 salm\u00f3n cortado en filetes e curado. O proceso permite que non sexa necesario afumar ou coci\u00f1ar o peixe, resultando nunha textura semellante \u00e1 que ten o peixe cru. A palabra inglesa deriva do yiddish \"lox\" \u2013 que \u00e9 unha palabra do cognado do sueco (\"lax\"), dan\u00e9s/noruegu\u00e9s (\"laks\"), alem\u00e1n (\"Lachs\"), e ingl\u00e9s antigo (\"l\u00e6x\"). S\u00e9rvese a mi\u00fado con bagels e crema de queixo. O lox \u00e9 un dos alimentos m\u00e1is importantes na coci\u00f1a asquenac\u00ed."}
{"id": "148746", "revid": "89787", "url": "https://gl.wikipedia.org/wiki?curid=148746", "title": "Salmo (x\u00e9nero)", "text": "Salmo \u00e9 un x\u00e9nero de peixes oste\u00edctios, o tipo da orde dos salmoniformes e m\u00e1is da familia dos salm\u00f3nidos.\nComprende numerosas especies, os salm\u00f3ns e troitas do Atl\u00e1ntico e do Vello Mundo, que son peixes mari\u00f1os e de auga doce, distribu\u00eddos polos oc\u00e9anos e mares de todo o mundo ag\u00e1s o oc\u00e9ano Pac\u00edfico, as\u00ed como especies que s\u00f3 viven en auga doce en Europa e Asia.\nAlgunhas especies, como \"Salmo salar\" (o salm\u00f3n do Atlantico) e \"Salmo trutta\" (a troita com\u00fan) te\u00f1en unha ampla distribuci\u00f3n xeogr\u00e1fica, mentres que a maior\u00eda dos outros taxa son formas end\u00e9micas dalgunhas concas determinadas.\nXeneticamente son parentes moi pr\u00f3ximos, e con anatom\u00eda semellante, dos salm\u00f3ns e troitas do Pac\u00edfico, do x\u00e9nero \"Oncorhynchus\", a\u00ednda que a an\u00e1lise de ADN mitocondrial amosou que ambos os dous x\u00e9neros son diferentes.\nTaxonom\u00eda.\nO x\u00e9nero \"Salmo\" foi descrito por Linnaeus na 10\u00aa edici\u00f3n do seu \"Systema Naturae\". O nome que lle deu procede do lat\u00edn \"salmo\", que \u00e9 como chamaban na antiga Roma a estes peixes.\nO n\u00famero de distintas especies e subespecies do x\u00e9nero \"Salmo\" \u00e9 unha cuesti\u00f3n moi debatida.\nEspecies.\nPor exemplo, para FishBase existen as seguintes especies v\u00e1lidas:\nPor\u00e9n, o WoRMS s\u00f3 admite as seguintes:\nCaracter\u00edsticas.\nComo todos os salm\u00f3nidos, as especies do x\u00e9nero \"Salmo\" te\u00f1en unha aparencia relativamente primitiva entre os peixes tele\u00f3steos; son peixes esveltos, co corpo alongado, fusiforme, e coas aleta pelvianas situadas moi atr\u00e1s, e presentan unha aleta adiposa na parte posterior do dorso. As s\u00faas escamas son arredondadas cicloides e a cola m\u00e1is ou menos bifurcada. Na boca conte\u00f1en varias fileiras de dentes afiados.\nO seu tama\u00f1o \u00e9 vari\u00e1bel segundo as especies, podendo chegar como m\u00e1ximo at\u00e9 os 2 m de lonxitude.\nH\u00e1bitat e biolox\u00eda.\nAlgunhas das especies deste x\u00e9nero son an\u00e1dromos: nacen en augas doces, migran ao oc\u00e9ano e volven \u00e1s augas doces para procrear; atrib\u00faeselles a capacidade de volver ao mesmo sitio onde naceron para reproducirse e os estudos recentes amosan que polo menos un 90 % dos salm\u00f3ns que remontan unha corrente naceron nela. Non se sabe como se orientan, mais pode ser que o seu fino sentido do olfacto reco\u00f1eza a qu\u00edmica do seu r\u00edo natal.\nOutras moitas especies pasan toda a s\u00faa vida no r\u00edo ou en lagos.\nSon depredadores, aliment\u00e1ndose de pequenos crust\u00e1ceos, insectos acu\u00e1ticos e pequenos peixes.\nImportancia para o ser humano.\nSon especies moi valoradas na pesca, tanto para a s\u00faa comercializaci\u00f3n como alimento para humanos como na pesca deportiva; tam\u00e9n moitas son moi empregadas na acuicultura.\nValor alimenticio.\nO salm\u00f3n \u00e9 un alimento habitual e razoablemente san polo seu alto contido en prote\u00ednas e \u00e1cidos graxos omega-3, ten un contido moderado en graxas.\nO salm\u00f3n \u00e9 un peixe azul ou graxo que achega uns 11 g de graxa por cada 100 g de carne, un contido semellante ao das sardi\u00f1as, o xurelo ou o at\u00fan. A graxa \u00e9 rica en omega-3, que contrib\u00fae a diminu\u00edr os niveis de colesterol e triglic\u00e9ridos plasm\u00e1ticos, e ademais aumentan a fluidez do sangue, o que prev\u00e9n a formaci\u00f3n de co\u00e1gulos ou trombos. Por este motivo, recom\u00e9ndase o consumo habitual de salm\u00f3n \u00e1 poboaci\u00f3n xeral, e en particular en caso de trastornos cardiovasculares.\nO salm\u00f3n \u00e9 unha excelente fonte de prote\u00ednas de alto valor biol\u00f3xico, do mesmo xeito que o resto de peixes.\nPor\u00e9n, segundo informes da revista \"Science\", os salm\u00f3ns de acuicultura poden ter altos contidos de dioxinas. Os niveis de PCBs (bifen\u00edlos policlorados) poden ser at\u00e9 8 veces m\u00e1is altos nos criados c\u00e1 nos ceibes e o contido en Omega-3 pode ser menor. Malia iso a autoridade de alimentaci\u00f3n Brit\u00e1nica (FSA) recomenda o consumo, mesmo de salm\u00f3n criado pois os seus beneficios superan os riscos.\nPor outra banda o salm\u00f3n \u00e9 un dos peixes menos afectados polo mercurio (metilmercurio). Entre as enfermendades causadas polo seu consumo at\u00f3pase a infestaci\u00f3n de \"Diphyllobothrium nihonkaiense\", un verme platihelminto cestodo que pode ocasionar botriocefal\u00edase.\nAcuicultura.\nO cultivo de diversas especies de salm\u00f3nidos a niveis comerciais apareceu nos anos setenta do s\u00e9culo XX.\nNalg\u00fans pa\u00edses cr\u00edanse salm\u00f3ns no mar para seren despois liberados na natureza e, por exemplo en Su\u00edza real\u00edzase unha intensa produci\u00f3n de individuos xuven\u00eds para compensar o dano fluvial provocado polos encoros das centrais hidroel\u00e9ctricas. Tam\u00e9n se utilizan salm\u00f3ns que se obtiveron facendo eclosionar os ovos artificialmente en piscifactor\u00edas situadas en fiordes protexidos, onde os salm\u00f3ns reciben alimento.\nA produci\u00f3n mundial incrementouse considerabelmente nos \u00faltimos anos (principalmente nas Feroe, Noruega e Irlanda, estim\u00e1ndose hoxe en d\u00eda en aproximadamente 700.000 t por ano, sendo o principal produtor Noruega cunhas 300.000 t anuais (datos dos anos 1990).\nPor outra parte, en todos os pa\u00edses da \u00e1rea de distribuci\u00f3n da troita existen piscifactor\u00edas destinadas \u00e1 produci\u00f3n de pequenas troitas para liberalas nos r\u00edos para incrementar as poboaci\u00f3ns naturais (e de adultas para a s\u00faa comercializaci\u00f3n).\nPero esta cr\u00eda non \u00e9 tan produtiva como a da ex\u00f3tica (e pertencente a outro x\u00e9nero), a troita arco da vella (\"Oncorhynchus mykiss\"), especie propia do Pac\u00edfico.\nEn Galicia.\nEn Galicia habitan d\u00faas especies m\u00e1is difundidas do x\u00e9nero, \"Salmo salar\" (o salm\u00f3n) e \"Trutta trutta\" (as troitas).\nO salm\u00f3n vive de 1 a 3 anos nos nosos r\u00edos, e outros tantos no mar. A \u00e9poca na que remontan os r\u00edos \u00e9 de outubro a xullo. Despois da desova moitos exemplares morren, e os sobreviventes regresan de novo ao mar. P\u00f3dense ver nos r\u00edos Eo, Masma, Ouro, Landro, Mandeo, Ulla, r\u00edo Umia, L\u00e9rez, Verdugo e Mi\u00f1o. Por\u00e9n, a construci\u00f3n de encoros e a contaminaci\u00f3n dos r\u00edos provocou que esta especie, antano tan abundante, estea hoxe en perigo de extinci\u00f3n en Galicia.\nO reo (\"Salmo trutta trutta\") ten ciclo de vida semellante ao do salm\u00f3n, a\u00ednda que permanece menos tempo nas augas mari\u00f1as e nunca se afasta moito dos estuarios. Despois de pasar entre un e dous anos no mar, no ver\u00e1n, sobre todo en agosto, soben para desovar polos r\u00edos Sor, Eume, Mandeo, Tambre e Mi\u00f1o, entre outros, onde son pescados, sempre preto das desembocaduras.\nA outra subespecie, ou forma, de \"Salmo trutta\", a troita \"residente\" (\"Salmo trutta fario\"), \u00e9 o peixe de r\u00edo m\u00e1is abundante en Galicia, a\u00ednda que parece ser menos com\u00fan na provincia de Ourense debido \u00e1s numerosas alteraci\u00f3ns dos cursos de auga."}
{"id": "148747", "revid": "22795", "url": "https://gl.wikipedia.org/wiki?curid=148747", "title": "Salm\u00f3nidos", "text": "A dos salm\u00f3nidos (\"Salmonidae\") \u00e9 a \u00fanica familia da orde dos salmoniformes (\"Salmoniformes\"), peixes tele\u00f3steos mari\u00f1os, os m\u00e1is deles an\u00e1dromos e alg\u00fans de augas doces, que se distrib\u00faen de forma natural por todo o hemisferio Norte, pero que foron amplamente introducidos polo ser humano en augas fr\u00edas de r\u00edos de todo o mundo para a pesca.\nIncl\u00fae especies como as troitas e os salm\u00f3ns do Vello Mundo, os salm\u00f3ns do Pac\u00edfico, as troitas do x\u00e9nero \"Salvelinus\", os \"salm\u00f3ns\" do x\u00e9nero \"Huso\", os cor\u00e9gonos (x\u00e9nero \"Coregonus\") e os t\u00edmalos (x\u00e9nero \"Thymallus\").\nAlgunhas das s\u00faas especies son, ademais, extensamente criadas en acuicultura, tanto que existe unha especialidade dentro deste tipo de actividades, a acuicultura de salm\u00f3nidos.\nOs salmoniformes apareceron por primeira vez no rexistro f\u00f3sil no cret\u00e1ceo superior.\nEtimolox\u00eda.\nO seu nome cient\u00edfico, \"Salmoniformes\" deriva do lat\u00edn \"salmo\", que \u00e9 como chamaban na antiga Roma ao salm\u00f3n, e o elemento \"-iformes\", co que se constr\u00faen os nomes das ordes de peixes.\nAdemais da orde, \"salmo\" d\u00e1 o nome ao x\u00e9nero \"Salmo\", que \u00e9 o tipo non s\u00f3 da orde, sen\u00f3n tam\u00e9n da s\u00faa \u00fanica familia, \"Salmonidae\", ao que pertence o salm\u00f3n propiamente dito e as troitas.\nAnatom\u00eda.\nTe\u00f1en escamas pequenas tipo cicloide; non presentan espi\u00f1as nas aletas, tendo todos eles no seu lombo unha aleta adiposa; algunha especie pode acadar at\u00e9 1,5 m de lonxitude m\u00e1xima.\nH\u00e1bitat e biolox\u00eda.\nMoitos destes peixes son an\u00e1dromos, pasando parte da s\u00faa vida no mar, pero retornando aos r\u00edos que remontan at\u00e9 preto da s\u00faa cabeceira para desovar nos leitos de grava; tras isto moitos deles morren.\nImportancia para o ser humano.\nSon especies moi valoradas na pesca, tanto comercial como deportiva; tam\u00e9n moitas son moi usadas na acuicultura, tendo grande importancia a s\u00faa comercializaci\u00f3n para a alimentaci\u00f3n humana.\nClasificaci\u00f3n.\nA familia subdiv\u00eddese en 3 subfamilias que agrupan 11 x\u00e9neros que re\u00fanen as 209 especies actualmente v\u00e1lidas:"}
{"id": "148748", "revid": "1308", "url": "https://gl.wikipedia.org/wiki?curid=148748", "title": "Salmonidae", "text": ""}
{"id": "148749", "revid": "1308", "url": "https://gl.wikipedia.org/wiki?curid=148749", "title": "Salmoniformes", "text": ""}
{"id": "148750", "revid": "25871", "url": "https://gl.wikipedia.org/wiki?curid=148750", "title": "Discipline", "text": "\"Discipline\" \u00e9 un sinxelo da banda estadounidense de rock industrial Nine Inch Nails. \u00c9 o primeiro sinxelo da banda dende que abandonou o selo Interscope Records e publica a s\u00faa m\u00fasica independentemente. Ao contrario que os anteriores sinxelos de NIN, \"Discipline\" non tivo unha edici\u00f3n f\u00edsica, aparecendo soamente en formato MP3. O tema apareceu primeiro nas radios o 22 de abril do 2008 enviado polo propio Trent Reznor, l\u00edder da banda."}
{"id": "148751", "revid": "25871", "url": "https://gl.wikipedia.org/wiki?curid=148751", "title": "Every Day Is Exactly the Same", "text": "\"Every Day Is Exactly the Same\" (tam\u00e9n co\u00f1ecido coma Halo 21) \u00e9 o terceiro sinxelo do \u00e1lbum \"With Teeth\" da banda estadounidense de rock industrial Nine Inch Nails. O sinxelo comercial foi editado o 4 de abril do 2006 coma un EP. Foi descrito coma o \u00e1lbum de remesturas de \"With Teeth\", para desgusto de Trent Reznor.\nLista de canci\u00f3ns.\nTodos os temas por Trent Reznor."}
{"id": "148752", "revid": "67049", "url": "https://gl.wikipedia.org/wiki?curid=148752", "title": "Spin the Black Circle", "text": "\"Spin the Black Circle\" \u00e9 un sinxelo da banda estadounidense de rock alternativo Pearl Jam, lanzado o 8 de novembro de 1994 coma primeiro sinxelo do seu \u00e1lbum de \"Vitalogy\". A pesar de estar acreditado a todos os membros da banda, a letra foi escrita polo vocalista Eddie Vedder e a m\u00fasica composta principalmente polo guitarrista Stone Gossard. O tema do t\u00edtulo acadou o n\u00famero 11 da lista \"Billboard Modern Rock Tracks\" e o n\u00famero 18 da \"Billboard Hot 100\". A canci\u00f3n foi inclu\u00edda no recompilatorio de grandes \u00e9xitos \"rearviewmirror (Greatest Hits 1991-2003)\".\n\"Spin the Black Circle\" ga\u00f1ou o Grammy \u00e1 mellor actuaci\u00f3n de hard rock do ano 1995."}
{"id": "148753", "revid": "56817", "url": "https://gl.wikipedia.org/wiki?curid=148753", "title": "Hate to Say I Told You So", "text": "\"Hate to Say I Told You So\" \u00e9 un sinxelo do segundo \u00e1lbum da banda sueca The Hives \"Veni Vidi Vicious\", lanzado o 4 de decembro do 2000. O tema aparece tam\u00e9n no recompilatorio \"Your New Favourite Band\"."}
{"id": "148754", "revid": "56817", "url": "https://gl.wikipedia.org/wiki?curid=148754", "title": "Here Comes Your Man", "text": "\"Here Comes Your Man\" \u00e9 un sinxelo da banda estadounidense de rock alternativo Pixies. Foi editado o 1 de xu\u00f1o de 1989 coma segundo sinxelo do seu \u00e1lbum \"Doolittle\". O tema que lle d\u00e1 o t\u00edtulo foi composto polo l\u00edder da banda Black Francis.\nLista de canci\u00f3ns.\nTodos os temas compostos por Black Francis ag\u00e1s onde se indique."}
{"id": "148755", "revid": "56817", "url": "https://gl.wikipedia.org/wiki?curid=148755", "title": "Bullet in the Head", "text": "\"Bullet in the Head\" \u00e9 un sinxelo da banda estadounidense Rage Against the Machine, sacado do seu \u00e1lbum de estrea \"Rage Against the Machine\" editado en 1992. O tema foi transferido sen modificaci\u00f3ns da demo da banda, tam\u00e9n titulada \"Rage Against the Machine\"."}
{"id": "148756", "revid": "22570", "url": "https://gl.wikipedia.org/wiki?curid=148756", "title": "Black Hole Sun", "text": "\"Black Hole Sun\" \u00e9 un sinxelo da banda estadounidense Soundgarden, sacado do seu \u00e1lbum \"Superunknown\" e editado en 1994. A canci\u00f3n que lle d\u00e1 t\u00edtulo foi composta polo seu l\u00edder Chris Cornell e \u00e9 probablemente o tema m\u00e1is co\u00f1ecido da banda. \"Black Hole Sun\" acadou a cima da lista \"Billboard Mainstream Rock Tracks\", onde pasou sete semanas ocupando o n\u00famero 1. O tema est\u00e1 inclu\u00eddo no recompilatorio de grandes \u00e9xitos da banda \"A-Sides\", editado en 1997, e apareceu novamente no recompilatorio de 2010 \"Telephantasm\".\nLista de canci\u00f3ns.\nTodos os temas compostos por Chris Cornell ag\u00e1s onde se indique:"}
{"id": "148757", "revid": "56817", "url": "https://gl.wikipedia.org/wiki?curid=148757", "title": "Lady Picture Show", "text": "\"Lady Picture Show\" \u00e9 un sinxelo da banda de rock alternativo estadounidense Stone Temple Pilots. Foi o segundo sinxelo do seu terceiro \u00e1lbum \"Tiny Music... Songs from the Vatican Gift Shop\" e lanzouse en xaneiro de 1997. \u00c9 un dos tres temas deste \u00e1lbum que acadouy o n\u00famero 1 na lista \"Billboard Hot Mainstream Rock Tracks\". \"Lady Picture Show\" tam\u00e9n aparece no recompilatorio de grande \u00e9xitos \"Thank You\", editado no ano 2003."}
{"id": "148758", "revid": "56817", "url": "https://gl.wikipedia.org/wiki?curid=148758", "title": "Burn the Witch", "text": "\"Burn the Witch\" \u00e9 o terceiro sinxelo do cuarto \u00e1lbum da banda estadounidense Queens of the Stone Age \"Lullabies to Paralyze\", editado o 10 de xaneiro do 2006."}
{"id": "148760", "revid": "1576", "url": "https://gl.wikipedia.org/wiki?curid=148760", "title": "Forma sonata", "text": ""}
{"id": "148765", "revid": "56817", "url": "https://gl.wikipedia.org/wiki?curid=148765", "title": "Atl\u00e9tico Clube Goianiense", "text": "O Atl\u00e9tico Clube Goianiense, xeralmente co\u00f1ecido como Atl\u00e9tico Goianiense ou soamente Atl\u00e9tico, e un equipo brasileiro de f\u00fatbol da cidade de Goi\u00e2nia, estado de Goi\u00e1s. O club \u00e9 o primeiro equipo do seu estado en ga\u00f1ar un concurso nacional, que foi o Campionato Brasileiro S\u00e9rie C.\nEstadio.\nO club xoga os seus partidos no estadio Ant\u00f4nio Accioly, que ten unha capacidade m\u00e1xima de aproximadamente 8.000 persoas. Para os partidos m\u00e1is importantes utiliza o estadio Serra Dourada."}
{"id": "148766", "revid": "5132", "url": "https://gl.wikipedia.org/wiki?curid=148766", "title": "Tau Cer\u00e1mica", "text": ""}
{"id": "148767", "revid": "7523", "url": "https://gl.wikipedia.org/wiki?curid=148767", "title": "Baloncesto Fuenlabrada", "text": "O Baloncesto Fuenlabrada S.A.D., co\u00f1ecido tam\u00e9n por motivos de patrocinio coma Carplus Fuenlabrada, \u00e9 un equipo profesional de baloncesto con sede na cidade de Fuenlabrada (Comunidade de Madrid), que xoga actualmente na Liga LEB Ouro. O club foi fundado en 1983, chegando \u00e1 m\u00e1xima categor\u00eda do baloncesto espa\u00f1ol por primeira vez en 1996. Xoga os seus encontros como local no Polideportivo Fernando Mart\u00edn, un pavill\u00f3n con capacidade para 5\u00a0700 espectadores.\nHistoria.\nComezos.\nO club foi fundado en 1983 por Miguel Angel Hern\u00e1ndez, Juli\u00e1n Aranda e Manuel Antol\u00ednez, simultaneamente co Patronato Municipal de Deportes de Fuenlabrada. Tras dous anos na liga local, no ano 1985, logra o ascenso \u00e1 competici\u00f3n federada. Na temporada 1986 cons\u00e9guese o patrocinio da Cafetar\u00eda Man\u00e1, a cal sup\u00f3n unha inxecci\u00f3n econ\u00f3mica moi importante para o club. A\u00ednda que a cafetar\u00eda desapareceu s\u00e9guese usando o nome nos equipos da canteira como homenaxe a este patrocinador. Naqueles anos xog\u00e1base nas pistas do colexio p\u00fablico San Esteban.\nNa temporada 1986\u22121987, o club inscr\u00edbese na Segunda Divisi\u00f3n Auton\u00f3mica, e est\u00e1 a piques de conseguir o ascenso, mais nos playoffs p\u00e1salle factura a s\u00faa inexperiencia e acaban fracasando no seu primeiro intento. Con todo, na seguinte temporada conseguir\u00edan ascender \u00e1 Primeira Divisi\u00f3n Auton\u00f3mica. Nesta categor\u00eda permanecer\u00e1 d\u00faas temporadas, de 1988 a 1990, sen conseguir o ascenso \u00e1 Segunda Divisi\u00f3n Nacional. No ano 1989 o club cambia o seu nome por \"A.D. Fuenlabrada\". Ademais o equipo trasl\u00e1dase ao ximnasio do Colexio P\u00fablico Miguel Hern\u00e1ndez.\nDurante os anos 90 prod\u00facense dous grandes acontecementos, na temporada 1991\u22121992 fusi\u00f3nase co \"Club Baloncesto Fuenlabrada Femenino\", equipo de baloncesto feminino, pas\u00e1ndose a chamar \"Club Baloncesto Fuenlabrada\". Baixo a direcci\u00f3n t\u00e9cnica de Armando Polo, Juan Antonio Jim\u00e9nez Jim\u00e9nez como presidente e Ricardo Lu\u00eds Izquierdo como xerente, d\u00e1se un salto m\u00e1is adiante e x\u00f3gase en Segunda Divisi\u00f3n Nacional, conseguindo ademais que o club te\u00f1a equipos de formaci\u00f3n, e ao termo desta temporada era dun n\u00famero de catro. O segundo acontecemento foi durante a temporada 1992\u22121993, co mandato do presidente Juan Antonio Jim\u00e9nez Jim\u00e9nez, e coa incorporaci\u00f3n como vicepresidente de Fernando Polaina, profesional\u00edzase o club ao mesmo tempo que se fusiona co \"Club Baloncesto Torrejon de Ardoz\".\nPaso fugaz pola ACB.\nNa temporada 1993\u22121994 o club f\u00edxase o obxectivo de ascender a liga ACB, sen conseguilo nesa temporada. Pola reestruturaci\u00f3n que sofre a FEB, o equipo xoga na Liga EBA. Dous ilustres xogadores formaban parte do elenco de xogadores: Roberto Due\u00f1as e \u00d3scar Quintana. Ese mesmo ano o Man\u00e1-Fuenlabrada ascende a Segunda Divisi\u00f3n Nacional, con \u00d3scar Quintana no banco. Na temporada 1995\u22121996, Mart\u00edn Fari\u00f1as oc\u00fapase do banco, e realiza unha excelente fase regular de liga, acabando esta fase en primeira posici\u00f3n. Pero na fase final, as lesi\u00f3ns e a inexperiencia acaban por frustrar o obxectivo do ascenso. A\u00ednda as\u00ed, e debido \u00e1 mala situaci\u00f3n econ\u00f3mica do Club Pe\u00f1as Recreativas de Huesca decide dispor a venda da s\u00faa praza na ACB, e coa mediaci\u00f3n da liga ACB, v\u00e9ndese ao concello de Fuenlabrada a franqu\u00eda e a s\u00faa praza na Liga ACB. Por estes dereitos e a franqu\u00eda o Concello abona unha cifra pr\u00f3xima aos 400 mill\u00f3ns de pesetas. O Fuenlabrada \u00e9 equipo ACB na temporada 1996\u22121997 por primeira vez.\nO equipo fai un grande investimento en xogadores, tanto nacionais como Joe Alonso ou o mozo Salva Guardia, como estranxeiros como Ken Bannister. A\u00ednda as\u00ed, o equipo cesa a Mart\u00edn Fari\u00f1as polos malos resultados e toma o seu lugar no banco o desco\u00f1ecido at\u00e9 ent\u00f3n \u00d3scar Quintana, que s\u00f3 quedar\u00e1 no banco temporalmente at\u00e9 que Andreu Casadevall trata de sacar ao equipo dos postos de descenso \u00e1 LEB. Durante a temporada 1997\u22121998 o Fuenlabrada descende.\nVolta \u00e1 ACB.\n\u00c9 na temporada 1997\u22121998, xogando no LEB onde o Fuenlabrada, onde se constr\u00fae un tamdem que durar\u00e1 case seis anos e que formar\u00e1 a espi\u00f1a dorsal do persoal do Fuenlabrada. No banco sentar\u00e1 ese ano \u00d3scar Quintana que vi\u00f1a de adestrar \u00e1s categor\u00edas inferiores do club, e tomando a substituci\u00f3n de Andreu Casadevall. \u00c1 vez incorporarase o ala, ex xogador do Breog\u00e1n e do Tau Cer\u00e1mica, Velimir Perasovi\u0107. Outros xogadores o acompa\u00f1an, como por exemplo Ferr\u00e1n L\u00f3pez e de novo Salva Guard\u00eda. Nos playoffs de ascenso, gana primeiro ao Lucentum Alicante e logo na final ao Breog\u00e1n de Lugo. Ambos os partidos a gana por senllos 3-1 a favor dos madrile\u00f1os. O Fuenlabrada ascende a liga ACB esta vez por m\u00e9ritos propios.\nNo seu primeiro ano na ACB, o equipo clasif\u00edcase para os playoffs grazas \u00e1 achega de xogadores como Nate Huffman, Carlos Cazorla, Ferr\u00e1n L\u00f3pez, Salva Guard\u00eda e sobre todo Velimir Perasovi\u0107, que \u00e9 o m\u00e1ximo anotador da ACB nesa temporada. Nas tres temporadas seguintes, Perasovi\u0107 procl\u00e1mase de novo m\u00e1ximo anotador da liga e o Jabones Pardo Fuenlabrada clasif\u00edcase de novo para os playoffs nas temporadas 2000\u22122001 e 2001\u22122002. Nesas tres temporadas destacan David Wood, Chuck Kornegay, Fran Murcia, Pablo Prigioni e Jos\u00e9 Calder\u00f3n.\nNa temporada 2002\u22122003 prod\u00facese a de Velimir Perasovi\u0107 e de Jos\u00e9 Calder\u00f3n, mais prod\u00facese a chegada de ilustres da ACB como Francesc Solana e Richard Scott. Mais a fichaxe que cambiar\u00e1 a temporada \u00e9 o dun xogador arxentino, desco\u00f1ecido ent\u00f3n, chamado Walter Herrmann. Pronto se converte na revelaci\u00f3n da temporada sendo o MVP, o MVP do All Star e o M\u00e1ximo Anotador da ACB, sendo traspasado ao final da temporada ao Unicaja de M\u00e1laga.\nTras a marcha de Walter Herrmann e Calder\u00f3n, o equipo vese obrigado a unha gran renovaci\u00f3n. O equipo ficha a Javi Rodr\u00edguez procedente do Breog\u00e1n de Lugo, Hurl Beechum aleiro do desaparecido C\u00e1ceres C.B. e contrata de novo a Salva Guardia, procedente do Baloncesto Granada. Francesc Solana segue como capit\u00e1n e no banco mantense \u00d3scar Quintana. Tras unha das temporadas m\u00e1is axustadas que se lembran, o equipo descende tras unha gran remontada do Etosa Alacant nas \u00faltimas xornadas de liga regular. Tres xornadas antes, \u00d3scar Quintana abandona o banco, deixando tras de se unha gran pol\u00e9mica sobre a s\u00faa marcha.\nUn ano na LEB e volta \u00e1 ACB.\nNa temporada 2004\u22122005, o Fuenlabrada at\u00f3pase na tesitura de volver montar un bloque. Durante este ano, o Fuenlabrada acaba l\u00edder da liga regular. Meses despois, tras aseg\u00farase o ascenso nunha ag\u00f3nica eliminatoria contra o Huelva. Na temporada 2005\u22122006 a directiva do club aposta por un bloque xa consolidado na liga LEB, con algunha cara nova, finalizando a temporada en d\u00e9cimo lugar. A nova temporada 07 empeza cunha renovaci\u00f3n bastante importante do persoal, a\u00ednda que mant\u00e9n os alicerces b\u00e1sicos da anterior. A directiva do club madrile\u00f1o fixo catro incorporaci\u00f3ns de cara a esta campa\u00f1a, foron Gerald Brown base procedente do Breog\u00e1n ao que chegara en metade de temporada procedente do Partizan de Belgrado, a Andr\u00e9s Miso, ao veterano Jos\u00e9 Antonio Para\u00edso e o ala-pivote lituano Virginijus Praskevicius. O equipo terminou a temporada na d\u00e9cimo segunda con 14 vitorias e 20 derrotas. \nA temporada 2007\u22122008 iniciouse con cambios no cadro de xogadores, logrando por pouco a permanencia na ACB. A temporada 2008\u22122009 supuxo unha gran renovaci\u00f3n, present\u00e1ndose presentaron moitas novidades, conseguindo outro ano m\u00e1is a permanencia. Desde a temporada 2011\u22122012, o club sufre por salvar a categor\u00eda, case sempre con \u00e9xito. As excepeci\u00f3ns son a temporada 2014\u221215, onde o Fuenlabrada, ap\u00f3s ficar no \u00faltimo lugar da liga, acada a salvaci\u00f3n nos despachos, e a temporada 2019\u221220, onde tras ocupar o posto 17, dec\u00eddese que non haber\u00eda descensos debido \u00e1 pandemia de COVID-19.\nXogadores.\nGalard\u00f3ns individuais.\nMellor xogador da ACB\nXogador revelaci\u00f3n da ACB\nSegundo mellor quinteto da ACB\nCampi\u00f3n do Concurso de Triplas da ACB\nAdestradores.\nA seguinte \u00e9 unha lista dos adestradores do Fuenlabrada desde 1993.\nPalmar\u00e9s.\nLEB Ouro\nCopa Pr\u00edncipe\nTorneo Comunidad de Madrid"}
{"id": "148768", "revid": "22570", "url": "https://gl.wikipedia.org/wiki?curid=148768", "title": "Head Like a Hole", "text": "\"Head Like a Hole\", (tam\u00e9n co\u00f1ecido coma Halo 3), \u00e9 un sinxelo da banda estadounidense de rock industrial Nine Inch Nails. Foi editado coma segundo sinxelo do seu \u00e1lbum de estrea \"Pretty Hate Machine\" o 22 de marzo de 1990.\n\"Head Like a Hole\" foi o primeiro sinxelo da banda en entrar na lista \"Hot 100 Singles Sales\" e pouido escoitarse bastante nas radios na \u00e9poca. Foi tam\u00e9n versionada polas bandas Devo, Showbread, Honest Bob and the Factory-to-Dealer Incentives e AFI."}
{"id": "148769", "revid": "1131", "url": "https://gl.wikipedia.org/wiki?curid=148769", "title": "Polideportivo Fernando Mart\u00edn", "text": "O Pabell\u00f3n Polideportivo Municipal Fernando Mart\u00edn \u00e9 un pavill\u00f3n polideportivo cuberto de Fuenlabrada (Comunidade de Madrid), inaugurado en setembro de 1991.. Conta cunha capacidade para 5\u00a0700 espectadores, e \u00e9 utilizado principalmente para baloncesto, sendo o pavill\u00f3n onde xoga como local o Baloncesto Fuenlabrada.\nDurante a fase de grupos da temporada 1991-92 da Euroliga, o escenario foi o fogar do club serbio KK Partizan, que ti\u00f1a prohibido pola FIBA xogar os seus partidos na casa, debido \u00e1 Guerra dos Balc\u00e1ns."}
{"id": "148770", "revid": "5132", "url": "https://gl.wikipedia.org/wiki?curid=148770", "title": "Pabell\u00f3n Fernando Mart\u00edn", "text": ""}
{"id": "148771", "revid": "5132", "url": "https://gl.wikipedia.org/wiki?curid=148771", "title": "Pavill\u00f3n Fernando Mart\u00edn", "text": ""}
{"id": "148772", "revid": "25871", "url": "https://gl.wikipedia.org/wiki?curid=148772", "title": "March of the Pigs", "text": "\"March of the Pigs\" \u00e9 un sinxelo da banda estadounidense de [rock industrial]] Nine Inch Nails. Foi editado o 25 de febreiro de 1994 coma primeiro sinxelo do \u00e1lbum \"The Downward Spiral\", segundo disco da banda."}
{"id": "148773", "revid": "1410", "url": "https://gl.wikipedia.org/wiki?curid=148773", "title": "Gal\u00edcia Esporte Clube", "text": "O Gal\u00edcia Esporte Clube \u00e9 un club de f\u00fatbol brasileiro, da cidade de Salvador, en Ba\u00eda. Fundouse o 1 de xaneiro de 1933 e actualmente compite na Segunda Divisi\u00f3n da Liga baiana de f\u00fatbol. \nHistoricamente ligado \u00e1 comunidade galega de Salvador, \u00e9 un dos clubs baianos m\u00e1is antigos, e foi o primeiro equipo en ga\u00f1ar tres veces seguidas o Campionato Baiano. Ten un estadio propio, o Estadio Santiago de Compostela, co\u00f1ecido popularmente como Parque Santiago, pero acostuma a xogar como local tam\u00e9n no Estadio de Pitua\u00e7u. O maior rival do club \u00e9 o Ypiranga, da mesma cidade, co que disputa o Cl\u00e1sico de Ouro.\nConta cun equipo feminino, as\u00ed como varios equipos de f\u00fatbol base e secci\u00f3ns de f\u00fatbol-7, f\u00fatbol sala, rugby, judo, e birlos.\nHistoria.\nO Gal\u00edcia Esporte Clube foi fundado o 1 de xaneiro de 1933 por emigrantes galegos, sendo o seu primeiro presidente Eduardo Castro Iglesias. O seu escudo incl\u00fae a bandeira de Galicia e a cruz de Santiago.\nAo ano seguinte da s\u00faa fundaci\u00f3n converteuse no primeiro club brasileiro en enfrontarse \u00e1 selecci\u00f3n brasileira. Foi o 7 de setembro de 1934 no antigo Campo da Gra\u00e7a e o resultado foi unha goleada por 10 goles a 4 para a \"canarinha\". Waldemar de Brito marcou cinco dos goles da selecci\u00f3n, mentres que Armandinho fixo catro, sendo o outro obra de Le\u00f4nidas da Silva. Os goles do Gal\u00edcia, adestrado por Manoel Rabello, foron anotados por Job (3) e Vareta.\nConverteuse pronto nun dos mellores equipos do estado e catro anos despois da s\u00faa fundaci\u00f3n conquistou o seu primeiro Campionato Baiano, despois de ga\u00f1ar 11 dos doce partidos da liga. Poucos anos despois converteuse no primeiro equipo en ga\u00f1ar o Campionato Baiano tres anos seguidos, en 1941, 1942 e 1943. Ademais foi subcampi\u00f3n en 1935, 1936, 1938, 1939, 1940, 1944, 1945 e 1948. Naquela \u00e9poca destacaban no equipo xogadores como Vareta, Maneca, Thiago, Braguinha Jr, Vev\u00e9 ou Palito, ademais dalg\u00fans galegos como Talladas ou Macoco.\nDespois dese per\u00edodo a gloria tardou case 20 anos en volver ao club \"galego\", ata que liderado por Carlinhos conseguiu o subcampionato de 1967 e o campionato de 1968. Ao ano seguinte o equipo rematou campi\u00f3n da zona nordeste do Torneo Norte\u2013Nordeste, por detr\u00e1s do Cear\u00e1.\nA\u00ednda volveu conseguir tres subcampionatos baianos m\u00e1is, en 1980, 1982 e 1995. Ademais o subcampionato de 1980, onde destacaban futbolistas como Washington, Pirulito, Esquerdinha ou Robson, deulle ao club a oportunidade de disputar por primeira vez na s\u00faa historia o Campionato Brasileiro de Primeira Divisi\u00f3n, chamado naquel momento Ta\u00e7a de Ouro. Naquel campionato de 1981 o equipo conseguiu pasar a primeira fase pero caeu eliminado na segunda, despois de quedar encadrado nun grupo de catro no que se clasificaron o Vasco da Gama e o CSA. Volveu \u00e1 m\u00e1xima categor\u00eda en 1983, quedando eliminado na primeira fase despois de non lograr ningunha vitoria.\nEntre 1995 e 1997 competiu na Terceira Divisi\u00f3n brasileira e en 1999 o equipo descendeu \u00e1 Segunda Divisi\u00f3n do Campionato Baiano. Tras tentar sen \u00e9xito volver \u00e1 Primeira Divisi\u00f3n baiana nas d\u00faas seguintes tempadas, o club decidiu suprimir o seu equipo profesional e pasou a competir s\u00f3 en categor\u00edas inferiores. Catro anos despois, en 2006, o equipo volveu participar no Campionato Baiano profesional. No seu regreso \u00e1 Segunda Divisi\u00f3n rematou terceiro, insuficiente para ascender pois s\u00f3 o fac\u00eda o primeiro, e na seguinte tempada acabou segundo despois de perder a final contra o Feirense. Finalmente o club logrou volver \u00e1 m\u00e1xima categor\u00eda baiana en 2013, despois de acabar como campi\u00f3n da Segunda Divisi\u00f3n con S\u00e9rgio Veloso como adestrador e con Alem\u00e3o como m\u00e1ximo goleador do campionato.\nO equipo permaneceu catro tempadas na Primeira Divisi\u00f3n Baiana e competiu na Serie D brasileira en 2016, pero volveu descender \u00e1 Segunda en 2017. Dende ent\u00f3n non volveu conseguir o ascenso e en 2020 desistiu de participar no campionato por problemas econ\u00f3micos. Volveu \u00e1 competici\u00f3n en 2022, obtendo o s\u00e9timo posto na Serie B do Campionato Baiano.\nEstadio.\nDurante os seus primeiros anos xogou no antigo Campo da Gra\u00e7a, utilizando despois o Fonte Nova e o Estadio de Pitua\u00e7u, ata que o club constru\u00edu o seu propio campo, o Estadio Santiago de Compostela, m\u00e1is co\u00f1ecido como Parque Santiago, inaugurado en 1995. O estadio conta cunha capela dedicada ao Ap\u00f3stolo Santiago, patr\u00f3n de Galicia.\nCon todo, o equipo principal continuou xogando os seus partidos no Pitua\u00e7u de maior capacidade, mentres que no Parque Santiago xogan outros dos equipos do club. No 2012 xogou os seus partidos no Estadio Junqueira Ayres, volvendo ao ano seguinte ao Pitua\u00e7u.\nEscudo.\nO escudo do club est\u00e1 composto por unha franxa diagonal azul sobre fondo branco, imitando a bandeira de Galicia, coas iniciais do nome do club e a Cruz de Santiago no centro.\nUniforme.\nAo longo da s\u00faa historia o club tivo diferentes dese\u00f1os nos uniformes, pero sempre cunha cor com\u00fan: o azul. O equipamento m\u00e1is co\u00f1ecido \u00e9 o formado por camiseta azul e pantal\u00f3ns brancos, mais o club utilizou tam\u00e9n camisetas imitando o escudo e a bandeira de Galicia, isto \u00e9, cunha franxa diagonal azul sobre fondo branco, e tam\u00e9n coas cores invertidas, franxa diagonal branca sobre fondo azul. Outro dos dese\u00f1os que foi utilizado varias veces, como no \u00faltimo campionato baiano ga\u00f1ado polo equipo en 1968, \u00e9 o de raias verticais azuis e brancas.\nEn 2019, durante a presidencia de Manolo Mui\u00f1os, fillo de emigrantes galegos da Lama, o club chegou a un acordo co Pontevedra CF para lucir o escudo do club pontevedr\u00e9s na s\u00faa camisola.\nHimno.\nO himno do club foi composto por Francisco Ic\u00f3 da Silva e foi gravado polo Inema Trio."}
{"id": "148774", "revid": "25871", "url": "https://gl.wikipedia.org/wiki?curid=148774", "title": "The Hand That Feeds", "text": "\"The Hand That Feeds\" \u00e9 un sinxelo da banda estadounidense de rock industrial Nine Inch Nails, editado o 28 de marzo do 2005 como sinxelo principal do seu \u00e1lbum \"With Teeth\". \u00c9 a canci\u00f3n de NIN que acadou mellores postos nas listas, excepto na \"U.S. Modern Rock Tracks\", estando cinco semanas nas mesmas, xa que o segunte sinxelo da banda, \"Only\", permaneceu na primeira posici\u00f3n da mesma durante tres semanas."}
{"id": "148775", "revid": "25871", "url": "https://gl.wikipedia.org/wiki?curid=148775", "title": "Happiness in Slavery", "text": "\"Happiness in Slavery\" \u00e9 un sinxelo da banda estadounidense de rock industrial Nine Inch Nails. Foi editado en novembro de 1992 coma sinxelo promocional do EP \"Broken\". O tema acadou o posto 23 da \"Modern Rock Tracks\" da revista \"Billboard\"."}
{"id": "148776", "revid": "55340", "url": "https://gl.wikipedia.org/wiki?curid=148776", "title": "Kari Byron", "text": "Kari Elizabeth Byron, nada o 18 de decembro de 1974 en California, \u00e9 unha artista e presentadora de televisi\u00f3n, co\u00f1ecida pola serie de entretemento cient\u00edfico \"MythBusters\" do Discovery Channel."}
{"id": "148777", "revid": "5132", "url": "https://gl.wikipedia.org/wiki?curid=148777", "title": "CB Fuenlabrada", "text": ""}
{"id": "148778", "revid": "5132", "url": "https://gl.wikipedia.org/wiki?curid=148778", "title": "Alta Gesti\u00f3n Fuenlabrada", "text": ""}
{"id": "148779", "revid": "5132", "url": "https://gl.wikipedia.org/wiki?curid=148779", "title": "Jabones Pardo Fuenlabrada", "text": ""}
{"id": "148780", "revid": "5132", "url": "https://gl.wikipedia.org/wiki?curid=148780", "title": "Ayuda en Acci\u00f3n Fuenlabrada", "text": ""}
{"id": "148781", "revid": "5132", "url": "https://gl.wikipedia.org/wiki?curid=148781", "title": "Fuenlabrada Baloncesto", "text": ""}
{"id": "148783", "revid": "7523", "url": "https://gl.wikipedia.org/wiki?curid=148783", "title": "Real Betis Baloncesto", "text": "O Real Betis Baloncesto S.A.D., co\u00f1ecido tam\u00e9n coma Coosur Real Betis por motivos de patrocinio, \u00e9 un equipo profesional de baloncesto da cidade de Sevilla, Andaluc\u00eda (Espa\u00f1a). Actualmente o equipo participa na Liga LEB Ouro, a segunda categor\u00eda do baloncesto espa\u00f1ol, xogando os seus partidos como local no Palacio Municipal de Deportes San Pablo, un pavill\u00f3n con capacidade para 7\u00a0626 espectadores. Durante anos, por mor do patrocinio dunha entidade financeira, o equipo foi co\u00f1ecido popularmente como \"Caja San Fernando\".\nHistoria.\nAs orixes do Club Deportivo de Baloncesto Sevilla rem\u00f3ntanse a 1987, ano no que a entidade hispalense compra os dereitos do club Dribling de Madrid de Primeira B. A compra foi feita co apoio econ\u00f3mico da Deputaci\u00f3n Provincial de Sevilla, da que tam\u00e9n depend\u00eda a caixa de aforros Caja San Fernando e que patrocinar\u00eda ao club. Logrado o obxectivo da praza, encarg\u00f3uselle a Jos\u00e9 Lu\u00eds S\u00e1ez, presidente por aquel ent\u00f3n da Federaci\u00f3n Andaluza de Baloncesto, e a Guillermo Sierra Molina, primeiro presidente e membro fundador do club, o labor de iniciar as negociaci\u00f3ns cos xogadores que posteriormente engrosar\u00edan as filas do equipo.\nNa temporada 1987\u221288, co equipo en Primeira Divisi\u00f3n B, o equipo clasif\u00edcase para disputar os play-offs de ascenso, sendo eliminado polo Mayoral Maristas. Na temporada seguinte \u00e9 cando o equipo logra o ascenso \u00e1 Liga ACB, tras vencer nas eliminatorias finais ao Lagisa Gij\u00f3n e ao Syrius Patronato de Mallorca. Na temporada 1992\u221293, a cuarta en Liga ACB, o equipo acada o quinto lugar e logra unha praza para disputar a Copa Kora\u0107, debutando as\u00ed na tempada seguinte en competici\u00f3n internacional. Nas temporadas 1995\u221296 e 1998\u221299 consegue a s\u00faa mellor clasficiaci\u00f3n na historia, conseguindo acadar o subcampionato de Liga. O equipo acadou a segunda praza ap\u00f3s perderen na final ante o Barcelona en \u00e1mbalas ocasi\u00f3ns. Estes segundo postos permitiron ao equipo disputar a m\u00e1xima competici\u00f3n continental, a Euroliga. Con todo, o maior \u00e9xito a nivel europeo non chegar\u00eda at\u00e9 a temporada 2010\u221211, cando o equipo foi subcampi\u00f3n da EuroCup, a segunda principal competici\u00f3n europea.\nPor\u00e9n, en 2016 o equipo est\u00e1 a piques de desaparecer debido a problemas econ\u00f3micos. No ver\u00e1n de 2016, CaixaBank, que era o accionista maioritario da sociedade desde que comprou Banca C\u00edvica, anterior propietario das antigas acci\u00f3ns da Caja San Fernando, vendeu a s\u00faa participaci\u00f3n \u00e1 empresa Energ\u00eda Plus e ao Real Betis Balompi\u00e9. Isto evita a desaparici\u00f3n do equipo, a\u00ednda que os problemas contin\u00faan coa descenso \u00e1 Liga LEB en 2018. En Xunta Xeral de Accionistas celebrada o 15 de decembro de 2018, e tras recibir o permiso da Casa Real, o equipo muda o nome da sociedade a Real Betis Baloncesto S.A.D. Despois desta mudanza, o club consegue regresar na mesma campa\u00f1a \u00e1 Liga ACB.\nPatrocinios.\nPor motivos de patrocinio, o club tivo diversos nomes ao longo da s\u00faa historia. Durante as primeiras d\u00faas d\u00e9cadas do club, recibiu o nome de Caja San Fernando. En 2001, con motivos da posible fusi\u00f3n das caixas de aforro \"Caja San Fernando\" e \"El Monte de Piedad\", rumoreouse a posibilidade do nome de \"Alcaja\". Este proxecto de fusi\u00f3n non se levou a cabo naquela altura, lev\u00e1ndose a cabo anos m\u00e1is tarde e recibindo o nome co cal se lle co\u00f1eceu ata xullo de 2011, \"Cajasol\".\nPavill\u00f3n.\nO conxunto hispalense disputa os seus encontros no Palacio Municipal dos Deportes de San Pablo, un pavill\u00f3n que est\u00e1 situado no barrio sevillano de San Pablo, que foi inaugurado no ano 1987 e que conta cunha capacidade para 7\u00a0626 espectadores. Este enclave deportivo albergou a Copa do Rei dos anos 1994 e 2004, e foi sede do Eurobasket celebrado en Espa\u00f1a en 2007.\nIndumentaria.\nNas s\u00faas orixes, en 1987, o Club Deportivo de Baloncesto Sevilla adopta as cores dos dous principais clubs de f\u00fatbol da cidade, o Sevilla F\u00fatbol Club e o Real Betis Balompi\u00e9. O obxectivo era xuntar nun s\u00f3 club de baloncesto os sentimentos dos afeccionados dos dous rivais futbol\u00edsticos, empregando o vermello do Sevilla e o verde do Betis. Entre 1987 e 2004, o Baloncesto Sevilla emprega como primeira indumentaria, en pantal\u00f3ns e en camiseta, a cor vermella con elementos decorativos verdes e como segunda unha indumentaria a inversa, \u00e9 dicir, verde con elementos decorativos vermellos. Nalgunhas ocasi\u00f3n tam\u00e9n empregou un equipamento branco con elementos decorativos vermellos ou verdes.\nAp\u00f3s dezasete anos de utilizaci\u00f3n da cor vermella, na temporada 2004\u221205 supr\u00edmese, quedando unha primeira equipaci\u00f3n de cor verde, tanto en pantal\u00f3n como en camiseta, e mantendo a indumentaria de cor branca, tanto en pantal\u00f3n como en camiseta como segundo equipamento. Dende a entidade al\u00fadese que a eliminaci\u00f3n do equipamento vermello d\u00e9bese a motivos de imaxe da entidade patrocinadora, a Caja San Fernando. Na temporada 2007\u221208 c\u00e1mbianse definitivamente ambas cores, adoptando equipaci\u00f3ns negras e brancas. Este cambio de cores non foi ben recibido pola afecci\u00f3n, xa que os seareiros non se sent\u00edan representados por eles, sendo habitual o c\u00e1ntico dos afeccionados de \"Sevilla es verde y roja\" (do castel\u00e1n: \"Sevilla \u00e9 verde e vermella\"). Esta cor negra mantense at\u00e9 a temporada 2009\u221210, adoptando esta vez as cores azul e branco con elementos decorativos dourados. Esta mudanza de cores f\u00edxose para adpatarse \u00e1s cores da empresa patrocinadora, Cajasol primeiro e Banca C\u00edvica despois.\nPara a temporada 2013\u221214, o club pregunta aos seus seareiros polas s\u00faas cores preferidas para o equipo. As cores escollidas maioritariamente foron o verde e o vermello, volvendo as\u00ed as cores cl\u00e1sicas das orixes do \"Caja San Fernando\". A partir da temporada 2016\u221217, con motivo do novo patrocinio do Real Betis, o club comeza a vestir as cores tradicionais do equipamento b\u00e9tico: verde e branco en barras verticais. O segundo equipamento pasa a ser verde ao completo. Isto produciu o enfado dalg\u00fans seguidores, de feito provocou a disoluci\u00f3n do principal grupo de animaci\u00f3n do club, La Keka.\nXogadores.\nGalard\u00f3ns individuais.\nMVP da ACB\nConcurso de triplas da ACB\nConcurso de mates da ACB\nEstrela emerxente da EuroCup\nPrimeiro quinteto da EuroCup\nSegundo quinteto da EuroCup\nAdestradores.\nA seguinte \u00e9 unha lista dos adestradores do Real Betis desde a fundaci\u00f3n do club en 1987.\nPalmar\u00e9s.\nLEB Ouro\nCopa Princesa\nCopa Andaluc\u00eda\nFilial.\nO Real Betis Baloncesto pos\u00fae un equipo filial, o Real Betis B, o cal na temporada 2021\u221222 milita na cuarta categor\u00eda do baloncesto espa\u00f1ol, a Liga EBA."}
{"id": "148784", "revid": "1308", "url": "https://gl.wikipedia.org/wiki?curid=148784", "title": "Zepelin", "text": ""}
{"id": "148785", "revid": "1131", "url": "https://gl.wikipedia.org/wiki?curid=148785", "title": "Antonio Couceiro Freijomil", "text": "Antonio Couceiro Freijomil, nado en Pontedeume o 2 de xu\u00f1o de 1888 e finado en Santiago de Compostela o 9 de maio de 1955, foi un fil\u00f3logo, bibli\u00f3grafo, pedagogo e escritor galego, co\u00f1ecido polo seu \"Diccionario bio-bibliogr\u00e1fico de escritores\". Foi membro de n\u00famero da Real Academia Galega desde 1941.\nTraxectoria.\nEstudou Maxisterio na Escola Normal de Santiago de Compostela e fundou en Pontedeume un colexio de primeiro ensino. Exerceu como profesor en varios colexios de Lugo e Ourense, onde casou con Elisa Pav\u00f3n Rodr\u00edguez. Foi membro da Real Academia Galega e do Seminario de Estudos Galegos.\nFundou con Edmundo Roberes Alonso \"El Eco de Puentedeume\" en 1906, foi redactor de \"Ecos del Eume\", redactor xefe de \"El Diario de Orense\" e colaborou en \"La Zarpa\", \"Galicia\", \"El Norte de Galicia\", \"Vida Gallega\", \"El Compostelano\", \"El Correo Gallego\" e \"La Noche\"."}
{"id": "148786", "revid": "17467", "url": "https://gl.wikipedia.org/wiki?curid=148786", "title": "Club Baloncesto Sevilla", "text": ""}
{"id": "148787", "revid": "17467", "url": "https://gl.wikipedia.org/wiki?curid=148787", "title": "Cajasol Sevilla", "text": ""}
{"id": "148788", "revid": "5863", "url": "https://gl.wikipedia.org/wiki?curid=148788", "title": "Salmo trutta", "text": "Salmo trutta \u00e9 unha especie de peixe oste\u00edctio, a m\u00e1is estendida das da familia dos salm\u00f3nidos.\nTaxonom\u00eda.\nA especie foi definida en 1758 por Linneo na 10\u00aa edici\u00f3n do seu \"Systema Naturae\". Ao longo do tempo foi co\u00f1ecida polos sin\u00f3nimos seguintes:\nSubespecies.\nA\u00ednda que suxeita nos \u00faltimos anos a continuas variaci\u00f3ns e estudos de parentesco entre formas e subespecies, podemos considerar as seguintes subespecies da troita com\u00fan:\nPor\u00e9n, no World Register of Marine Species adm\u00edtense tres subespecies:\nAnatom\u00eda.\nA s\u00faa cor nos r\u00edos \u00e9 marr\u00f3n m\u00e1is escura no lombo, cara aos flancos un marr\u00f3n dourado e remata na s\u00faa rexi\u00f3n abdominal. cunha cor branca amarelada. Ten pintas repartidas no seu corpo, na parte superior son verdes ou marr\u00f3ns e nos costados mest\u00faranse con pintas vermellas envoltas en c\u00edrculos p\u00e1lidos. \u00c9 moi corpulenta e cheg\u00e1ronse a ver exemplares de at\u00e9 14\u00a0kg.\nH\u00e1bitat.\nProv\u00e9n de Europa e \u00e9 a m\u00e1is salvaxe de todas e dem\u00f3strao defendendo o seu territorio con agresividade. At\u00f3pase en gran cantidade de ambientes. Alim\u00e9ntase de insectos acu\u00e1ticos e terrestres (estados larvais e adultos), crust\u00e1ceos e os exemplares adultos son grandes consumidores de peixe.\n\u00c9 a especie de troita favorita dos pescadores deportivos, debido a que vive en ambientes pouco accesibles, onde \u00e1s veces \u00e9 dif\u00edcil chegar cun reclamo, sum\u00e1ndose a isto, as s\u00faas caracter\u00edsticas de modalidade esquiva, impredicible, agresiva e enormemente astuta, que a fan dif\u00edcil de enganar, configurando a s\u00faa captura como un feito realmente especial."}
{"id": "148789", "revid": "27155", "url": "https://gl.wikipedia.org/wiki?curid=148789", "title": "Salmo trutta trutta", "text": ""}
{"id": "148791", "revid": "5132", "url": "https://gl.wikipedia.org/wiki?curid=148791", "title": "Leche R\u00edo Breog\u00e1n", "text": ""}
{"id": "148792", "revid": "5132", "url": "https://gl.wikipedia.org/wiki?curid=148792", "title": "Leite R\u00edo Breog\u00e1n", "text": ""}
{"id": "148793", "revid": "5132", "url": "https://gl.wikipedia.org/wiki?curid=148793", "title": "Breog\u00e1n Fontecelta", "text": ""}
{"id": "148794", "revid": "5132", "url": "https://gl.wikipedia.org/wiki?curid=148794", "title": "Breog\u00e1n Caixa Galicia", "text": ""}
{"id": "148795", "revid": "5132", "url": "https://gl.wikipedia.org/wiki?curid=148795", "title": "Dyc Breog\u00e1n", "text": ""}
{"id": "148796", "revid": "5132", "url": "https://gl.wikipedia.org/wiki?curid=148796", "title": "DYC Breog\u00e1n", "text": ""}
{"id": "148797", "revid": "5132", "url": "https://gl.wikipedia.org/wiki?curid=148797", "title": "Breog\u00e1n La Casera", "text": ""}
{"id": "148798", "revid": "5132", "url": "https://gl.wikipedia.org/wiki?curid=148798", "title": "Breog\u00e1n Universidade", "text": ""}
{"id": "148799", "revid": "5132", "url": "https://gl.wikipedia.org/wiki?curid=148799", "title": "C. B. Breog\u00e1n", "text": ""}
{"id": "148800", "revid": "5132", "url": "https://gl.wikipedia.org/wiki?curid=148800", "title": "C.B. Breog\u00e1n", "text": ""}
{"id": "148801", "revid": "5132", "url": "https://gl.wikipedia.org/wiki?curid=148801", "title": "Copa Galicia de Baloncesto", "text": ""}
{"id": "148802", "revid": "5132", "url": "https://gl.wikipedia.org/wiki?curid=148802", "title": "Copa Galicia de baloncesto", "text": ""}
{"id": "148803", "revid": "5132", "url": "https://gl.wikipedia.org/wiki?curid=148803", "title": "Copa Galicia (Baloncesto)", "text": ""}
{"id": "148804", "revid": "1131", "url": "https://gl.wikipedia.org/wiki?curid=148804", "title": "Galer\u00eda de imaxes de Neira Vilas", "text": "Galer\u00eda de imaxes de Xos\u00e9 Neira Vilas."}
{"id": "148807", "revid": "89787", "url": "https://gl.wikipedia.org/wiki?curid=148807", "title": "Anatasa", "text": "A anatasa \u2014tam\u00e9n co\u00f1ecida como octaedrita\u2014 \u00e9 unha das cinco formas minerais do \u00f3xido de titanio (IV) ou di\u00f3xido de titanio (TiO2).\nA verba anatasa procede do grego \u1f00\u03bd\u03ac\u03c4\u03b1\u03c3\u03b9\u03c2 \"an\u00e1tasis\" (\"extensi\u00f3n\"), en alusi\u00f3n \u00e1 lonxitude das caras piramidais, m\u00e1is longas en relaci\u00f3n \u00e1s s\u00faas bases que as doutros minerais tetragonais.\nPropiedades f\u00edsicas e qu\u00edmicas.\nA anatasa pode ter cores moi variados, dende a marr\u00f3n marelada at\u00e9 a anil e negra. A s\u00faa raia \u00e9 clara, de cor branca ou branca-marelada.\nComo principais impurezas pode conter ferro, esta\u00f1o, vanadio e niobio.\n\u00c9 insoluble en \u00e1cidos, polo que se pode limpar con \u00e1cidos dilu\u00eddos.\n\u00c9 infusible e cando se quenta por encima de 915 \u00b0C, a anatasa transf\u00f3rmase en r\u00fatilo \u2014outra forma mineral de TiO2\u2014, o que deriva nun aumento da s\u00faa densidade at\u00e9 4,1 g/cm3.\nPropiedades cristalogr\u00e1ficas.\nAo igual que o r\u00fatilo, a anatasa cristaliza no sistema tetragonal.\nA\u00ednda que o grao de simetr\u00eda sexa o mesmo para ambas especies, non hai ningunha relaci\u00f3n entre os \u00e1ngulos interfaciais dos dous minerais, excepto na zona do prisma.\nA pir\u00e1mide habitual da anatasa, paralela \u00e1s caras que te\u00f1en exfoliaci\u00f3n perfecta, presenta un \u00e1ngulo sobre o bordo polar de 82\u00b09', moito maior que o correspondente \u00e1ngulo do r\u00fatilo (56\u00b052 \u00bd'). O car\u00e1cter alongado da pir\u00e1mide foi o que inspirou ao mineraloxista Ren\u00e9 Just Ha\u00fcyle para outorgarlle o nome de anatasa \u2014\"extensi\u00f3n\" en grego\u2014 a este mineral en 1801.\nAdemais, existen importantes diferenzas f\u00edsicas entre ambas especies minerais; a anatasa non \u00e9 tan dura e \u00e9 menos densa que o r\u00fatilo, e o seu brillo \u00e9 m\u00e1is adamantino.\nA anatasa presenta dous tipos de h\u00e1bitos cristalinos. O m\u00e1is com\u00fan consiste en dobres pir\u00e1mides agudas simples de cor anil e brillo aceirado.\nO segundo tipo caracter\u00edzase pola existencia de numerosas caras piramidais, adoitando ser m\u00e1is planas e \u00e1s veces prism\u00e1ticas. Neste caso a coloraci\u00f3n vai desde a marelo mel at\u00e9 a marr\u00f3n. Ditos cristais te\u00f1en un aspecto moi similar aos de xenotima e, de feito, durante moito tempo considerouse que pertenc\u00edan a esta especie.\nEsta clase de cristais abundan en Bourg-d'Oisans (Rh\u00f4ne-Alpes, Francia), dep\u00f3sito tipo da anatasa, onde se atopan asociados a cristais de rochas, feldespato e axinita en f\u00edsgoas de granitos e micas-xistos.\nDep\u00f3sitos.\nPolo xeral a anatasa \u00e9 un mineral secundario, proveniente doutros minerais portadores de titanio.\nP\u00f3dese encontrar en fil\u00f3ns alpinos, en rochas \u00edgneas e metam\u00f3rficas, as\u00ed como en pegmatitas.\nTam\u00e9n \u00e9 un mineral detr\u00edtico com\u00fan.\nEntre os principais dep\u00f3sitos cabe destacar os existentes nos Alpes, no val de Binn (Su\u00edza) e en Rauris (Austria).\nTam\u00e9n hai diversos dep\u00f3sitos no estado de Minas Gerais (Brasil).\nAplicaci\u00f3ns.\nNo laboratorio p\u00f3dense preparar cristais de anatasa mediante procesos sol-xel.\nComo exemplos, cabe citar a hidr\u00f3lise controlada de tetracloruro de titanio (TiCl4) ou de alc\u00f3xidos de titanio.\nEstas anatasas sint\u00e9ticas son de interese considerable para a fotocat\u00e1lise e para celas solares Graetzel dentro da enerx\u00eda fotovoltaica."}
{"id": "148808", "revid": "89787", "url": "https://gl.wikipedia.org/wiki?curid=148808", "title": "Odiseo (cr\u00e1ter)", "text": "Odiseo \u00e9 con moito o cr\u00e1ter de impacto m\u00e1is grande da l\u00faa de Saturno, Tetis. Ten 445\u00a0km de di\u00e1metro, m\u00e1is de 2/5 partes do di\u00e1metro da propia l\u00faa. Esta situado no hemisferio de cabeza (vangarda) e as coordenadas do centro do cr\u00e1ter son 32,82\u00b0 N 128,89\u00b0 O. O seu nome procede do heroe Odiseo da mitolox\u00eda grega que aparece na Odisea.\nDescrici\u00f3n.\nOdiseo \u00e9 un cr\u00e1ter moi pouco profundo, o seu leito est\u00e1 a uns 3 kms. de profundidade media, e na s\u00faa parte m\u00e1is externa (preto dos bordos) ten unha profundidade duns 5 kms -profundidades de 6\u20139\u00a0km non ser\u00edan nada excesivas para un cr\u00e1ter tan enorme. P\u00e9nsase que orixinalmente era bastante profundo e cuns bordos altos e uns picos centrais impo\u00f1entes. O longo do tempo, o leito do cr\u00e1ter \"relaxouse\" a unha forma m\u00e1is esf\u00e9rica en concordancia co resto da superficie de Tetis, e tanto as monta\u00f1as dos bordos coma o pico central (ou picos centrais) do cr\u00e1ter colaps\u00e1ronse (de xeito semellante a aparente relaxaci\u00f3n das superficies das l\u00faas Calisto e Gan\u00edmedes do planeta X\u00fapiter). Isto indicar\u00eda que en tempos da formaci\u00f3n de Odiseo, Tetis deber\u00eda ter unha superficie o suficientemente morna e maleable para permitir \u00e1 topograf\u00eda colapsarse; posiblemente por que parte do interior da l\u00faa estivese en estado l\u00edquido. Se Tetis, na \u00e9poca do impacto, estivese m\u00e1is fr\u00eda ou fose m\u00e1is fr\u00e1xil, a l\u00faa posiblemente esnaquizar\u00edase por culpa do impacto; e se a l\u00faa non se tivese esnaquizado, o cr\u00e1ter ter\u00eda gardado a s\u00faa forma orixinal, de xeito semellante \u00f3 cr\u00e1ter Herschel de Mimas.\nNo hemisferio oposto respecto de Odiseo, existe unha inmensa estrutura de vales e depresi\u00f3ns chamada \u00cdtaca Chasma, sobre a que se ten teorizado sobre a s\u00faa formaci\u00f3n coma resultado do impacto que creou tam\u00e9n o cr\u00e1ter Odiseo. A\u00ednda que estudos recentes baseados en imaxes de alta definici\u00f3n tomadas pola sonda Cassini indicar\u00edan este feito coma bastante improbable."}
{"id": "148809", "revid": "27155", "url": "https://gl.wikipedia.org/wiki?curid=148809", "title": "Replicaci\u00f3n do ADN", "text": "A replicaci\u00f3n do ADN \u00e9 o proceso de producir d\u00faas r\u00e9plicas id\u00e9nticas a partir dunha mol\u00e9cula orixinal de ADN. Este proceso biol\u00f3xico ocorre en todos os organismos vivos e \u00e9 a base da herdanza biol\u00f3xica. Na replicaci\u00f3n interve\u00f1en moitos encimas. O ADN est\u00e1 constitu\u00eddo por d\u00faas febras e cada febra da mol\u00e9cula de ADN orixinal serve como molde para a produci\u00f3n da febra complementaria, un proceso denominado replicaci\u00f3n semiconservadora (ou semiconservativa), polo cal cada mol\u00e9cula replicada conserva unha febra orixinal e leva unha febra sintetizada nova. Os mecanismos celulares de correcci\u00f3n de probas e de comprobaci\u00f3n de erros aseguran que a replicaci\u00f3n se realice cunha fidelidade case perfecta. Unha replicaci\u00f3n imperfecta do ADN d\u00e1 lugar a mutaci\u00f3ns.\nNa c\u00e9lula, a replicaci\u00f3n do ADN empeza en lugares espec\u00edficos do xenoma chamados orixes de replicaci\u00f3n. O desenrolamento do ADN nas orixes de replicaci\u00f3n e a s\u00edntese de novas febras forma d\u00faas forquitas de replicaci\u00f3n que crecen de forma bidireccional desde a orixe. Diversas prote\u00ednas que est\u00e1n asociadas \u00e1 forquita de replicaci\u00f3n axudan na iniciaci\u00f3n e continuaci\u00f3n da s\u00edntese do ADN. A m\u00e1is salientable delas \u00e9 a ADN polimerase, que sintetiza o novo ADN engadindo nucle\u00f3tidos complementarios aos da febra molde.\nA replicaci\u00f3n do ADN pode tam\u00e9n realizarse \"in vitro\" (artificialmente, f\u00f3ra da c\u00e9lula). Poden utilizarse as ADN polimerases illadas das c\u00e9lulas e os cebadores (\"primers\") de ADN artificiais para iniciar a s\u00edntese de ADN en secuencias co\u00f1ecidas dunha mol\u00e9cula de ADN molde. A reacci\u00f3n en cadea da polimerase (PCR), que \u00e9 unha t\u00e9cnica de laboratorio moi com\u00fan, aplica ciclicamente a s\u00edntese artificial para amplificar a cantidade de copias dun fragmento de ADN diana espec\u00edfico entre un conxunto de ADNs.\nEstruturas do ADN.\nO ADN normalmente ten unha estrutura bicatenaria na que as d\u00faas cadeas ou febras se trenzan entre si formando a caracter\u00edstica dobre h\u00e9lice. Cada febra do ADN \u00e9 unha cadea formada por catro tipos de nucle\u00f3tidos, cada un dos cales cont\u00e9n o azucre desoxirribosa, un fosfato, e unha base nitroxenada ou nucleobase (hai catro: adenina, citosina, guanina, e timina, abreviadas como A, C, G e T). A adenina e guanina do ADN son purinas, mentres que a citosina e a timina son pirimidinas. Estes nucle\u00f3tidos forman enlaces fosfodi\u00e9ster, creando o esqueleto desoxirribosa-fosfato da dobre h\u00e9lice do ADN, mentres que as nucleobases est\u00e1n situadas na parte interior da h\u00e9lice. As bases dos nucle\u00f3tidos son complementarias coas da febra oposta e enl\u00e1zanse coas de enfronte por pontes de hidr\u00f3xeno para formar pares de bases. Os pares son A=T (con d\u00faas pontes de hidr\u00f3xeno), e C\u2261G (con tres pontes de hidr\u00f3xeno).\nAs febras de ADN te\u00f1en unha direccionalidade, e os dous extremos dunha febra monocatenaria denom\u00ednanse \"extremo 3' (tres prima)\" e \"extremo 5' (cinco prima)\". Por convenci\u00f3n, se se d\u00e1 a secuencia de bases dunha febra monocatenaria do ADN, o extremo esquerdo da secuencia \u00e9 o 5', e \u00e1 dereita estar\u00e1 o extremo 3'. As febras dunha dobre h\u00e9lice son antiparalelas, e unha delas vai de 5' a 3' mentres que a febra oposta vai de 3' a 5'. Os n\u00fameros destes termos ref\u00edrense ao \u00e1tomo de carbono da desoxirribosa ao cal se une o seguinte fosfato da cadea. A direccionalidade ten consecuencias na s\u00edntese de ADN, porque a ADN polimerase s\u00f3 pode sintetizar o ADN nunha direcci\u00f3n engadindo nucle\u00f3tidos ao extremo 3' dunha febra de ADN (a s\u00edntese do ADN \u00e9 en direcci\u00f3n 5'-3').\nO apareamento de bases complementarias no ADN por medio de pontes de hidr\u00f3xeno significa que a informaci\u00f3n contida en cada febra \u00e9 redundante. Os nucle\u00f3tidos dunha febra sinxela poden utilizarse para reconstru\u00edr nucle\u00f3tidos sobre a febra de nova s\u00edntese complementaria.\nADN polimerase.\nAs ADN polimerases son unha familia de encimas que levan a cabo todas as formas de replicaci\u00f3n do ADN. As ADN polimerases en xeral non poden iniciar a s\u00edntese de novas febras partindo de cero, sen\u00f3n que s\u00f3 poden estender unha febra de ADN ou ARN xa existente apareada cunha febra molde. Para empezar a s\u00edntese, debe crearse un curto fragmento de ARN, chamado cebador ou \"primer\", que se aparea coa febra molde do ADN.\nA ADN polimerase engade unha nova febra de ADN estendendo o extremo 3' dunha cadea de nucle\u00f3tidos existente, engadindo a ela un a un novos nucle\u00f3tidos que son complementarios cos da febra molde por medio da creaci\u00f3n de enlaces fosfodi\u00e9ster. Os nucle\u00f3tidos necesarios chegan \u00e1 zona de s\u00edntese do ADN en forma de nucle\u00f3sidos trifosfato, pero incorp\u00f3ranse ao ADN en forma de nucle\u00f3tidos (monofosfato). Precisamente, a enerx\u00eda para este proceso de polimerizaci\u00f3n do ADN procede da hidr\u00f3lise dos enlaces fosfoanhidro de fosfato de alta enerx\u00eda entre os tres fosfatos dos nucle\u00f3sidos trifosfato. (propiamente falando os nucle\u00f3tidos te\u00f1en un s\u00f3 fosfato, e se te\u00f1en m\u00e1is denom\u00ednanse nucle\u00f3sidos difosfato ou trifosfato). Cando se engade un nucle\u00f3tido a unha febra de ADN en crecemento, a formaci\u00f3n dun enlace fosfodi\u00e9ster entre o fosfato proximal do nucle\u00f3tido \u00e1 cadea en crecemento vai acompa\u00f1ado da hidr\u00f3lise dun enlace de alta enerx\u00eda coa liberci\u00f3n dos dous fosfatos distais en forma de pirofosfato. A hidr\u00f3lise encim\u00e1tica do pirofosfato resultante en dous fosfatos inorg\u00e1nicos separados consome un segundo enlace fosfato de alta enerx\u00eda e fai que a reacci\u00f3n sexa irreversible.\nEn xeral, as ADN polimerases son moi exactas na s\u00faa actividade de replicaci\u00f3n, e te\u00f1en unha taxa de erro intr\u00ednseca de menos dun erro por cada 107 nucle\u00f3tidos engadidos. Ademais, algunhas ADN polimerases te\u00f1en tam\u00e9n unha capacidade de correcci\u00f3n de probas, polo que poden quitar nucle\u00f3tidos do extremo dunha febra en crecemento para corrixir as bases mal apareadas. Finalmente, os mecanismos de reparaci\u00f3n de erros de apareamento post-replicaci\u00f3n revisan os erros que poida ter o ADN, e son quen de distinguir erros de apareamento que hai na febra de nova s\u00edntese con respecto \u00e1 secuencia da febra orixinal. En conxunto, estes tres pasos de discriminaci\u00f3n permiten unha fidelidade de replicaci\u00f3n de menos dun erro por cada 109 nucle\u00f3tidos engadidos.\nA taxa de replicaci\u00f3n do ADN nunha c\u00e9lula viva foi medido como a taxa de elongaci\u00f3n do ADN do fago T4 na bacteria \"Escherichia coli\" infectada polo fago. Durante o per\u00edodo de incremento de ADN exponencial a 37\u00a0\u00b0C, a velocidade \u00e9 de 749 nucle\u00f3tidos por segundo. A taxa de mutaci\u00f3n por par de bases por replicaci\u00f3n durante a s\u00edntese do ADN do fago T4 \u00e9 de 1,7 por 108. Esta replicaci\u00f3n \u00e9, pois, abraiantemente r\u00e1pida e exacta.\nReplicaci\u00f3n semiconservadora.\nNa d\u00e9cada de 1950 hab\u00eda tres hip\u00f3teses sobre a replicaci\u00f3n do ADN en canto \u00e1 conservaci\u00f3n das febras orixinais nas mol\u00e9culas replicadas. Estas hip\u00f3teses eran as seguintes:\nO experimento de Meselson e Stahl realizado na bacteria \"Escherichia coli\" en 1958 demostrou que a hip\u00f3tese correcta era a semiconservadora, \u00e9 dicir, cada mol\u00e9cula de ADN replicada ten unha febra completa orixinal e unha febra completa de nova s\u00edntese.\nProceso de replicaci\u00f3n.\nA replicaci\u00f3n do ADN, como todos os procesos de polimerizaci\u00f3n biol\u00f3xica, ten lugar por medio de tres etapas coordinadas e catalizadas encimaticamente, que son: iniciaci\u00f3n, elongaci\u00f3n e terminaci\u00f3n.\nIniciaci\u00f3n.\nPara que se divida unha c\u00e9lula debe primeiro replicarse o seu ADN. Este proceso in\u00edciase en puntos concretos do ADN chamados orixes de replicaci\u00f3n, que son a diana de certas prote\u00ednas iniciadoras. En \"E. coli\" esta prote\u00edna \u00e9 DnaA (escrito con min\u00fascula); en l\u00e9vedo, \u00e9 o complexo de reco\u00f1ecemento da orixe. As secuencias usadas como dianas polas prote\u00ednas iniciadoras adoitan ser ricas en AT (adenina e timina), porque os pares A-T te\u00f1en d\u00faas pontes de hidr\u00f3xeno (en vez das tres que forman a uni\u00f3n m\u00e1is forte do par CG), polo que son f\u00e1ciles de romper para abrir nese punto o ADN como unha cremalleira. Unha vez que se localiza a orixe, estes iniciadores recrutan outras prote\u00ednas e forman o complexo de pre-replicaci\u00f3n, que desenrola o ADN bicatenario. A partir da orixe f\u00f3rmanse d\u00faas forquitas de replicaci\u00f3n que avanzan en direcci\u00f3ns opostas, polo que a replicaci\u00f3n \u00e9 bidireccional. A zona entre estas d\u00faas forquitas denom\u00ednase burbulla de replicaci\u00f3n.\nElongaci\u00f3n.\nA ADN polimerase ten unha actividade 5'-3'.\nTodos os sistemas de replicaci\u00f3n do ADN co\u00f1ecidos requiren un grupo 3'-hidroxilo libre para que se poida iniciar a s\u00edntese (Nota: o ADN \u00e9 lido en direcci\u00f3n 3' a 5' mentres que a nova febra sintet\u00edzase na direcci\u00f3n 5' a 3'). Dist\u00ednguense catro mecanismos de iniciaci\u00f3n da s\u00edntese, que son:\nO primeiro destes mecanismos \u00e9 o mellor co\u00f1ecido e \u00e9 o utilizado polos organismos celulares. Neste mecanismo, unha vez que as d\u00faas febras est\u00e1n separadas, a primase engade cebadores de ARN a febras molde. A febra gu\u00eda (l\u00edder, condutora ou continua) recibe un cebador de ARN mentres que a febra retardada (ou descontinua) recibe varios. A ADN polimerase estende a febra gu\u00eda de forma continua desde o cebador con alta procesividade, mentres que a febra retardada est\u00e9ndese de forma descontinua desde cada un dos cebadores, formando fragmentos de Okazaki (de a\u00ed que tam\u00e9n se chamen febra continua e descontinua). A RNase retira os fragmentos de cebador de ARN, e unha ADN polimerase de baixa procesividade distinta da polimerase replicativa entra para encher con ADN os ocos onde estaban os cebadores. Cando isto se completa, at\u00f3pase unha soa amosega na febra gu\u00eda e varias amosegas na febra retardada. Un encima ligase act\u00faa agora para encher estas amosegas, completando as\u00ed a nova mol\u00e9cula de ADN replicada. Por tanto, a febra retardada ou descontinua, que estaba formada por fragmentos de Okazaki separados, faise finalmente continua.\nA primase usada neste proceso difire significativamente entre bacterias e arqueas/eucariotas. As bacteias usan unha primase que pertence \u00e1 superfamilia da prote\u00edna DnaG, que cont\u00e9n un dominio catal\u00edtico de tipo pregamento TOPRIM. O pregamento TOPRIM cont\u00e9n unha parte central \u03b1/\u03b2 con catro febras conservadas nunha topolox\u00eda de tipo Rossmann. Esta estrutura tam\u00e9n se encontra nos dominios catal\u00edticos da topoisomerase Ia, topoisomerase II, a familia OLD de nucleases e nas prote\u00ednas de reparaci\u00f3n do ADN relacionadas coa prote\u00edna RecR.\nA primase utilizada por arqueas e eucariotas cont\u00e9n unha versi\u00f3n moi conservada derivada do motivo de reco\u00f1ecemento do ARN (RRM). Esta primase \u00e9 estruturalmente similar a moitas ARN polimerases dependentes de ARN virais, transcriptases inversas, ciclases xeradoras de nucle\u00f3tidos c\u00edclicos e ADN polimerases das familias A/B/Y que est\u00e1n implicadas na replicaci\u00f3n e reparaci\u00f3n do ADN. Na replicaci\u00f3n eucariota, a primase forma un complexo coa Pol \u03b1.\nNo proceso de replicaci\u00f3n do ADN as ADN polimerases te\u00f1en diferentes papeis. En \"E. coli\", a ADN Pol III \u00e9 o encima polimerase principal responsable da replicaci\u00f3n do ADN. Ens\u00e1mblase no complexo de replicaci\u00f3n na forquita de replicaci\u00f3n que presenta unha procesividade extremadamente alta, e permanece intacto en todo o ciclo de replicaci\u00f3n. Ao contrario, a ADN Pol I \u00e9 o encima responsable da substituci\u00f3n dos cebadores de ARN por ADN. A ADN Pol I ten unha actividade de exonuclease 5' a 3' ademais da s\u00faa actividade de polimerase, e usa a s\u00faa actividade exonuclease para degradar os cebadores de ARN por diante del a medida que estende a febra de ADN por detr\u00e1s del, nun proceso chamado traslado de amosega (\"nick translation\"). A Pol I \u00e9 moito menos procesiva que a Pol III porque a s\u00faa funci\u00f3n principal na replicaci\u00f3n do ADN \u00e9 crear moitos tramos de ADN curtos e non uns poucos tramos moi longos.\nEn eucariotas, o encima de baixa procesividade Pol \u03b1, axuda a iniciar a replicaci\u00f3n. Os encimas de alta procesividade son a Pol \u03b4 e a Pol \u03b5.\nA medida que contin\u00faa a s\u00edntese de ADN, as febras de ADN orixinais seguen desenrol\u00e1ndose a cada lado da burbulla de replicaci\u00f3n, formando unha forquita de replicaci\u00f3n con dous brazos. Nas bacterias, que te\u00f1en unha \u00fanica orixe de replicaci\u00f3n no seu cromosoma circular, este proceso xera unha \"estrutura en theta\" (que lembra \u00e1 letra grega theta, \u03b8). Ao contrario, os eucariotas te\u00f1en cromosomas m\u00e1is longos e lineares e inician a replicaci\u00f3n desde moitas orixes en cada cromosoma.\nForquita de replicaci\u00f3n.\nA forquita de replicaci\u00f3n ou forcada de replicaci\u00f3n \u00e9 unha estrutura que se forma no n\u00facleo durante a replicaci\u00f3n do ADN. \u00c9 creada pola acci\u00f3n das helicases, que rompen as pontes de hidr\u00f3xeno que manti\u00f1an unidas as d\u00faas febras do ADN. A estrutura resultante ten d\u00faas ramificaci\u00f3ns ou brazos da forquita, cada unha constitu\u00edda por unha soa febra do ADN. Estas d\u00faas febras serven como moldes para as fibras gu\u00eda e retardada, que se crean cando a ADN polimerase introduce nucle\u00f3tidos complementarios sobre os moldes; os moldes poden denominarse molde da febra gu\u00eda e molde da febra retardada.\nO ADN sempre se sintetiza en direcci\u00f3n 5' a 3'. Como os moldes das febras gu\u00eda e retardada est\u00e1n orientados en direcci\u00f3ns opostas na forquita de replicaci\u00f3n, un importante problema \u00e9 conseguir sintetizar a febra do ADN retardada nacente (nova), cuxa direcci\u00f3n de s\u00edntese \u00e9 oposta \u00e1 direcci\u00f3n de crecemento da forquita de replicaci\u00f3n.\nFebra gu\u00eda.\nA febra gu\u00eda (ou l\u00edder ou condutora ou continua) \u00e9 a febra do ADN nacente que est\u00e1 sendo sintetizada na mesma direcci\u00f3n en que avanza a forquita de replicaci\u00f3n en crecemento. Unha polimerase fai a \"lectura\" da febra gu\u00eda molde e engade nucle\u00f3tidos complementarios \u00e1 febra gu\u00eda nacente de forma continua.\nA polimerase implicada na s\u00edntese da febra gu\u00eda \u00e9 a ADN polimerase III (ADN Pol III) en procariotas e a Pol \u03b4 en eucariotas. A Pol \u03b5 pode substitu\u00edr a Pol \u03b4 en circunstancias especiais.\nFebra retardada.\nA febra retardada (ou atrasada ou descontinua) \u00e9 a febra de ADN nacente cuxa direcci\u00f3n de s\u00edntese \u00e9 oposta \u00e1 direcci\u00f3n de crecemento da forquita de replicaci\u00f3n. Debido a esta orientaci\u00f3n, a replicaci\u00f3n da febra retardada \u00e9 m\u00e1is complicada comparada coa da febra gu\u00eda.\nA febra retardada sintet\u00edzase en segmentos curtos separados (descontinuos). Sobre a febra retardada molde, unha primase \"le\" o mode de ADN e inicia a s\u00edntese dun cebador de ARN curto complementario. Unha ADN polimerase estende os segmentos cebados, formando fragmentos de Okazaki (que constan de ARN e ADN). Os cebadores de ARN son despois eliminados e substitu\u00eddos por ADN, polo que todo o fragmento de Okazaki \u00e9 agora de ADN, e os fragmentos de ADN separados son unidos por unha ADN ligase formando unha febra continua.\nA responsable da extensi\u00f3n (con ADN) dos cebadores (de ARN) engadidos durante a replicaci\u00f3n da febra retardada \u00e9 a ADN polimerase III (en procariotas) ou a Pol \u03b4 (en eucariotas). A eliminaci\u00f3n dos cebadores real\u00edzaa a ADN polimerase I (en procariotas) e a Pol \u03b4 (en eucariotas). A primase eucariota \u00e9 intr\u00ednseca \u00e1 Pol \u03b1. En eucariotas, a Pol \u03b5 axuda \u00e1 reparaci\u00f3n durante a replicaci\u00f3n do ADN.\nDin\u00e1mica da forquita de replicaci\u00f3n.\nA medida que a helicase desenrola o ADN na forquita de replicaci\u00f3n, o ADN que est\u00e1 por diante \u00e9 obrigado a rotar. Este proceso ten como resultado unha acumulaci\u00f3n de retorceduras no ADN que est\u00e1 diante. Esta acumulaci\u00f3n forma unha resistencia torsional que finalmente far\u00eda deter o avance da forquita de replicaci\u00f3n. As topoisomerases son ecimas que rompen temporalmente as febras de ADN, aliviando a tensi\u00f3n causada polo desenrolamento das d\u00faas febras da h\u00e9lice de ADN; as topoisomerases (como a ADN xirase) conseguen isto ao engadir superenrolamentos negativos \u00e1 h\u00e9lice de ADN.\nOs ADN monocatenarios espidos tenden a pregarse sobre si mesmos formando estruturas secundarias; estas estruturas poden interferir co movemento da ADN polimerase. Para evitar isto, \u00fanese ao ADN unha proe\u00ednas de uni\u00f3n \u00e1 febra sinxela ata que se sintetiza unha segunda febra, o que impide a formaci\u00f3n da mencionada estrutura secundaria.\nAs prote\u00ednas abrazadeira forman unha abrazadeira escorregante arredor do ADN, o que axuda \u00e1 ADN polimerase a manter o contacto co seu molde, o que contrib\u00fae \u00e1 procesividade. A cara interna da abrazadeira permite que o ADN se enf\u00ede a trav\u00e9s dela. Unha vez que a polimerase chega ao final do molde ou detecta ADN bicatenario, a abrazadeira escorregante sofre un cambio conformacional que libera a ADN polimerase. As \"prote\u00ednas de carga da abrazadeira\" util\u00edzanse para cargar inicialmente a abrazadeira sobre o ADN, xa que rco\u00f1ecen a zona de uni\u00f3n entre o molde e os cebadores de ARN.:274-5\nProte\u00ednas que inteve\u00f1en na replicaci\u00f3n do ADN.\nNa forquita de replicaci\u00f3n, ens\u00e1mblanse moitos encimas sobre o ADN formando unha m\u00e1quina molecular complexa chamada replisoma en moitos organismos. A seguinte \u00e9 unha lista dos principais encimas de replicaci\u00f3n que forman parte do replisoma:\nMaquinaria de replicaci\u00f3n.\nAs maquinarias de replicaci\u00f3n constan de factores implicados na replicaci\u00f3n do ADN e aparecen nas febras monocatenarias molde do ADN. As maquinarias de replicaci\u00f3n incl\u00faen os primosotores, que son encimas de replicaci\u00f3n, como os seguintes: ADN polimerase, ADN helicases, abrazadeiras do ADN e ADN topoisomerases, e tam\u00e9n as prote\u00ednas de replicaci\u00f3n, como por exemplo as prote\u00ednas de uni\u00f3n \u00e1 febra sinxela do ADN (SSB). Nas maquinarias de replicaci\u00f3n estes compo\u00f1entes coord\u00ednanse. Na maior\u00eda das bacterias, todos os factores implicados na replicaci\u00f3n do ADN est\u00e1n localizados en forquitas de replicaci\u00f3n e os complexos permanecen nas forquitas durante a replicaci\u00f3n do ADN. Estas maquinarias de replicaci\u00f3n denom\u00ednanse replisomas ou sistemas de ADN replicase, termos que orixinalmente se aplicaban de forma xen\u00e9rica \u00e1s prote\u00ednas localizadas nas forquitas de replicaci\u00f3n. Non obstante, nas c\u00e9lulas eucariotas e nalgunhas c\u00e9lulas bacterianas non se forman replisomas.\nComo as maquinarias de replicaci\u00f3n non se moven do seu sitio en relaci\u00f3n ao ADN molde, estas f\u00e1bricas ou factor\u00edas denom\u00ednanse factor\u00edas de replicaci\u00f3n. Nunha imaxe descritiva alternativa, as factor\u00edas de ADN son similares a proxectores, e os ADNs son como filmes cinematogr\u00e1ficos que van pasando continuamente polos proxectores. No modelo da factor\u00eda de replicaci\u00f3n, despois de que ambas as ADN helicases para a febra retardada e a gu\u00eda se cargan nos ADNs molde, as helicasaes m\u00f3vense ao longo dos ADNs unha en direcci\u00f3n \u00e1 outra ata que chocan. As helicases permanecen asociadas durante o resto do proceso de replicaci\u00f3n. Peter Meister et al. observaron os sitios de replicaci\u00f3n directamente no l\u00e9vedo de xemaci\u00f3n monitorizando ADN polimerases \u03b1 etiquetadas con prote\u00edna fluorescente verde (GFP). Detectaron a replicaci\u00f3n do ADN de pares de loci etiquetados espazados simetricamente desde unha orixe de replicaci\u00f3n e atoparon que a distancia entre os pares diminu\u00eda marcadamente co tempo. Este descubrimento indica que o mecanismo da replicaci\u00f3n do ADN funciona con d\u00faas factor\u00edas de ADN. \u00c9 dicir, c\u00e1rganse parellas de factor\u00edas de replicaci\u00f3n nas orixes de replicaci\u00f3n e as factor\u00edas as\u00f3cianse unha coa outra. Ademais, os ADNs molde m\u00f3vense \u00e1s factor\u00edas, o cal produce unha extrusi\u00f3n dos ADNs monocatenarios molde e os ADNs nacentes. O descubrimento de Meister \u00e9 a primeira proba directa do modelo da factor\u00eda de replicaci\u00f3n. Posteriores investigaci\u00f3ns indicaron que as ADN helicases forman d\u00edmeros en moitas c\u00e9lulas eucariotas e as maquinarias de replicaci\u00f3n bacterianas permanecen nunha soa localizaci\u00f3n intranuclear durante a s\u00edntese de ADN.\nAs factor\u00edas de replicaci\u00f3n realizan o desenredo das crom\u00e1tides irm\u00e1s. Este desenredo \u00e9 esencial para distribu\u00edr as crom\u00e1tides nas c\u00e9lulas fillas despois da replicaci\u00f3n do ADN. Como as crom\u00e1tides fillas despois da replicaci\u00f3n do ADN se mante\u00f1en unidas entre si por medio de aneis de prote\u00ednas cohesinas, a \u00fanica oportunidade que hai de desenredalas \u00e9 na replicaci\u00f3n do ADN. A fixaci\u00f3n de maquinarias de replicaci\u00f3n como factor\u00edas de replicaci\u00f3n pode mellorar a taxa de \u00e9xito na replicaci\u00f3n do ADN. Se a forquita de replicaci\u00f3n se movese libremente nos cromosomas, a catenaci\u00f3n de n\u00facleos agravar\u00edase e impedir\u00eda a segregaci\u00f3n mit\u00f3tica.\nTerminaci\u00f3n.\nOs eucariotas inician a replicaci\u00f3n do ADN en m\u00faltiples puntos do cromosoma, e modo que as forquitas de replicaci\u00f3n acaban encontr\u00e1ndose e terminanado en moitos puntos do cromosoma; estes non se sabe que estean regulados de ning\u00fan modo particular. Como os eucariotas te\u00f1en cromosomas lineares, a replicaci\u00f3n do ADN non pode chegar ao punto final m\u00e1is extremo dos cromosomas, sen\u00f3n que acaba un pouco antes na rexi\u00f3n do tel\u00f3mero que \u00e9 unha zona de ADN repetitivo preto dos extremos. Isto acurta os tel\u00f3meros da febra de ADN filla. O acurtamento dos tel\u00f3meros \u00e9 un proceso normal nas c\u00e9lulas som\u00e1ticas. Como resultado, as c\u00e9lulas s\u00f3 poden dividirse un certo n\u00famero de veces antes de que a mencionada perda de ADN impida m\u00e1is divisi\u00f3ns (isto denom\u00ednase l\u00edmite de Hayflick). Nas c\u00e9lulas da li\u00f1a xerminal, que pasan ao ADN \u00e1 seguinte xeraci\u00f3n, o encima telomerase estende as secuencias repetitivas da rexi\u00f3n do tel\u00f3mero para impedir a s\u00faa degradaci\u00f3n. A telomerase non est\u00e1 normalmente activa nas c\u00e9lulas som\u00e1ticas, pero en ocasi\u00f3ns pode estalo por erro, o que poder\u00eda orixinar a formaci\u00f3n dun cancro. Unha actividade da telomerase incrementada \u00e9 unha das marcas distintivas do cancro.\nA terminaci\u00f3n require que o progreso da forquita de replicaci\u00f3n do ADN deba parar ou ser bloqueado. A teminaci\u00f3n nun locus espec\u00edfico, cando ocorre, implica a interacci\u00f3n entre dous compo\u00f1entes: (1) unha secuencia de sitio de terminaci\u00f3n no ADN, e (2) unha prote\u00edna que se une a esta secuencia para deter fisicamente a replicaci\u00f3n do ADN. En varias especies de bacterias, esta denom\u00ednase prote\u00edna de uni\u00f3n ao sitio de t\u00e9rmino da replicaci\u00f3n ou prote\u00edna Ter.\nComo as bacterias te\u00f1en cromosomas circulares, a terminaci\u00f3n da replicaci\u00f3n ocorre cando se encontran d\u00faas forquitas de replicaci\u00f3n no extremo oposto do cromosoma parental. \"E. coli\" regula este proceso utilizando secuencias de terminaci\u00f3n que, cando se unen \u00e1 prote\u00edna Tus, s\u00f3 permiten que pase unha direcci\u00f3n de forquita de replicaci\u00f3n. Como resultado, as forquitas de replicaci\u00f3n est\u00e1n obrigadas a encontrarse sempre na rexi\u00f3n de terminaci\u00f3n do cromosoma.\nRegulaci\u00f3n.\nEucariotas.\nNos eucariotas, a replicaci\u00f3n do ADN est\u00e1 controlada no contexto do ciclo celular. A medida que a c\u00e9lula crece e se divide, progresa a trav\u00e9s das distintas fases do ciclo celular. A replicaci\u00f3n do ADN ten lugar durante a fase S (fase de s\u00edntese de ADN). O avance da c\u00e9lula eucariota polas sucesivas fases do ciclo est\u00e1 controlado por puntos de control do ciclo celular. A progresi\u00f3n por estes puntos de control (\"checkpoints\") est\u00e1 controlada por complexas interacci\u00f3ns entre varias prote\u00ednas, entre as que est\u00e1n as ciclinas e as quinases dependentes de ciclina. A diferenza das bacterias, o ADN eucariota repl\u00edcase dentro dos l\u00edmites do n\u00facleo (pero hai tam\u00e9n ADN nas mitocondrias e cloroplastos).\nO punto de control G1/S (ou punto de control de restrici\u00f3n) regula se a c\u00e9lula eucariota entrar\u00e1 no proceso de replicaci\u00f3n do ADN e na subseguinte divisi\u00f3n. As c\u00e9lulas que nunca avanzan al\u00e9n deste punto de control permanecen no estado G0 e non replican o seu ADN.\nAs replicaci\u00f3ns dos xenomas do cloroplasto e mitocondrial ocorren independentemente do ciclo celular, por medio do proceso da replicaci\u00f3n de bucle D.\nFoco de replicaci\u00f3n.\nEn c\u00e9lulas de vertebrados, os sitios de replicaci\u00f3n conc\u00e9ntranse en localizaci\u00f3ns chamadas focos de replicaci\u00f3n. Os sitios de replicaci\u00f3n poden ser detectados por inmunomarcaxe das febras fillas e encimas de replicaci\u00f3n monitorizan os factores de replicaci\u00f3n etiquetados con GFP. Utilizando estes m\u00e9todos encontrouse que na fase S do ciclo celular aparecen focos de replicaci\u00f3n de varios tama\u00f1os e posici\u00f3ns e o seu n\u00famero por n\u00facleo \u00e9 moito menor que o n\u00famero de forquitas de replicaci\u00f3n xen\u00f3micas.\nP. Heun et al.(2001) rastrexaron os focos de replicaci\u00f3n etiquetados con GFP en c\u00e9lulas de l\u00e9vedo de xemaci\u00f3n e atoparon que as orixes de replicaci\u00f3n se moven constantemente nas fases G1 e S e a s\u00faa din\u00e1mica decrece significativamente na fase S. Tradicionalmente, pens\u00e1base que os sitios de replicaci\u00f3n eran fixados na estrutura espacial dos cromosomas pola matriz nuclear ou prote\u00ednas laminas. Os resultados de Heun negan este concepto tradicional, xa que os l\u00e9vedos de xemaci\u00f3n non te\u00f1e laminas, e os seus datos apoian que as orixes de replicaci\u00f3n se autoensamblan e forman focos de replicaci\u00f3n.\nA formaci\u00f3n de focos de replicaci\u00f3n est\u00e1 regulada polo \"disparo\" (inicio da replicaci\u00f3n) das orixes de replicaci\u00f3n, controlado espacial e temporalmente. D. A. Jackson et al.(1998) revelaron que as orixes veci\u00f1as disp\u00e1ranse simultaneamente nas c\u00e9lulas de mam\u00edferos. A xustaposici\u00f3n espacial dos sitios de replicaci\u00f3n produce o agrupamento das forquitas de replicaci\u00f3n. A agrupaci\u00f3n rescata as forquitas de replicaci\u00f3n bloqueadas e favorece o progreso normal das forquitas de replicaci\u00f3n. O progreso das forquitas de replicaci\u00f3n \u00e9 inhibido por moitos factores, como a colisi\u00f3n con prote\u00ednas ou con complexos que se unen fortemente ao ADN, a deficiencia de desoxirribonucle\u00f3sidos trifosfato (dNTPs), as amosegas nos moldes de ADN etc. Se as forquitas de replicaci\u00f3n quedan bloqueadas e as secuencias restantes a partir da forquita bloqueada non son replicadas, as febras fillas te\u00f1en sitios non replicados obtidos en amosegas. Os sitios non replicados nas febras parentais mante\u00f1en as outras febras unidas pero non as febras fillas. Por tanto, as crom\u00e1tides irm\u00e1s resultantes non poden separarse xuntas e non poden repartirse entre as d\u00faas c\u00e9lulas fillas. Cando as orixes veci\u00f1as se disparan e a forquita a partir dunha das orixes queda bloqueaa, unha forquita que partiu doutra orixe accede en direcci\u00f3n oposta \u00e1 da forquita bloqueada e duplica os sitios non replicados. \nBacterias.\nA maior\u00eda das bacterias non pasan por un ciclo celular ben definido sen\u00f3n que copian continuamente o seu ADN; durante o seu r\u00e1pido crecemento, isto pode ter como resultado que se produzan concorrentemente moitas roldas de replicaci\u00f3n. En \"E. coli\", que \u00e9 a bacteria mellor estudada, a replicaci\u00f3n do ADN est\u00e1 regulada por varios mecanismos, inclu\u00edndo os seguintes: a hemimetilaci\u00f3n e secuestro da secuencia de orixe, a proporci\u00f3n de ATP con respecto ao ADP, e os niveis da prote\u00edna DnaA. Todo isto controla a uni\u00f3n de prote\u00ednas iniciadoras \u00e1s secuencias de orixe.\nComo \"E. coli\" metila as secuencias GATC do ADN, a s\u00edntese de ADN d\u00e1 lugar a secuencias hemimetiladas. Este ADN hemimetilado \u00e9 reco\u00f1ecido pola prote\u00edna SeqA, que se une e secuestra a secuencia orixe; ademais, a DnaA (necesaria para a iniciaci\u00f3n da replicaci\u00f3n) \u00fanese peor ao ADN hemimetilado. Como consecuencia, as orixes que acaban de ser replicadas non poden iniciar inmediatamente outra rolda de replicaci\u00f3n do ADN.\nO ATP acum\u00falase cando a c\u00e9lula est\u00e1 nun medio rico, o que desencadea a replicaci\u00f3n do ADN unha vez que a c\u00e9lula alcanzou un tama\u00f1o espec\u00edfico. O ATP compite co ADP para unirse \u00e1 prote\u00edna DnaA, e o complexo DnaA-ATP pode iniciar a replicaci\u00f3n. Certo n\u00famero de prote\u00ednas DnaA son tam\u00e9n necesarias para a replicaci\u00f3n, xa que cada vez que se copia unha orixe, o n\u00famero de sitios de uni\u00f3n para a DnaA dupl\u00edcase, polo que se require a s\u00edntese de m\u00e1is DnaA para posibilitar outra iniciaci\u00f3n da replicaci\u00f3n.\nReacci\u00f3n en cadea da polimerase.\nOs investigadores xeralmente replican o ADN \"in vitro\" usando a reacci\u00f3n en cadea da polimerase (PCR). A PCR utiliza un par de cebadores para cubrir unha rexi\u00f3n diana no ADN molde, e despois polimeriza febras complementarias en cada direcci\u00f3n desde estes cebadores usando unha ADN polimerase termoestable chamada Taq polimerase. Repetindo este proceso en moitos ciclos amplif\u00edcase a cantidade da rexi\u00f3n diana do ADN. Ao comezo de cada ciclo, a mestura do molde e os cebadores qu\u00e9ntase, para separar as mol\u00e9culas acabadas de sintetizar das mol\u00e9culas molde. Despois, cando a mestura arrefr\u00eda, ambas as mol\u00e9culas conv\u00e9tense en novos moldes para que se unan a elas novos cebadores, e a polimerase estende o ADN a partir deles. O resultado \u00e9 que o n\u00famero de copias da rexi\u00f3n diana dupl\u00edcase en cada rolda, crecendo exponencialmente."}
{"id": "148810", "revid": "65337", "url": "https://gl.wikipedia.org/wiki?curid=148810", "title": "Armada Inglesa", "text": "A Armada Inglesa (tam\u00e9n co\u00f1ecida como a Contraarmada) foi unha frota naval enviada \u00e1 Pen\u00ednsula Ib\u00e9rica pola ra\u00ed\u00f1a Isabel I de Inglaterra en 1589, durante a Guerra anglo-espa\u00f1ola de 1585-1604. Os anglosax\u00f3ns ref\u00edrense a ela como English Armada, Counter Armada ou Drake-Norris Expedition. O obxectivo da armada inglesa era aproveitar a vantaxe naval obtida tras a derrota da Grande e Felic\u00edsima Armada espa\u00f1ola o ano anterior (1588), pero constitu\u00edu un rotundo fracaso de dimensi\u00f3ns comparables ao de dita \"Armada Invencible\". A expedici\u00f3n era mandada por Sir Francis Drake (almirante) e Sir John Norreys (xeneral), polo que tam\u00e9n se co\u00f1ece como a Expedici\u00f3n Drake-Norris de 1589.\nObxectivos.\nO obxectivo de Isabel I era aproveitar a debilidade temporal de Espa\u00f1a despois da derrota da Armada Invencible, e obrigar a Filipe II a aceptar os seus termos de paz. Isto pens\u00e1base conseguir queimando a frota espa\u00f1ola do Atl\u00e1ntico, desembarcando en Lisboa para causar unha revolta portuguesa contra Filipe II, e finalmente establecendo unha base permanente nas Illas Azores. De conseguirse o terceiro obxectivo, tentar\u00edase roubar os tesouros da frota de Indias na s\u00faa ruta a C\u00e1diz. Ning\u00fan do tres obxectivos conseguiuse.\nDo mesmo xeito que a s\u00faa predecesora espa\u00f1ola, a Armada Inglesa sufriu de exceso de optimismo, posiblemente influenciado polo exitoso ataque a C\u00e1diz de Drake en 1587. A\u00ednda as\u00ed, o plan principal consist\u00eda en destru\u00edr a frota espa\u00f1ola do Atl\u00e1ntico, nas s\u00faas bases da Coru\u00f1a, Donostia e Santander.\nA expedici\u00f3n foi pagada por unha compa\u00f1\u00eda con acci\u00f3ns, cuxo capital era de 80.000 libras. Do capital, un cuarto pagouno a ra\u00ed\u00f1a, un oitavo o goberno holand\u00e9s e o resto varios nobres, mercadores e gremios. Diversas preocupaci\u00f3ns lox\u00edsticas, unidas ao mal tempo, atrasaron a sa\u00edda da frota. Outros problemas incl\u00faen que os holandeses non proporcionaron os barcos de guerra que prometeran, que o atraso causou que se consumise un terzo das provisi\u00f3ns, que s\u00f3 hab\u00eda 1.800 soldados veteranos fronte a 19.000 voluntarios, e que non levaban armas para cercar nin cabalar\u00eda. Isto exp\u00f3n d\u00fabidas sobre as verdadeiras intenci\u00f3ns da xente a cargo da expedici\u00f3n.\nExecuci\u00f3n.\nAo sa\u00edr, a frota consist\u00eda en 6 gale\u00f3ns reais, 60 buques mercantes ingleses, 60 barcos pequenos holandeses e unhas 20 \"pinazas\". En total 170 naves, moito maior que a da Armada Invencible, composta por 137 barcos. Ademais das tropas de terra, embarcaron 4.000 mari\u00f1eiros e 1.500 oficiais. O n\u00famero total entre mari\u00f1eiros e soldados chegou aos 23.000 tripulantes. Drake dividiu os seus barcos en 5 escuadr\u00f3ns, mandados respectivamente por el (no \"Revenge\"), Norreys (\"Nonpareil\"), o irm\u00e1n de Norreys, Edward (\"Foresight\"), Thomas Fenner (\"Dreadnought\") e Roger Williams (\"Swiftsure\"). Xunto con eles, e en contra das ordes da ra\u00ed\u00f1a, navegaba o conde de Essex, Robert Devereux.\nA maior\u00eda dos barcos perdidos por Espa\u00f1a coa Armada Invencible eran barcos mercantes, e o n\u00facleo da armada (os gale\u00f3ns espa\u00f1ois) foran capaces de chegar a Espa\u00f1a sen demasiadas perdas, onde foron reparados. O retardo na sa\u00edda, unido ao temor de atorarse no Cant\u00e1brico, fixo que Drake preferise non atacar Santander, onde levaban a cabo a maior\u00eda das reparaci\u00f3ns. No seu lugar, atacou A Coru\u00f1a. Norreys tomou a cidadela baixa, matando 500 espa\u00f1ois, e Drake destru\u00edu alg\u00fans barcos menores, pero foron finalmente rexeitados. Na loita destacouse Mar\u00eda Pita.\nO seguinte paso era fomentar o levantamento portugu\u00e9s. A aristocracia portuguesa aceptara a Filipe II como rei de Portugal en 1580. O pretendente, o Prior de Crato, non sendo capaz de establecer un goberno no exilio, pediu axuda a Inglaterra. Isabel aceptou axudalo, co obxectivo de diminu\u00edr o poder de Espa\u00f1a en Europa e de abrir as rutas comerciais \u00e1s Indias.\nO Prior de Crato, herdeiro final da Casa de Avis, non era un candidato demasiado bo: carec\u00eda de carisma, a s\u00faa causa estaba comprometida por falta de lexitimidade e ti\u00f1a un opo\u00f1ente mellor visto polas cortes portuguesas, Catalina, Duquesa de Bragan\u00e7a. Norreys chegou a Lisboa, defendida por unha garda pouco afecta a Filipe, pero o levantamento non ocorreu e Lisboa non chegou a ser tomada. Ao chegaren os ingleses a Lisboa, a s\u00faa situaci\u00f3n era dram\u00e1tica porque carec\u00edan de medios para forzar a s\u00faa entrada na capital. Falt\u00e1balles p\u00f3lvora e munici\u00f3ns, non ti\u00f1an cabalos nin can\u00f3ns e esgotaran os alimentos.\nO 30 de xu\u00f1o Drake capturou unha frota de barcos comerciais hanse\u00e1ticos, que romperan o bloqueo ingl\u00e9s rodeando as illas por Escocia. Pero non serviu para sufragar os gastos da expedici\u00f3n porque para acalar as protestas das cidades da Hansa, eses nav\u00edos tiveron que ser devoltos coas s\u00faas mercador\u00edas aos seus lex\u00edtimos propietarios.\nEssex recibiu orde de Isabel de volver \u00e1 corte. Perdida a vantaxe da sorpresa inicial, coa frota reducida polas tormentas e a tripulaci\u00f3n cada vez m\u00e1is cansa e afectada por enfermidades (s\u00f3 quedaban 2.000 homes capaces de loitar), decidiuse que o obxectivo de formar unha base permanente nos Azores non era posible. Norreys volveu a Londres en tanto que Drake trataba en balde de roubar os tesouros da Frota de Indias. Tras outra tormenta, Drake saqueou Porto Santo en Madeira, e xa de volta det\u00edvose nas r\u00edas baixas de Galicia para arrasar a indefensa vila de Vigo, tras o cal volveu a Londres fracasando absolutamente en todos os obxectivos maiores da expedici\u00f3n.\nA indisciplina dominou at\u00e9 o final na frota de Drake. Ao arribar Plymouth o 10 de xullo, os soldados sublev\u00e1ronse porque non aceptaban os cinco xilins que como paga se lles ofreceu. E tan mal cariz tomou a protesta que para reprimila aforcaron sete dos amotinados.\nConsecuencias.\nA expedici\u00f3n da \"Contraarmada\" a\u00ednda hoxe \u00e9 considerada como un dos maiores desastres da historia naval da Gran Breta\u00f1a, s\u00f3 superado pola derrota sufrida no sitio de Cartagena de Indias. Dos m\u00e1is de 23.000 homes que a formaron, haber\u00e1 que descontar os 3.000 que fuxiron ao sa\u00edr de Plymouth e os 2.000 que desertaron ao partir da Coru\u00f1a, que fan un total de 5.000. Pois ben, dos 18.000 que nos quedan, segundo o historiador brit\u00e1nico M. S. Hume, s\u00f3 5.000 regresaron vivos a Inglaterra. \u00c9 dicir, m\u00e1is do 70 por 100 dos expedicionarios faleceron na empresa. Entre a oficialidade, as baixas mortais tam\u00e9n foron moi altas: o contraalmirante William Fenner, oito coroneis, decenas de capit\u00e1ns e centenares de nobres voluntarios morreron naquela empresa. A estas perdas hai que engadir a destruci\u00f3n ou captura polos espa\u00f1ois de polo menos doce nav\u00edos, e outros tantos se afundiron por temporais na viaxe de regreso.\nAdemais de perder a oportunidade de atacar a frota espa\u00f1ola en horas baixas, os custos da expedici\u00f3n esgotaron o tesouro real de Isabel, recuperado durante o seu longo reinado. Entre os can\u00f3ns capturados na Coru\u00f1a, os abastecementos e outras mercador\u00edas de variada \u00edndole confiscadas en Galicia e en Portugal, o total de bot\u00edn non alcanzaba as 29.000 libras. Tendo en conta que o investimento superara as 160.000 libras, o negocio non pod\u00eda ser m\u00e1is ruinoso. A guerra anglo-espa\u00f1ola foi moi custosa para ambos os pa\u00edses, at\u00e9 o punto de que Espa\u00f1a tivo que declararse en bancarrota en 1596, tras outro ataque a C\u00e1diz.\nFrancis Drake quedou condenado a un case total ostracismo tras o fracaso. Morreu en 1595 en combates con espa\u00f1ois no Caribe.\nDespois da morte de Isabel I (1603) e a chegada ao trono de Xacobo VI de Escocia e I de Inglaterra (rei de Escocia e fillo de Mar\u00eda Estuardo) en 1603, este fixo todo o posible por rematar a guerra. A paz chegou en 1604, no Tratado de Londres a petici\u00f3n inglesa, xa que non pod\u00edan soster m\u00e1is os custos dun conflito que foi moi lesivo para a econom\u00eda brit\u00e1nica.\nTras a paz, Espa\u00f1a refixo a s\u00faa frota, que rapidamente incrementou a s\u00faa supremac\u00eda mar\u00edtima at\u00e9 extremos superiores aos de antes da Armada Invencible. A dita supremac\u00eda durou case 50 anos m\u00e1is at\u00e9 a Batalla naval das Dunas. Inglaterra foi capaz de consolidar a s\u00faa soberan\u00eda en Irlanda, ademais de establecer colonias en Am\u00e9rica do Norte."}
{"id": "148811", "revid": "2520", "url": "https://gl.wikipedia.org/wiki?curid=148811", "title": "Orixes de replicaci\u00f3n", "text": ""}
{"id": "148812", "revid": "2520", "url": "https://gl.wikipedia.org/wiki?curid=148812", "title": "ORI", "text": ""}
{"id": "148813", "revid": "12452", "url": "https://gl.wikipedia.org/wiki?curid=148813", "title": "Procariota", "text": ""}
{"id": "148814", "revid": "56817", "url": "https://gl.wikipedia.org/wiki?curid=148814", "title": "Orixe de replicaci\u00f3n", "text": "Unha orixe de replicaci\u00f3n (m\u00e1is co\u00f1ecido coma ORI) \u00e9 o lugar concreto do ADN onde se inicia a replicaci\u00f3n. Tr\u00e1tase, polo tanto, dunha determinada secuencia de nucle\u00f3tidos a partir da cal desenv\u00f3lvese unha forquita de replicaci\u00f3n que dar\u00e1 lugar \u00e1s d\u00faas cadeas id\u00e9nticas de ADN resultantes.\nNos organismos procariotas adoita atoparse unha \u00fanica orixe de replicaci\u00f3n no seu ADN, mentres que nos eucariotas at\u00f3panse normalmente m\u00faltiples orixes en cada cromosoma, o que permite unha velocidade razoable de replicaci\u00f3n das longas cadeas de ADN destes organismos. Esta multiplicidade de orixes nunha cadea conforma as denominadas burbullas de replicaci\u00f3n."}
{"id": "148815", "revid": "5132", "url": "https://gl.wikipedia.org/wiki?curid=148815", "title": "Prone Lugo", "text": ""}
{"id": "148816", "revid": "5132", "url": "https://gl.wikipedia.org/wiki?curid=148816", "title": "Prone Lugo Asociacion Deportiva", "text": ""}
{"id": "148818", "revid": "5132", "url": "https://gl.wikipedia.org/wiki?curid=148818", "title": "Azkar Lugo", "text": ""}
{"id": "148819", "revid": "5132", "url": "https://gl.wikipedia.org/wiki?curid=148819", "title": "Prone Lugo Asociaci\u00f3n Deportiva", "text": ""}
{"id": "148820", "revid": "5132", "url": "https://gl.wikipedia.org/wiki?curid=148820", "title": "Pazo dos Deportes de Lugo", "text": ""}
{"id": "148822", "revid": "5132", "url": "https://gl.wikipedia.org/wiki?curid=148822", "title": "Pazo Provincial dos Deportes", "text": ""}
{"id": "148824", "revid": "5132", "url": "https://gl.wikipedia.org/wiki?curid=148824", "title": "Pazo Provincial dos Deportes de Lugo", "text": ""}
{"id": "148827", "revid": "98629", "url": "https://gl.wikipedia.org/wiki?curid=148827", "title": "LeAnn Rimes", "text": "Margaret LeAnn Rimes, m\u00e1is co\u00f1ecida como LeAnn Rimes, nada en Jackson o 28 de agosto de 1982, \u00e9 unha das m\u00e1is famosas cantantes de m\u00fasica country e pop americana do s\u00e9culo XXI. Descuberta en 1996 na m\u00fasica country, aos 13 anos. O seu primeiro \u00e1lbum, \u201cBlue\u201d, chegou a n\u00ba1 no Top Country \u00c1lbuns e foi certificado \u201cmulti-platina\u201d en vendas. Aos 20 anos, xa ti\u00f1a vendido m\u00e1is de 34 mill\u00f3ns de copias.\nO comezo da carreira.\nNatural de Jackson, no Mississippi, a cantante comezou a cantar antes dos dous anos, e aos 11, xa vivindo en Texas, gravou \"All That\", o seu primeiro \u00e1lbum de canci\u00f3ns orixinais. O \u00e9xito que obtivo, lanzado por unha pequena editora independente, chamou a atenci\u00f3n da Curb Records, que editou \"Blue\", segundo disco de LeAnn Rimes, cando a artista s\u00f3 ti\u00f1a 13 anos. Por detr\u00e1s do tema-t\u00edtulo est\u00e1 unha historia que, at\u00e9 hoxe, se asocia \u00e1 cantante: a canci\u00f3n \"Blue\" fora escrita nos anos 1960 por un locutor de radio e promotor discogr\u00e1fico que, ao encontrar Leann, se rendeu aos seus talentos e lle suxeriu que cantase a m\u00fasica.\nAsumindo o papel de \"padri\u00f1o\" da artista, Bill Mak garante ter escrito \"Blue\" para Patsy Cline antes da morte da cantante, espallando o rumor de que ti\u00f1a esperado 30 anos at\u00e9 encontrar outra voz capaz de interpretar a canci\u00f3n. Inspirada na historia e nas semellanzas de Leann coa lenda, a prensa comeza a presentar a nova cantante como sucesora de Patsy Cline. M\u00e1is tarde, por\u00e9n, descubriuse que a m\u00fasica xa fora gravada por tres artistas diferentes. A constataci\u00f3n non eliminou o impacto do disco, un \u00e9xito de vendas nos EUA.\nA partir de ent\u00f3n, o aplauso do p\u00fablico e os r\u00e9cords batidos (\"You Light Up My Life: Inspirational Songs\", de 1997, foi o primeiro disco country en entrar directamente nas listas de \u00e9xitos Pop e country contempor\u00e1nea) marcan o cami\u00f1o de Leann. Despois do lanzamento dunha colect\u00e1nea cos seus primeiros temas, a cantante vendeu mill\u00f3ns de copias de \"Sitting On Top of the World\", lanzado en 1998. Atr\u00e1s ficaron dous Grammys, sendo Leann a primeira cantante country en vencer na categor\u00eda de Mellor Artista Revelaci\u00f3n.\nPara reforzar a comparaci\u00f3n con Patsy Cline, a artista interpretou, en 1999, o cl\u00e1sico \"Crazy\", nunha colecci\u00f3n de 11 modelos da country a que deu o seu nome. Seguiron \"Written In The Stars\", un dueto con Elton John para o musical da Broadway, \"Aida\", e ducias de concertos polos EUA.\nLeAnn participou na canci\u00f3n \"Just Stand Up\", unha canci\u00f3n para axudar na campa\u00f1a \"Stand Up For Cancer\", xunto con moitas outras artistas, inclu\u00edndo Carrie Underwood, Ciara, Beyonc\u00e9, Mariah Carey, Miley Cyrus, Leona Lewis, Fergie, Mary J. Blige, Rihanna, Ashanti, Natasha Beginfield, Keyshia Cole.\nReco\u00f1ecemento mundial.\nO reco\u00f1ecemento a nivel mundial veu coa banda-sonora de \"Coyotte Ugly\" (ShowBar), para o cal gravou catro m\u00fasicas de Diane Warren, entre as cales est\u00e1 o \u00e9xito \"Can't Fight the Moonlight\". No filme, Leann fai tam\u00e9n unha pequena aparici\u00f3n, naquela que foi a s\u00faa segunda incursil\u00f3n no cinema, ap\u00f3s a estrea en \"Holiday in Your Heart\", filme adaptado dun libro co-escrito pola cantante.\nEn 2001, e na resaca dos atentados de 11 de setembro, xorde no mercado \"God Bless America\", unha colecci\u00f3n de \u00e9xitos da artista, alternados con versi\u00f3ns de cl\u00e1sicos da canci\u00f3n norteamericana, para emprestarlle \u00e1nimo ao pobo dos Estados Unidos. Un ano despois, a cantante lanza \"Twisted Angels\", un conxunto m\u00e1is de orixinais."}
{"id": "148828", "revid": "85894", "url": "https://gl.wikipedia.org/wiki?curid=148828", "title": "Alofi", "text": "Alofi \u00e9 a capital de Niue, un pa\u00eds situado no Oc\u00e9ano Pac\u00edfico. Ten unha poboaci\u00f3n estimada de 639 habitantes segundo o censo realizado en 2011. A cidade est\u00e1 formada por dous barrios; Alofi Norte e Alofi Sur, sendo este \u00faltimo o m\u00e1is poboado e onde se atopa a sede do goberno. Alofi ten a distinci\u00f3n de ser a segunda cidade capital de pa\u00eds m\u00e1is pequena en termos de poboaci\u00f3n (logo de Ngerulmud, capital de Palau).\nXeograf\u00eda.\nAt\u00f3pase no centro da ba\u00eda Alofi na costa oeste da illa, preto do \u00fanico paso no arrecife de coral que rodea a Niue a unha distancia de 2481\u00b443\u00a0km de Auckland, capital de Nova Zelandia. A ba\u00eda est\u00e9ndese polo 30% da lonxitude da illa (uns sete quil\u00f3metros) desde Halagigie Point no sur ata Makapu Point no norte.\nHistoria.\nEn xaneiro de 2004, o cicl\u00f3n Heta matou d\u00faas persoas e destru\u00edu a maior parte da illa, inclu\u00edndo o hospital. Os edificios gobernamentais foron, a partir de ent\u00f3n, transferidos a unha \u00e1rea menos exposta chamada \"Fonauakula\", que se sit\u00faa 3\u00a0km cara ao interior da illa, pero a\u00ednda dentro dos l\u00edmites de Alofi Sur.\nClima.\nAlofi conta cun clima ecuatorial na Clasificaci\u00f3n clim\u00e1tica de K\u00f6ppen, sen unha perceptible tempada seca. A cidade conta cunha tempada notablemente m\u00e1is seca de xu\u00f1o a setembro. Pero, todos estes meses cae unha media de m\u00e1is de 60\u00a0mm de choiva, o l\u00edmite para un mes seco. Do mesmo xeito que outras cidades con este clima, as temperaturas medias mant\u00e9\u00f1ense relativamente constantes durante todo o ano, a 25 graos Celsius.\nTransportes.\nA gran maior\u00eda das r\u00faas da cidade at\u00f3panse pavimentadas, na cidade non existen li\u00f1as de autob\u00fas debido a que non \u00e9 necesario pola s\u00faa baixa poboaci\u00f3n, o que se que existen son autobuses que se collen no centro da cidade e trasl\u00e1danche a outro punto de Niue, tam\u00e9n existen alg\u00fans cidad\u00e1ns que a cambio de algo de di\u00f1eiro exercen de taxistas, posto que a localidade tampouco disp\u00f3n de taxis. No terreo a\u00e9reo, a cidade \u00e9 servida polo Aeroporto Internacional de Niue, situado 7\u00a0km ao norte da mesma e que ten voos operados por Air New Zealand con destino Nova Zelandia."}
{"id": "148830", "revid": "5132", "url": "https://gl.wikipedia.org/wiki?curid=148830", "title": "Olympiakos BC", "text": ""}
{"id": "148832", "revid": "25871", "url": "https://gl.wikipedia.org/wiki?curid=148832", "title": "Down in It", "text": "\"Down in It\" (tam\u00e9n co\u00f1ecido coma Halo 1) \u00e9 un sinxelo da banda de rock industrial Nine Inch Nails, lanzado en 1989. Tr\u00e1tase da primeira edici\u00f3n oficial realizada pola banda, e apareceu antes do seu \u00e1lbum de estrea \"Pretty Hate Machine\". Inicialmente s\u00f3 apareceu en vinilo, pero debido ao \u00e9xito do \u00e1lbum lanzar\u00edase porteriormente tam\u00e9n en CD. \"Down in It\" foi a primeira canci\u00f3n composta por Trent Reznor.\nLista de canci\u00f3ns.\nTodos os temas remesturados por Adrian Sherwood e Keith LeBlanc."}
{"id": "148833", "revid": "25871", "url": "https://gl.wikipedia.org/wiki?curid=148833", "title": "Wish", "text": "\"Wish\" \u00e9 o segundo sinxelo promocional do EP \"Broken\" da banda estadounidense de rock industrial Nine Inch Nails, e foi editado no ano 1993. \"Wish\" \u00e9 un dos temas de NIN m\u00e1is co\u00f1ecidos e ga\u00f1ou o Grammy do ano 1993 \u00e1 \"Mellor actuaci\u00f3n de metal\". \"Wish\" foi remesturado d\u00faas veces no \u00e1lbum de acompa\u00f1amento do EP, \"Fixed\", como \"Wish (Remix)\" e \"Fist Fuck\". Ambas remesturas est\u00e1n feitas por J. G. Thirlwell."}
{"id": "148836", "revid": "25871", "url": "https://gl.wikipedia.org/wiki?curid=148836", "title": "Only", "text": "\"Only\" (tam\u00e9n co\u00f1ecido coma Halo 20) \u00e9 un sinxelo da banda estadounidense de rock industrial Nine Inch Nails, extra\u00eddo do seu cuarto \u00e1lbum \"With Teeth\". \"Only\" acadou o n\u00famero 1 na lista \"Modern Rock\" da \"Billboard\", onde estivo sete semanas. \u00c9 a segunda edici\u00f3n da banda exitosa no Reino Unido, acadando o n\u00famero 20 neste pa\u00eds.\nO seu v\u00eddeo musical foi realizado polo cineasta David Fincher, director de pel\u00edculas como \"Fight Club\", \"Se7en\" e \"The Social Network\". \u00c9 un dos tres \u00fanicos videoclips que rodou Fincher nos \u00faltimos 15 anos, xunto con \"Judith\" de A Perfect Circle e o recente \"Suit &amp; Tie\" de Justin Timberlake e Jay-Z."}
{"id": "148837", "revid": "25871", "url": "https://gl.wikipedia.org/wiki?curid=148837", "title": "The Perfect Drug", "text": "\"The Perfect Drug\" \u00e9 un sinxelo da banda de metal industrial estadounidense Nine Inch Nails. O tema foi composto para a pel\u00edcula de David Lynch \"Lost Highway\" e apareceu na s\u00faa banda sonora."}
{"id": "148838", "revid": "23204", "url": "https://gl.wikipedia.org/wiki?curid=148838", "title": "Uraninita", "text": "A uraninita \u00e9 un mineral radioactivo do grupo IV (\u00f3xidos) segundo a clasificaci\u00f3n de Strunz, rico en uranio, sendo a principal mena deste elemento. A s\u00faa composici\u00f3n qu\u00edmica \u00e9 maiormente di\u00f3xido de uranio (UO2). mais tam\u00e9n cont\u00e9n tri\u00f3xido de uranio (UO3), \u00f3xido de chumbo, torio, e terras raras.\nO mineral co\u00f1\u00e9cese desde o s\u00e9culo XV nas minas de prata nas monta\u00f1as Erzgebirge, Alema\u00f1a. Non obstante, o dep\u00f3sito tipo \u00e9 o de J\u00e1chymov, na Rep\u00fablica Checa, que foi descrito por F.E.Br\u00fcckmann en 1727.\nA pechblenda \u00e9 unha variedade masiva e probablemente impura de uraninita.\nM.Klaproth descubriu o elemento uranio en 1789 a partir da pechblenda encontrada no dep\u00f3sito de Johanngeorgenstadt, Alema\u00f1a.\nTodos os minerais de uranitita conte\u00f1en pequenas cantidades de radio como produto da desintegraci\u00f3n radioactiva do uranio; de feito, Marie Curie descubriu o radio e o polonio a partir de pechblenda de J\u00e1chymov, da Rep\u00fablica Checa (daquela Joachimsthal, do Imperio austroh\u00fangaro). Tam\u00e9n pos\u00faen pequenas cantidades de is\u00f3topos de chumbo (206Pb e 207Pb), produtos da desintegraci\u00f3n da serie radioactiva dos is\u00f3topos 238U e 235U, respectivamente. Do mesmo xeito, a uraninita cont\u00e9n pequenas cantidades de helio como resultado da desintegraci\u00f3n alfa; de feito, o helio foi atopado por primeira vez na Terra na uraninita, tras terse descuberto espectroscopicamente no Sol. O tecnecio, elemento extremadamente raro, pode acharse tam\u00e9n en proporci\u00f3ns \u00ednfimas (uns 0,2\u00a0ng/kg) como resultado da fisi\u00f3n espont\u00e1nea do 235U.\nDep\u00f3sitos.\nNo Gran Lago do Oso, nos Territorios do Noroeste, Canad\u00e1, hai unha importante mina de pechblenda, onde se encontra en grandes cantidades asociada con prata, e algunhas das menas m\u00e1is puras en uranio at\u00f3panse no Lago Athabasca, ao norte de Saskatchewan. Hai uraninita en Australia, Alema\u00f1a, Inglaterra, Sur\u00e1frica e Estados Unidos.\nO mineral de uranio proc\u00e9sase xeralmente na mesma zona na que se extrae, pulveriz\u00e1ndose nunha torta amarela (\u00f3xido de uranio), que \u00e9 un paso intermedio no procesado do uranio.\nOutros \u00f3xidos.\nA casiterita, o r\u00fatilo e a magnetita son outros minerais \u00f3xidos importantes."}
{"id": "148839", "revid": "25871", "url": "https://gl.wikipedia.org/wiki?curid=148839", "title": "The Day the World Went Away", "text": "\"The Day the World Went Away\" \u00e9 un o primeiro sinxelo do \u00e1lbum \"The Fragile\" da banda estadounidense de rock industrial Nine Inch Nails, editado no ano 1999."}
{"id": "148840", "revid": "23204", "url": "https://gl.wikipedia.org/wiki?curid=148840", "title": "Sin", "text": "\"Sin\" (tam\u00e9n co\u00f1ecido coma Halo 4) \u00e9 o terceiro sinxelo da banda estadounidense de rock industrial Nine Inch Nails, sacado do seu \u00e1lbum \"Pretty Hate Machine\". Editado o 10 de outubro de 1990, acadou o n\u00famero 35 na lista brit\u00e1nica de sinxelos."}
{"id": "148841", "revid": "22570", "url": "https://gl.wikipedia.org/wiki?curid=148841", "title": "We're in This Together", "text": "\"We're in This Together\" (tam\u00e9n co\u00f1ecido coma Halo 15) \u00e9 un sinxelo de 3 discos da banda estadounidense Nine Inch Nails editado en 1999 e sacado do seu \u00e1lbum \"The Fragile\"."}
{"id": "148843", "revid": "6279", "url": "https://gl.wikipedia.org/wiki?curid=148843", "title": "Tortilla", "text": ""}
{"id": "148845", "revid": "5863", "url": "https://gl.wikipedia.org/wiki?curid=148845", "title": "Ninfa (mitolox\u00eda)", "text": "Na mitolox\u00eda grega, unha ninfa \u00e9 un ser mitol\u00f3xico membro dun grande grupo de esp\u00edritos femininos da natureza, \u00e1s veces unidos a un lugar ou orograf\u00eda particular. As ninfas adoitaban acompa\u00f1ar a varios deuses e deusas, e eran con frecuencia o obxectivo de s\u00e1tiros luxuriosos.\nAs ninfas son as personificaci\u00f3ns das actividades creativas e alentadoras da natureza. A palabra grega \u03bd\u03cd\u03bc\u03c6\u03b7 significa \"noiva\" e \"virxe\", entre outras cousas; ou sexa, unha muller en idade casadeira. Outros fan referencia a esta palabra (e tam\u00e9n \u00e1 latina \"nubere\" e mais \u00e1 alem\u00e1 \"Knospe\") como unha ra\u00edz que expresa a idea de \u2018crecer\u2019 (segundo Hesiquio de Alexandr\u00eda, un dos significados de \u03bd\u03cd\u03bc\u03c6\u03b7 \u00e9 \u2018bot\u00f3n de rosa\u2019). O lar das ninfas est\u00e1 nas monta\u00f1as e arboredos, nos mananciais e r\u00edos, nos vales e nas fr\u00edas grutas. Con frecuencia son o s\u00e9quito de divindades superiores: de \u00c1rtemis a cazadora, de Apolo o profeta, do trouleiro e deus das \u00e1rbores Dioniso, do mensaxeiro Hermes e tam\u00e9n de deuses r\u00fasticos como Pan, deus dos pastores."}
{"id": "148846", "revid": "85894", "url": "https://gl.wikipedia.org/wiki?curid=148846", "title": "Alfredo Freixedo Alemparte", "text": "Alfredo Freixedo Alemparte, nado en Ourense en 1946, \u00e9 un arquitecto galego.\nTraxectoria.\nObtivo o t\u00edtulo de Arquitecto pola Escola T\u00e9cnica Superior de Arquitectura de Madrid.\n\u00c9 Profesor na \u00e1rea de Proxectos arquitect\u00f3nicos do departamento de Proxectos arquitect\u00f3nicos e Urbanismo da Universidade da Coru\u00f1a e imparte clase na Escola T\u00e9cnica Superior de Arquitectura da Coru\u00f1a.."}
{"id": "148848", "revid": "865", "url": "https://gl.wikipedia.org/wiki?curid=148848", "title": "B\u00e1goa da Ra\u00ed\u00f1a", "text": "B\u00e1goa de Ra\u00ed\u00f1a foi un grupo galego de m\u00fasica folk, formado en Ortigueira en 1995. A banda participou en tres edici\u00f3ns do Festival Internacional do Mundo Celta, nos anos 1995, 1997 e 1998. O conxunto leva dende o ano 1999 sen actividade."}
{"id": "148849", "revid": "5749", "url": "https://gl.wikipedia.org/wiki?curid=148849", "title": "Carlos Meijide Calvo", "text": ""}
{"id": "148850", "revid": "5749", "url": "https://gl.wikipedia.org/wiki?curid=148850", "title": "Andr\u00e9s Fern\u00e1ndez-Albalat", "text": ""}
{"id": "148851", "revid": "5749", "url": "https://gl.wikipedia.org/wiki?curid=148851", "title": "Celestino Garc\u00eda", "text": ""}
{"id": "148852", "revid": "5749", "url": "https://gl.wikipedia.org/wiki?curid=148852", "title": "Xos\u00e9 Manuel Casabella", "text": ""}
{"id": "148853", "revid": "5749", "url": "https://gl.wikipedia.org/wiki?curid=148853", "title": "Pascuala Campos", "text": ""}
{"id": "148854", "revid": "5749", "url": "https://gl.wikipedia.org/wiki?curid=148854", "title": "Alfredo Freixedo", "text": ""}
{"id": "148859", "revid": "98629", "url": "https://gl.wikipedia.org/wiki?curid=148859", "title": "RMS Majestic (1914)", "text": "O SS \"Bismarck\" foi orixinalmente un transatl\u00e1ntico alem\u00e1n encargado pola navieira Hamburg America Line (HAPAG) e constru\u00eddo nos estaleiros Blohm &amp; Voss entre 1913 e 1914. Foi o terceiro da clase Imperator e tivo como buques irm\u00e1ns ao SS \"Vaterland\" e ao SS \"Imperator\".\nUnha vez botado en 1914, non chegou a ser completado totalmente debido \u00e1 entrada de Alema\u00f1a na primeira guerra mundial, permanecendo inacabado. Como consecuencia do Tratado de Versalles foi entregado ao Reino Unido en compensaci\u00f3n polo afundimento do buque hospital HMHS \"Britannic\". Remodelado, completado e renomeado como RMS \"Majestic\" a partir de 1922 foi catalogado como o buque m\u00e1is grande do mundo. O \"Majestic\" serviu para a empresa White Star Line.\nM\u00e1is tarde, no 1936, a White Star vendeu o buque \u00e1 Royal Navy que o renomeou como HMS \"Caledonia\" destin\u00e1ndoo a buque de adestramento de novos cadetes, ata que un incendio o destru\u00edu parcialmente en setembro de 1939, afundindo preto das costas de Escocia. Finalmente, os seus restos foron desmantelados en 1943.\nHistoria.\nDurante a chamada \u00e9poca dourada dos buques de li\u00f1a, a HAPAG ordenou a construci\u00f3n de tres transatl\u00e1nticos da chamada clase Imperator en resposta aos buques RMS \"Lusitania\" e RMS \"Mauretania\" da Cunard Line en Inglaterra. Foron dese\u00f1ados para ser moito m\u00e1is grandes e luxosos pero non tan veloces como os ingleses.\nO SS \"Bismarck\" foi botado o 20 de xu\u00f1o de 1914 e bautizado pola condesa Hanna von Bismarck e o K\u00e1iser Guillerme II de Alema\u00f1a.\nO inicio das hostilidades da primeira guerra mundial ralentizou a finalizaci\u00f3n do buque, o cal xa estaba bastante avanzado pero non completamente equipado. Tampouco foi dotado da famosa aguia imperial de bronce caracter\u00edstica da HAPAG no Segundo Reich. A HAPAG ti\u00f1a plans de efectuar o cruceiro da vitoria coa familia imperial alem\u00e1 en dito buque se Alema\u00f1a ga\u00f1aba a guerra.\nPor\u00e9n, debido a que a guerra foi desfavorable a Alema\u00f1a, o Tratado de Versalles imposto polos vencedores obrigou aos xermanos a completar e entregar os buques de li\u00f1a sobreviventes como compensaci\u00f3n de guerra. Os traballos de terminaci\u00f3n foron realizados de mala gana, deliberadamente ralentizados e incluso sabotados pola Blohm &amp; Voss en Hamburgo ata 1922, ano en que foi transferido \u00e1 White Star Line. Chegou a porto coas cores orixinais da HAPAG nas s\u00faas chemineas e o seu nome como \"Bismarck\" nos seus costados como un desaf\u00edo para os ingleses. A hoteler\u00eda estaba semirrematada e ademais deliberadamente en malas condici\u00f3ns de salubridade.\nRMS \"Majestic\".\nA White Star Line tomouno como compensaci\u00f3n pola perda do HMHS \"Britannic\", afundido por unha mina na canle de Kea en augas gregas, e reacondicionouno coas cores e o luxo caracter\u00edstico renome\u00e1ndoo como RMS \"Majestic\". Realizou a s\u00faa viaxe inaugural o 12 de maio de\u00a01922 na ruta Southampton-Cherburgo-Nova York.\nO \"Majestic\" gozou de gran popularidade por ser o buque de li\u00f1a m\u00e1is longo do mundo (ata a aparici\u00f3n do SS \"Normandie\" en 1935) e polo seu luxo. Foi co\u00f1ecido co sobrenome \"Magic Stick\" (vari\u00f1a m\u00e1xica).\nHMS \"Caledonia\".\nEn 1937, a White Star -fusionada xa coa Curnard Line- decidiu vender para desarme ao \"Majestic\" debido a varios problemas el\u00e9ctricos e estruturais; por\u00e9n a firma Ward &amp; Co. encargada do desarme vendeuno ao Ministerio da Mari\u00f1a ingl\u00e9s, quen o reacondicionou como buque para adestramento de cadetes (cunha capacidade para 1500 persoas) e o renomeou como HMS \"Caledonia\". Rebaix\u00e1ronse as chemineas, elimin\u00e1ronse os botes salvavidas e engad\u00eduselle unha cuarta ponte.\nComezada a segunda guerra mundial, os cadetes do \"Caledonia\" foron redestinados e o buque pasou \u00e1 reserva \u00e1 espera dunha decisi\u00f3n por parte do Almirantado. Permaneceu ata o 29 de setembro de 1939, d\u00eda en que se incendiou debido a un fallo el\u00e9ctrico nun peirao de Rosyth, en Escocia, afundindo naquelas augas. Permaneceu nese lugar ata que a Shipbreaker Ward &amp; Co o comprou e desmantelou en 1943."}
{"id": "148862", "revid": "3533", "url": "https://gl.wikipedia.org/wiki?curid=148862", "title": "Tortilla espa\u00f1ola", "text": ""}
{"id": "148863", "revid": "98629", "url": "https://gl.wikipedia.org/wiki?curid=148863", "title": "Hipoxeos de Quinta do Anjo", "text": "Os hipoxeos de Quinta do Anjo son un conxunto de catro grutas artificiais realizadas cara fins do neol\u00edtico e principios do calcol\u00edtico situadas na fregues\u00eda de Quinta do Anjo no concello de Palmela en Portugal. Debido \u00e1 s\u00faa importancia hist\u00f3rica foron declarados Monumento Nacional en 1934.\nSituaci\u00f3n.\nEmprazados nun terreo adquirido polo concello de Palmela, nun outeiro calcario creado no mioc\u00e9nico, sit\u00faanse \u00f3 remate do n\u00facleo urbano da parroquia de Quinta do Anjo, entre as r\u00faas Duque de Palmela e Manuel Joao de Lima Simoes, desembocando en sendas pistas terreas que dan \u00f3 monumento.\nCaracter\u00edsticas.\nEncadrados dentro do Parque Natural da Arr\u00e1bida e orientados cara diferentes direcci\u00f3ns, contan con certas caracter\u00edsticas com\u00fans. Constan dunha galer\u00eda de entrada que d\u00e1 acceso a unha sala abovedada de planta circular dun di\u00e1metro de en torno a 5 metros. Neles non se realizaban enterramentos primarios, sen\u00f3n que eran empregados como osarios. O seu estado actual est\u00e1 algo deformado con respecto \u00f3 de orixe, xa que foron empregados durante o s\u00e9culo XIX como canteira. A s\u00faa construci\u00f3n foi datada, moi posiblemente polo polen atopado, entre os meses de marzo e outubro.\nEscavaci\u00f3ns.\nAs primeiras escavaci\u00f3ns con rigor cient\u00edfico foron realizadas en 1876 por Antonio Mendes e Agostinho da Silva, e en 1906 polo Marqu\u00e9s da Costa. Anteriormente un arist\u00f3crata do lugar foi coleccionando obxectos que \u00edan aparecendo, sendo posteriormente doados \u00e1s autoridades culturais.\nMateriais atopados.\nMultitude de materiais atop\u00e1ronse nas diferentes covas; entre eles:\nV\u00e9xase tam\u00e9n.\nLigaz\u00f3ns externas.\nP\u00e1xina da Direcci\u00f3n Xeral de Monumentos Nacionais Portugueses sobre os Hipoxeos (a\u00ednda que con alg\u00fan pequeno erro)"}
{"id": "148864", "revid": "1131", "url": "https://gl.wikipedia.org/wiki?curid=148864", "title": "Suricata", "text": "O suricata \"(Suricata suricatta)\" \u00e9 un pequeno mam\u00edfero carn\u00edvoro da familia dos herp\u00e9stidos.\nCaracter\u00edsticas.\nO seu corpo mide entre 25 e 30\u00a0cm m\u00e1is un rabo duns 20 a 24\u00a0cm, o seu peso medio var\u00eda entre 730 gramos nos machos e 720 nas femias, a\u00ednda que hai exemplares que poden chegar aos 970 gramos. A pelaxe \u00e9 xeralmente gris acasta\u00f1ada, \u00e1s veces casta\u00f1a avermellada, o rabo \u00e9 casta\u00f1o escuro no cabo.\nDistribuci\u00f3n.\nO suricata habita no deserto do Kalahari e en chairas secas de Sur\u00e1frica, Namibia, Botswana e unha pequena zona de Angola.\nCostumes.\nDebido a que se desenvolve en zonas con escasa ou nula vexetaci\u00f3n pode enxergar os depredadores de lonxe, vivindo en t\u00faneles subterr\u00e1neos, aliment\u00e1ndose de insectos e outros pequenos animais as\u00ed como de tub\u00e9rculos e bulbos de plantas. Os suricatas viven en grupo, cada colonia pode consistir de vinte ou trinta membros, mentres os suricatas procuran comida ou mesmo descansa no exterior sempre hai un deles que permanece de vix\u00eda, po\u00f1\u00e9ndose de p\u00e9, apoiado nas s\u00faas patas traseiras, \u00e1 esculca de predadores coa misi\u00f3n de avisar ao resto de detectar perigo. Cada colonia conta cun macho e unha femia dominante, que son lixeiramente maiores que o resto. S\u00f3 o macho dominante copula coas femias. A xestaci\u00f3n dura de 70 a 77 d\u00edas, normalmente paren de 2 a 4 cr\u00edas, \u00e1s veces cinco, aliment\u00e1ndose do leite materno durante 4 ou 6 semanas."}
{"id": "148872", "revid": "387", "url": "https://gl.wikipedia.org/wiki?curid=148872", "title": "Hamlet (obra)", "text": ""}
{"id": "148879", "revid": "5749", "url": "https://gl.wikipedia.org/wiki?curid=148879", "title": "Illas Kur\u00eds", "text": ""}
{"id": "148884", "revid": "89787", "url": "https://gl.wikipedia.org/wiki?curid=148884", "title": "A Atalaia, San Marti\u00f1o de Meanos, Zas", "text": "A Atalaia \u00e9 un lugar da parroquia da San Marti\u00f1o de Meanos no concello coru\u00f1\u00e9s de Zas da Comarca da Terra de Soneira. Segundo o Instituto Galego de Estat\u00edstica, en 2020 ti\u00f1a 4 habitantes (3 homes e 1 muller)."}
{"id": "148885", "revid": "85894", "url": "https://gl.wikipedia.org/wiki?curid=148885", "title": "As Edreiras, San Marti\u00f1o de Meanos, Zas", "text": "As Edreiras \u00e9 un lugar da parroquia da San Marti\u00f1o de Meanos no concello coru\u00f1\u00e9s de Zas da Comarca da Terra de Soneira. Segundo o Instituto Galego de Estat\u00edstica, en 2020 ti\u00f1a 3 habitantes (1 home e 2 mulleres). Este lugar foi, no pasado, un pequeno couto se\u00f1orial con xurisdici\u00f3n propia.\nPatrimonio.\nNo lugar at\u00f3pase o Pazo das Edreiras, do s\u00e9culo XVII. Anexa o pazo sit\u00faase a capela da Virxe do Rosario."}
{"id": "148886", "revid": "85894", "url": "https://gl.wikipedia.org/wiki?curid=148886", "title": "Frox\u00e1n, San Marti\u00f1o de Meanos, Zas", "text": "Frox\u00e1n \u00e9 un lugar da parroquia da San Marti\u00f1o de Meanos no concello coru\u00f1\u00e9s de Zas da Comarca da Terra de Soneira. Ti\u00f1a 12 habitantes no ano 2018 segundo datos do Instituto Nacional de Estad\u00edstica dos cales eran 6 homes e 6 mulleres."}
{"id": "148887", "revid": "1987", "url": "https://gl.wikipedia.org/wiki?curid=148887", "title": "Langueir\u00f3n, San Marti\u00f1o de Meanos, Zas", "text": "Langueir\u00f3n \u00e9 un lugar da parroquia da San Marti\u00f1o de Meanos no concello coru\u00f1\u00e9s de Zas da Comarca da Terra de Soneira. Ti\u00f1a 93 habitantes no ano 2018 segundo datos do Instituto Galego de Estat\u00edstica dos cales eran 47 homes e 46 mulleres."}
{"id": "148888", "revid": "89787", "url": "https://gl.wikipedia.org/wiki?curid=148888", "title": "Max\u00edn, San Marti\u00f1o de Meanos, Zas", "text": "Max\u00edn \u00e9 un lugar da parroquia da San Marti\u00f1o de Meanos no concello coru\u00f1\u00e9s de Zas da Comarca da Terra de Soneira. Segundo o Instituto Galego de Estat\u00edstica, en 2020 estaba deshabitado."}
{"id": "148889", "revid": "56817", "url": "https://gl.wikipedia.org/wiki?curid=148889", "title": "Olbia (hom\u00f3nimos)", "text": "O top\u00f3nimo Olbia pode referirse a:\nOlbia pode referirse tam\u00e9n a:"}
{"id": "148890", "revid": "3533", "url": "https://gl.wikipedia.org/wiki?curid=148890", "title": "Grutas do Casal do Pardo", "text": ""}
{"id": "148891", "revid": "3533", "url": "https://gl.wikipedia.org/wiki?curid=148891", "title": "Hipoxeos de Palmela", "text": ""}
{"id": "148893", "revid": "72012", "url": "https://gl.wikipedia.org/wiki?curid=148893", "title": "Asunci\u00f3n Correa Calder\u00f3n", "text": "Asunci\u00f3n Correa Calder\u00f3n, nada na Pena (Baralla) en 1896 e finada en Lugo en 1951, foi unha escritora galega.\nTraxectoria.\nFilla do m\u00e9dico e escritor Antonio Correa Fern\u00e1ndez. Na adolescencia tivo como preceptor a Antonio Couceiro Freijomil, destinado naqueles anos na Escola Superior Graduada de Lugo. Lectora infatig\u00e1bel, entrou en contacto coas vangardas en Madrid a trav\u00e9s do seu irm\u00e1n Evaristo. Casou en 1921 co militar e pintor Jos\u00e9 Bonet Pe\u00f1alver. A s\u00faa vida transcorreu na Galicia natal, s\u00f3 interrompida por unha estad\u00eda en 1932 en Madrid onde publicou \"Estampas Castellanas\". Desde 1934 ata 1941 viviu en Lugo, con longas tempadas na Pena, pois enviuvou en 1938 e puxo en explotaci\u00f3n as s\u00faas propiedades do Val de Neira de Rei. Trasladouse a Santiago de Compostela cando os fillos empezaron os seus estudos universitarios.\nObra.\nA primeira colaboraci\u00f3n literaria, un poema en prosa modernista, \"Cuento azul\"', asinado co pseud\u00f3nimo Florisel, viu a luz en 1917, no semanario infantil \"El Ideal\" que dirix\u00eda en Lugo o seu irm\u00e1n Juan Antonio. Na d\u00e9cada de 1930 publicou unha serie de \"Estampas e contos\" no xornal \"Vanguardia Gallega\", de Lugo, propiedade da familia. Neses textos amosa unha prosa din\u00e1mica, \u00e1xil. De 1932 \u00e9 o conto \"Mariquita\" (reimpreso en \"La Noche\" en 1947 e do ano seguinte a breve prosa po\u00e9tica dedicada \u00e1 Coru\u00f1a \"La Ciudad del mar\". Por esta \u00e9poca tam\u00e9n cultivou a poes\u00eda. Durante a guerra civil abandonou a escritura, actividade que retomar\u00eda coa reimpresi\u00f3n de \"Mariquita\".\nA tem\u00e1tica da s\u00faa produci\u00f3n ten como referentes Santiago e o Val de Neira de Rei, e os campesi\u00f1os e campesi\u00f1as. Entre os in\u00e9ditos que conserva a familia hai cadernos de borradores con panxoli\u00f1as, estampas, contos de ambiente rural (\"La casa del ahorcado\", \"Abel\", \"Las exequias\"), poemas (\"Plaza\", \"Jardines de Monjes\", \"Cementerio\", \"Camposanto\", \"Amanecer\", \"Las Nieves\", \"Ventana abierta\", \"El Camino\") e unha novela inacabada: \"Sagrario vidas humildes y sencillas\".\nVida persoal.\nCasada con Jos\u00e9 Bonet Pe\u00f1alver, foi nai de Mar\u00eda Asunci\u00f3n, Antonio e Jes\u00fas Santiago Bonet Correa."}
{"id": "148894", "revid": "1131", "url": "https://gl.wikipedia.org/wiki?curid=148894", "title": "Penarrubia", "text": "O top\u00f3nimo Penarrubia pode referirse a:"}
{"id": "148895", "revid": "89787", "url": "https://gl.wikipedia.org/wiki?curid=148895", "title": "Johan Neeskens", "text": "Johannes Jacobus Neeskens, nado o 15 de setembro de 1951, \u00e9 un adestrador e antigo xogador de f\u00fatbol neerland\u00e9s. Como compo\u00f1ente da selecci\u00f3n nacional holandesa foi finalista nas Copas do Mundo de 1974 e 1978. Xogou no AFC Ajax (1970-1974) e no Futbol Club Barcelona (1974-1979) entre outros. Retirouse en 1991 e comezou a s\u00faa carreira como t\u00e9cnico adestrando ao Zug 94, foi asistente t\u00e9cnico das elecci\u00f3ns holandesa (1995-2000) e australiana (2005-2006), tam\u00e9n o foi do Barcelona (2006-2008) e desde 2009 \u00e9o do Galatasaray."}
{"id": "148899", "revid": "85894", "url": "https://gl.wikipedia.org/wiki?curid=148899", "title": "Br\u00fa na B\u00f3inne", "text": "Br\u00fa na B\u00f3inne (literalmente \"Palacio do (r\u00edo) Boyne\") \u00e9 un sitio arqueol\u00f3xico situado a 8\u00a0km de Drogheda no condado de Meath en Irlanda. \u00c9 un dos m\u00e1is grandes e importantes complexos megal\u00edticos de Europa, os m\u00e1is antigos datan do s\u00e9culo XXXV-XXII a.C. no Neol\u00edtico, destaca o monumento funerario co\u00f1ecido como \"S\u00ed an Bhr\u00fa\" en irland\u00e9s e \"Newgrange\" en ingl\u00e9s.\nEn 1993 pasaron a formar parte da lista patrimonio da humanidade da Unesco co nome de Conxunto Arqueol\u00f3xico do Val do Boyne."}
{"id": "148900", "revid": "17479", "url": "https://gl.wikipedia.org/wiki?curid=148900", "title": "Conxunto Arqueol\u00f3xico do Val do Boyne", "text": ""}
{"id": "148901", "revid": "89787", "url": "https://gl.wikipedia.org/wiki?curid=148901", "title": "Meanos, San Marti\u00f1o de Meanos, Zas", "text": "Meanos \u00e9 un lugar da parroquia da San Marti\u00f1o de Meanos no concello coru\u00f1\u00e9s de Zas da Comarca da Terra de Soneira. Segundo o Instituto Galego de Estat\u00edstica, en 2020 ti\u00f1a 153 habitantes (66 homes e 87 mulleres)."}
{"id": "148902", "revid": "85894", "url": "https://gl.wikipedia.org/wiki?curid=148902", "title": "Rial de Arriba, San Marti\u00f1o de Meanos, Zas", "text": "Rial de Arriba \u00e9 un lugar da parroquia de San Marti\u00f1o de Meanos no concello coru\u00f1\u00e9s de Zas da Comarca da Terra de Soneira. Ti\u00f1a 38 habitantes no ano 2018 segundo datos do Instituto Galego de Estat\u00edstica dos cales eran 22 homes e 16 mulleres. Conta cunha pequena ermida no alto do pobo, adicada a San Xos\u00e9."}
{"id": "148903", "revid": "75439", "url": "https://gl.wikipedia.org/wiki?curid=148903", "title": "Toni Dovale", "text": "Antonio Rodr\u00edguez Dovale, co\u00f1ecido como Toni Dovale, nado na Coru\u00f1a o 4 de abril de 1990, \u00e9 un futbolista galego. Xoga como extremo no Eastern SC, da Primeira Divisi\u00f3n de Hong Kong. Debutou como profesional en 2009 nas filas do Celta de Vigo, e durante os seguintes anos militou en clubs de seis pa\u00edses (Espa\u00f1a, Estados Unidos, a India, Chipre, Tailandia e Hong Kong).\nTraxectoria.\nComezos.\nNado na Coru\u00f1a, comezou xogar desde cativo no Ural e no Obradoiro para finalmente no ano 2002 recalar nas categor\u00edas inferiores do FC Barcelona. En 2005 regresou a Galiza para xogar nas categor\u00edas inferiores do Celta de Vigo. \nCelta de Vigo.\nCon 19 anos debutou profesionalmente co club vigu\u00e9s, sendo titular no partido que enfrontou aos celti\u00f1as contra o Numancia no Estadio de Bala\u00eddos o 29 de agosto de 2009. O partido, correspondente \u00e1 primeira xornada da tempada 2009/10 da Segunda Divisi\u00f3n, rematou con derrota para os locais por 1\u20132. Disputou un total de 16 encontros esta tempada, marcando dous goles, contra Las Palmas e N\u00e0stic.\nDespois dunha breve cesi\u00f3n en 2011 ao Huesca, da mesma categor\u00eda, na tempada 2011\u201312 disputou 34 partidos co Celta e anotou dous goles, contribu\u00edndo deste xeito ao regreso do club celeste \u00e1 Primeira Divisi\u00f3n despois de cinco anos de ausencia. Fixo o seu debut na m\u00e1xima categor\u00eda o 18 de agosto de 2012 na derrota por 0\u20131 ante o M\u00e1laga CF. A\u00ednda que o seu futuro semellaba incerto no Celta despois da chegada do adestrador Luis Enrique no ver\u00e1n de 2013, ficou finalmente no club onde foi reconvertido a lateral esquerdo.\nSporting Kansas City.\nEn marzo de 2014 desvencellouse do Celta e asinou co Sporting Kansas City da Major League Soccer estadounidense. Al\u00ed marcou o seu primeiro gol o 27 de maio, no empate 1-1 na casa ante os New York Red Bulls. O 19 de agosto debutou nunha competici\u00f3n continental, na primeira xornada da Liga de Campi\u00f3ns da CONCACAF contra o Real Estel\u00ed no estadio Independencia de Nicaragua, marcando o gol que colocou o empate definitivo 1-1. No seguinte encontro do torneo, marcou dous goles na vitoria por 3-1 sobre o Deportivo Saprissa de Costa Rica.\nLugo.\nTras a fin da tempada da MLS, volveu a Galiza para adestrar co Club Deportivo Lugo da Segunda Divisi\u00f3n, club polo que fichou finalmente o 29 de xaneiro de 2015 at\u00e9 final de tempada. Xogou 20 partidos no equipo de Quique Seti\u00e9n, anotando 3 goles.\nLegan\u00e9s e cesi\u00f3n a Vallecas.\nEn xu\u00f1o de 2015 fichou polo Legan\u00e9s, tam\u00e9n de Segunda. Disputou 18 encontros no equipo adestrado por Asier Garitano, e conseguiu o seu segundo ascenso a Primeira. Na seguinte tempada no contou con minutos e no mercado invernal sa\u00edu cedido ao Rayo Vallecano.\nBengaluru.\nEn 2017 volveu sa\u00edr ao estranxeiro, fichando polo Bengaluru indio. No equipo de Bangalore tivo como adestrador ao catal\u00e1n Albert Roca e entre os seus compa\u00f1eiros a Miku, Juanan, Dani Segovia ou V\u00edctor P\u00e9rez. En febreiro de 2018 fixo historia ao ser o primeiro futbolista do club en marcar un triplete nunha competici\u00f3n oficial da AFC. Foi nun partido da Copa AFC contra o TC Sports maldivano. Acabou a tempada como subcampi\u00f3n da Superliga da India, por detr\u00e1s do Chennaiyin.\nNea Salamis e cesi\u00f3n ao East Bengal.\nEn setembro de 2018 fichou polo Nea Salamis de Chipre, e uns meses despois regresou \u00e1 India, cedido polo club chipriota ao East Bengal de Calcuta. Co club calcutense, adestrado polo asturiano Alejandro Men\u00e9ndez, rematou subcampi\u00f3n da I-League, s\u00f3 por detr\u00e1s do Chennai City. \nNavy FC.\nEn 2019 sumou un novo pa\u00eds \u00e1 s\u00faa traxectoria, asinando co Navy FC da segunda divisi\u00f3n de Tailandia. O equipo de Chonburi, que vi\u00f1a de descender dende a m\u00e1xima categor\u00eda, realizou unha mala tempada, e acabou no antepen\u00faltimo posto.\nEl Ejido.\nDespois de rematar a tempada co club tailand\u00e9s, regresou a Galiza, onde o sorprendeu a pandemia de COVID-19. Coa carreira de Farmacia rematada dende hab\u00eda uns anos, aproveitou para facer as pr\u00e1cticas na farmacia da s\u00faa familia na Coru\u00f1a. Uns meses despois comezou a adestrar co Racing de Ferrol, e en xaneiro de 2021 asinou co CD El Ejido, co que disputou o que restaba da tempada 2020/21 da Segunda Divisi\u00f3n B.\nEastern SC.\nEn setembro de 2021 volveu facer as maletas, esta vez con destino a Hong Kong, onde fichou polo Eastern SC, club da Primeira Divisi\u00f3n dirixido por un adestrador galego, o Chino Losada. Debutou na m\u00e1xima categor\u00eda hongkonesa nun partido contra o Kitchee no estadio Mong Kok."}
{"id": "148904", "revid": "85894", "url": "https://gl.wikipedia.org/wiki?curid=148904", "title": "San Marti\u00f1o, San Marti\u00f1o de Meanos, Zas", "text": "San Marti\u00f1o \u00e9 un lugar da parroquia de San Marti\u00f1o de Meanos no concello coru\u00f1\u00e9s de Zas da Comarca da Terra de Soneira. Ti\u00f1a 17 habitantes no ano 2018 segundo datos do Instituto Galego de Estat\u00edstica dos cales eran 7 homes e 10 mulleres."}
{"id": "148905", "revid": "85894", "url": "https://gl.wikipedia.org/wiki?curid=148905", "title": "Vila, San Marti\u00f1o de Meanos, Zas", "text": "Vila \u00e9 un lugar da parroquia de San Marti\u00f1o de Meanos no concello coru\u00f1\u00e9s de Zas da Comarca da Terra de Soneira. Ti\u00f1a 91 habitantes no ano 2018 segundo datos do Instituto Galego de Estat\u00edstica dos cales eran 35 homes e 56 mulleres."}
{"id": "148906", "revid": "98629", "url": "https://gl.wikipedia.org/wiki?curid=148906", "title": "Vilar de Lamas, San Marti\u00f1o de Meanos, Zas", "text": "Vilar de Lamas \u00e9 un lugar da parroquia de San Marti\u00f1o de Meanos no concello coru\u00f1\u00e9s de Zas da Comarca da Terra de Soneira. Ti\u00f1a 37 habitantes no ano 2018 segundo datos do Instituto Galego de Estat\u00edstica dos cales eran 16 homes e 21 mulleres.\nToponimia.\nO or\u00f3nimo prov\u00e9n do lat\u00edn , e indica un lugar con lama ou lodo."}
{"id": "148907", "revid": "85894", "url": "https://gl.wikipedia.org/wiki?curid=148907", "title": "A Costa, Mira, Zas", "text": "A Costa \u00e9 un lugar da parroquia de Mira no concello coru\u00f1\u00e9s de Zas da Comarca da Terra de Soneira. Segundo o Instituto Galego de Estat\u00edstica, en 2020 ti\u00f1a 10 habitantes (7 homes e 3 mulleres)."}
{"id": "148909", "revid": "12452", "url": "https://gl.wikipedia.org/wiki?curid=148909", "title": "Ensino Secundario Obrigatorio", "text": ""}
{"id": "148911", "revid": "43749", "url": "https://gl.wikipedia.org/wiki?curid=148911", "title": "Rep\u00fablica Isl\u00e1mica de Afganist\u00e1n", "text": ""}
{"id": "148912", "revid": "85894", "url": "https://gl.wikipedia.org/wiki?curid=148912", "title": "Follente, Mira, Zas", "text": "Follente \u00e9 un lugar da parroquia de Mira no concello coru\u00f1\u00e9s de Zas da Comarca da Terra de Soneira. Ti\u00f1a 30 habitantes no ano 2018 segundo datos do Instituto Galego de Estat\u00edstica dos cales eran 14 homes e 16 mulleres.\nHistoria.\nFollente constitu\u00edu parroquia de seu at\u00e9 preto de 1867, cando foi incorporada a Mira."}
{"id": "148913", "revid": "1987", "url": "https://gl.wikipedia.org/wiki?curid=148913", "title": "Gontalde, Mira, Zas", "text": "Gontalde \u00e9 un lugar da parroquia de Mira no concello coru\u00f1\u00e9s de Zas da Comarca da Terra de Soneira. Ti\u00f1a 60 habitantes no ano 2018 segundo datos do Instituto Galego de Estat\u00edstica dos cales eran 26 homes e 34 mulleres."}
{"id": "148914", "revid": "7802", "url": "https://gl.wikipedia.org/wiki?curid=148914", "title": "SS Bismarck", "text": ""}
{"id": "148915", "revid": "7802", "url": "https://gl.wikipedia.org/wiki?curid=148915", "title": "HMS Caledonia", "text": ""}
{"id": "148916", "revid": "1131", "url": "https://gl.wikipedia.org/wiki?curid=148916", "title": "Follente", "text": "O top\u00f3nimo galego Follente pode referirse a:"}
{"id": "148917", "revid": "98629", "url": "https://gl.wikipedia.org/wiki?curid=148917", "title": "Saint John's", "text": "Saint John's \u00e9 a capital de Antiga e Barbuda, un pa\u00eds situado nas Antillas, no Mar Caribe. Cunha poboaci\u00f3n de 21.926 habitantes (2013), St. John's \u00e9 o centro comercial do pa\u00eds e o principal porto da illa de Antiga.\nSaint John's foi o centro administrativo de Antiga e Barbuda desde que as illas foron colonizadas por primeira vez en 1632, e tras a independencia do Reino Unido en 1981 converteuse en sede do goberno.\nSaint John's \u00e9 o principal centro de comunicaci\u00f3ns do pa\u00eds. A cidade conta cun porto ao que arriban numerosos cruceiros tur\u00edsticos, e co aeroporto VC Bird.\nHistoria.\nSaint John's foi fundada en 1632 como un pequeno casar\u00edo, cando un grupo de brit\u00e1nicos liderados por Edward Warner chegaron a Antiga desde a veci\u00f1a Illa de San Crist\u00f3bal. Posteriormente, Edward Warner converteuse no primeiro gobernador de Antiga, o segundo segundo outras fontes, e a illa empezou a ser poboada por cidad\u00e1ns das Illas Brit\u00e1nicas, especialmente irlandeses. Durante os seus primeiros anos, Saint John's foi atacada continuamente polos caribes e os franceses.\nPara 1667 o pobo empezou a crecer, e a chegada de escravos de \u00c1frica permitiu que se desenvolvese a industria do cultivo da cana de azucre. En 1680, iniciouse a construci\u00f3n dun forte na Illa Rat, fronte \u00e1 ba\u00eda. Para este prop\u00f3sito, en setembro de 1672, decidiuse que un escravo de cada oito participase na construci\u00f3n do edificio defensivo, que foi finalizado en 1704 baixo o nome de \"Fort James\".\nPara 1689, Saint John's superara en tama\u00f1o a Falmouth, pero un furac\u00e1n no ano seguinte destru\u00edu case todo o pobo e todos os barcos apostados no porto, como m\u00ednimo perderonse 18 embarcaci\u00f3ns.\nEn 1702, traz\u00e1ronse adecuadamente as r\u00faas e constru\u00eduse un mercado, ademais designouse un pregoeiro e gardi\u00e1ns do pobo, os cales constru\u00edron aparellos de castigo e humillaci\u00f3n para os habitantes que cometesen crimes menores.\nEn 1747 iniciouse a construci\u00f3n da Corte de Xustiza, que cando non era utilizada, funcionaba como sal\u00f3n de baile. Actualmente o edificio \u00e9 o Museo de Antiga e Barbuda. En 1769, un incendio destru\u00edu 260 casas de Saint John's, o que representaba d\u00faas terceiras partes da poboaci\u00f3n.\nEn 1784, chegou o famoso Almirante Horatio Nelson, a\u00ednda ao comezo da s\u00faa carreira, quen ordenou a construci\u00f3n dun estaleiro que actualmente leva o seu nome, e intentou cambiar as leis comerciais de navegaci\u00f3n locais. Nelson non se levou ben coa poboaci\u00f3n de Saint John's, e no posible intentou evitar entrar ao pobo, mant\u00e9ndose a maior parte do seu tempo no seu barco ancorado fronte \u00e1 poboaci\u00f3n.\nEn 1801, iniciouse a construci\u00f3n da residencia do gobernador, que ata ent\u00f3n habitaba en casas alugadas. En 1830 constru\u00eduse a primeira biblioteca nas Antillas Brit\u00e1nicas, a\u00ednda que era privada.\nEn 1842, Saint John's foi declarada cidade ao establecerse unha diocese.\nCoa chegada de emigrantes desde Madeira, a cidade creceu a\u00ednda m\u00e1is, e en 1850, abriuse unha oficina de correos. En 1867, a cidade estableceu finalmente un servizo de auga potable ao constru\u00edrse un encoro f\u00f3ra da mesma.\nMonumentos e lugares de interese.\nCatedral de San Xo\u00e1n.\nO horizonte de Saint John's est\u00e1 dominado polas brancas torres barrocas da catedral de San Xo\u00e1n. O actual edificio foi constru\u00eddo en 1845, sendo este o terceiro templo que aloxa a catedral, tras as destruci\u00f3ns dos anteriores en senllos terremotos, en 1683 e 1745. As portas de ferro da fachada sur da catedral est\u00e1n fraqueadas por alicerces decorados con estatuas de San Xo\u00e1n Evanxelista e San Xo\u00e1n Bautista. Estas figuras foron roubadas polo barco HMP Amorne en 1756 dun nav\u00edo franc\u00e9s que se dirix\u00eda \u00e1 Martinica.\nMuseo de Antiga e Barbuda.\nO Museo de Antiga e Barbuda est\u00e1 situado na esquina entre \"Long street\" e \"Market street\", e ocupa o edificio do antigo tribunal colonial, constru\u00eddo en 1747 no terreo que ocupaba o primeiro mercado da cidade. \u00c9 o edificio en uso m\u00e1is antigo de Saint John's. As exposici\u00f3ns arqueol\u00f3xicas do museo mostran a vida dos primeiros habitantes do pa\u00eds, as\u00ed como a dos escravos e colonos. O museo exp\u00f3n utensilios arauacos e coloniais procedentes das escavaci\u00f3ns arqueol\u00f3xicas das illas. Tam\u00e9n mostra unha r\u00e9plica dunha casa arauaca e maquetas da plantaci\u00f3ns de azucre que explican a historia do pa\u00eds. O museo conserva as\u00ed mesmo un bate de cr\u00edcket do xogador antiguano Viv Richards.\nPalacio gobernamental.\nO palacio gobernamental de Saint John's \u00e9 a residencia e sede do gobernador xeral de Antiga. O edificio foi constru\u00eddo en estilo colonial e est\u00e1 rodeado de xard\u00edns. At\u00f3pase na zona leste da cidade. O edificio non ten visitas tur\u00edsticas regulares, a\u00ednda que poden ser concertadas no Departamento de Turismo de Antiga e Barbuda en Long Street.\nFort James.\nO forte James foi constru\u00eddo en 1739 para protexer o porto de Saint John's, sendo un dos moitos fortes que Gran Breta\u00f1a constru\u00edu nas s\u00faas colonias caribe\u00f1as no s\u00e9culo XVIII para salvagardalas das invasi\u00f3ns da Mari\u00f1a francesa. Se sit\u00faa nun cabo na zona noroeste da cidade. Nel cons\u00e9rvanse as antigas polvoreiras, can\u00f3ns de defensa e os cimentos das murallas do forte. O principal atractivo tur\u00edstico de Fort James son as excelentes vistas ao porto de Saint John's. Existen outros fortes nas inmediaci\u00f3ns como \"Fort George\", \"Fort Charles\", \"Fort Shirley\", \"Fort Berkeley\" e \"Fort Barrington\". \nOutros.\nOs venres e s\u00e1bados pola ma\u00f1\u00e1, cel\u00e9brase un mercado de produtos agr\u00edcolas e artesan\u00eda nos arredores ao sur da cidade. Saint John's conta cun novo peirao para nav\u00edos de cruceiro, un centro comercial e numerosas tendas, e unha gran oferta hostaleira, que fan da cidade un centro de tur\u00edstico cunha gran oferta para facer compras e sa\u00edr a cear.\nA antiga destiler\u00eda de ron at\u00f3pase na Cidadela, e tr\u00e1tase da \u00fanica destiler\u00eda de ron da illa, que produce m\u00e1is de 180.000 gal\u00f3ns de ron embotellado.\nSaint John's conta cun Xard\u00edn bot\u00e1nico situado preto da intersecci\u00f3n de \"Factory Road\" e de \"Independence Avenue\" (Xard\u00edn Bot\u00e1nico de Antiga).\nO Museo de Arte da Mari\u00f1a, situado en \"Gambles Terrace\", \u00e9 unha pequena instalaci\u00f3n que alberga rocas f\u00f3siles, pedras volc\u00e1nicas, madeira petrificada e unha colecci\u00f3n de m\u00e1is de 10.000 cunchas. Tam\u00e9n exhibe obxectos de varios naufraxios de nav\u00edos brit\u00e1nicos.\nDeportes.\nSaint John's disp\u00f3n do campo de cr\u00edcket \"Antiga Recreation Ground\". Ademais, ao leste de Saint John's at\u00f3pase o estadio multi\u00fasos \"Sir Vivian Richards\", que foi constru\u00eddo principalmente para albergar partidos da Copa Mundial de Cr\u00edcket de 2007, disputada nas Antillas entre o 13 de marzo e o 28 de abril de 2007, e da que acolleu un total de 8 encontros."}
{"id": "148918", "revid": "98629", "url": "https://gl.wikipedia.org/wiki?curid=148918", "title": "RMS Berengaria", "text": "O RMS \"Berengaria (orixinalmente, SS \"Imperator) foi un transatl\u00e1ntico alem\u00e1n que comezou o seus servizos baixo a compa\u00f1\u00eda Hamburg America Line. Foi constru\u00eddo nos estaleiros de AG Vulcan en Hamburgo en 1913. Foi o primeiro da clase \"Imperator\", que incl\u00fae o SS \"Vaterland\" e o SS \"Bismarck\". Tras a primeira guerra mundial, o transatl\u00e1ntico foi cedido a compa\u00f1\u00eda brit\u00e1nica Cunard Line como compensaci\u00f3n de guerra polo afundimento do RMS \"Lusitania\", que foi torpedeado por un submarino alem\u00e1n en 1915. Ao comezo do seu servizo para Cunard, mantivo o seu nome orixinal (\"Imperator\"), pero ao pouco tempo mudoulle o nome a RMS \"Berengaria\". En 1938, o \"Berengaria\" sufr\u00edu un incendio que provocou que se comezara o seu despezamento, rematado en 1946. Ata a posta en servizo do SS Vaterland, o Imperator foi o barco m\u00e1is grande do mundo.\nHistoria.\nComparable en tama\u00f1o co RMS \"Olympic\" e o HMHS \"Britannic\" e botado poucos meses despois do afundimento do RMS \"Titanic\" foi un dos buques de pasaxeiros m\u00e1is grandes xunto co SS \"Vaterland\" e o SS \"Bismarck\". A s\u00faa silueta distintiva estaba coroada na proa cun grande mascar\u00f3n dun aguia imperial alem\u00e1 de bronce sostendo entre as s\u00faas garras un orbe.\nSS \"Imperator\".\nRealizou a s\u00faa primeira e \u00fanica viaxe ao servizo da HAPAG na ruta Hamburgo-Southampton-Cherburgo-Nova York o 11 de xu\u00f1o de 1913 baixo o mando do comodoro da li\u00f1a Hans Ruser, chegando a Nova York o d\u00eda 19 do mesmo mes. O buque volveu cara Europa o 25 de xu\u00f1o.\nO \"Imperator\" tivo inicios bastante complicados a partir de 1913 por varias dificultades t\u00e9cnicas e deficiencias de enxe\u00f1ar\u00eda, entre elas o elevado centro de gravidade que provocaba un campaneo escorando banda a banda de xeito pronunciado cando viraba, isto provocou que f\u00f3ra co\u00f1ecido como \"Limperator\" (\"limp\" \u00e9 coxeira en ingl\u00e9s). Ante este problema, t\u00edvose que modificar de emerxencia, eliminando os mobles pesados da primeira clase e inxectouse cemento no dobre fondo.\nPrimeira guerra mundial.\nO \"Imperator\" permaneceu amarrado no porto de Hamburgo durante toda a primeira guerra mundial e debido \u00e1s s\u00faas deficiencias non foi destinado a ning\u00fan uso militar, nin se instalaron aparellos para a artiller\u00eda.\nRematada a guerra, foi comisionado pola US Navy e levado ao porto de Brest en Francia para repatriar a 2.100 efectivos a Nova York. Nese tempo foi rebautizado como \"USS Imperator (ID 4080)\" e operou ata 1919 coa \"Cruiser and Transport Force\", realizando outras tres viaxes nas que repatriou a uns 25.000 soldados, enfermeiras e civ\u00eds \u00f3s EEUU.\nRMS \"Berengaria\".\nAo ser descomisionado da US Navy foi transferido \u00f3 British Shipping Controller en calidade de bot\u00edn de guerra e alugado \u00e1 navieira Cunard Line que o utilizou, a\u00ednda baixo o nome orixinal, en nove viaxes entre 1920 e 1921. A Cunard recibiu o barco en p\u00e9simas condici\u00f3ns de mantemento, polo que tivo que investir miles de libras esterlinas para deixalo como o resto dos seus barcos operativos, isto demorouse desde marzo ata xullo de 1920. A Cunard comprouno en 1921 e renomeouno RMS \"Berengaria\". Adicionalmente o seu motor propulsor foi modificado en 1922 para usar petr\u00f3leo en lugar de carb\u00f3n. O seu primeiro capit\u00e1n ingl\u00e9s foi Arthur Rostron, ex capit\u00e1n do \"Carpathia\".\nServiu durante 14 anos como buque insignia da Cunard ata 1934, ano en que foi substitu\u00eddo polo antigo \"Bismarck\" agora renomeado como RMS \"Majestic\". No 1938 comezou a sufrir unha serie de accidentes que decidiron o seu retiro en 1939. Finalmente foi despezado en 1946."}
{"id": "148920", "revid": "98629", "url": "https://gl.wikipedia.org/wiki?curid=148920", "title": "Peixe espada", "text": "Os peixes espada (\"Xiphias gladius\") son grandes peixes predadores altamente migratorios, caracterizados polo seu bico longo e aplanado, diferente do dos seus parentes, as agullas, nas que \u00e9 c\u00f3nico. O peixe espada constit\u00fae a \u00fanica especie pertencente \u00e1 familia Xiphiidae, e a s\u00faa pesca \u00e9 un deporte popular. Son estilizados e te\u00f1en a caracter\u00edstica de perder todos os seus dentes e escamas ao chegar \u00e1 idade adulta. Acadan un tama\u00f1o m\u00e1ximo de 4,3 m e un peso de 540\u00a0kg. A marca da International Game Fish Association corresponde a un esp\u00e9cime de 536\u00a0kg capturado en 1953 en Iquique, Chile, onde \u00e9 co\u00f1ecido como \"albacora\".\nO peixe espada \u00e9 co\u00f1ecido comunmente oo gladiador\" (de al\u00ed ao ep\u00edteto do seu nome cient\u00edfico, gladius), debido \u00e1 forma do seu corpo e \u00e1 semellanza do seu bico cunha espada, a cal emprega como arma tanto para atacar \u00e1s s\u00faas presas, como para defenderse dos seus depredadores naturais. En ocasi\u00f3ns, tam\u00e9n se lle denomina \"emperador\", malia referirse este nome a unha especie ben distinta: \"Luvarus imperialis\". Esta confusi\u00f3n est\u00e1 provocada pola semellanza da carne dos filetes de ambas as d\u00faas especies.\nO marraxo \u00e9 unha das poucas criaturas mari\u00f1as o suficientemente grande e r\u00e1pida como para atrapar e matar un peixe espada adulto; os inmaturos son moito m\u00e1is vulnerables \u00e1 depredaci\u00f3n por parte doutros peixes pel\u00e1xicos de maior tama\u00f1o.\nH\u00e1bitat e \u00e1rea de distribuci\u00f3n.\nOs peixes espada est\u00e1n distribu\u00eddos ao redor do mundo en augas tropicais, subtropicais e t\u00e9pedas, entre o 45\u00ba norte e o 45\u00ba sur aproximadamente. Tenden a concentrarse onde se atopan correntes mari\u00f1as importantes. Habitan en augas superficiais onde a temperatura supera os 15\u00a0\u00b0C, pero tam\u00e9n poden nadar e cazar en augas de ao redor de 5\u00a0\u00b0C por curtos per\u00edodos debido a \u00f3rganos especiais que quentan os seus ollos e cerebro.\nAs \u00e1reas de aparentemente maior abundancia son o norte de Hawai, ao longo da zona de transici\u00f3n do Pac\u00edfico norte; as costas orientais dos Estados Unidos e M\u00e9xico; e o oeste do Pac\u00edfico, principalmente o leste do Xap\u00f3n. Non se sabe demasiado sobre a migraci\u00f3n desta especie, pero estudos de captura e liberaci\u00f3n indican un movemento xeral cara ao leste, dende o norte de Hawai e o Pac\u00edfico central cara \u00e1 costa oeste dos Estados Unidos.\nAs poboaci\u00f3ns do Atl\u00e1ntico Norte catal\u00f3ganse como En Perigo (EN)\nCaracter\u00edsticas.\nAs femias son meirandes que os machos, os cales de cando en cando superan o 135\u00a0kg. Segundo estudos levados a cabo no Pac\u00edfico noroccidental, as femias maduran aos 4 ou 5 anos de idade, mentres que os machos o fan aos 3 ou 4 anos.\nO peixe espada \u00e9 homeotermo, o que lle permite manter unha temperatura 10 ou 15\u00a0\u00b0C superior \u00e1 da auga na que se move. O quecemento dos ollos mellora a visi\u00f3n, e subsecuentemente aumenta as posibilidades de atrapar unha presa. Das m\u00e1is de 25.000 especies de peixes \u00f3seos, s\u00f3 se sabe que unhas 22, aproximadamente, te\u00f1en a capacidade de manter a temperatura do seu corpo por riba da temperatura da auga, entre as que se atopan tam\u00e9n as agullas, at\u00fans e algunhas especies de quenlla (familias Lamnidae e Alopidae).\nH\u00e1bitos.\nA alimentaci\u00f3n dos adultos incl\u00fae peixes pel\u00e1xicos coma o at\u00fan, barracuda, peixe voador, verdel etc. Tam\u00e9n comen luras cando estas est\u00e1n dispo\u00f1ibles.\nS\u00e1bese que os peixes espada adoitan manterse en augas m\u00e1is profundas durante o d\u00eda, mentres que \u00e1 noite ascenden a zonas m\u00e1is superficiais.\nReproduci\u00f3n e crecemento.\nAs estimaci\u00f3ns var\u00edan considerablemente, mais \u00e9 posible que as femias carguen entre 1 e 29 mill\u00f3ns de ovos nas s\u00faas g\u00f3nadas. Os machos e as femias forman parellas durante a \u00e9poca de apareamento. A desova l\u00e9vase a cabo durante todo o ano no Caribe, Golfo de M\u00e9xico, costas de Florida e noutras zonas de augas c\u00e1lidas ecuatoriais, mentres que nas zonas m\u00e1is frescas s\u00f3 acontece na primavera e no ver\u00e1n. O sitio de desova m\u00e1is co\u00f1ecido \u00e9 o Mediterr\u00e1neo f\u00f3ra das costas de Italia, onde a \u00e9poca de posta de ovos est\u00e9ndese dende xullo at\u00e9 agosto, cando os machos son frecuentemente vistos perseguindo femias. Observouse a peixes espada desovando no oc\u00e9ano Atl\u00e1ntico, en profundidades superiores aos 75 m. No Pac\u00edfico norte, a desova adoita acontecer en augas de m\u00e1is de 24\u00a0\u00b0C desde marzo a xullo, e todo o ano no Pac\u00edfico ecuatorial.\nOs ovos miden entre 1,6 e 1,8\u00a0mm de di\u00e1metro. O desenvolvemento embrionario remata dous d\u00edas e medio despois da fertilizaci\u00f3n. Ao ser o \u00fanico membro da s\u00faa familia, a larva do peixe espada ten un aspecto \u00fanico. Ao sa\u00edr do ovo mide uns 4\u00a0mm de lonxitude e vive preto da superficie. Nesta etapa, o seu corpo case non ten pigmento. A medida que a larva medra, o corpo af\u00ednase e estil\u00edzase, e ao acadar os 12\u00a0mm, o pico est\u00e1 notablemente desenvolvido, en comparaci\u00f3n ao a\u00ednda diminuto tama\u00f1o do animal, sendo a parte superior e a inferior daquel de igual tama\u00f1o. A aleta dorsal desenv\u00f3lvese logo. A medida que o crecemento contin\u00faa, a parte superior do bico medra proporcionalmente m\u00e1is axi\u00f1a que a inferior, pod\u00e9ndose notar a caracter\u00edstica lonxitude e prominencia da parte superior. Os esp\u00e9cimes de m\u00e1is de 23\u00a0cm, aproximadamente, pos\u00faen unha aleta dorsal que se estende por todo o longo do corpo. Nunha etapa de crecemento m\u00e1is avanzada, a aleta dorsal desenvolve un \u00fanico l\u00f3bulo. Cando o peixe acada uns 52\u00a0cm, a segunda aleta dorsal xa se desenvolveu.\nContaminaci\u00f3n por mercurio.\nOs peixes espada foron identificados como unha das especies comerciais que conte\u00f1en maior nivel de mercurio na s\u00faa carne. O mercurio \u00e9 un metal pesado t\u00f3xico que se acumula nos tecidos dos seres vivos en forma de metilmercurio, altamente persistente e dif\u00edcil de eliminar. Por isto pasa a trav\u00e9s da cadea alimenticia de especie en especie acumul\u00e1ndose en maior cantidade naquelas que son predadoras, as cales acumulan o mercurio que previamente inxeriron as s\u00faas presas. As\u00ed os predadores de gran tama\u00f1o como os peixes espada, as quenllas ou certas especies de at\u00fan conte\u00f1en nos seus tecidos niveis considerables de metilmercurio que \u00e9 moi t\u00f3xico para os riles, o sistema cardiovascular e sobre todo para o sistema nervioso, polo que se aconsella que se limite o consumo destas especies sobre todo a nenos e a mulleres embarazadas por posible dano ao sistema nervioso en formaci\u00f3n do feto."}
{"id": "148921", "revid": "1308", "url": "https://gl.wikipedia.org/wiki?curid=148921", "title": "Xiphias gladius", "text": ""}
{"id": "148925", "revid": "54334", "url": "https://gl.wikipedia.org/wiki?curid=148925", "title": "LOGSE", "text": ""}
{"id": "148926", "revid": "89787", "url": "https://gl.wikipedia.org/wiki?curid=148926", "title": "David Andersen", "text": "David Andersen, nado o 23 de xu\u00f1o de 1980 en Melbourne, Australia, \u00e9 un xogador profesional de baloncesto australiano con pasaporte dinamarqu\u00e9s, que xoga para o ASVEL Lyon-Villeurbanne da LNB Pro A. Cunha altura de 2,11 metros xoga de ala-pivote ou pivote.\nTraxectoria.\nDe orixe dinamarquesa disp\u00f3n tam\u00e9n da nacionalidade danesa, principiou profesionalmente xogando cos Wollongong Hawks. No ano 1999 pasou a xogar en Europa, no Virtus Bologna italiano, en 2004 incorporouse ao CSKA Moscova pero en 2008 foi transferido ao Barcelona.\nNo 2002 participou nos draft da NBA quedando 37, seleccionado polos Atlanta Hawks, en 2009 os dereitos adquiriunos os Houston Rockets con quen asinou un contrato por tres anos.\nO 20 de novembro de 2010, Andersen foi traspasados aos New Orleans Hornets xunto a Jarrett Jack e Marcus Banks a cambio de Jerryd Bayless e Peja Stojakovi\u0107.\nNo ver\u00e1n de 2011, Andersen volveu a Europa, e asinou un contrato de tres anos co Montepaschi Siena."}
{"id": "148927", "revid": "98629", "url": "https://gl.wikipedia.org/wiki?curid=148927", "title": "Acuicultura de salm\u00f3nidos", "text": "O cr\u00eda comercial do salm\u00f3n ou salmonicultura \u00e9 un tipo de acuicultura enfocada na produci\u00f3n de peixes da familia dos salm\u00f3nidos (\"Salmonidae\"). Ao ser peixes an\u00e1dromos deben pasar durante o seu ciclo de vida por etapas de auga doce e auga salgada. O salm\u00f3n, xunto coa carpa, son as especies de peixe m\u00e1is importante para a acuicultura. No ano 2007, os viveiros de salm\u00f3n e troita produciron ingresos duns 10,7 bill\u00f3ns de d\u00f3lares. A especie de salm\u00f3n m\u00e1is cultivada e o salm\u00f3n atl\u00e1ntico. Outras especies cultivadas son a tilapia, peixe gato, robaliza, dourada e a troita.\nA produci\u00f3n acu\u00edcola do salm\u00f3n multiplicouse por 10 entre 1982 e 2007. Os principais produtores de salm\u00f3n son Noruega co 33 %, Chile co 31 %, e outros pa\u00edses europeos co 19 %.\nNa actualidade existe moita controversia sobre os impactos que esta pr\u00e1ctica intensiva ocasiona na sa\u00fade e no medio ambiente. Existe tam\u00e9n preocupaci\u00f3n sobre o impacto nas poboaci\u00f3ns de salm\u00f3n ceibes e na vida mari\u00f1a en xeral.\nM\u00e9todos.\nA acuicultura do salm\u00f3n \u00e9 a cr\u00eda e recolecci\u00f3n do salm\u00f3n baixo condici\u00f3ns controladas. O salm\u00f3n de viveiro difer\u00e9nciase do salm\u00f3n salvaxe, o cal \u00e9 capturado empregando t\u00e9cnicas de pesca comerciais.\nOs m\u00e9todos da cr\u00eda do salm\u00f3n orixin\u00e1ronse a finais do s\u00e9culo XVIII. A finais do s\u00e9culo XIX xa hab\u00eda viveiros implantados en Europa e Norteam\u00e9rica. A finais da d\u00e9cada de 1950, os programas de melloras da poboaci\u00f3n baseados en piscifactor\u00edas establec\u00e9ronse nos Estados Unidos, Canad\u00e1, Xap\u00f3n e URSS. A t\u00e9cnica contempor\u00e1nea que emprega gaiolas flotantes orixinouse en Noruega a finais da d\u00e9cada de 1960.\nOs salm\u00f3ns adoitan ser criados en d\u00faas fases. Primeiro, os alev\u00edns de salm\u00f3n son criados en tanques en terra firme. Cando te\u00f1en entre 12 e 18 meses, os alev\u00edns trasl\u00e1danse a gaiolas flotantes ou redes ancoradas en r\u00edas ou fiordes abrigados. Este m\u00e9todo de cr\u00eda nun ambiente mari\u00f1o co\u00f1\u00e9cese como maricultura. Al\u00ed son alimentados con pensos entre 12 e 24 meses, cando son colleitados.\nNoruega produce o 33% do salm\u00f3n criado no mundo, s\u00e9guelle Chile co 31% da produci\u00f3n. As costas destes pa\u00eds te\u00f1en temperaturas axeitadas e costas protexidas das treboadas. Asemade Chile \u00e9 produtor de forraxe de peixe para alimentar a acuicultura do salm\u00f3n. Escocia e o Canad\u00e1 son tam\u00e9n produtores significantes.\nOs sistemas modernos de cr\u00eda de salm\u00f3n son intensivos e non adoitan pertencer a operadoras de pequena escala. Estas adoitan estar baixo o control de corporaci\u00f3ns de agroindustriais, li\u00f1as de produci\u00f3n a escala industrial que producen produtos estandarizados. No ano 2003, case a metade do salm\u00f3n producido no mundo produc\u00edase en tan s\u00f3 5 compa\u00f1\u00edas.\nViveiros de incubaci\u00f3n.\nUnha alternativa ao m\u00e9todo de incubaci\u00f3n en tanques \u00e9 o emprego de canles de desove. Estas son correntes artificiais, normalmente paralelas a unha corrente existente adoitan ter fondo de frave e forma de zig-zag. A auga da corrente adxacente extr\u00e1ese cara ao comezo da canle, \u00e1s veces a trav\u00e9s dunha poza de cabeceira para asentar os sedimentos. O \u00e9xito do desove adoita ser moito m\u00e1is exitoso nas canles c\u00e1 nas correntes normais xa que as enchidas do r\u00edo poden levar consigo as postas. Debido \u00e1 falta de crecidas, as canles de desove deben ser lavadas cada certo tempo co fin de extraer os sedimentos. Nas correntes naturais, as crecidas son as encargadas de exercer esta funci\u00f3n. As canles de desove preservan a selecci\u00f3n natural das correntes naturais xa que, ao contraio c\u00e1 nos viveiros, non se empregan produtos qu\u00edmicos profil\u00e1cticos para controlar as enfermidades.\nGaiolas mari\u00f1as.\nAs gaiolas mari\u00f1as, adoitan estar feitas de mallas enmarcadas por barras de aceiro ou PVC. Poden ser cadradas ou circulares, de 10 e 32 metros e 10 metros de profundidade, con volumes de entre 1\u00a0000 e 10\u00a0000 metros c\u00fabicos. Unha gaiola mari\u00f1a pode conter at\u00e9 90\u00a0000 peixes.\n\u00c1s veces poden situarse separadas, mais normalmente x\u00fantanse formando as chamadas \"granxas mari\u00f1as\" cun peirao flotante e corredores ao redor das gaiolas. Redes adicionais poden rodear a granxa para escorrentar os mam\u00edferos mari\u00f1os que poden danar as gaiolas. As densidades de peixe roldan entre os 8 e 18\u00a0kg por metro c\u00fabico para o salm\u00f3n atl\u00e1ntico e entre 5 e 10\u00a0kg por metro c\u00fabico para o salm\u00f3n chinook.\nEn contraste aos sistemas pechados, as gaiolas abertas de salm\u00f3n te\u00f1en menores custos de protecci\u00f3n, por\u00e9n, non achegan unha barreira de protecci\u00f3n para o descargo dos desperdicios, parasitos e enfermidades das augas costeiras circundantes. O salm\u00f3n de viveiro nas gaiolas abertas pode fuxir ao h\u00e1bitat aberto, por exemplo, durante as treboadas. Isto fai que as enfermidades e alg\u00fans crust\u00e1ceos mari\u00f1os invadan as granxas.\nActualmente a acuicultura est\u00e1 a empregar os mesmos m\u00e9todos de cr\u00eda de salm\u00f3n noutras especies de peixes carn\u00edvoros coma o bacallau, at\u00fan vermello e flet\u00e1n. Por\u00e9n, \u00e9 probable que a cr\u00eda destes peixes produza os mesmos incovenientes medioambientais que a cr\u00eda do salm\u00f3n.\nAlimentaci\u00f3n.\nOs salm\u00f3ns son carn\u00edvoros e son actualmente alimentados con produtos desenvoltos a partir doutros peixes e organismos mari\u00f1os. Consecuentamente, co crecemento do cultivo do salm\u00f3n, medra tam\u00e9n a demanda doutros peixes para alimentalos. Estase traballando para substitu\u00edr as prote\u00ednas de orixe vexetal por outras de orixe animal na dieta do salm\u00f3n. Por\u00e9n, desafortunadamente isto resulta nuns menores niveis do altamente valorado omega-3 contidos nos peixes criados. Para contrarrestar isto, m\u00e1is do 50% da produci\u00f3n de aceite de peixe empr\u00e9gase para alimentar aos salm\u00f3ns. Os salm\u00f3ns de viveiros son alimentados cos caroteno\u00eddes astaxantina e canthaxantina, para que a cor da s\u00faa pel sexa igual \u00e1 dos salm\u00f3n salvaxe. En seco, necesitar\u00edanse entre 2 e 4\u00a0kg de peixe salvaxe para producir un kg de salm\u00f3n de granxa.\nRecolecci\u00f3n.\nUn m\u00e9todo com\u00fan de recolecci\u00f3n do salm\u00f3n \u00e9 empregando unha rede de cerco. A rede de cerco \u00e9 unha rede con pesos na s\u00faa parte inferior, esta rede \u00e9 colocada ao redor dun cardume e un cabo profundo poder ser puxado para formar un saco onde todo o peixe fica aprisionado. Antes de matar ao peixe, este \u00e9 asfixiado en auga saturada en di\u00f3xido de carbono. Logo son desangrados cortando os arcos branquiais e inmediatamente met\u00e9ndoos en auga xeada. Os m\u00e9todos de recolecci\u00f3n e mata son dese\u00f1ados para producir ao peixe o m\u00ednimo estr\u00e9s, prexudicial para a calidade da carne do peixe.\nSalm\u00f3n salvaxe vs salm\u00f3n de viveiro.\nO salm\u00f3n salvaxe \u00e9 capturado en h\u00e1bitats salvaxes empregando t\u00e9cnicas da pesca comercial. A meirande parte dos salm\u00f3ns salvaxes son pescados en Rusia, Norteam\u00e9rica e o Xap\u00f3n. A seguinte t\u00e1boa ensina as mudanzas na produci\u00f3n de salm\u00f3n salvaxe e de viveiro nos derradeiros 25 anos, segundo FAO.\nEspecies.\nSalm\u00f3n atl\u00e1ntico.\nNas correntes fluviais atl\u00e1nticas, o salm\u00f3n atl\u00e1ntico \u00e9 un prezado peixe recreativo, covizado polos pescadores durante as s\u00faas remontadas anuais. Tempo atr\u00e1s, o salm\u00f3n mantivo unha importante industria pesqueira comercial. Por\u00e9n, actualmente consid\u00e9rase ao salm\u00f3n atl\u00e1ntico salvaxe comercialmente morto; a sobrepesca e a destruci\u00f3n dos seus h\u00e1bitats fixeron que o salm\u00f3n salvaxe constit\u00faa s\u00f3 o 0,5% do salm\u00f3n atl\u00e1ntico comercializado. O resto prov\u00e9n principalmente de viveiros de Chile, o Canad\u00e1, Noruega, Rusia, o Reino Unido e Tasmania en Australia.\nO salm\u00f3n atl\u00e1ntico \u00e9, de lonxe, a especie m\u00e1is empregada para a pr\u00e1ctica da acuicultura. \u00c9 doada de manter, medra ben nas gaiolas mari\u00f1as, mant\u00e9n un bo prezo no mercado e ad\u00e1ptase ben aos viveiros localizados en h\u00e1bitats for\u00e1neos.\nOs machos e femias adultos son anestesiados. Os ovas e esperma son extra\u00eddos, despois de ser limpados os peixes. Logo, as ovas e mais o esperma son lavados e levados \u00e1 auga. Os adultos son recuperados en augas limpas e osixenadas. Alg\u00fans cient\u00edficos est\u00e1n traballando na criopreservaci\u00f3n das ovas.\nOs alev\u00edns son xeralmente criados en grandes tanques de auga doce durante 12 ou 20 meses. Unha vez o peixe chega \u00e1 fase xuvenil, son levados aos viveiros mari\u00f1os onde son mantidos durante dous anos. Durante este tempo o peixe medra e chega \u00e1 madurez.\nXeralmente, as gaiolas dos salm\u00f3ns at\u00f3panse envoltas por d\u00faas redes. Unha interior, suxeita \u00e1 gaiola, mant\u00e9n aos salm\u00f3ns controladas. A outra, exterior, est\u00e1 suxeita por flotadores e ten coma fin escorrentar os depredadores dos salm\u00f3ns.\nA\u00ednda as\u00ed, son moitos os salm\u00f3ns atl\u00e1nticos que conseguen ceibarse das gaiolas. Estes salm\u00f3n que conseguen fuxir, se se reproducen contrib\u00faen a minguar a diversidade xen\u00e9tica da especie salvaxe o que contrib\u00fae a baixar as taxas de supervivencia, e o n\u00famero de capturas. Na costa oeste de Norteam\u00e9rica, os salm\u00f3ns non nativos constit\u00faen unha ameaza, especialmente en Alasca e partes do Canad\u00e1, xa que compiten polos recursos cos salm\u00f3ns nativos. Co fin de previr esta ameaza, actualmente estanse a levar a cabo esforzos para mellorar os viveiros desta especie en t\u00f3dolos lugares onde se cr\u00eda.\nFroito destas fuxidas, atop\u00e1ronse salm\u00f3ns de viveiro remontando os cursos fluviais da costa pac\u00edfica da Columbia Brit\u00e1nica, na costa oeste canadense.\nA nivel mundial, no ano 2007, produc\u00edronse 1\u00a0433\u00a0708 toneladas de salm\u00f3n atl\u00e1ntico cun valor de 7\u00a0578 bill\u00f3ns de d\u00f3lares.\nEn Galicia.\nGalicia converteuse en pioneira en Espa\u00f1a na cr\u00eda do salm\u00f3n, por\u00e9n, no ano 2005 paralizouse a cr\u00eda deste peixe debido \u00e1s s\u00faas complicaci\u00f3ns. No ano 2009, a Conseller\u00eda do Mar autorizou a posta en marcha dunha iniciativa experimental que consist\u00eda en instalar unha serie de gaiolas nas proximidades da illa da R\u00faa, situada no concello coru\u00f1\u00e9s de Ribeira. Ante este novo proxecto, membros da Federaci\u00f3n Provincial de Confrar\u00edas de Pontevedra iniciaron unha serie de mobilizaci\u00f3ns para que a conseller\u00eda retirase estas gaiolas de cr\u00eda de salm\u00f3n do concello e renunciase ao seu traslado \u00e1s inmediaci\u00f3ns da illa de Ons, onde a conseller\u00eda pretend\u00eda recolocalas. Entre as argumentaci\u00f3ns que obxectaron est\u00e1n os posibles efectos que poidan ter o uso de insecticidas e antibi\u00f3ticos na fauna e flora nativas da zona e a aparici\u00f3n doutras especies for\u00e1neas procedentes doutras latitudes, ademais dos efectos que poidan causar nas confrar\u00edas do lugar e as de Vigo, A Guarda, Pontevedra, Agui\u00f1o e Portos\u00edn que empregan esta zona.\nTroita salm\u00f3n.\nEn 1992 a troita arco da vella (\"Salmo gairdneri\"), foi reclasificada coma un verdadeiro salm\u00f3n co nome de \"Oncorhynchus mykiss\". A troita arco da vella pos\u00fae d\u00faas formas diferentes, unha an\u00e1droma e outra non-an\u00e1droma. A forma an\u00e1droma, que emigra dos lagos e r\u00edos ao oc\u00e9ano, \u00e9 co\u00f1ecida coma troita oce\u00e1nica ou \"troita salm\u00f3n\", mentres que a forma non an\u00e1droma, que pasa a meirande tempo da s\u00faa vida en auga doce co\u00f1\u00e9cese como troita arco da vella.\nA troita salm\u00f3n cr\u00edase en moitos pa\u00edses do mundo. Dende a d\u00e9cada de 1950 a s\u00faa produci\u00f3n medrou exponencialmente, particularmente en Europa e recentemente en Chile. A nivel mundial, no ano 2007, 604\u00a0695 toneladas foron producidas cun valor de 2\u00a0589 bill\u00f3ns de d\u00f3lares. O meirande produtor \u00e9 Chile. En Chile e Noruega, a produci\u00f3n dos viveiros mari\u00f1os expandiuse principalmente para suplir a demanda externa. A produci\u00f3n interna para suplir aos mercados dom\u00e9sticos medrou fortemente en pa\u00edses como Italia, Francia, Alema\u00f1a, Dinamarca e Espa\u00f1a. Outros pa\u00edses con produci\u00f3ns significantes son os Estados Unidos, Ir\u00e1n, Alema\u00f1a e o Reino Unido.\nA troita salm\u00f3n ten unha tenra e suave carne, cun sabor amendoado. A carne da troita salm\u00f3n \u00e9 rosada coma a doutras especies de salm\u00f3n, e m\u00e1is saborosa que a clara carne da troita arco da vella. As d\u00faas son apreciadas polo consumidor. Por\u00e9n, as troitas de viveiros e aquelas pescadas en certos lagos te\u00f1en un pronunciado sabor a penso que moita xente atopa pouco atractivo; moitos consumidores tenta asegurarse de ante man cal \u00e9 a orixe do peixe antes de mercalo. As troitas salm\u00f3n salvaxes te\u00f1en unha dieta camar\u00f3ns, insectos, e caranguexos de r\u00edo. \nA troita salm\u00f3n \u00e9 especialmente vulnerable \u00e1 enfermidade ent\u00e9rica da boca vermella. Por\u00e9n, esta enfermidade non afecta aos humanos.\nCoho salmon.\nO salm\u00f3n coho \u00e9 o animal estatal da prefectura de Chiba, no Xap\u00f3n.\nO salm\u00f3n coho chega \u00e1 s\u00faa fase madura despois de ficar un ano no mar.\nA nivel mundial, no ano 2007, 115\u00a0376 toneladas de salm\u00f3n coho de viveiro foron producidas cun valor de 456 mill\u00f3ns de d\u00f3lares. Chile, co 90% da produci\u00f3n mundial, \u00e9 o principal produtor mundial seguido polo Xap\u00f3n e o Canad\u00e1."}
{"id": "148928", "revid": "98629", "url": "https://gl.wikipedia.org/wiki?curid=148928", "title": "A Terraza", "text": "A Terraza \u00e9 un edificio modernista sito na cidade de Sada, declarado Monumento Hist\u00f3rico Art\u00edstico nacional por decreto publicado no BOE con data do 4 de abril de 1975. En 2018 iniciouse o expediente para a declaraci\u00f3n de Ben de Interese Cultural.\nHistoria.\nA Terraza ergueuse orixinalmente na Coru\u00f1a no 1912 nos Xard\u00edns de M\u00e9ndez N\u00fa\u00f1ez segundo proxecto do arquitecto Antonio L\u00f3pez Hern\u00e1ndez. Substitu\u00eda aos antigos quioscos de bebidas e larpeiradas que hab\u00eda na zona co\u00f1ecida como o \"Relleno\", en terreos ga\u00f1ados ao mar nas obras de ampliaci\u00f3n do peirao. A estrutura orixinal, unha planta baixa duns vinte metros de fachada, alargouse ata os trinta m\u00e1is logo, fac\u00e9ndose tam\u00e9n o tellado da parte superior e po\u00f1\u00e9ndose d\u00faas escaleiras exteriores nas veiras.\nDespois de varias ampliaci\u00f3ns, en 1919 o edificio da Terraza foi desmontado. No 1920 levouse \u00e1 s\u00faa actual localizaci\u00f3n no paseo mar\u00edtimo de Sada. A instalaci\u00f3n esixiu a modificaci\u00f3n do edificio orixinal, que se asentaba agora sobre un semisoto erguido un metro sobre a rasante e viu engadido un corpo posterior de f\u00e1brica para coci\u00f1as e servizos. Elimin\u00e1ronse desta volta as escaleiras exteriores, troc\u00e1ndoas por unha interior central, e simplificouse a cuberta.\nCaracter\u00edsticas.\nA Terraza \u00e9 un edifico modernista, seguindo a moda da \u00e9poca, constru\u00eddo en madeira, ferro e vidro. Erguido na s\u00faa definitiva situaci\u00f3n en tres andares, \u00e9 sim\u00e9trico con respecto ao seu eixe perpendicular a fachada. Consta dun semisoto, un andar baixo e un andar primeiro.\nO semisoto \u00e9 de f\u00e1brica, e ven us\u00e1ndose coma almac\u00e9n e despensa. Ten maior tama\u00f1o en planta que o edificio en si, ao obxecto de dotalo de d\u00faas terrazas exteriores, engadidas ao trasladarse dende A Coru\u00f1a. O andar baixo ten 3,35 m de altura libre. Nel est\u00e1n a cafeter\u00eda, o restaurante, a cafeter\u00eda e os servizos. O andar superior, que chega os 4 m. de altura libre, \u00fasase coma sala de jazz e concertos.\nErguese sobre piares de madeira, que valen \u00e1 vez como sustento do edificio e como lugar de encaixe dos distintos m\u00f3dulos co compo\u00f1en. Estes m\u00f3dulos son a parte mais caracter\u00edstica do edificio e est\u00e1n constitu\u00eddos por unha serie de fiestras de distintas medidas, feitas de madeira e vidro de cores. Estas fiestras forman as fachadas de todo o andar alto e a maior parte do baixo, confer\u00edndolle un aspecto de invernadoiro e d\u00e1ndolle aos sal\u00f3ns unha luz serena. O tellado descansa sobre unha serie de tesoiras met\u00e1licas de inspiraci\u00f3n art d\u00e9co, que suxeitan o tellado a d\u00faas augas. este foi en tempos de lona embreada, pero foi substitu\u00edda no intre do traslado por pranchas de zinc. Outras modificaci\u00f3n feitas nese intre foron a instalaci\u00f3n dun balc\u00f3n central, a eliminaci\u00f3n dos remates dos beir\u00eds e a instalaci\u00f3n dunhas columnas no andar baixo, para axudaren a soportar o peso do andar superior namentres se usou de sala de baile.\nA Terraza constit\u00fae a imaxe mais representativa de Sada, cidade na que o estilo modernista estivo representado por moitos edificios,a maior parte actualmente demolidos ao faltarlles protecci\u00f3n, ca\u00eddos baixo a especulaci\u00f3n urban\u00edstica sufrida pola maior parte das cidades costeiras."}
{"id": "148929", "revid": "1131", "url": "https://gl.wikipedia.org/wiki?curid=148929", "title": "Instituto de Estudos Galegos Padre Sarmiento", "text": "O Instituto de Estudos Galegos Padre Sarmiento \u00e9 unha instituci\u00f3n cultural, constitu\u00edda o 16 de febreiro de 1944 en Santiago de Compostela, especializada actualmente en estudos cient\u00edficos sobre arqueolox\u00eda e historia. Recibe o nome en honor \u00f3 Padre Sarmiento.\nHistoria.\nEn 1923, un grupo de universitarios preocupados pola falta de estudos sobre Galiza fundaron o Seminario de Estudos Galegos (SEG). Esta instituci\u00f3n multidisciplinar e punteira realizou estudos e divulgaci\u00f3ns sobre o patrimonio cultural galego, mais a Guerra Civil e o posterior r\u00e9xime franquista acabou con todos os proxectos.\nNo ano 1944 cr\u00e9ase un instituto chamado Instituto de Estudios Gallegos Padre Sarmiento, adscrito ao Consello Superior de Investigaci\u00f3ns Cient\u00edficas (CSIC), e que dalg\u00fan xeito era herdeiro daquel pioneiro SEG. Este novo instituto reuniu na xuntanza fundacional a maior\u00eda dos intelectuais que sobreviviron \u00e1 guerra: Francisco Javier S\u00e1nchez Cant\u00f3n, Ferm\u00edn Bouza Brey, Paulino Pedret Casado, Jes\u00fas Carro Garc\u00eda, Abelardo Moralejo Laso e Felipe Ram\u00f3n Cordero Carrete (primeiro secretario da instituci\u00f3n); pouco tempo despois tam\u00e9n se integran Otero Pedrayo, Vicente Risco e Florentino Cuevillas. Outros colaboradores nas primeiras etapas tam\u00e9n foron Ant\u00f3n Fraguas, Xes\u00fas Ferro Couselo, Couceiro Freijomil, Xes\u00fas Taboada Chivite e Aquilino Iglesia Alvari\u00f1o, entre outros.\nO novo Instituto mantivo nos seus primeiros anos a estrutura en dez secci\u00f3ns: Arqueolox\u00eda; Etnograf\u00eda; Xeograf\u00eda; Prehistoria; Historia; Filolox\u00eda; Literatura; Arte; Estudos Compostel\u00e1ns e Peregrinaci\u00f3ns; e Bibliograf\u00eda e Publicaci\u00f3ns. Ademais, a instituci\u00f3n recolleu parte dos fondos sobreviventes do SEG, feito que creou certa pol\u00e9mica nalg\u00fans sectores do galeguismo ao consideraren que o IEG Padre Sarmiento era unha instituci\u00f3n franquista e non era herdeira do antigo SEG. O primeiro director do IEG Padre Sarmiento foi Francisco Javier S\u00e1nchez Cant\u00f3n. \nA ditadura non lle permitiu usar a lingua galega ao novo instituto at\u00e9 a d\u00e9cada de 1960, e a partir desta data empregouno de maneira ocasional. \nO IEG Padre Sarmiento mantivo unha actividade salient\u00e1bel at\u00e9 aproximadamente 1975. Nesta primeira etapa realiz\u00e1ronse cat\u00e1logos de castros, an\u00e1lises da romanizaci\u00f3n de Galiza, estudos de cancioneiros medievais galego-portugueses e tam\u00e9n a elaboraci\u00f3n dunha extensa bibliograf\u00eda de Galiza. Nos anos oitenta houbo unha etapa de crise no IEG, con menor actividade mais a partir de 1994 hai un novo rexurdir, produc\u00edndose tam\u00e9n unha mudanza como director, asumindo este cargo Eduardo Pardo de Guevara y Vald\u00e9s. O instituto volveu a centrarse especialmente na investigaci\u00f3n, especializ\u00e1ndose nos \u00faltimos anos principalmente en arqueolox\u00eda e historia.\nNo ano 2000 reconverteuse nun centro mixto de titularidade compartida entre a Xunta de Galicia e o CSIC, e desde esa data a s\u00faa sede est\u00e1 no |Antigo Hospital de San Roque (r\u00faa San Roque, 2).\nPublicaci\u00f3ns.\nDesde 1944 publica a revista \"Cuadernos de Estudios Gallegos\", de periodicidade irregular. Tam\u00e9n os denominados \"Anexos\" -ou serie \"Maior\"- (desde 1946) e \"Monograf\u00edas\" -ou serie \"Minor\"- (desde 1996), as\u00ed como a \"Colecci\u00f3n Galicia Hist\u00f3rica\" (desde 1977). Igualmente, desde 1946 tam\u00e9n publica diferentes textos que, pola s\u00faa tem\u00e1tica ou extensi\u00f3n, non te\u00f1en cabida nas colecci\u00f3ns anteriores (ata 2022 public\u00e1ronse 30 t\u00edtulos)."}
{"id": "148930", "revid": "1888", "url": "https://gl.wikipedia.org/wiki?curid=148930", "title": "Couceiro Freijomil", "text": ""}
{"id": "148931", "revid": "1888", "url": "https://gl.wikipedia.org/wiki?curid=148931", "title": "Bouza Brey", "text": ""}
{"id": "148932", "revid": "1888", "url": "https://gl.wikipedia.org/wiki?curid=148932", "title": "Florentino Cuevillas", "text": ""}
{"id": "148935", "revid": "56817", "url": "https://gl.wikipedia.org/wiki?curid=148935", "title": "Albaredo", "text": "O top\u00f3nimo Albaredo pode referirse a varios lugares de Galicia:"}
{"id": "148936", "revid": "1131", "url": "https://gl.wikipedia.org/wiki?curid=148936", "title": "Cubilledo", "text": "O top\u00f3nimo galego Cubilledo pode referirse a:"}
{"id": "148937", "revid": "25871", "url": "https://gl.wikipedia.org/wiki?curid=148937", "title": "Roberto Lago", "text": "Roberto Lago Soto, nado en Vigo o 30 de agosto de 1985, \u00e9 un exfutbolista galego, que xogaba de lateral esquerdo. Desenvolveu a maior parte da s\u00faa carreira no Celta de Vigo, no que militou dende as s\u00faas categor\u00edas inferiores ata o primeiro equipo. Xogou tam\u00e9n no Getafe e no APOEL de Nicosia.\nTraxectoria.\nFormouse na canteira do Celta de Vigo, debutando co Celta B na Segunda Divisi\u00f3n B na tempada 2003/04. Xogou as seguintes tres tempadas co filial, subindo ao primeiro equipo na tempada 2007/08, a\u00ednda que xa realizara anteriormente a pretempada co primeiro equipo. \nDebutou na primeira xornada da Segunda divisi\u00f3n contra o C\u00f3rdoba en Bala\u00eddos, da man de Hristo Stoichkov. Nas categor\u00edas inferiores do Celta alternara varias posici\u00f3ns, comezando no lateral esquerdo, pasando a xogar de mediocentro nos seus primeiros pasos no Celta de Vigo B e nos seus adestramento co primeiro equipo, a\u00ednda que finalmente volveu ao lateral esquerdo e nesa posici\u00f3n \u00e9 na que se afianzou como profesional.\nFoi titular na maior\u00eda de partidos das seguintes seis tempadas, logrando na pen\u00faltima delas o ascenso \u00e1 Primeira Divisi\u00f3n. Debutou na m\u00e1xima categor\u00eda na primeira xornada da tempada 2012/13 contra o M\u00e1laga en Bala\u00eddos. Ao remate da campa\u00f1a non renovou o seu contrato co Celta, ao non satisfacer este as s\u00faas aspiraci\u00f3ns econ\u00f3micas, e deixou o club despois de 18 anos nas s\u00faas filas, seis deles no primeiro equipo, co que disputou 209 partidos oficiais.\nFichou ent\u00f3n polo Getafe CF, tam\u00e9n de Primeira. Xogou no club madrile\u00f1o tres tempadas, perdendo a categor\u00eda ao remate da 2015/16. Tralo descenso marchou a Chipre, onde asinou contrato co APOEL de Nicosia, no que xogou ata 2018, ga\u00f1ando d\u00faas ligas chipriotas e xogando a Europa League e a Liga de Campi\u00f3ns. Ao seu regreso de Chipre deixou o f\u00fatbol por unha lesi\u00f3n de xeonllo.\nPalmar\u00e9s.\nAPOEL FC"}
{"id": "148938", "revid": "88215", "url": "https://gl.wikipedia.org/wiki?curid=148938", "title": "Miguel P\u00e9rez Cuesta", "text": "Miguel Perez Custa, co\u00f1ecido como Michu, nado en Oviedo o 21 de marzo de 1986, \u00e9 un exfutbolista espa\u00f1ol, que xogaba de centrocampista.\n\u00c9 irm\u00e1n do exfutbolista e adestrador Hern\u00e1n P\u00e9rez.\nTraxectoria.\nFormouse na canteira do Real Oviedo, debutando co primeiro equipo na tempada 2003\u201304 en Tereira Divisi\u00f3n, con tan s\u00f3 17 anos. Na tempada seguinte ascendeu co equipo azul a Segunda B e na tempada 2006\u201307 foi traspasado ao Celta de Vigo B, incorpor\u00e1ndose a continuaci\u00f3n ao primeiro equipo do Celta."}
{"id": "148939", "revid": "1131", "url": "https://gl.wikipedia.org/wiki?curid=148939", "title": "Golpilleira", "text": "O top\u00f3nimo galego Golpilleira pode referirse a:"}
{"id": "148940", "revid": "98629", "url": "https://gl.wikipedia.org/wiki?curid=148940", "title": "Dimitrios Papadopoulos", "text": "Dimitrios Papadopoulos (grego: \u0394\u03b7\u03bc\u03ae\u03c4\u03c1\u03b7\u03c2 \u03a0\u03b1\u03c0\u03b1\u03b4\u03cc\u03c0\u03bf\u03c5\u03bb\u03bf\u03c2), nado en Gagarin, Uzbekist\u00e1n, o 20 de outubro de 1981, \u00e9 un exfutbolista grego. Xoga de dianteiro.\nTraxectoria.\nIniciou a s\u00faa carreira nas divisi\u00f3ns menores do Akratitos FC de Grecia, fixo o seu debut en 1999, o que contrib\u00fae \u00e1 promoci\u00f3n do equipo \u00e1 Super Liga de Grecia en 2001 por primeira vez na historia.\nTempo despois foi trasladado a Burnley FC de Inglaterra, onde permaneceu durante 2 tempadas, disputando un total de 35 encontros e anotando 6 goles. En xullo de 2003, trasladouse ao Panathinaikos FC de Grecia. Foi estrela na s\u00faa primeira tempada co equipo, convert\u00e9ndose no seu m\u00e1ximo goleador con 17 goles en 26 xogos. A tempada 2008-2009 xogouna no Dinamo de Zagreb, onde non gozou de minutos e menos lle gustou a adquisici\u00f3n do club por parte dun militar, polo que ao ser contactado por Vlado Gudelj, un home emblema do Celta de Vigo, viu con bos ollos recalar onde antes o fixera o seu excompa\u00f1eiro Zizis Vryzas, pero s\u00f3 se lograba a carta de liberdade xa que o equipo celeste non podria asumir o seu traspaso, e o propio xogador encargar de lograr a s\u00faa liberdade para recalaren o conxunto galego, polo que no mercado de iniverno de 2010 incorp\u00f3rase \u00e1 disciplina do Celta, esperando que sexa o goleador que busca o equipo celeste.\nSelecci\u00f3n nacional.\nFoi internacional coa Selecci\u00f3n de f\u00fatbol de Grecia en 20 ocasi\u00f3ns e marcou 2 goles. Participou na Eurocopa 2004 disputada en Portugal, onde a s\u00faa selecci\u00f3n obter\u00eda o campionato, tam\u00e9n formou parte do cadro de persoal que participou nos Xogos Ol\u00edmpicos de Atenas 2004."}
{"id": "148943", "revid": "1131", "url": "https://gl.wikipedia.org/wiki?curid=148943", "title": "A Mu\u00ed\u00f1a (hom\u00f3nimos)", "text": "O top\u00f3nimo galego A Mu\u00ed\u00f1a pode referirse a:"}
{"id": "148944", "revid": "85894", "url": "https://gl.wikipedia.org/wiki?curid=148944", "title": "Mira, Mira, Zas", "text": "Mira \u00e9 un lugar da parroquia de Mira no concello coru\u00f1\u00e9s de Zas da Comarca da Terra de Soneira. Segundo o Instituto Galego de Estat\u00edstica, en 2020 ti\u00f1a 7 habitantes (3 homes e 4 mulleres)."}
{"id": "148945", "revid": "29398", "url": "https://gl.wikipedia.org/wiki?curid=148945", "title": "Hugo Mallo", "text": "Hugo Mallo Novegil, nado en Mar\u00edn o 22 de xu\u00f1o de 1991, m\u00e1is co\u00f1ecido como Hugo Mallo \u00e9 un futbolista galego. Xoga de lateral dereito e desenvolveu toda a s\u00faa carreira no Celta de Vigo, sendo o segundo xogador con m\u00e1is partidos oficiais na historia do club, s\u00f3 por detr\u00e1s de Manolo.\nTraxectoria.\nComezou a xogar no equipo local Salgueiri\u00f1os FC e tras un ano no Pontevedra CF ficha polas categor\u00edas inferiores do Celta de Vigo. Na tempada 2009/10 fai a pretempada co primeiro equipo \u00e1s ordes de Eusebio Sacrist\u00e1n, debutando xa no primeiro encontro da tempada ante o CD Numancia. Ese ano alternar\u00eda o filial co primeiro equipo.\nO ano seguinte, xa con Paco Herrera como adestrador acada a titularidade no lateral do primeiro equipo, estat\u00fas que mentivo tam\u00e9n tralo ascenso a Primeira Divisi\u00f3n, por\u00e9n unha grave lesi\u00f3n impediu que rematase a tempada do seu deb\u00fat na m\u00e1xima categor\u00eda.\nSelecci\u00f3n galega.\nFoi convocado pola selecci\u00f3n galega para o partido contra Venezuela disputado no estadio de Riazor o 20 de maio de 2016, que finalizou con empate (1\u20131).\nClubs.\nTraxectoria.\nActualizado a 9 de xullo de 2017."}
{"id": "148947", "revid": "29398", "url": "https://gl.wikipedia.org/wiki?curid=148947", "title": "Yoel Rodr\u00edguez Oterino", "text": "Yoel Rodr\u00edguez Oterino, nado en Vigo o 28 de agosto de 1988, \u00e9 un futbolista galego. Xoga de porteiro e o seu actual equipo \u00e9 o Real Valladolid da Liga 1|2|3, onde xoga cedido polo SD Eibar.\nTraxectoria.\nUn produto da canteira celeste, Yoel ascendeu ao primeiro equipo na tempada 2009\u201310 para xogar na Segunda Divisi\u00f3n. A s\u00faa estrea co equipo produciuse o 2 de setembro de 2009 ante o Real Uni\u00f3n de Ir\u00fan. Con todo, non foi ata o 20 de marzo de 2010 cando unha baixa por sanci\u00f3n do seu compa\u00f1eiro Ismael Falc\u00f3n lle permitiu debutar co Celta en liga. No partido, que os enfrontaba co Cartagena C. F., Yoel tivo unha notable actuaci\u00f3n e o Celta acabou ga\u00f1ando por 1-0.\nNa campa\u00f1a 2010\u201311, Yoel volver\u00eda a comezar de gardameta suplente, pero unha lesi\u00f3n de Falc\u00f3n permitiulle disputar os \u00faltimos partidos de liga e a eliminatoria de ascenso a Primeira Divisi\u00f3n, onde o Celta caer\u00eda eliminado en primeira rolda a mans do Granada CF.\nTras a marcha de Ismael Falc\u00f3n ao H\u00e9rcules CF, Yoel comezou a tempada 2011\u201312 como titular indiscutible. O c\u00e9rbero vigu\u00e9s chegar\u00eda mesmo a acumular 589 minutos consecutivos sen encaixar un gol, pero unha desafortunada lesi\u00f3n fronte o Real Murcia deixouno a 5 minutos de superar o r\u00e9cord de imbatibilidade na porter\u00eda c\u00e9ltica ostentado por Pablo Cavallero. A lesi\u00f3n, que o mantivo varias semanas de baixa, abriulle o paso \u00e1 titularidade ao tam\u00e9n canteir\u00e1n Sergio, o cal lle acabar\u00eda quitando o posto deica o final de liga.\nEn 2012, malia o ascenso do Celta a Primeira Divisi\u00f3n, Yoel non cambiar\u00eda de categor\u00eda. A chegada de Javi Varas \u00e1 porter\u00eda celeste desde o Sevilla FC supuxo a cesi\u00f3n de Yoel ao CD Lugo, equipo que acababa de ascender \u00e1 divisi\u00f3n de prata do f\u00fatbol espa\u00f1ol. Tras unha tempada na que conseguiu ser un dos mellores gasrdametas da Liga, quedando no terceiro posto do Trofeo Zamora, volve ao seu club de orixe para xogar na Primeira Divisi\u00f3n.\nInternacional.\nO 10 de febreiro de 2010, tras unha serie de boas actuaci\u00f3ns na Copa do Rei, foi convocado por Juan Ram\u00f3n L\u00f3pez Caro para participar nunha concentraci\u00f3n da selecci\u00f3n espa\u00f1ola sub-21."}
{"id": "148949", "revid": "65337", "url": "https://gl.wikipedia.org/wiki?curid=148949", "title": "Millares", "text": "O top\u00f3nimo Millares pode referirse a:\nAmais, como apelido pode referirse a:"}
{"id": "148950", "revid": "88215", "url": "https://gl.wikipedia.org/wiki?curid=148950", "title": "Joselu Mato", "text": "Jos\u00e9 Luis Sanmart\u00edn Mato, co\u00f1ecido como Joselu ou Joselu Mato, nado en Stuttgart (Alema\u00f1a) o 27 de marzo de 1990, \u00e9 un futbolista galego. Xoga de dianteiro no Real Madrid, da Primeira Divisi\u00f3n, cedido polo Espanyol. Formado na canteira do Celta de Vigo, debutou co primeiro equipo celeste na Segunda Divisi\u00f3n en 2009, e m\u00e1is tarde militou en catro equipos da Primeira Divisi\u00f3n, entre eles o Real Madrid e o m\u00e1ximo rival hist\u00f3rico do Celta: o Deportivo da Coru\u00f1a. Xogou tam\u00e9n tres anos na Bundesliga alem\u00e1 (nas filas do Hoffenheim, o Eintracht Frankfurt e o Hannover 96) e outros tres na Premier League inglesa (vestindo as camisetas do Stoke City e o Newcastle). Na tempada 2022/23, militando no Espanyol, ga\u00f1ou o Trofeo Zarra.\n\u00c9 internacional coa selecci\u00f3n espa\u00f1ola dende 2023.\nTraxectoria.\nInicios.\nNaceu na cidade alem\u00e1 de Stuttgart, sendo fillo de emigrantes galegos, e estivo escolarizado al\u00ed ata os catro anos, cando a familia regresou a Silleda, de onde \u00e9 s\u00faa nai, Elvira Mato. Esta casou por segunda vez con Xos\u00e9 Ram\u00f3n V\u00e1zquez Barcala, un dos principais defensores da cultura e do patrimonio de Silleda e en particular do mosteiro de Carboeiro.\nJoselu comezou a xogar ao f\u00fatbol a curta idade e axi\u00f1a ingresou na canteira do CF Silleda, no que comezou a xogar con oito anos. Militou no club dezao ata a idade cadete, a\u00ednda que xogaba xa con ficha de infantil de primeiro ano. \nCelta de Vigo.\nAos 12 anos Javier Mat\u00e9 levouno para o Celta de Vigo, onde foi subindo polas diferentes categor\u00edas mentres viv\u00eda cunha t\u00eda, enfermeira en Vigo.\nEn setembro de 2007, con 17 anos, debutou co primeiro equipo da man de Hristo Stoichkov, nun partido amigable diante do Porri\u00f1o. Na tempada 2008/09 comezou a xogar co equipo xuvenil na Divisi\u00f3n de Honra, pero dous meses despois do comezo da tempada foi xa subido ao Celta B, da Segunda Divisi\u00f3n B, co que disputou 21 partidos esa campa\u00f1a, anotando tres goles. \nEsa mesma tempada debutou co primeiro equipo en partido oficial, fronte ao Las Palmas na xornada 36 da Segunda Divisi\u00f3n en Bala\u00eddos, onde o adestrador Eusebio Sacrist\u00e1n lle deu entrada ao campo na segunda metade como substituto de \u00d3scar D\u00edaz. Xogou tam\u00e9n os minutos finais da pen\u00faltima xornada de liga, fronte ao Sevilla Atl\u00e9tico.\nPrevendo unha prometedora carreira, o 31 de agosto de 2009 o Real Madrid f\u00edxose coa fichaxe do xogador por 1,5 mill\u00f3ns de euros, deix\u00e1ndoo cedido durante un ano no Celta de Vigo. Durante a tempada 2009/10 disputou un total de 28 partidos co club celeste, xogando habitualmente a car\u00f3n de Iago Aspas, e anotou catro goles.\nReal Madrid.\nA continuaci\u00f3n marchou a Madrid para xogar no filial do equipo branco, o Real Madrid Castilla, na Segunda Divisi\u00f3n B. Na s\u00faa primeira tempada, a 2010/11, foi o m\u00e1ximo goleador do equipo xunto a \u00c1lvaro Morata, con 14 goles cada un. Esa mesma tempada debutou co primeiro equipo do Real Madrid, que adestraba Jos\u00e9 Mourinho. Foi o 21 de maio de 2011, na derradeira xornada da Primeira Divisi\u00f3n, ante o Almer\u00eda no Santiago Bernab\u00e9u. Entrou ao campo no minuto 85 polo dianteiro Karim Benzema e marcou o oitavo gol do cadro merengue apenas un par de minutos despois (8-1). \nNa tempada 2011/12 proclamouse m\u00e1ximo goleador do Grupo I da Segunda B, empatado a 19 goles co tam\u00e9n galego Rub\u00e9n Rivera, dianteiro do Monta\u00f1eros. Os seus tantos contribu\u00edron de xeito significativo a que o equipo dirixido por Toril rematase como campi\u00f3n de grupo con 14 puntos de vantaxe sobre o segundo clasificado, o Tenerife. Na promoci\u00f3n de ascenso o club madrile\u00f1o enfrontouse a C\u00e1diz e Mirand\u00e9s en d\u00faas eliminatorias nas que Joselu marcou un total de sete goles, certificando as\u00ed o regreso do filial branco \u00e1 Segunda Divisi\u00f3n.\nO 20 de decembro de 2011 disputou o seu segundo partido oficial co Real Madrid, na Copa do Rei contra a Ponferradina. Entrou no campo no minuto 76 de xogo, co dorsal 29, en substituci\u00f3n novamente de Benzema, e marcou o cuarto gol do seu equipo a pase de Jos\u00e9 Callej\u00f3n. Finalmente os brancos ga\u00f1aron o partido (5\u20131).\nHoffenheim.\nNo ver\u00e1n de 2012 regresou \u00e1 s\u00faa Alema\u00f1a natal, tras ser traspasado ao Hoffenheim por 6 mill\u00f3ns de euros. O Real Madrid reservou unha opci\u00f3n de recompra v\u00e1lida por dous anos. Debutou na Bundesliga na terceira xornada da tempada, nunha derrota por 5-3 ante o Freiburg no Dreisamstadion de Friburgo. Dez d\u00edas despois marcou o seu primeiro gol co equipo de Markus Babbel, na vitoria por 0-3 sobre o Stuttgart no Mercedes-Benz Arena. \nNa primeira metade da tempada encadeou ata 10 xornadas consecutivas como titular e marcou por primeira vez dous goles nun mesmo partido da Bundesliga, ante o Greuther F\u00fcrth. Trala marcha de Babbel e o cambio de adestrador alternou titularidades con suplencias, rematando a tempada con 25 partidos e 5 goles. O equipo conseguiu sa\u00edr dos postos de descenso directo na derradeira xornada. \nEintracht Frankfurt.\nPara a tempada 2013/14 foi cedido ao Eintracht Frankfurt, equipo que adestraba Armin Veh. O 4 de agosto de 2013 debutou ante o FV Illertissen, na que foi tam\u00e9n a s\u00faa estrea na Copa de Alema\u00f1a, e marcou o primeiro dos dous goles do seu equipo (0-2). Esa mesma tempada debutou na Europa League e marcou un gol nos oitavos de final ante o Porto no estadio do Drag\u00e3o. Pechou o seu paso por Frankfurt con 31 partidos oficiais e un total de 14 goles.\nHannover 96.\nEn xu\u00f1o de 2014 foi traspasado por uns 6 mill\u00f3ns de euros ao Hannover 96, co que asinou un contrato de catro anos. Na s\u00faa \u00fanica tempada al\u00ed disputou 32 partidos, marcando 10 goles e repartindo 4 asistencias. Cumpriu s\u00f3 ese ano de contrato, pois en xu\u00f1o de 2015 foi traspasado ao Stoke City ingl\u00e9s, que pagou por el preto de 8 mill\u00f3ns de euros.\nStoke City.\nDebutou na Premier League o 15 de agosto de 2015, na segunda xornada, ante o Tottenham Hotspur, entrando ao campo no minuto 59 como substituto de Jonathan Walters e uns minutos despois recibiu un penalti que Marko Arnautovi\u0107 converteu no primeiro gol do Stoke no encontro. O seu primeiro gol na liga inglesa chegou na xornada 19, contra o Everton en Goodison Park, nun partido que o Stoke City ga\u00f1ou por 3-4.\nXogou 27 partidos co Stoke na tempada 2015/16, marcando catro goles. O equipo dixido por Mark Hughes, que contaba con xogadores como Afellay, Xherdan Shaqiri ou Bojan Krki\u0107, rematou o campionato de liga na novena posici\u00f3n.\nDeportivo da Coru\u00f1a.\nNo ver\u00e1n de 2016 foi cedido ao Deportivo da Coru\u00f1a por unha tempada. A s\u00faa incorporaci\u00f3n realizouse o 31 de agosto, \u00faltimo d\u00eda do mercado de fichaxes, despois de que o club galego traspasase a Lucas P\u00e9rez e non conseguise contratar a \u00c1lvaro V\u00e1zquez, e completouse s\u00f3 uns minutos antes da medianoite. O d\u00eda do seu debut como branquiazul sufriu unha escordadura de xeonllo logo dunha dura entrada do xogador do Athletic Club Ra\u00fal Garc\u00eda, que o mantivo de baixa durante m\u00e1is de dous meses. Reapareceu nun partido da Copa do Rei ante o Betis e contou con minutos nos seguintes encontros. \nO 10 de decembro disputou contra o Real Madrid o seu cuarto partido co Deportivo, na xornada 15 de liga. Saltou ao c\u00e9spede do Santiago Bernab\u00e9u a falta de media hora para o final, substitu\u00edndo ao turco Emre \u00c7olak cando o Deportivo perd\u00eda por 1-0, e en s\u00f3 oito minutos conseguiu darlle a volta ao marcador con dous goles a Keylor Navas. Con todo, o Real Madrid acabou por remontar de novo e ga\u00f1ou o encontro por 3-2. Durante o resto da tempada alternou titularidades e suplencias, mostrando un rendemento por debaixo do esperado, e acabou enfrontado aos seareiros do club. Participou nun total de 26 partidos, nos que marcou 6 goles, entre eles un ao FC Barcelona e un terceiro ao Real Madrid.\nNewcastle.\nO 16 de agosto de 2017 fichou polo Newcastle United, da Premier League. Debutou catro d\u00edas despois, substitu\u00edndo a Dwight Gayle na segunda parte dun partido ante o Huddersfield Town, e marcou o seu primeiro gol o d\u00eda 26, na vitoria por 3-0 contra o West Ham United en St James' Park. O seu rendemento foi irregular ao longo da tempada, do mesmo xeito que o dos seus compa\u00f1eiros na dianteira, e acabou a tempada como o terceiro m\u00e1ximo goleador do equipo con catro goles, por detr\u00e1s de Gayle e Ayoze P\u00e9rez.\nComezou a tempada 2018/19 marcando dous goles nos tres primeiros partidos de liga, pero co paso das xornadas acabou sendo o cuarto dianteiro do equipo de Rafa Ben\u00edtez, por detr\u00e1s de Ayoze P\u00e9rez, Salom\u00f3n Rond\u00f3n e Yoshinori Muto. Non disputou ning\u00fan minuto a partir de marzo e acabou a campa\u00f1a con 19 partidos e 3 goles.\nAlav\u00e9s.\nEn xullo de 2019 foi traspasado ao Deportivo Alav\u00e9s, asinando un contrato de tres tempadas. Titular indiscutible, recuperou as cifras anotadoras de anos pasados e foi o m\u00e1ximo goleador do equipo en cada unha das tres campa\u00f1as. Na \u00faltima delas (2021/22) foi o s\u00e9timo m\u00e1ximo goleador da liga, con 14 dianas, pero o seu equipo acabou descendendo \u00e1 Segunda Divisi\u00f3n. Rematado o seu contrato deixou Vitoria, sendo, con 36 goles, o m\u00e1ximo goleador da historia do club vasco en Primeira Divisi\u00f3n, superando os 29 goles de Javi Moreno.\nEspanyol.\nO 27 de xu\u00f1o de 2022 anunciouse a s\u00faa fichaxe polo Espanyol, co que asinou contrato por tres anos. \u00c1s ordes do tam\u00e9n galego Diego Mart\u00ednez, debutou cun gol ante o Celta de Vigo en Bala\u00eddos e ao longo da tempada conseguiu as mellores cifras goleadoras da s\u00faa carreira nunha primeira divisi\u00f3n, acabando como o terceiro m\u00e1ximo goleador da liga con 16 goles, s\u00f3 por detr\u00e1s de Lewandowski (23) e Benzema (19). Os seus rexistros, que lle valeron para ga\u00f1ar o Trofeo Zarra, non foron suficientes, con todo, para acadar a salvaci\u00f3n do Espanyol, que acabou descendendo a Segunda xa con Luis Garc\u00eda no banco.\nSelecci\u00f3n nacional.\nSelecci\u00f3n espa\u00f1ola.\nFoi internacional coas categor\u00edas inferiores da selecci\u00f3n espa\u00f1ola dende que estaba no Celta de Vigo, marcando tres goles coa sub-19 e un coa sub-21. Posuidor de dobre nacionalidade espa\u00f1ola e alem\u00e1, ao longo da s\u00faa carreira amosou preferencia pola selecci\u00f3n espa\u00f1ola, a\u00ednda que declarou que tampouco lle importar\u00eda xogar coa alem\u00e1 se non o chamasen da espa\u00f1ola.\nO 17 de marzo de 2023 foi convocado coa selecci\u00f3n espa\u00f1ola absoluta para os partidos de clasificaci\u00f3n para a Eurocopa 2024 ante Noruega e Escocia, 13 anos despois do seu \u00faltimo partido coa selecci\u00f3n sub-21. O 25 de marzo debutou ante Noruega, entrando como substituto de Morata no minuto 81 e marcando dous goles en tres minutos. Deste xeito converteuse no terceiro futbolista m\u00e1is veterano na historia da selecci\u00f3n espa\u00f1ola en marcar dous goles nun mesmo partido, superado s\u00f3 en lonxevidade por Sergio Ramos e Di St\u00e9fano.\nNo seu terceiro partido como internacional marcou contra Italia o gol que meteu \u00e1 selecci\u00f3n espa\u00f1ola na final da Liga das Naci\u00f3ns da UEFA, despois de ingresar ao campo a falta de seis minutos. No encontro final, disputado contra Croacia no De Kuip de Rotterdam, entrou ao terreo de xogo tam\u00e9n na segunda parte e anotou o primeiro dos lanzamentos na quenda de penaltis que decantou o t\u00edtulo a favor do equipo espa\u00f1ol.\nSelecci\u00f3n galega.\nO 20 de maio de 2016 xogou un amigable coa selecci\u00f3n galega ante Venezuela \u200b\u200bno estadio de Riazor. Saltou ao campo na segunda parte substitu\u00edndo a Jota Peleteiro, nun encontro que rematou con empate a un.\nVida persoal.\nCasou en 2016 coa mallorquina Melanie Ca\u00f1izares, coa que tivo dous fillos: Leo e Lucas. \u00c9 concu\u00f1ado do tam\u00e9n futbolista Dani Carvajal, pois as s\u00faas respectivas esposas son irm\u00e1s xemelgas.\nEstat\u00edsticas.\nClubs.\n\"Actualizado ao \u00faltimo partido disputado o .\""}
{"id": "148951", "revid": "5749", "url": "https://gl.wikipedia.org/wiki?curid=148951", "title": "Vasco Fernandes", "text": "Vasco Herculano Salgado Cunha Mango Fernandes, m\u00e1is co\u00f1ecido como Vasco Fernandes, nado en Olh\u00e3o o 12 de novembro de 1986, \u00e9 un futbolista portugu\u00e9s. Xoga de defensa e o seu actual equipo \u00e9 o SC Beira-Mar.\nTraxectoria.\nVasco Fernandes formouse nas categor\u00edas inferiores do Olhanense, equipo da s\u00faa cidade natal, sendo cedido na tempada 2005/2006 ao Girondins de Bordeos. Tras unha campa\u00f1a no pa\u00eds galo regresou ao seu club de orixe, o Olhaenense, ata que o UD Salamanca interesouse por el. Na tempada 2007/2008 debutou na Segunda Divisi\u00f3n co conxunto salmantino, chegando a participar en 18 encontros. A \u00faltima campa\u00f1a militou nas filas do Leixoes, equipo revelaci\u00f3n da Primeira Divisi\u00f3n portuguesa."}
{"id": "148952", "revid": "56817", "url": "https://gl.wikipedia.org/wiki?curid=148952", "title": "Ulexita", "text": "A ulexita \u00e9 un mineral do grupo V (boratos), segundo a clasificaci\u00f3n de Strunz. \u00c9 un borato hidratado de sodio e calcio. Pode ser incoloro ou de color branca.\nFoi nomeado as\u00ed en homenaxe ao qu\u00edmico alem\u00e1n George Ludwig Ulex (1811 \u2013 1883), que foi o primeiro en describilo, en 1850. \nLugares onde se atopa.\nEnc\u00f3ntrase en rexi\u00f3ns \u00e1ridas, praias salinas e lagos salinos resecados. Est\u00e1 xeralmente asociado cos minerais pickeringita, nitratina, halita e glauberita Os maiores dep\u00f3sitos co\u00f1ecidos est\u00e1n nos Estados Unidos (California e Nevada), Chile (Rexi\u00f3n de Tarapac\u00e1) e Casaquist\u00e1n."}
{"id": "148954", "revid": "98629", "url": "https://gl.wikipedia.org/wiki?curid=148954", "title": "Francisco Noguerol", "text": "Francisco Noguerol Freijedo, nado en San Cristovo de Cea o 9 de xullo de 1976, \u00e9 un futbolista galego. Xoga de defensa central e o seu actual equipo \u00e9 o Albacete Balompi\u00e9.\nTraxectoria.\nFormado na canteira do Celta pronto se ten que buscar a vida os modestos clubs galegos de Segunda B e na tempada 1997/98 vaise ao Pontevedra CF e ao ano seguinte ao Racing de Ferrol. O seu bo facer en Ferrol danlle unha segunda oportunidade en Vigo, pero o Celta de Vigo est\u00e1 nun momento cume e os internacionais Goran \u0110orovi\u0107 e C\u00e1ceres p\u00e9chanlle o paso, co que se ten que buscar a vida na Segunda divisi\u00f3n. M\u00e1rchase ao Elche CF na tempada 2001/02, logo \u00e1 UD Salamanca, de novo un bienio no Elche e despois ao Albacete Balompi\u00e9, sempre en segunda divisi\u00f3n e sendo titular indiscutible e capit\u00e1n dos seus equipos. Na tempada 2008/09, ao finalizar o seu contrato co Albacete, decide asinar polo club no que se formou, o Celta de Vigo. O 20 de agosto de 2010 asina polo Girona FC.\nSelecci\u00f3n galega.\nNoguerol participou en 3 partidos da era moderna da selecci\u00f3n galega.\nPalmar\u00e9s.\nCopas internacionais.\nSubcampi\u00f3n da Copa do Rei 2001 Celta de Vigo"}
{"id": "148961", "revid": "1131", "url": "https://gl.wikipedia.org/wiki?curid=148961", "title": "Pedro Botelho", "text": "Pedro Roberto Silva Botelho, nado en Salvador o 14 de decembro de 1989, \u00e9 un futbolista brasileiro. Xoga de defensa e o seu actual equipo \u00e9 o Levante UD.\nTraxectoria.\nInicios.\nDespois de tres anos nas categor\u00edas inferiores do Gal\u00edcia de Salvador marchou en 2005 a Santa Catarina para xogar nas bases do Figueirense. Antes xa de subir ao primeiro equipo chamou a atenci\u00f3n dos t\u00e9cnicos do Arsenal que estaban buscando novos talentos no club de Florian\u00f3polis.\nArsenal.\nEn xullo de 2007, un acordo entre o Arsenal e o Figueirense levou a Pedro Botelho ao Emirates Stadium. Foi inmediatamente cedido polo Arsenal \u00e1 UD Salamanca da Segunda Divisi\u00f3n polo resto da tempada debido ao feito de que necesitaba un permiso de traballo para xogar en Inglaterra.\nUD Salamanca.\nChega a Espa\u00f1a tras o acordo asinado co Arsenal polo cal o equipo londiniense cede ao club espa\u00f1ol aos seus xogadores extracomunitarios para que obte\u00f1an a nacionalidade espa\u00f1ola e deixen de ocupar praza extracomuntaria cando regresen ao club do Emirates Stadium. Froito deste convenio foi a chegada de Carlos Vela. Na primeira tempada no club charro non debuta ata xaneiro co 20 \u00e1s costas tras un problema burocr\u00e1tico, isto faille entrar m\u00e1is tarde nos esquemas de Juan Ignacio Mart\u00ednez. Na segunda tempada, a\u00ednda que non empeza como titular, g\u00e1\u00f1ase a titularidade. Nesta tempada unha escapada a Madrid para ver o Real Madrid-Juventus da Liga de Campi\u00f3ns da UEFA fai que lle sancionen con 3000\u20ac. Tam\u00e9n foi apartado do equipo tras saltarse o c\u00f3digo interno do vestiario, pero tras as s\u00faas desculpas, ao d\u00eda seguinte volve adestrarse. O seu adestrador, David Amaral, di que estes erros son froito da s\u00faa mocidade. En xu\u00f1o de 2009, o t\u00e9cnico David Amaral ap\u00e1rtao definitivamente do equipo, tras negarse a adestrar, polo que a Uni\u00f3n Deportiva Salamanca e o Arsenal de mutuo acordo rescinden a cesi\u00f3n.\nCelta de Vigo.\nTras os seus problemas co Salamanca Botelho foi cedido polo Arsenal ao Celta no mercado de ver\u00e1n. Actualmente Pedro Botelho \u00e9 un dos alicerces m\u00e1is importantes da defensa do Celta e titular indiscutible do seu t\u00e9cnico Eusebio Sacrist\u00e1n."}
{"id": "148962", "revid": "98629", "url": "https://gl.wikipedia.org/wiki?curid=148962", "title": "Tel\u00e9maco (cr\u00e1ter)", "text": "Tel\u00e9maco \u00e9 un prominente cr\u00e1ter de impacto da l\u00faa de Saturno, Tetis. Ten 92\u00a0km de di\u00e1metro,situado nas coordenadas 54\u00b0 N 339,4\u00b0 O, formouse sobre a \u00cdtaca Chasma, a enorme estrutura de fendas, vales e depresi\u00f3ns de Tetis . O seu nome procede do nome do fillo do heroe Odiseo da mitolox\u00eda grega que aparece na Odisea.\nA principal caracter\u00edstica deste cr\u00e1ter \u00e9 que ten un destacable pico central e uns bordos moi definidos, o cal suxire que sexa un cr\u00e1ter relativamente novo, ademais de formarse sobre a \u00cdtaca Chasma, o cal da unha referencia da antig\u00fcidade desta chasma, xa que \u00e1 parte deste cr\u00e1ter, a chasma ten outros cr\u00e1teres m\u00e1is pequenos sobre ela, o cal serve para data-la idade desta chasma."}
{"id": "148965", "revid": "89787", "url": "https://gl.wikipedia.org/wiki?curid=148965", "title": "Fernando Schweitzer", "text": "Antonio Fernando Mello Schweitzer de Oliveira, co\u00f1ecido profesionalmente como Nando Schweitzer, nado en Santiago de Compostela o 22 de novembro de 1982, \u00e9 un actor naturalizado brasileiro e arxentino.\nTraxectoria.\nDe pai arxentino e nai pernambucana, Nando morou en S\u00e3o Paulo, S\u00e3o Miguel do Oeste e C\u00f3rdoba, antes de establecerse en Florian\u00f3polis, en 1995. Nesa cidade estivo traballando como estatua viva e cantante.\nNa actualidade \u00e9 director teatral, cantante, compositor e profesor de teatro. No seu momento presentouse como candidato a concelleiro. Hoxe, afastado da pol\u00edtica, ded\u00edcase tam\u00e9n ao xornalismo, publicando artigos no \"Observatorio da Prensa\", al\u00e9n de asinar d\u00faas columnas semanais sobre televisi\u00f3n no sitio \"Xornal Correo da Illa\" e no blog \"Brinco TV\", foi tam\u00e9n correspondente internacional en Buenos Aires de \"TV Magia\".\nO seu \u00faltimo espect\u00e1culo foi \"Juan e Marco\", que estrenou en agosto de 2007. A temporada no Teatro \u00c1lvaro de Carvalho, de acordo co propio actor-director, foi cancelada por censura da direcci\u00f3n da casa, por mor das escenas de nudez que hab\u00eda na peza.\nA nova fase na Arxentina.\nDespois dun per\u00edodo traum\u00e1tico logo da \"censura boicot\" do seu \u00faltimo traballo en Florian\u00f3polis, o artista s\u00f3 apareceu nun evento p\u00fablico como orador invitado e l\u00edder dun seminario, en conmemoraci\u00f3n dos 10 anos da TV USP. No evento, o seu \u00faltimo evento p\u00fablico no Brasil, en conxunto cos especialistas Manoel Carlos Chaparro, xornalista e profesor de filosof\u00eda e Clovis de Barros Fillo, Ph.D. Profesor e conferenciante do Espazo ESPM \u00c9tica, ambos da Universidade de S\u00e3o Paulo, discutiu os l\u00edmites da \u00e9tica nos medios de comunicaci\u00f3n e na televisi\u00f3n.\nO 2 de febreiro de 2012, Fernando Schweitzer estrenou na lendaria Calle Corrientes, punto cardinal de grande importancia para o teatro de Bos Aires, coa peza \"Stand-up Comunidade\". O traballo \u00e9 considerado o primeiro \"stand-up\" da historia con personaxes s\u00f3 da Comunidade LGBT, que fora relatado no continente e, por suposto no \u00e1mbito comercial como de Calle Corrientes."}
{"id": "148967", "revid": "85894", "url": "https://gl.wikipedia.org/wiki?curid=148967", "title": "Rosende, Mira, Zas", "text": "Rosende \u00e9 un lugar da parroquia de Mira no concello coru\u00f1\u00e9s de Zas da Comarca da Terra de Soneira. Ti\u00f1a 37 habitantes no ano 2018 segundo datos do Instituto Galego de Estat\u00edstica dos cales eran 20 homes e 17 mulleres."}
{"id": "148968", "revid": "1987", "url": "https://gl.wikipedia.org/wiki?curid=148968", "title": "Teixid\u00f3n, Mira, Zas", "text": "Teixid\u00f3n \u00e9 un lugar da parroquia de Mira no concello coru\u00f1\u00e9s de Zas da Comarca da Terra de Soneira. Ti\u00f1a 32 habitantes no ano 2018 segundo datos do Instituto Galego de Estat\u00edstica dos cales eran 19 homes e 13 mulleres."}
{"id": "148969", "revid": "1987", "url": "https://gl.wikipedia.org/wiki?curid=148969", "title": "Ventoselo, Mira, Zas", "text": "Ventoselo \u00e9 un lugar da parroquia de Mira no concello coru\u00f1\u00e9s de Zas da Comarca da Terra de Soneira. Ti\u00f1a 31 habitantes no ano 2018 segundo datos do Instituto Galego de Estat\u00edstica dos cales eran 14 homes e 17 mulleres."}
{"id": "148970", "revid": "1987", "url": "https://gl.wikipedia.org/wiki?curid=148970", "title": "As Abellas, Mu\u00ed\u00f1o, Zas", "text": "As Abellas \u00e9 un lugar da parroquia de Mu\u00ed\u00f1o no concello coru\u00f1\u00e9s de Zas da Comarca da Terra de Soneira. Ti\u00f1a 56 habitantes no ano 2018 segundo datos do Instituto Galego de Estat\u00edstica dos cales eran 26 homes e 30 mulleres."}
{"id": "148971", "revid": "31997", "url": "https://gl.wikipedia.org/wiki?curid=148971", "title": "A Trapa", "text": "O top\u00f3nimo A Trapa pode referirse a:"}
{"id": "148972", "revid": "85894", "url": "https://gl.wikipedia.org/wiki?curid=148972", "title": "Campos, Mu\u00ed\u00f1o, Zas", "text": "Campos \u00e9 un lugar da parroquia de Mu\u00ed\u00f1o no concello coru\u00f1\u00e9s de Zas da comarca da Terra de Soneira. Ti\u00f1a 27 habitantes no ano 2018 segundo datos do Instituto Galego de Estat\u00edstica dos cales eran 11 homes e 16 mulleres."}
{"id": "148973", "revid": "1987", "url": "https://gl.wikipedia.org/wiki?curid=148973", "title": "A Chur\u00eda, Mu\u00ed\u00f1o, Zas", "text": "A Chur\u00eda \u00e9 un lugar da parroquia de Mu\u00ed\u00f1o no concello coru\u00f1\u00e9s de Zas da Comarca da Terra de Soneira. Ti\u00f1a 6 habitantes no ano 2018 segundo datos do Instituto Galego de Estat\u00edstica dos cales eran 3 homes e 3 mulleres."}
{"id": "148974", "revid": "23204", "url": "https://gl.wikipedia.org/wiki?curid=148974", "title": "O Couto, Mu\u00ed\u00f1o, Zas", "text": "O Couto \u00e9 un lugar da parroquia de Mu\u00ed\u00f1o no concello coru\u00f1\u00e9s de Zas da Comarca da Terra de Soneira. Ti\u00f1a 41 habitantes no ano 2018 segundo datos do Instituto Galego de Estat\u00edstica dos cales eran 19 homes e 22 mulleres.\nToponimia.\nA orixe do top\u00f3nimo \u00e9 o lat\u00edn , que \u00e9 un \"(lugar) cercado\", para poder defendelo mellor."}
{"id": "148975", "revid": "1888", "url": "https://gl.wikipedia.org/wiki?curid=148975", "title": "Ventoselo", "text": "O top\u00f3nimo Ventoselo pode referirse a varios lugares de Galicia:"}
{"id": "148980", "revid": "1888", "url": "https://gl.wikipedia.org/wiki?curid=148980", "title": "O Trobo", "text": "O top\u00f3nimo O Trobo pode referirse a:"}
{"id": "148983", "revid": "85894", "url": "https://gl.wikipedia.org/wiki?curid=148983", "title": "A Fonte Espi\u00f1o, Mu\u00ed\u00f1o, Zas", "text": "A Fonte Espi\u00f1o \u00e9 un lugar da parroquia de Mu\u00ed\u00f1o no concello coru\u00f1\u00e9s de Zas da comarca da Terra de Soneira. Ti\u00f1a 35 habitantes no ano 2018 segundo datos do Instituto Nacional de Estad\u00edstica dos cales eran 15 homes e 20 mulleres."}
{"id": "148984", "revid": "56817", "url": "https://gl.wikipedia.org/wiki?curid=148984", "title": "Pen\u00e9lope (cr\u00e1ter)", "text": "Pen\u00e9lope \u00e9 un prominente cr\u00e1ter de impacto da l\u00faa de Saturno, Tetis. Ten 207,5\u00a0km de di\u00e1metro, sendo s\u00f3 m\u00e1is grandes (en Tetis) os cr\u00e1teres Odiseo, Telemus e Melanthius;situado nas coordenadas 10,8\u00b0 S 249,2\u00b0 O, o que sit\u00faa este cr\u00e1ter no hemisferio \"de cola\" (de retagarda). O seu nome procede do nome da muller do heroe Odiseo da mitolox\u00eda grega que aparece na Odisea."}
{"id": "148985", "revid": "85894", "url": "https://gl.wikipedia.org/wiki?curid=148985", "title": "Mar\u00e1n, Mu\u00ed\u00f1o, Zas", "text": "Mar\u00e1n \u00e9 un lugar da parroquia de Mu\u00ed\u00f1o no concello coru\u00f1\u00e9s de Zas da Comarca da Terra de Soneira. Segundo o Instituto Galego de Estat\u00edstica en 2018 ti\u00f1a 33 habitantes (16 homes e 17 mulleres)."}
{"id": "148986", "revid": "1987", "url": "https://gl.wikipedia.org/wiki?curid=148986", "title": "Pedra Padreiro, Mu\u00ed\u00f1o, Zas", "text": "Pedra Padreiro \u00e9 un lugar da parroquia de Mu\u00ed\u00f1o no concello coru\u00f1\u00e9s de Zas da Comarca da Terra de Soneira. Ti\u00f1a 22 habitantes no ano 2018 segundo datos do Instituto Galego de Estat\u00edstica dos cales eran 9 homes e 13 mulleres."}
{"id": "148987", "revid": "1987", "url": "https://gl.wikipedia.org/wiki?curid=148987", "title": "A Santa, Mu\u00ed\u00f1o, Zas", "text": "A Santa \u00e9 un lugar da parroquia de Mu\u00ed\u00f1o no concello coru\u00f1\u00e9s de Zas da Comarca da Terra de Soneira. Ti\u00f1a 5 habitantes no ano 2018 segundo datos do Instituto Galego de Estat\u00edstica dos cales eran 3 homes e 2 mulleres."}
{"id": "148988", "revid": "1987", "url": "https://gl.wikipedia.org/wiki?curid=148988", "title": "A Toxa, Mu\u00ed\u00f1o, Zas", "text": "A Toxa \u00e9 un lugar da parroquia de Mu\u00ed\u00f1o no concello coru\u00f1\u00e9s de Zas da Comarca da Terra de Soneira. Ti\u00f1a 10 habitantes no ano 2018 segundo datos do Instituto Galego de Estat\u00edstica dos cales eran 5 homes e 5 mulleres."}
{"id": "148989", "revid": "85894", "url": "https://gl.wikipedia.org/wiki?curid=148989", "title": "O Vilar, Mu\u00ed\u00f1o, Zas", "text": "O Vilar \u00e9 un lugar da parroquia de Mu\u00ed\u00f1o no concello coru\u00f1\u00e9s de Zas da Comarca da Terra de Soneira. Ti\u00f1a 15 habitantes no ano 2018 segundo datos do Instituto Galego de Estat\u00edstica dos cales eran 7 homes e 8 mulleres."}
{"id": "148991", "revid": "89787", "url": "https://gl.wikipedia.org/wiki?curid=148991", "title": "Melanthius (cr\u00e1ter)", "text": "Melanthius \u00e9 o un prominente cr\u00e1ter de impacto da l\u00faa de Saturno, Tetis. Ten case 250\u00a0km de di\u00e1metro, situado nas coordenadas 58,5\u00b0 S 192,6\u00b0 O, sendo s\u00f3 m\u00e1is grandes (en Tetis) os cr\u00e1teres Odiseo e Telemus. O seu nome procede de Melanthius, un cabreiro desleal c\u00f3 heroe Odiseo da mitolox\u00eda grega que aparece na Odisea.\nA principal caracter\u00edstica deste cr\u00e1ter \u00e9 que ten un destacable grupo de picos centrais, ademais dunha marcada diferenza case a xeito de fronteira definida, na densidade de cr\u00e1teres que existen na parte occidental do cr\u00e1ter (\u00e1 esquerda da imaxe da caixa de informaci\u00f3n, ampl\u00edese a imaxe) en comparaci\u00f3n o resto do territorio que rodea \u00f3 cr\u00e1ter."}
{"id": "148994", "revid": "1308", "url": "https://gl.wikipedia.org/wiki?curid=148994", "title": "Acuicultura do salm\u00f3n", "text": ""}
{"id": "148997", "revid": "85894", "url": "https://gl.wikipedia.org/wiki?curid=148997", "title": "Santa S\u00eda de Roma, Santa S\u00eda de Roma, Zas", "text": "Santa S\u00eda de Roma \u00e9 un lugar da parroquia de Santa S\u00eda de Roma no concello coru\u00f1\u00e9s de Zas da Comarca da Terra de Soneira. Segundo o Instituto Galego de Estat\u00edstica, en 2020 ti\u00f1a 26 habitantes (12 homes e 14 mulleres)."}
{"id": "148998", "revid": "98629", "url": "https://gl.wikipedia.org/wiki?curid=148998", "title": "Oligoclasio", "text": "O oligoclasio \u00e9 un mineral do grupo dos silicatos, subgrupo tectosilicatos e dentro destes pertence aos feldespatos denominados plaxioclasios. \u00c9 un aluminosilicato de sodio e calcio, con moito m\u00e1is sodio (79-90%) que calcio (10-30%). Presenta un aspecto de cristais ben formados brancos, frecuentemente en macla.\n\u00c9 un membro intermedio da serie de soluci\u00f3n s\u00f3lida dos plaxioclasios, sendo os extremos a albita (plaxioclasio de sodio) e a anortita (plaxioclasio de calcio). Por esta raz\u00f3n, \u00e1s veces \u00e9 considerado como unha variedade da albita.\nO nome procede do grego \"oligos\" e \"clasis\", que significa \"pequenas roturas\". Sin\u00f3nimos moi pouco usados son \"amansita\", \"amantita\", \"amausita\" ou \"oligoclasita\".\nVariedades semi-preciosas.\nA variedade pedra de sol ten escintileos de cor arroibada producidos por inclusi\u00f3ns de hematita.\nA variedade pedra de l\u00faa mostra reflexos similares \u00e1 luz da L\u00faa.\nAmbiente de formaci\u00f3n.\nF\u00f3rmase en rochas \u00edgneas e pegmat\u00edticas, do tipo do granito e a sienita, nas que \u00e9 un dos principais compo\u00f1entes minerais.\nPolo seu ambiente de formaci\u00f3n, os minerais aos que normalmente aparece asociado en ambos tipos de rocha son cuarzo, moscovita e feldespatos pot\u00e1sicos.\nLocalizaci\u00f3n, extracci\u00f3n e uso.\nAlgunhas variedades de oligoclasio son ben co\u00f1ecidas e empreg\u00e1ronse como pedras semipreciosas, a \"pedra de sol\" e a \"pedra de l\u00faa\", sendo pu\u00eddas en forma de cabux\u00f3n para a s\u00faa inclusi\u00f3n en colares e outros elementos de xoier\u00eda.\nAch\u00e1ronse notables dep\u00f3sitos en Sri Lanka, os Estados Unidos, Suecia, Rusia e o Canad\u00e1. A pedra do sol at\u00f3pase nestes dous \u00faltimos e en Noruega."}
{"id": "149000", "revid": "85894", "url": "https://gl.wikipedia.org/wiki?curid=149000", "title": "Alb\u00edn, Macendo, Castrelo de Mi\u00f1o", "text": " Alb\u00edn \u00e9 un lugar da parroquia de Macendo no concello ourens\u00e1n de Castrelo de Mi\u00f1o na comarca do Ribeiro. Ti\u00f1a 24 habitantes no ano 2011 segundo datos do INE e do IGE, dos cales 14 eran homes e 10 mulleres. Iso sup\u00f3n unha diminuci\u00f3n da poboaci\u00f3n respecto a 2010, cando ti\u00f1a 25 habitantes (15 homes e 10 mulleres).\nSegundo o INE a s\u00faa poboaci\u00f3n no ano 2009 era de 26 persoas (17 homes e 9 mulleres), o que sup\u00f3n un aumento de 2 habitantes respecto de 2000."}
{"id": "149001", "revid": "85894", "url": "https://gl.wikipedia.org/wiki?curid=149001", "title": "Rus, Santa S\u00eda de Roma, Zas", "text": "Rus \u00e9 un lugar da parroquia de Santa S\u00eda de Roma no concello coru\u00f1\u00e9s de Zas da Comarca da Terra de Soneira. Segundo o Instituto Galego de Estat\u00edstica, en 2020 ti\u00f1a 44 habitantes (19 homes e 25 mulleres)."}
{"id": "149002", "revid": "89787", "url": "https://gl.wikipedia.org/wiki?curid=149002", "title": "Castro, San Cremenzo de Pazos, Zas", "text": "Castro \u00e9 un lugar da parroquia de San Cremenzo de Pazos no concello coru\u00f1\u00e9s de Zas da Comarca da Terra de Soneira. Segundo o Instituto Galego de Estat\u00edstica, en 2020 ti\u00f1a 13 habitantes (5 homes e 8 mulleres)."}
{"id": "149005", "revid": "3338", "url": "https://gl.wikipedia.org/wiki?curid=149005", "title": "Volc\u00e1n Mombacho", "text": ""}
{"id": "149006", "revid": "89787", "url": "https://gl.wikipedia.org/wiki?curid=149006", "title": "Daneiro, San Cremenzo de Pazos, Zas", "text": "Daneiro \u00e9 un lugar da parroquia de San Cremenzo de Pazos no concello coru\u00f1\u00e9s de Zas da Comarca da Terra de Soneira. Segundo o Instituto Galego de Estat\u00edstica, en 2020 ti\u00f1a 3 habitantes (1 home e 2 mulleres)."}
{"id": "149007", "revid": "89787", "url": "https://gl.wikipedia.org/wiki?curid=149007", "title": "San Cremenzo de Pazos, San Cremenzo de Pazos, Zas", "text": "San Cremenzo de Pazos \u00e9 un lugar da parroquia de San Cremenzo de Pazos no concello coru\u00f1\u00e9s de Zas da Comarca da Terra de Soneira. Segundo o Instituto Galego de Estat\u00edstica, en 2020 ti\u00f1a 158 habitantes (73 homes e 85 mulleres)."}
{"id": "149008", "revid": "23204", "url": "https://gl.wikipedia.org/wiki?curid=149008", "title": "Departamento de Boaco", "text": "Boaco \u00e9 un departamento de Nicaragua. A s\u00faa capital \u00e9 a cidade de Boaco.\nO departamento foi creado en 1938 a partir do departamento de Chontales.\nMunicipios.\nO departamento de Boaco subdiv\u00eddese en 6 municipios:"}
{"id": "149009", "revid": "23204", "url": "https://gl.wikipedia.org/wiki?curid=149009", "title": "Departamento de Carazo", "text": "Carazo \u00e9 un departamento de Nicaragua. Ten unha \u00e1rea de 1,081.40\u00a0km\u00b2 e unha poboaci\u00f3n de 177,100 habitantes (2005). A s\u00faa capital \u00e9 Jinotepe. Est\u00e1 formado polos municipios de Diriamba, Dolores, El Rosario, Jinotepe, La Conquista, La Paz de Carazo, San Marcos e Santa Teresa."}
{"id": "149010", "revid": "56817", "url": "https://gl.wikipedia.org/wiki?curid=149010", "title": "Ribadiso", "text": "O top\u00f3nimo Ribadiso pode referirse a varios lugares de Galicia:"}
{"id": "149011", "revid": "23204", "url": "https://gl.wikipedia.org/wiki?curid=149011", "title": "Departamento de Chinandega", "text": "Chinandega \u00e9 un departamento de Nicaragua, localizado no linde con Honduras. Ten unha \u00e1rea de 4,926\u00a0km\u00b2 e unha poboaci\u00f3n de 441,300 habitantes (2005). A s\u00faa capital \u00e9 a cidade de Chinandega."}
{"id": "149012", "revid": "23204", "url": "https://gl.wikipedia.org/wiki?curid=149012", "title": "Departamento de Chontales", "text": "Chontales \u00e9 un departamento de Nicaragua. Ten unha \u00e1rea de 6,481.27\u00a0km\u00b2 e unha poboaci\u00f3n de 182,000 habitantes (2005). A s\u00faa capital \u00e9 Juigalpa."}
{"id": "149013", "revid": "56817", "url": "https://gl.wikipedia.org/wiki?curid=149013", "title": "Cham\u00edn", "text": "O top\u00f3nimo galego Cham\u00edn pode referirse a:"}
{"id": "149015", "revid": "89787", "url": "https://gl.wikipedia.org/wiki?curid=149015", "title": "Art\u00f3n, Vilar, Zas", "text": "Art\u00f3n \u00e9 un lugar da parroquia de Vilar no concello coru\u00f1\u00e9s de Zas da Comarca da Terra de Soneira. Segundo o Instituto Galego de Estat\u00edstica, en 2020 ti\u00f1a 47 habitantes (21 homes e 26 mulleres)."}
{"id": "149016", "revid": "23204", "url": "https://gl.wikipedia.org/wiki?curid=149016", "title": "Departamento de Estel\u00ed", "text": "Estel\u00ed \u00e9 un departamento de Nicaragua. Ten unha \u00e1rea de 2,335\u00a0km\u00b2 e unha poboaci\u00f3n de 215,400 habitantes (2005). A s\u00faa capital \u00e9 Estel\u00ed."}
{"id": "149017", "revid": "85894", "url": "https://gl.wikipedia.org/wiki?curid=149017", "title": "Pazos, Vilar, Zas", "text": "Pazos \u00e9 un lugar da parroquia de Vilar no concello coru\u00f1\u00e9s de Zas da Comarca da Terra de Soneira. Segundo o Instituto Galego de Estat\u00edstica, en 2020 ti\u00f1a 37 habitantes (18 homes e 19 mulleres)."}
{"id": "149018", "revid": "1131", "url": "https://gl.wikipedia.org/wiki?curid=149018", "title": "Cot\u00f3n", "text": "O termo cot\u00f3n p\u00f3dese referir a:\nAmais, como top\u00f3nimo galego Cot\u00f3n pode referirse a:"}
{"id": "149019", "revid": "89787", "url": "https://gl.wikipedia.org/wiki?curid=149019", "title": "Saconde, Vilar, Zas", "text": "Saconde \u00e9 un lugar da parroquia de Vilar no concello coru\u00f1\u00e9s de Zas da Comarca da Terra de Soneira. Segundo o Instituto Galego de Estat\u00edstica, en 2020 ti\u00f1a 22 habitantes (9 homes e 13 mulleres)."}
{"id": "149020", "revid": "85894", "url": "https://gl.wikipedia.org/wiki?curid=149020", "title": "Sandrexo, Vilar, Zas", "text": "Sandrexo \u00e9 un lugar da parroquia de Vilar no concello coru\u00f1\u00e9s de Zas da Comarca da Terra de Soneira. Segundo o Instituto Galego de Estat\u00edstica, en 2020 ti\u00f1a 12 habitantes (4 homes e 8 mulleres)."}
{"id": "149021", "revid": "1987", "url": "https://gl.wikipedia.org/wiki?curid=149021", "title": "Sandrexo", "text": ""}
{"id": "149022", "revid": "56817", "url": "https://gl.wikipedia.org/wiki?curid=149022", "title": "Agrelo", "text": "O termo Agrelo designa un terreo pequeno adicado ao cultivo, unha leira. Como or\u00f3nimo pode referirse a:\nComo apelido pode referirse a:"}
{"id": "149023", "revid": "85894", "url": "https://gl.wikipedia.org/wiki?curid=149023", "title": "Vilar, Vilar, Zas", "text": "Vilar \u00e9 un lugar da parroquia de Vilar no concello coru\u00f1\u00e9s de Zas da Comarca da Terra de Soneira. Segundo o Instituto Galego de Estat\u00edstica, en 2020 ti\u00f1a 51 habitantes (25 homes e 26 mulleres)."}
{"id": "149025", "revid": "85894", "url": "https://gl.wikipedia.org/wiki?curid=149025", "title": "Vilar do Mato, Zas, Zas", "text": "Vilar do Mato \u00e9 un lugar da parroquia de Zas no concello coru\u00f1\u00e9s de Zas da comarca da Terra de Soneira. Segundo o Instituto Galego de Estat\u00edstica, en 2020 ti\u00f1a 53 habitantes (27 homes e 26 mulleres)."}
{"id": "149026", "revid": "85894", "url": "https://gl.wikipedia.org/wiki?curid=149026", "title": "A Toxa, Zas, Zas", "text": "A Toxa \u00e9 un lugar da parroquia de Zas no concello coru\u00f1\u00e9s de Zas da Comarca da Terra de Soneira. Segundo o Instituto Galego de Estat\u00edstica, en 2020 ti\u00f1a 2 habitantes (1 home e 1 muller)."}
{"id": "149027", "revid": "85894", "url": "https://gl.wikipedia.org/wiki?curid=149027", "title": "Zas, Zas, Zas", "text": "Zas \u00e9 un lugar da parroquia de Zas no concello coru\u00f1\u00e9s de Zas da Comarca da Terra de Soneira. \u00c9 a capital do concello. Segundo o Instituto Galego de Estat\u00edstica, en 2020 ti\u00f1a 334 habitantes (162 homes e 172 mulleres)."}
{"id": "149028", "revid": "89787", "url": "https://gl.wikipedia.org/wiki?curid=149028", "title": "Mar\u00eda Canosa", "text": "Mar\u00eda Canosa Blanco, nada en Cee o 20 de agosto de 1978, \u00e9 unha enxe\u00f1eira de Cami\u00f1os, Canais e Portos galega, co\u00f1ecida pola s\u00faa participaci\u00f3n como xurado en programas concurso da Televisi\u00f3n de Galicia e como escritora de literatura infantil e xuvenil.\nTraxectoria.\nFilla da escritora Concha Blanco Blanco e do profesor e escultor Manuel Canosa Santamar\u00eda, trasladouse \u00e1 Coru\u00f1a desde a s\u00faa vila natal para os seus estudos universitarios, titul\u00e1ndose como Enxe\u00f1eira de Cami\u00f1os, Canais e Portos pola Universidade da Coru\u00f1a. \nTraballou como enxe\u00f1eira e foi Directora de Proxectos no \"Centro de Co\u00f1ecemento da Costa da Morte\". Desde os seus inicios profesionais compaxinou a s\u00faa faceta de enxe\u00f1eira coa de escritora, as\u00ed como a de guionista de distintos programas da TVG. Dalgunhas das s\u00faas obras fix\u00e9ronse adaptaci\u00f3ns teatrais. \nColabora como articulista en \"La Voz de Galicia\", e foi contertulia en varios programas radiof\u00f3nicos da Radio Galega e de Radio Voz. Ocupou o posto de \"experta\" en letras no concurso \"Cifras e letras\" da TVG desde setembro do 2011, ata principios de 2013, cando deixou de emitirse o concurso. \"Cifras e letras\" foi substitu\u00eddo polo concurso \"Verbas van\", en que tam\u00e9n ocupou o posto de experta. Actualmente mant\u00e9n esta actividade no programa \"Coma un allo\". \nRecibiu distintos premios literarios, entre os que destacan o Premio Merl\u00edn de Literatura Infantil, convocado por Edici\u00f3ns Xerais, no ano 2017, pola obra \"Muriel\"."}
{"id": "149029", "revid": "7802", "url": "https://gl.wikipedia.org/wiki?curid=149029", "title": "Steuben", "text": ""}
{"id": "149032", "revid": "1131", "url": "https://gl.wikipedia.org/wiki?curid=149032", "title": "Lires", "text": "O top\u00f3nimo galego Lires pode referirse a:\nAmais, como apelido pode referirse a:"}
{"id": "149033", "revid": "5312", "url": "https://gl.wikipedia.org/wiki?curid=149033", "title": "SS Adriatic (1871)", "text": "O SS Adriatic foi un transatl\u00e1ntico ingl\u00e9s pertencente \u00e1 White Star Line. Entrou en servizo en 1872 xunto co seu irm\u00e1n o SS Celtic. Foi o primeiro dos dous barcos da White Star en levar dito nome. Foi dado de baixa en 1899.\nHistoria.\nConstruci\u00f3n e posta en servizo.\nOs catro primeiros barcos da White Star Line, constru\u00eddos baixo a direcci\u00f3n de Thomas Henry Ismay, tiveron un grande \u00e9xito na li\u00f1a transatl\u00e1ntica. A compa\u00f1\u00eda inmediatamente ordenou constru\u00edr dous m\u00e1is, o Adriatic e o SS Celtic. O Adriatic foi constru\u00eddo nos estaleiros de Harland and Wolff en Belfast e botouse o 17 de outubro\u00a0de 1871. Ata a s\u00faa viaxe inaugural en 1872, o Adriatic permaneceu en dique seco.\nO Adriatic realizou a s\u00faa viaxe inaugural o 11 de abril\u00a0de 1872 entre Liverpool\u00a0e Nova York, baixo as ordes do capit\u00e1n Digby Murray, quen xa estivera \u00f3 mando do SS Oceanic na s\u00faa viaxe inaugural.\nO Adriatic ti\u00f1a unha configuraci\u00f3n similar \u00e1 do Oceanic, cunha cheminea e catro mastros de 45,7 metros cada un. O casco estaba pintado en negro cos c\u00f3digos da compa\u00f1\u00eda, e a cheminea estaba pintada de cor ocre cunha franxa en negro. Foi o barco m\u00e1is grande da empresa ata a construci\u00f3n do SS Britannic.\nEntre 1872\u00a0e 1875 foi reco\u00f1ecido coa Banda Azul, outorgada \u00f3s barcos m\u00e1is r\u00e1pidos en cubrir a traves\u00eda do Atl\u00e1ntico.\nAccidentes e fin da carreira.\nO Adriatic estivo implicado en numerosos accidentes durante a s\u00faa carreira. O primeiro produciuse en outubro\u00a0de 1874, cando colidou co \"Parthia\" da Cunard Line, causando numerosos danos en ambos barcos. En marzo de 1875 viuse envolto noutro accidente, esta vez co americano \"Columbus\", no porto de Nova York. En decembro dese mesmo ano sufriu un accidente contra o veleiro \"Harvest Queen\" provocando a morte de todos os pasaxeiros deste.\nCando o novo RMS Oceanic entrou en servizo en 1899, o Adriatic foi vendido para o desarme, chegando a Preston o 12 de febreiro dese ano."}
{"id": "149034", "revid": "23204", "url": "https://gl.wikipedia.org/wiki?curid=149034", "title": "Departamento de Jinotega", "text": "Jinotega \u00e9 o segundo departamento m\u00e1is grande de Nicaragua, no norte, facendo fronteira con Honduras. Ten unha \u00e1rea de 9,755\u00a0km\u00b2 e unha poboaci\u00f3n de 297,300 habitantes (2005). A capital \u00e9 a cidade de Jinotega."}
{"id": "149035", "revid": "23204", "url": "https://gl.wikipedia.org/wiki?curid=149035", "title": "Departamento de Le\u00f3n", "text": "Le\u00f3n \u00e9 un departamento de Nicaragua. Ten unha \u00e1rea de 5,107\u00a0km\u00b2 e unha poboaci\u00f3n de 389,600 habitantes (2005). A s\u00faa capital \u00e9 Le\u00f3n."}
{"id": "149036", "revid": "23204", "url": "https://gl.wikipedia.org/wiki?curid=149036", "title": "Departamento de Madriz", "text": "Madriz \u00e9 un departamento de Nicaragua. Ten unha \u00e1rea de 1,602\u00a0km\u00b2 e unha poboaci\u00f3n de 133,300 habitantes (2005). A s\u00faa capital \u00e9 Somoto.\nMadriz foi creado a partir do departamento de Nueva Segovia no agosto de 1936, e foi chamado as\u00ed por Jos\u00e9 Madriz."}
{"id": "149037", "revid": "23204", "url": "https://gl.wikipedia.org/wiki?curid=149037", "title": "Departamento de Managua", "text": "Managua \u00e9 un departamento de Nicaragua. Ten unha \u00e1rea de 3,672\u00a0km\u00b2 e unha poboaci\u00f3n de 1,380,300 habitantes (2005). A s\u00faa capital \u00e9 Managua."}
{"id": "149038", "revid": "23204", "url": "https://gl.wikipedia.org/wiki?curid=149038", "title": "Departamento de Masaya", "text": "Masaya \u00e9 un departamento de Nicaragua. \u00c9 o m\u00e1is pequeno do Estado, cunha \u00e1rea de 590\u00a0km\u00b2. Ten unha poboaci\u00f3n de 317,500 habitantes (2005). A capital \u00e9 a cidade de Masaya."}
{"id": "149039", "revid": "5863", "url": "https://gl.wikipedia.org/wiki?curid=149039", "title": "Instituto Sarmiento de Estudos Galegos", "text": ""}
{"id": "149040", "revid": "23204", "url": "https://gl.wikipedia.org/wiki?curid=149040", "title": "Departamento de Matagalpa", "text": "Matagalpa \u00e9 un departamento de Nicaragua. \u00c1chase no centro e ten unha \u00e1rea de 8,523\u00a0km\u00b2 cunha poboaci\u00f3n de 484,900 habitantes (2005). A s\u00faa capital \u00e9 a cidade de Matagalpa."}
{"id": "149041", "revid": "23204", "url": "https://gl.wikipedia.org/wiki?curid=149041", "title": "Rexi\u00f3n Aut\u00f3noma do Atl\u00e1ntico Norte", "text": "A Rexi\u00f3n Aut\u00f3noma do Atl\u00e1ntico Norte (en espa\u00f1ol \"Regi\u00f3n Aut\u00f3noma del Atl\u00e1ntico Norte\"), \u00e1s veces abreviado RAAN, \u00e9 unha das d\u00faas rexi\u00f3ns aut\u00f3nomas de Nicaragua. Ten unha \u00e1rea de 32,159\u00a0km\u00b2 e unha poboaci\u00f3n de 249,700 habitantes (2005). A capital \u00e9 Puerto Cabezas."}
{"id": "149042", "revid": "23204", "url": "https://gl.wikipedia.org/wiki?curid=149042", "title": "Rexi\u00f3n Aut\u00f3noma do Atl\u00e1ntico Sur", "text": "A Rexi\u00f3n Aut\u00f3noma do Atl\u00e1ntico Sur (en espa\u00f1ol \"Regi\u00f3n Aut\u00f3noma del Atl\u00e1ntico Sur\"), \u00e1s veces abreviado como RAAS, \u00e9 unha das d\u00faas rexi\u00f3ns aut\u00f3nomas de Nicaragua. Ten unha \u00e1rea de 27,407\u00a0km\u00b2 e unha poboaci\u00f3n de 382,100 habitantes (2005). A capital \u00e9 Bluefields."}
{"id": "149043", "revid": "1131", "url": "https://gl.wikipedia.org/wiki?curid=149043", "title": "Orro", "text": "O top\u00f3nimo galego Orro pode referirse a:"}
{"id": "149044", "revid": "23204", "url": "https://gl.wikipedia.org/wiki?curid=149044", "title": "Departamento de R\u00edo San Juan", "text": "R\u00edo San Juan \u00e9 un departamento de Nicaragua. Creouse en 1957 de partes de Chontales e Zelaya. Ten unha \u00e1rea de 7,473\u00a0km\u00b2 e unha poboaci\u00f3n de 95,500 (2005). A capital \u00e9 San Carlos. O Departamento tam\u00e9n incl\u00fae o arquip\u00e9lago de Solentiname, e o r\u00edo San Juan, que lle d\u00e1 nome ao departamento."}
{"id": "149045", "revid": "1888", "url": "https://gl.wikipedia.org/wiki?curid=149045", "title": "Podentes", "text": "O top\u00f3nimo Podentes pode facer referencia a:"}
{"id": "149046", "revid": "23204", "url": "https://gl.wikipedia.org/wiki?curid=149046", "title": "Departamento de Rivas", "text": "Rivas \u00e9 un departamento de Nicaragua. Ten unha \u00e1rea de 2,155\u00a0km\u00b2 e unha poboaci\u00f3n de 166,900 habitantes (2005). A s\u00faa capital \u00e9 a cidade de Rivas."}
{"id": "149047", "revid": "23204", "url": "https://gl.wikipedia.org/wiki?curid=149047", "title": "Departamento de Nueva Segovia", "text": "Nueva Segovia \u00e9 un departamento de Nicaragua. Ten unha \u00e1rea de 3,123\u00a0km\u00b2 e unha poboaci\u00f3n de 211,200 habitantes (2005). A s\u00faa capital \u00e9 Ocotal."}
{"id": "149048", "revid": "3338", "url": "https://gl.wikipedia.org/wiki?curid=149048", "title": "Nueva Segovia", "text": ""}
{"id": "149049", "revid": "1093", "url": "https://gl.wikipedia.org/wiki?curid=149049", "title": "Paiosaco", "text": "O top\u00f3nimo galego Paiosaco ref\u00edrese a un n\u00facleo urbano \u00fanico, cruzado pola AC-552 e dividido administrativamente entre dous concellos:"}
{"id": "149050", "revid": "1131", "url": "https://gl.wikipedia.org/wiki?curid=149050", "title": "Carazo", "text": "O top\u00f3nimo Carazo pode referirse a:"}
{"id": "149051", "revid": "3338", "url": "https://gl.wikipedia.org/wiki?curid=149051", "title": "Chontales", "text": ""}
{"id": "149052", "revid": "3338", "url": "https://gl.wikipedia.org/wiki?curid=149052", "title": "Madriz", "text": ""}
{"id": "149054", "revid": "23204", "url": "https://gl.wikipedia.org/wiki?curid=149054", "title": "Carballosa", "text": "O top\u00f3nimo galego Carballosa pode referirse a:"}
{"id": "149055", "revid": "5863", "url": "https://gl.wikipedia.org/wiki?curid=149055", "title": "Nazario Sauro", "text": "Nazario Sauro, nado en Capodistria (actual Eslovenia) o 20 de setembro de 1880 e finado en Pola (actual Croacia) o 10 de agosto de 1916, foi un mari\u00f1eiro, militar e irredentista italiano.\nBiograf\u00eda.\nNado en Capodistria, que estaba no Litoral austr\u00edaco (actual Koper, Eslovenia), comezou a navegar moi novo, chegando a ser capit\u00e1n dun barco de carga aos 20 anos.\nOs seus ideais irredentistas (foi un dos principais representantes do irredentismo italiano en Istria) lev\u00e1rono a capturar un barco austr\u00edaco en 1914 e levalo a Venecia, onde se uniu a moitos pr\u00f3fugos italianos de Istria, solicitando a entrada en guerra de Italia contra Austria.\nEn 1915, cando Italia entrou en guerra, enrolouse voluntario na Regia Marina (a Armada Real italiana), sendo asignado a unha unidade de torpedeiras. Cumpriu 60 misi\u00f3ns de guerra en 14 meses.\nEn xu\u00f1o de 1916 foi promovido a subtenente no submarino \"Giacinto Pullino\", recibindo tam\u00e9n unha medalla de prata ao valor militar. En agosto dese ano o submarino foi enviado a torpedear na \u00e1rea de Fiume (actual Rijeka), pero quedou escorado e toda a tripulaci\u00f3n foi capturada polo destrutor austr\u00edaco \"Satellit\". Sauro foi reco\u00f1ecido e sentenciado a morte por un tribunal militar en Pola. Foi aforcado mentres berraba: \"Viva l'Italia\". Tras a s\u00faa morte o rei V\u00edtor Manuel III dedicoulle a medalla de ouro ao valor militar.\nNazario Sauro est\u00e1 reco\u00f1ecido en Italia coma heroe nacional e dous barcos da Mari\u00f1a militar italiana levaron o seu nome."}
{"id": "149064", "revid": "56817", "url": "https://gl.wikipedia.org/wiki?curid=149064", "title": "Casais", "text": "O top\u00f3nimo Casais pode referirse a:"}
{"id": "149065", "revid": "27155", "url": "https://gl.wikipedia.org/wiki?curid=149065", "title": "Experimento de Meselson e Stahl", "text": "O experimento de Meselson e Stahl, realizado en 1958, permitiu demostrar que o mecanismo de replicaci\u00f3n do ADN segue un modelo semiconservativo, descartando as\u00ed os modelos conservativo e dispersante que se propuxeran at\u00e9 o momento.\nExperimento.\nPara iso criaron c\u00e9lulas de \"Escherichia coli\" en presenza de nitr\u00f3xeno-15, un is\u00f3topo do nitr\u00f3xeno m\u00e1is pesado do que adoita. As\u00ed, o is\u00f3topo incorporouse \u00e1s cadeas de ADN que se \u00edan sintetizando, fac\u00e9ndoas m\u00e1is pesadas.\nUnha vez acadado o primeiro obxectivo, as c\u00e9lulas foron transferidas a un medio que conti\u00f1a nitr\u00f3xeno-14, \u00e9 dicir, un medio m\u00e1is lixero, onde continuaron o seu crecemento (divisi\u00f3n celular, que require a replicaci\u00f3n do ADN). Purificouse o ADN e analizouse mediante unha centrifugaci\u00f3n en gradiente de cloruro de cesio, onde hai m\u00e1is densidade no fondo del tubo ca na parte media do mesmo.\nResultados.\nNa primeira xeraci\u00f3n (figura 2.b) obt\u00edvos unha \u00fanica banda de ADN con densidade intermedia. Na segunda xeraci\u00f3n (figura 2.c) obtiv\u00e9ronse d\u00faas bandas, unha con densidade lixeira e outra con densidade intermedia ou h\u00edbrida. Na terceira xeraci\u00f3n obtiv\u00e9ronse d\u00faas bandas, unha lixeira (cunha abundancia do 75%) e outra intermedia (co 25% restante).\nA banda intermedia ou h\u00edbrida representa unha mol\u00e9cula de ADN que cont\u00e9n unha cadea pesada (orixinal) e outra lixeira (de nova s\u00edntese). As cadeas lixeiras representan unha mol\u00e9cula de ADN na que as d\u00faas cadeas foron sintetizadas (non exist\u00edan a\u00ednda cando as c\u00e9lulas foron postas en presenza de nitr\u00f3xeno-15.\nO feito de que cada vez haxa m\u00e1is mol\u00e9culas lixeiras e se mante\u00f1a o n\u00famero de mol\u00e9culas intermedias am\u00f3sanos que a replicaci\u00f3n do ADN \u00e9 semiconservativa. Se fose conservativa, aparecer\u00eda sempre unha banda pesada e o resto lixeiras (figuras 1.a, 1.b, 1.c) . Se fose dispersante s\u00f3 aparecer\u00edan bandas h\u00edbridas de densidade intermedia en todas as xeraci\u00f3ns."}
{"id": "149066", "revid": "895", "url": "https://gl.wikipedia.org/wiki?curid=149066", "title": "Capodistria", "text": ""}
{"id": "149069", "revid": "336", "url": "https://gl.wikipedia.org/wiki?curid=149069", "title": "Romanizaci\u00f3n de Galiza", "text": ""}
{"id": "149071", "revid": "1131", "url": "https://gl.wikipedia.org/wiki?curid=149071", "title": "Cas\u00e1s", "text": "O top\u00f3nimo galego Cas\u00e1s pode referirse a:"}
{"id": "149073", "revid": "1888", "url": "https://gl.wikipedia.org/wiki?curid=149073", "title": "Concheiros", "text": ""}
{"id": "149074", "revid": "1131", "url": "https://gl.wikipedia.org/wiki?curid=149074", "title": "Moledo", "text": "O top\u00f3nimo Moledo pode referirse a:"}
{"id": "149075", "revid": "1308", "url": "https://gl.wikipedia.org/wiki?curid=149075", "title": "Cr\u00eda comercial do salm\u00f3n", "text": ""}
{"id": "149076", "revid": "1308", "url": "https://gl.wikipedia.org/wiki?curid=149076", "title": "Salmonicultura", "text": ""}
{"id": "149078", "revid": "56817", "url": "https://gl.wikipedia.org/wiki?curid=149078", "title": "Xuncal", "text": "O top\u00f3nimo Xuncal pode referirse a varios lugares de Galicia:"}
{"id": "149082", "revid": "1131", "url": "https://gl.wikipedia.org/wiki?curid=149082", "title": "IES Laxeiro", "text": "O Instituto de Ensinanza Secundaria Laxeiro \u00e9 un centro de ensinanza secundaria, bacharelato e ciclos formativos pertencente \u00e1 rede p\u00fablica de institutos da Xunta de Galicia, situado en Lal\u00edn.\nOferta educativa.\nNo IES Laxeiro imp\u00e1rtense todos os cursos da Educaci\u00f3n Secundaria Obrigatoria, e ofrece as modalidades de Humanidades e Ciencias Sociais, e a de Ciencias da Natureza e da Sa\u00fade para o Bacharelato, dispondo habitualmente de tres li\u00f1as en cada curso da ESO, e outras dous para cada modalidade do Bacharelato.\nImparte tam\u00e9n Educaci\u00f3n B\u00e1sica para Adultos e Bacharelatos en r\u00e9xime de adultos.\nConta con tres ciclos formativos de Grao Medio: Xesti\u00f3n Administrativa, Equipos e Instalaci\u00f3ns Electrot\u00e9cnicas e Electromec\u00e1nica de Veh\u00edculos, e dous ciclos formativos de Grao Supeiror: Administraci\u00f3n e Finanzas e Mantemento de Equipo Industrial."}
{"id": "149083", "revid": "55340", "url": "https://gl.wikipedia.org/wiki?curid=149083", "title": "Troita arco da vella", "text": "A troita arco da vella (\"Oncorhynchus mykiss\") \u00e9 un peixe eurihalino de auga doce e de mar da familia dos salm\u00f3nidos, distribu\u00eddo de forma nativa polo norte do oc\u00e9ano Pac\u00edfico, dende o Xap\u00f3n pasando polo mar de Bering at\u00e9 Pen\u00ednsula de Baixa California, en M\u00e9xico, a\u00ednda que de forma artificial foi introducida polo ser humano en medio mundo.\nAnatom\u00eda.\nA lonxitude m\u00e1xima descrita foi dun exemplar que med\u00eda 120 cm, a\u00ednda que o normal \u00e9 unha lonxitude m\u00e1xima de 60\u00a0cm. Ten de 3 a 4 espi\u00f1as na aleta dorsal, do mesmo xeito que na anal, co corpo alongado, cil\u00edndrico nos individuos novos e comprimido lateralmente nos de moita idade. Os machos reprodutores non presentan cambios na morfolox\u00eda da cabeza nin resto do corpo tan rechamantes como os doutras especies do mesmo x\u00e9nero; variando moito a coloraci\u00f3n da pel co h\u00e1bitat e o tama\u00f1o; os que residen en r\u00edos de forma permanente son m\u00e1is escuros, semellantes aos an\u00e1dromos en idade reprodutiva, mentres que os que residen en lagos son de coloraci\u00f3n m\u00e1is clara.\nH\u00e1bitat e biolox\u00eda.\n\u00c9 un peixe de augas subtropicais a fr\u00edas e an\u00e1dromo, que vive no mar preto do fondo nun rango de profundidades entre 0 e 200 metros, remontando os r\u00edos para desovar.\nOs alev\u00edns m\u00e1is pequenos son bentopel\u00e1xicos, mentres que os xuven\u00eds de m\u00e1is idade v\u00f3lvense totalmente pel\u00e1xicos. O h\u00e1bitat natural das especies \u00e9 a auga doce duns 12\u00a0\u00b0C no ver\u00e1n, posiblemente orixinaria de Kamchatka, non estando claro se a aparici\u00f3n da anadrom\u00eda \u00e9 unha adaptaci\u00f3n xen\u00e9tica ou simplemente un comportamento oportunista, o que se parece claro \u00e9 que calquera poboaci\u00f3n desta especie \u00e9 quen de emigrar ao mar en calquera intre que o necesiten, sendo capaces de adaptarse a todo tipo de augas. Sobrevive mellor en lagos c\u00e1 nas correntes de r\u00edos.\nEn canto \u00e1 dieta, os adultos son xeralistas, aliment\u00e1ndose de invertebrados e peixes de escaso tama\u00f1o, mentres que os alev\u00edns alim\u00e9ntanse de zooplancto\nOs an\u00e1dromos adoitan vivir uns 11 anos, remontando os r\u00edos por primeira vez a reproducirse no terceiro ano de vida, polo que adoitan reproducirse unhas 8 veces na vida; os non an\u00e1dromos adoitan vivir un m\u00e1ximo de 6 anos, reproduc\u00edndose por tanto 3 veces na vida.\nImportancia para o ser humano.\n\u00c9 unha especie moi pescada e criada na acuicultura cunha importancia comercial grande, v\u00e9ndese fresca, conxelada, afumada, en salgadura ou enlatada, coci\u00f1\u00e1ndose en multitude de maneiras, moi aprezada na gastronom\u00eda.\nTam\u00e9n \u00e9 moi usada en pesca deportiva, posto que a especie foi introducida en multitude de cursos de auga con este fin. De feito, consid\u00e9raselle unha especie invasora que est\u00e1 a crear un problema ecol\u00f3xico nalgunhas das zonas nas que se introduciu.\nSubespecies.\nA\u00ednda que se producen numerosos cambios nas subespecies, poderiamos considerar v\u00e1lidas as seguintes:"}
{"id": "149084", "revid": "1308", "url": "https://gl.wikipedia.org/wiki?curid=149084", "title": "Oncorhynchus mykiss", "text": ""}
{"id": "149086", "revid": "89787", "url": "https://gl.wikipedia.org/wiki?curid=149086", "title": "Harland and Wolff", "text": "Harland and Wolff Heavy Industries Ltd., co\u00f1ecida como Harland and Wolff, \u00e9 unha empresa brit\u00e1nica con sede en Belfast, Irlanda do Norte. A s\u00faa especialidade \u00e9 a construci\u00f3n naval, creaci\u00f3n de proxectos de enxe\u00f1ar\u00eda e despedazamento de barcos. Foi no estaleiro de Harland and Wolff onde se constru\u00edron a maior parte dos barcos da White Star Line, entre os que est\u00e1n o RMS Titanic e os seus irm\u00e1ns o RMS Olympic e o HMHS Britannic.\nHistoria.\nHarland and Wolff creouse en 1861 a mans de Edward James Harland e Gustav Wilhelm Wolff.\nTras comprar a grella de Hickson, Harland fixo do seu asistente Wolff o seu socio na empresa. Wolff era sobri\u00f1o de Gustavus Schwabe, un financeiro de Hamburgo, que encargou os tres primeiros barcos \u00e1 nova empresa. Harland tivo \u00e9xito no negocio grazas a varias innovaci\u00f3ns, destacando a substituci\u00f3n das cubertas superiores de madeira por outras de ferro que aumentaban a forza dos barcos e aumentaba a s\u00faa capacidade.\nCando Harland finou en 1894, William James Pirrie f\u00edxose cargo da empresa ata a s\u00faa morte en 1924. Thomas Andrews f\u00edxose xefe do departamento de elaboraci\u00f3n en 1907, sendo neste per\u00edodo cando a compa\u00f1\u00eda constru\u00edu o RMS Olympic xunto co RMS Titanic e o HMHS Britannic entre 1909 e 1914.\nEn 1912, a compa\u00f1\u00eda adquir\u00edu outra iarda en Glasgow, Escocia. Mercou o \"London &amp; Glasgow Engineering &amp; Iron Shipbuilding Co's Middleton\" o \"Govan New Shipyards\" en Govan e \"Mackie &amp; Thomson's Govan Old Yard\".\nOs anos da guerra.\nDurante a primeira guerra mundial, Harland and Wolff constru\u00edu monitores e cruceiros, entre os que est\u00e1 o HMS Glorious. En 1918 a empresa abriu un novo estaleiro na parte oriental da Canle de Musgrave, que foi nomeado o \"East Yard\". Este estaleiro especializouse na produci\u00f3n masiva de buques segundo o modelo desenvolto durante a primeira guerra mundial.\nA empresa iniciou unha filial subsidiaria para a fabricaci\u00f3n de avi\u00f3ns en 1936. O seu primeiro encargo foi o da construci\u00f3n de 189 bombardeiros Handley Page Hereford para a Royal Air Force.\nDurante a segunda guerra mundial, o estaleiro estivo ocupado coa construci\u00f3n de 6 portaavi\u00f3ns, 2 cruceiros (entre o que est\u00e1 o HMS Belfast) e outros 131 buques de guerra; tam\u00e9n adicouse \u00e1 reparaci\u00f3n duns 22\u00a0000 barcos. O estaleiro de Queen's Island foi bombardeado pola Luftwaffe, entre abril e maio de 1941 causando danos nas instalaci\u00f3ns de construci\u00f3n naval e destru\u00edndo a factor\u00eda de avi\u00f3ns.\nPosguerra e declive.\nCo aumento da potencia dos avi\u00f3ns a reacci\u00f3n a finais de 1950, a demanda de barcos diminu\u00edu. Isto, sumado a competencia dos estaleiros xaponeses, provocou algunhas dificultades na industria naval brit\u00e1nica. O \u00faltimo barco que a empresa botou foi o MV \"Arlanza\" para a Royal Mail Line en 1960 mentres que o \u00faltimo barco constru\u00eddo foi o SS Canberra nese mesmo ano.\nNa d\u00e9cada de 1960, o Goberno Brit\u00e1nico iniciou a promoci\u00f3n dos pr\u00e9stamos e subvenci\u00f3ns aos estaleiros brit\u00e1nicos para conservar postos de traballo. Parte deste di\u00f1eiro utilizouse no financiamento da modernizaci\u00f3n do estaleiro, o que permit\u00eda a construci\u00f3n do barco mercante m\u00e1is grande xamais constru\u00eddo. Por\u00e9n, tras varios problemas a empresa viuse obrigada a nacionalizarse en 1977 como parte de British Shipbuilders.\nA finais da d\u00e9cada dos 90, o estaleiro pasou a formar parte do equipo aeroespacial da Royal Navy.\nReestruturaci\u00f3n.\nAnte as m\u00faltiples competencias, Harland and Wolff viuse obrigada a ampliar os seus negocios, centr\u00e1ndose menos na construci\u00f3n naval e m\u00e1is no dese\u00f1o e na enxe\u00f1ar\u00eda estrutural, as\u00ed como da reparaci\u00f3n de barcos. Isto levou a Harland and Wolff \u00e1 construci\u00f3n de numerosas pontes tanto no Reino Unido como en Irlanda, base\u00e1ndose no \u00e9xito obtido coa s\u00faa primeira obra civil, a ponte de Foyle e outras como a restauraci\u00f3n do \"Ha' Penny Bridge\" de Dubl\u00edn.\nProduci\u00f3n.\nEntre os barcos constru\u00eddos por Harland and Wolff est\u00e1n:\nV\u00e9xase tam\u00e9n.\nLigaz\u00f3ns externas.\n[[Categor\u00eda:Barcos]]\n[[Categor\u00eda:Estaleiros]]"}
{"id": "149087", "revid": "5132", "url": "https://gl.wikipedia.org/wiki?curid=149087", "title": "Liga de baloncesto de Francia", "text": ""}
{"id": "149089", "revid": "98629", "url": "https://gl.wikipedia.org/wiki?curid=149089", "title": "Oncorhynchus kisutch", "text": "Oncorhynchus kisutch (do ruso \u043a\u0438\u0436\u0443\u0447 \"kizhuch\"), tam\u00e9n co\u00f1ecido como salm\u00f3n prateado , salm\u00f3n coho ou salm\u00f3n do Pac\u00edfico, \u00e9 unha especie de peixe oste\u00edctio, eurihalino e an\u00e1dromo, da familia dos salm\u00f3nidos, subfamilia dos salmoninos que vive no oc\u00e9ano Pac\u00edfico norte.\nCatacter\u00edsticas.\nDurante a s\u00faa etapa oce\u00e1nica, ten os flancos prateados e o lombo azul escuro. Durante a s\u00faa etapa de reproduci\u00f3n, as mand\u00edbulas e dentes c\u00farvanse en forma de gancho, e desenvolven cores rechamantes, nos flancos vermella brillante, na cabeza e o dorso verde azulada, con manchas escuras no dorso e o ventre escuro. Durante a maduraci\u00f3n sexual desenvolve unha difusa mancha rosa ao longo do ventre e os machos poden amosar un lixeiro arqueamento no lombo.\nTen unha lonxitude media de 97\u00a0cm e un peso de 3 a 5\u00a0kg, a\u00ednda que se informou de casos de animais de at\u00e9 16\u00a0kg.\nAs femias maduras poden ser m\u00e1is escuras c\u00f3s machos.\nH\u00e1bitat e distribuci\u00f3n.\nEnc\u00f3ntrase principalmente en augas costeiras, non adentr\u00e1ndose en mar aberto como moitas outras especies de salm\u00f3ns. Tam\u00e9n se encontra en auga doce durante o seu primeiro ano de vida e, m\u00e1is tarde, durante a desova.\nNos r\u00edos, prefire correntes de auga de curso relativamente lento, e con leitos de grava fina. No oc\u00e9ano, tende a vivir m\u00e1is preto das costas que en mar aberto.\nHabita nas costas e r\u00edos do Pac\u00edfico norte, desde a Baixa California at\u00e9 Alasca.\nAcuicultura.\nO cultivo en gaiolas no mar de salm\u00f3n prateado v\u00e9n fac\u00e9ndose dende fai case medio s\u00e9culo, a\u00ednda que con escasa produci\u00f3n at\u00e9 1980, data a partir da cal establec\u00e9ronse no sur de Chile unha gran cantidade de granxas con gaiolas mari\u00f1as, pa\u00eds que no 2004 produc\u00eda m\u00e1is de 100.000 toneladas, o que representa preto do 90 % da produci\u00f3n mundial desta especie."}
{"id": "149090", "revid": "27155", "url": "https://gl.wikipedia.org/wiki?curid=149090", "title": "Salm\u00f3n do pac\u00edfico", "text": ""}
{"id": "149092", "revid": "27155", "url": "https://gl.wikipedia.org/wiki?curid=149092", "title": "Salm\u00f3n prateado", "text": ""}
{"id": "149094", "revid": "98629", "url": "https://gl.wikipedia.org/wiki?curid=149094", "title": "Salm\u00f3n real", "text": "O salm\u00f3n real, ou salm\u00f3n chinook, \"Oncorhynchus tshawytscha\", \u00e9 un peixe oste\u00edctio da familia dos salm\u00f3nidos, subfamilia dos salmoninos, que se atopa nas \u00e1reas costeiras do oc\u00e9ano Pac\u00edfico, entre California e o Xap\u00f3n.\nAnimal eurihalino, vive no mar e migra remontando os r\u00edos para reproducirse (an\u00e1dromo).\n\u00c9 moi valorado pola s\u00faa relativa escaseza.\nDescrici\u00f3n.\nO adulto mide entre 84 e 147 cm de lonxitude e pesa entre 25 e 60 kg.\nA marca de captura en pesca deportiva \u00e9 de 44,1\u00a0kg, rexistrada polo pescador Les Anderson no r\u00edo Kenai, Alasca, en 1985. Na pesca comercial o r\u00e9cord \u00e9 de 57\u00a0kg, rexistrado preto de Petersburg, Alasca nunha captura en 1949.\n\u00c9 de cor azul verdosa sobre o lombo e a cabeza, prateada nos flancos e branca no ventre. Presenta puntos negros na cola e na parte superior do corpo; a s\u00faa boca \u00e9 gris escura.\nReproduci\u00f3n.\nPode pasar entre tres e cinco anos no oc\u00e9ano antes de retornar polos r\u00edos para procrear e desovar nas augas doces onde naceron. Prefire correntes m\u00e1is grandes e profundas que outras especies de salm\u00f3n; a desova ocorre entre setembro e decembro.\nUnha vez nas partes altas da corrente de auga doce, a femia elixe o macho co cal se reproducir\u00e1. A s\u00faa selecci\u00f3n bas\u00e9ase nas dimensi\u00f3ns f\u00edsicas do macho. A femia elixe unha zona da cama do r\u00edo na cal haxa grava en abundancia e al\u00ed cava un burato pouco profundo coa cola, mentres que o macho danza fronte ela e fai vibrar o seu corpo. O n\u00famero de ovos de oscilan entre os 3 mil e 14 mil segundo o tama\u00f1o da femia, e o macho fertil\u00edzaos subitamente cando ela os deposita.\nAmbos os pais morren tras reproduc\u00edrense. De acordo coa temperatura da auga, os ovos inc\u00fabanse entre 90 e 150 d\u00edas antes de nacer as cr\u00edas. Despois de 12 a 18 meses os exemplares xuven\u00eds comezan a s\u00faa migraci\u00f3n cara ao mar.\nCambios no corpo.\nDurante o per\u00edodo da reproduci\u00f3n sofre algunhas transformaci\u00f3ns morfol\u00f3xicas. Ambos os dous sexos adquiren durante este tempo unha tonalidade avermellada rechamante sobre os flancos, m\u00e1is intensa nos machos, que sofren mesmo a modificaci\u00f3n nas costas, que se elevan, e da mand\u00edbula inferior, que curva cara a arriba e impide que a boca se peche. Este crecemento da mand\u00edbula volve practicamente imposible que os adultos poidan alimentarse durante a fase da reproduci\u00f3n, de xeito que dende que empezan a s\u00faa migraci\u00f3n estacional cara \u00e1s fontes dos r\u00edos para reproduc\u00edrense mante\u00f1en un xax\u00fan absoluto.\nDistribuci\u00f3n.\nDistrib\u00faese dende a ba\u00eda de San Francisco en California cara ao norte seguindo a costa pac\u00edfica dos Estados Unidos, Canad\u00e1 e Alasca, o estreito de Bering e o mar de Chukchi, o nororiente de Siberia, Rusia, a pen\u00ednsula de Kamchatka, as Illas Kuriles e as illas do Xap\u00f3n.\nEn 1967 o Departamento de Recursos Naturais de M\u00edchigan soltou salm\u00f3ns reais no lago Michigan e no lago Huron para controlar a \"Alosa pseudoharengus\" unha especie invasora procedente do oc\u00e9ano Atl\u00e1ntico. Despois de culminar con \u00e9xito esta implantaci\u00f3n os salm\u00f3ns reais foron levados a outros dos Grandes Lagos, onde son apreciados para a pesca deportiva.\nA especie introduciuse nas costas da Patagonia chilena e a Arxentina, onde colonizou r\u00edos e estableceu lugares estables de desova. Tam\u00e9n foi levada con \u00e9xito a Nova Zelandia.\nO r\u00edo Yuk\u00f3n rexistra a m\u00e1is longa ruta de migraci\u00f3n do salm\u00f3n, de m\u00e1is de 3.000\u00a0km, dende o mar de Bering at\u00e9 as fontes preto de Whitehorse. Constru\u00eduse unha canle na presa hidroel\u00e9ctrica do lago Schwatka para garantir o paso e a reproduci\u00f3n do salm\u00f3n real en Whitehorse.\nEcolox\u00eda.\nO salm\u00f3n real necesita para sobrevivir: \nToma do plancto para a s\u00faa alimentaci\u00f3n diatomeas, cop\u00e9podos, laminariais e macroalgas; ademais consome medusas, estrelas de mar, insectos, anfip\u00f3dos, e outros crust\u00e1ceos; e cando \u00e9 adulto alim\u00e9ntase tam\u00e9n doutros peixes.\nAs augas limpas son esenciais para a desova. A vexetaci\u00f3n ribeirega axuda a manter as condici\u00f3ns das augas para a reproduci\u00f3n e a vida xuvenil do salm\u00f3n real.\nAlgunhas poboaci\u00f3ns de salm\u00f3n dos Estados Unidos est\u00e1n na lista de especies ameazadas, por exemplo a do Val Central de California. En abril de 2008 tanto en Oreg\u00f3n como en California debeu cancelarse a tempada de pesca debido \u00e1 baixa poboaci\u00f3n rexistrada. No r\u00edo Sacramento a poboaci\u00f3n da especie est\u00e1 ao bordo do colapso.\nNa cultura.\nO salm\u00f3n real \u00e9 espiritual e culturalmente moi prezado polos pobos ind\u00edxenas amerindios das rexi\u00f3ns onde habita orixinalmente, que celebran \u00abcerimonias do salm\u00f3n\u00bb na primavera. Foi descrito e ademais consumido con entusiasmo pola expedici\u00f3n de Lewis e Clark (1804-06). A importancia econ\u00f3mica para as comunidades ind\u00edxenas e para outras poboaci\u00f3ns \u00e9 moi grande. \u00c9 apreciado pola s\u00faa cor, sabor, textura e alto contido de aceites Omega-3."}
{"id": "149095", "revid": "1308", "url": "https://gl.wikipedia.org/wiki?curid=149095", "title": "Oncorhynchus tshawytscha", "text": ""}
{"id": "149096", "revid": "1308", "url": "https://gl.wikipedia.org/wiki?curid=149096", "title": "Salm\u00f3n chinook", "text": ""}
{"id": "149097", "revid": "5749", "url": "https://gl.wikipedia.org/wiki?curid=149097", "title": "Pent\u00e1grama", "text": ""}
{"id": "149098", "revid": "1822", "url": "https://gl.wikipedia.org/wiki?curid=149098", "title": "Ostricultura", "text": "A ostricultura \u00e9 un tipo de acuicultura (ou maricultura) que cr\u00eda ostras para o consumo humano. O cultivo da ostra \u00e9 moi probable que se desenvolvese \u00e1 vez que o cultuvo das perlas. Xa se practicaba na pen\u00ednsula it\u00e1lica polos antigos romanos ao redor do s\u00e9culo I a. C. e m\u00e1is tarde na Britania romana para exportar a Roma.\nA industria francesa das ostras leva produc\u00edndoas dende finais do s\u00e9culo XVIII.\nVariedades.\nEntre as especies comunmente producidas at\u00f3panse \"Crassostrea virginica\", \"Crassostrea gigas\", \"Ostrea edulis\", \"Saccostrea glomerata\", e \"Ostrea angasi\"."}
{"id": "149099", "revid": "23204", "url": "https://gl.wikipedia.org/wiki?curid=149099", "title": "Cumbria", "text": "Cumbria \u00e9 un condado administrativo situado na zona noroeste de Inglaterra, no Reino Unido. Os seus l\u00edmites est\u00e1n no mar de Irlanda ao oeste e o cordal dos Peninos ao leste. A s\u00faa capital \u00e9 Carlisle. Ocupa unha \u00e1rea de 6.768 Km\u00b2 e a s\u00faa poboaci\u00f3n aproximada \u00e9 de 489.829 habitantes. A segunda cidade maior de Cumbria \u00e9 Barrow-in-Furness cunha poboaci\u00f3n de 71.980 habitantes.\nCumbria limita cos condados de Northumberland, Durham, North Yorkshire, Lancashire e as zonas administrativas escocesas de Dumfries and Roxburgh, Ettrick e Lauderdale.\nComponse de seis distritos: Allerdale, Barrow-in-Furness, Carlisle, Copeland, Eden e South Lakeland.\nCumbria creouse en 1974 e cobre os condados tradicionais de Cumberland e Westmorland, m\u00e1is a zona dos Furness do condado de Lancashire e unha zona de Yorkshire. O nome \"Cumbria\" utilizouse para designar a rexi\u00f3n durante s\u00e9culos.\nDespois da creaci\u00f3n do condado administrativo de Cumbria, alg\u00fans habitantes, sobre todo os que naceron ou medraron na zona, seguen refer\u00edndose \u00e1 zona de Furness polo nome tradicional do seu condado: Lancashire.\nA cultura da zona foi c\u00e9ltica e o seu nome deriva do nome da \u00e1rea en lingua c\u00fambrica. Est\u00e1 conectado etimoloxicamente co termo gal\u00e9s \"Cymru\" que significa \"Gales\". Cumbria \u00e9 unha das zonas m\u00e1is celtas de toda Inglaterra.\nEn Cumbria enc\u00f3ntrase o Parque Nacional Lake District, considerado unha das zonas m\u00e1is fermosas de toda Gran Breta\u00f1a. O punto m\u00e1is alto do condado (e de toda Inglaterra) sit\u00faase en Scafell Pike cunha altura de 978 metros sobre o nivel do mar.\nDemograf\u00eda.\nPoboaci\u00f3n: 496.200 habitantes, densidade: 73 hab./km\u00b2."}
{"id": "149102", "revid": "89787", "url": "https://gl.wikipedia.org/wiki?curid=149102", "title": "Lista de centrais t\u00e9rmicas de Espa\u00f1a", "text": "As centrais t\u00e9rmicas en Espa\u00f1a producen aproximadamente a metade da xeraci\u00f3n espa\u00f1ola de enerx\u00eda el\u00e9ctrica. O seguinte lista cont\u00e9n as centr\u00e1is termoel\u00e9ctricas en activo segundo datos de Red El\u00e9ctrica Espa\u00f1ola, a empresa distribuidora de electricidade."}
{"id": "149103", "revid": "50011", "url": "https://gl.wikipedia.org/wiki?curid=149103", "title": "Club Deportivo As Pontes", "text": "O Club Deportivo As Pontes \u00e9 un equipo de f\u00fatbol galego da localidade das Pontes de Garc\u00eda Rodr\u00edguez, na provincia da Coru\u00f1a. Foi fundado en 1960 e actualmente xoga no Grupo Norte da Preferente Auton\u00f3mica de Galicia.\nHistoria.\nFoi fundado en 1960 baixo o nome de Club de F\u00fatbol Calvo Sotelo, estando patrocinado pola empresa mineira Calvo Sotelo. En 1969 pasou a chamarse Club Deportivo As Pontes, ata que en 1984 mudou o seu nome a Endesa As Pontes Club de F\u00fatbol, tendo coma patrocinador \u00e1 empresa Endesa. Finalmente no 2001 retomou ao nome de Club Deportivo As Pontes que mant\u00e9n actualmente.\nA m\u00e1xima posici\u00f3n ligueira acadada polo equipo foi a cuarta posici\u00f3n na Segunda divisi\u00f3n B espa\u00f1ola na tempada 91/92.\nEstadio.\nO equipo disputa os seus partidos coma local no estadio do Poboado, que ten unha capacidade aproximada de 2000 espectadores."}
{"id": "149106", "revid": "1576", "url": "https://gl.wikipedia.org/wiki?curid=149106", "title": "CD As Pontes", "text": ""}
{"id": "149107", "revid": "98629", "url": "https://gl.wikipedia.org/wiki?curid=149107", "title": "Prosodia", "text": "A prosodia \u00e9 unha rama da ling\u00fc\u00edstica que analiza e representa formalmente aqueles elementos da expresi\u00f3n oral, tales como o acento, os tons e a entoaci\u00f3n.\nIntroduci\u00f3n.\nA prosodia trata a manifestaci\u00f3n concreta na produci\u00f3n das palabras. Desde o punto de vista fon\u00e9tico-ac\u00fastico, os par\u00e1metros pros\u00f3dicos f\u00edsicos son a variaci\u00f3n da frecuencia fundamental, a duraci\u00f3n e a intensidade. A prosodia pode dividirse en dous aspectos:\nA prosodia xer\u00e1base mediante sistemas baseados en regras, obtidas a partir de estudos ling\u00fc\u00edsticos e retocadas empiricamente at\u00e9 conseguir unha fala sint\u00e9tica acept\u00e1bel. Actualmente comezan a se utilizar m\u00e9todos estat\u00edsticos sobre bases de datos para xerar automaticamente modelos pros\u00f3dicos.\nModelos pros\u00f3dicos.\nNa xeraci\u00f3n de modelos pros\u00f3dicos p\u00f3dense observar catro caracter\u00edsticas b\u00e1sicas:\nA entoaci\u00f3n \u00e9 basicamente a evoluci\u00f3n da frecuencia fundamental, mentres que o ritmo incl\u00fae tanto as duracions de cada un dos signos de s\u00edntese como a localizaci\u00f3n e duraci\u00f3n das pausas.\nAs vari\u00e1beis tipicamente utilizadas na an\u00e1lise da prosodia son, por exemplo, o tipo de oraci\u00f3n, a duraci\u00f3n temporal, o n\u00famero de s\u00edlabas do grupo entoativo, a distancia \u00e1 \u00faltima s\u00edlaba acentuada, a categor\u00eda gramatical da palabra etc. As vari\u00e1beis \u00fatiles son diferentes para cada modelo (entoaci\u00f3n, duraci\u00f3n ou pausas) e, en xeral, poden ser num\u00e9ricas ou simb\u00f3licas.\nOs patr\u00f3ns entoativos te\u00f1en car\u00e1cter suprasegmental, isto \u00e9, que lle afectan globalmente a un grupo entoativo en lugar de o facer particularmente sobre cada unidade."}
{"id": "149108", "revid": "6559909", "url": "https://gl.wikipedia.org/wiki?curid=149108", "title": "Yolanda L\u00f3pez L\u00f3pez", "text": "Yolanda L\u00f3pez L\u00f3pez, nada en Ourense o 13 de abril de 1976, \u00e9 unha escritora, pintora e tradutora galega.\nTraxectoria.\n\u00c9 funcionaria de carreira na administraci\u00f3n de xustiza. Licenciada en Filolox\u00eda inglesa pola Universidade de Santiago de Compostela e T\u00e9cnica Superior en Turismo, obtivo o Diploma en Estudos Avanzados (DEA) e publicou a tesi\u00f1a sobre a escritora norteamericana sure\u00f1a Eudora Welty. Traballou como bolseira no Centro Ram\u00f3n Pi\u00f1eiro, en universidades galegas e do estranxeiro como Santiago de Compostela, A Coru\u00f1a, Madrid, Castilla-La Mancha, Swansea, Virginia, Mississippi e Birmingham, e foi docente no ensino medio e universitario. Estudou pintura na Escola de Artes e Oficios da Deputaci\u00f3n de Ourense e no Centro Dotacional Integrado de Arganzuela de Madrid. Participou en exposici\u00f3ns individuais e colectivas en lugares emblem\u00e1ticos como o Museo Euxenio Granell, a Sala Novais ou o Caf\u00e9 Macondo. Ilustrou libros en diversas editoriais como Alvarellos, Follas Novas, Lastura ou Nuevos Ekkos. La Palabra Inquieta. \nColaborou en xornais e medios diversos con artigos de opini\u00f3n e de investigaci\u00f3n, recensi\u00f3ns, poemas e relatos: \"Bolet\u00edn Galego de Literatura\", \"El Correo Gallego\", \"Galicia Hoxe\", \"La Regi\u00f3n,\" La Voz de Galicia, \"Dorna\", \"Madrygal. Revista de estudios gallegos,\" \"Revista Inviable\",\" N\u00f3s, a xente do redor\", \"ABEI JOURNAL. The Brazilian Journal of Irish Studies\", \"Xistral\", \"Saudade\", \"L\u00faa Nova\", \"A Xanela\", \"Thaumazein\", \"Estadea\", \"La Oca Loca\", \"Olga, Aschel, Poes\u00eda Galicia SAF, EuOnca\", \"Caminante\" ou \"Infumable Fanzine.\""}
{"id": "149110", "revid": "85894", "url": "https://gl.wikipedia.org/wiki?curid=149110", "title": "Daniel Martinazzo", "text": "Daniel Martinazzo, nado en San Juan o 9 de xaneiro de 1958, \u00e9 un ex xogador de h\u00f3ckey a pat\u00edns arxentino. \nConsiderado o mellor xogador arxentino da historia, foi d\u00faas veces campi\u00f3n do mundo coa selecci\u00f3n arxentina e catro veces m\u00e1ximo goleador da liga espa\u00f1ola co HC Liceo da Coru\u00f1a, club co que conseguiu os seus maiores \u00e9xitos, conquistando cinco ligas, tres Copas de Europa, tres Copas Intercontinentais, unha Copa CERS e catro Supercopas de Europa. \u00c9 o m\u00e1ximo goleador da historia do club, con 465 goles. Xogou tam\u00e9n en Italia, onde ga\u00f1ou d\u00faas ligas italianas e unha Copa CERS co HC Amatori Vercelli. \nEn 1978 recibiu o Premio Olimpia de Ouro coma o deportista arxentino m\u00e1is destacado do ano. En 1980 e 1990 recibiu o Premio Konex de Platino como mellor xogador arxentino da d\u00e9cada na s\u00faa especialidade. Martinazzo tam\u00e9n destacou polo seu xogo limpo recibindo en 1980 o premio ao xogador m\u00e1is correcto do Campionato do Mundo dese ano. En 1983, o Comit\u00e9 Ol\u00edmpico Italiano outorgoulle a medalla ao M\u00e9rito Deportivo.\nTraxectoria deportiva.\nNado o 9 de xaneiro de 1958, a capital do h\u00f3ckey a pat\u00edns na Arxentina, onde comeza a xogar no Club Deportivo Uni\u00f3n Estudiantil. Destaca moi novo, debutando coa selecci\u00f3n arxentina sub-18 con 11 anos e proclam\u00e1ndose campi\u00f3n arxentino xuvenil aos 13. Na Arxentina ga\u00f1ou catro campionatos nacionais.\nA principios dos anos '80 trasladouse a Europa, ao HC Castiglione della Pescaia. Xogou no H.C. Liceo entre 1981 e 1982, proclam\u00e1ndose m\u00e1ximo goleador da liga, trofeo que repetir\u00eda nos anos 1985, 1986 e 1988, e ga\u00f1ando a Copa CERS e Copa do Rei. En 1982 fichou polo HC Amatori Vercelli italiano, club no que permaneceu d\u00faas tempadas e co que ga\u00f1ou d\u00faas ligas e unha Copa CERS. En 1984 volveu ao H.C. Liceo co que conseguiu cinco ligas, tres Copas do Rei, tres Copas de Europa, tres Copas Intercontinentais, unha Recopa de Europa e catro Supercopas de Europa. Marcou un total de 465 goles co Liceo, sendo o m\u00e1ximo goleador da historia do club.\nNunha reportaxe realizada polo diario El Pa\u00eds (Espa\u00f1a), Martinazzo defin\u00eda do seguinte xeito as Caracter\u00edsticas do h\u00f3ckey a pat\u00edns en Argentina: \nFoi 111 veces internacional coa selecci\u00f3n arxentina. Con 18 anos disputou o seu primeiro Campionato do Mundo, no que foi subcampi\u00f3n en 1976 en Oviedo. Dous anos m\u00e1is tarde ga\u00f1ou o campionato celebrado na s\u00faa cidade natal, San Juan. Foi novamente subcampi\u00f3n en Talcahuano (Chile) en 1980 e proclamouse campi\u00f3n por segunda vez en Novara (Italia) en 1984. Tam\u00e9n ga\u00f1ou a medalla de ouro nos Xogos Panamericanos celebrados en San Xo\u00e1n de Porto Rico en 1979.\nRetirouse como xogador en 1993. Posteriormente foi presidente da \"Federaci\u00f3n Sanjuanina de Pat\u00edn\" entre os anos 1994 e 2003. \u00c9 considerado un dos mellores xogadores dos anos 80.\nDende o 2006, o Torneo Internacional de H\u00f3ckey a Pat\u00edns San Juan leva o seu nome, disput\u00e1ndose a Copa Daniel Martinazzo."}
{"id": "149114", "revid": "1131", "url": "https://gl.wikipedia.org/wiki?curid=149114", "title": "Carlos Almu\u00ed\u00f1a", "text": "Carlos Almu\u00ed\u00f1a D\u00edaz, nado en Santiago de Compostela o 18 de febreiro de 1946 \u00e9 un arquitecto galego.\nTraxectoria.\nProfesor de Debuxo t\u00e9cnico e autor do libro \"Debuxo T\u00e9cnico COU\" publicado en 1983. Foi presidente da delegaci\u00f3n do Colexio Oficial de Arquitectos de Galicia en Santiago entre os anos 1999 e 2007. Formou equipo cos arquitectos Rafael Baltar Tojo e Jos\u00e9 Antonio Bartolom\u00e9, realizando numerosos proxectos. Colaborou con artigos sobre arquitectura na Gran Enciclopedia Gallega, en \"A Nosa Terra\" e en revistas de arquitectura como \"Obradoiro\"."}
{"id": "149117", "revid": "89787", "url": "https://gl.wikipedia.org/wiki?curid=149117", "title": "SKA San Petersburgo", "text": "O SKA San Petersburgo (en ruso: \u0421\u041a\u0410 \u0421\u0430\u043d\u043a\u0442-\u041f\u0435\u0442\u0435\u0440\u0431\u0443\u0440\u0433) \u00e9 un equipo profesional de h\u00f3ckey sobre xeo da cidade de San Petersburgo (Rusia), que compite na Kontinental Hockey League. As s\u00faas cores son o vermello, azul e branco.\nSKA \u00e9 unha abreviaci\u00f3n de \"Sports (K)Club of the Army\" (Club Deportivo do Ex\u00e9rcito).\nHistoria.\nO club foi fundado en 1946 baixo o nome de ODO Leningrad e logo de participar en t\u00f3dalas tempadas da primeira divisi\u00f3n do Campionato da Uni\u00f3n Sovi\u00e9tica a excepci\u00f3n de entre 1947 e 1950 e a tempada 1991-92. A partir de 1993 participou na Superliga Rusa. Ga\u00f1ou a Copa Spengler tres veces na d\u00e9cada dos '70. No 2008, o club uniuse \u00e1 Kontinental Hockey League, unha nova competici\u00f3n en Eurasia."}
{"id": "149119", "revid": "98629", "url": "https://gl.wikipedia.org/wiki?curid=149119", "title": "Amur Khabarovsk", "text": "O Amur (en ruso: \u0410\u043c\u0443\u0440 \u0425\u0430\u0431\u0430\u0440\u043e\u0432\u0441\u043a) \u00e9 un equipo profesional de h\u00f3ckey sobre xeo da cidade de Khabarovsk (Rusia) que lle debe o seu nome ao R\u00edo Amur e que actualmente compite na Kontinental Hockey League. A s\u00faa localizaci\u00f3n no Extremo Oriente Ruso fai que a distancia co seu veci\u00f1o m\u00e1is pr\u00f3ximo na competici\u00f3n, o Metallurg Novokuznetsk, sexa de aproximadamente 3000\u00a0km. As s\u00faas cores son o amarelo, o azul e o branco.\nO equipo conta cunha das mellores asistencias de p\u00fablico aos seus partidos de entre os clubs que xogan nas ligas europeas. Na clasificaci\u00f3n da clasificaci\u00f3n IIHF da tempada 2006-07, Amur foi o 13\u00ba equipo na lista (3\u00ba da liga rusa) cunha media de p\u00fablico de 7100 espectadores, o que significa que o Platinum Arena \u00e9nchese en cada partido.\nHistoria.\nO club foi fundado en 1966 baixo o nome SKA Khabarovsk, tomando o seu nome actual en 1996. O club, logo de ascender \u00e1 Superliga Rusa en 1996, foi descendido novamente \u00e1 segunda divisi\u00f3n no 2004 xa que a compa\u00f1\u00eda mineira atravesaba grandes dificultades financeiras. Recuperou a categor\u00eda ese mesmo ano. O equipo de reserva tivo un breve paso pola Asia League baixo o nome de Golden Amur no 2005. No 2008, integrouse nunha nova competici\u00f3n en Eurasia, a KHL. O club asinou unha afiliaci\u00f3n co club Ermak Angarsk da Vysshaya Liga para convertelo no seu club-escola."}
{"id": "149120", "revid": "27155", "url": "https://gl.wikipedia.org/wiki?curid=149120", "title": "Forquita de replicaci\u00f3n", "text": "A forcada de replicaci\u00f3n, forquita de replicaci\u00f3n ou garfo de replicaci\u00f3n \u00e9 unha estrutura que se forma dentro do n\u00facleo da c\u00e9lula durante a replicaci\u00f3n do ADN. Constit\u00fae o resultado da acci\u00f3n de varias prote\u00ednas que te\u00f1en a finalidade de abrir a dobre cadea de ADN para facilitar a replicaci\u00f3n do material xen\u00e9tico, sexa ADN ou ARN. \u00c9 orixinado polas prote\u00ednas helicases, que quebran as pontes de hidr\u00f3xeno que ligan as d\u00faas cadeas de ADN.\nOutras prote\u00ednas, as SSB (\"single-stranded DNA binding proteins\" ou prote\u00ednas que se ligan ao ADN monocatenario) contrib\u00faen a manter a estabilidade do garfo de replicaci\u00f3n. Por \u00faltimo, outras prote\u00ednas como a prote\u00edna DnaA ou as topoisomerases participan dunha ou doutra maneira na replicaci\u00f3n. A estrutura resultante ten d\u00faas ramificaci\u00f3ns, cada unha das cales est\u00e1 formada por unha cadea de ADN, e que son chamadas de cadea retardada ou descontinua e cadea l\u00edder, adiantada, condutora ou continua. A ADN polimerase vai adicionando posteriormente os novos nucle\u00f3tidos para as cadeas de nova s\u00edntese, seguindo a complementariedade de bases."}
{"id": "149122", "revid": "54334", "url": "https://gl.wikipedia.org/wiki?curid=149122", "title": "Prote\u00edna SSB", "text": "As prote\u00ednas SSB (\"single-stranded DNA binding proteins\" ou prote\u00ednas ligadoras de ADN monocatenario ou prote\u00ednas de uni\u00f3n \u00e1 febra sinxela) son un conxunto de prote\u00ednas encargadas da estabilizaci\u00f3n do ADN monocatenario xerado pola acci\u00f3n das helicases durante a replicaci\u00f3n do ADN, impedindo as\u00ed que o ADN se renaturalice ou forme estruturas secundarias que impedisen ofuncionamento doutros encimas. Deste xeito o ADN pode servir de molde para a replicaci\u00f3n da dobre h\u00e9lice e ev\u00edtase que sexa dixerido por nucleases.\nAs prote\u00ednas de tipo SSB son unha clase de prote\u00ednas que foron identificadas en virus e organismos procariotas e eucariotas desde as bacterias aos humanos. Os \u00fanicos organismos que se sabe que carecen delas son as arqueas extrem\u00f3filas do grupo das Thermoproteales, nas cales foron desprazadas pola prote\u00edna ThermoDBP (Prote\u00edna de uni\u00f3n ao ADN espec\u00edfica de Thermoproteales, \"Thermoproteales-specific DNA Binding Protein\"). Mentres que moitas prote\u00ednas de uni\u00f3n ao ADN monocatenario de fagos e outros virus funcionan como mon\u00f3meros e os eucariotas codifican a prote\u00edna heterotr\u00edmera RPA (Prote\u00edna de replicaci\u00f3n A, \"Replication Protein A\"), na maior\u00eda das bacterias son tetr\u00e1meras, e a mellor caracterizada \u00e9 a prote\u00edna tetr\u00e1mera SSB da bacteria \"Escherichia coli\".\nSSB bacterianas.\nOs dominios proteicos SSB en bacterias son importantes para manter o metbolismo do ADN, concretamente a replicaci\u00f3n do ADN, reparaci\u00f3n do ADN e a recombinaci\u00f3n. Ten unha estrutura de tres follas beta a unha soa folla beta de seis febras e forma un d\u00edmero.\nA prote\u00edna de uni\u00f3n ao ADN de febra sinxela (SSB) de \"E. coli\" \u00e9 unha longa prote\u00edna de 178 amino\u00e1cidos, que se une as rexi\u00f3ns de ADN monocatenario que se forman a replicaci\u00f3n do ADN, na reparaci\u00f3n do ADN e na recombinaci\u00f3n. Ademais de estabilizar este ADN monocatenario, as prote\u00ednas SSB \u00fanense a outras prote\u00ednas implicadas nestes procesos modulando a s\u00faa funci\u00f3n.\nSSB de \"Escherichia coli\".\nA prote\u00edna SSB de \"E. coli\" activa est\u00e1 composta por catro subunidades id\u00e9nticas de 19 kDa. A uni\u00f3n dun ADN monocatenario ao tetr\u00e1mero pode ocorrer de diferentes \"modos\", nos que a SSB ocupa diferentes cantidade de bases do ADN dependendo de diversos factores, como a concentraci\u00f3n de sales. Por exemplo, o modo de uni\u00f3n (SSB)65, no cal aproximadamente 65 nucle\u00f3tidos do ADN se envolven no tetr\u00e1mero da SSB e toman contacto coas s\u00faas catro subunidades, est\u00e1 favorecido con altas concentraci\u00f3ns salinas \"in vitro\". A baixas concentraci\u00f3ns de sales, tende a formarse o modo de uni\u00f3n (SSB)35, no cal uns 35 nucle\u00f3tidos se unen a s\u00f3 d\u00faas das subunidades da SSB. C\u00f3mpren m\u00e1is investigaci\u00f3ns para dilucidar as funci\u00f3ns dos diversos modos de uni\u00f3n \"in vivo\".\nSSB virais.\nA\u00ednda que a s\u00edntese do ADN do citomegalovirus humano (HHV-5) parece globalmente ser representativa dos Herpesvirus, tam\u00e9n se descubriron algunhas caracter\u00edsticas peculiares novas neste grupo.\nEstrutura.\nA prote\u00edna ICP8, que \u00e9 a prote\u00edna SSB do virus \"Herpes simplex\" ten unha cabeza que consta de oito h\u00e9lices alfa. A parte frontal da s\u00faa rexi\u00f3n pescozo consta de follas beta de cinco febras e d\u00faas h\u00e9lices alfa, mentres que a parte posterior \u00e9 unha folla beta de tres febras. A parte que corresponder\u00eda ao \"ombreiro\" do domnio N-terminal cont\u00e9n unha rexi\u00f3n en alfa h\u00e9lice e folla beta. A prote\u00edna SSB de HSV-1, ICP8, \u00e9 unha prote\u00edna nuclear que, xunto con outras prote\u00ednas de replicaci\u00f3n c\u00f3mpre para a replicaci\u00f3n do ADN viral durante a infecci\u00f3n l\u00edtica.\nMecanismo.\nSeis xenes com\u00fans do grupo dos herpesvirus codifican prote\u00ednas que probablemente constit\u00faen a s\u00faa maquinaria da forquita de replicaci\u00f3n, entre as que est\u00e1n unha ADN polimerase de d\u00faas subunidades, un complexo helicase-primase e unha prote\u00edna SSB. A prote\u00edna SSB do herpesvirus 1 humano (HHV-1) denominada ICP8 \u00e9 unha metaloprote\u00edna con zinc de 128 kDa. Por etiquetaxe de fotoafinidade encontrouse que a rexi\u00f3n comprendida entre os residuos de amino\u00e1cidos 368 a 902 cont\u00e9n ao sitio de uni\u00f3n ao ADN monocatenario da ICP8. Os xenes de HHHV-1 UL5, UL8, e UL52 codifican unha ADN helicase-primase heterotr\u00edmera esencial, que \u00e9 responsable do desenrolamento do ADN concomitante e da s\u00edntese de cebadores na forquita de replicaci\u00f3n do ADN viral. A ICP8 pode estimular o desenrolamento do ADN e permite sortear as zonas de ADN danado por cisplatino ao recrutar a helicase-primase no ADN."}
{"id": "149123", "revid": "89787", "url": "https://gl.wikipedia.org/wiki?curid=149123", "title": "Fragmento de Okazaki", "text": "Un fragmento de Okazaki \u00e9 un relativamente pequeno fragmento de ADN (cun \"primer\" de ARN no extremo terminal 5') formado na cadea retardada durante a replicaci\u00f3n do ADN.\nCaracter\u00edsticas.\nOs fragmentos de Okazaki te\u00f1en entre 1.000 e 2.000 nucle\u00f3tidos en \"Escherichia coli\" e entre 100 a 200 en eucariotas. Foron orixinalmente descubertos por Reiji Okazaki, Tsuneko Okazaki e o seu equipo, cando estudaban a replicaci\u00f3n do ADN de bacteri\u00f3fagos en \"Escherichia coli\"."}
{"id": "149124", "revid": "1131", "url": "https://gl.wikipedia.org/wiki?curid=149124", "title": "Estadio Romano", "text": "O estadio Romano \u00e9 un estadio de f\u00fatbol de propiedade municipal localizado en M\u00e9rida, Espa\u00f1a. Constru\u00eduse en 1954 e reconstru\u00eduse na s\u00faa totalidade en 1995, con motivo do ascenso do Club Polideportivo M\u00e9rida a Primeira Divisi\u00f3n. En setembro de 1997 bautizouse como Estadio Romano Jos\u00e9 Fouto, en homenaxe a Jos\u00e9 Fouto Carvajal, presidente que levou ao club de Terceira a Primeira Divisi\u00f3n. Tras a desaparici\u00f3n deste equipo, a finais do ano 2000, recuperou o seu nome orixinal. Ten capacidade para 14 600 espectadores.\nHistoria.\nReinaugurouse nun partido oficial entre o CP M\u00e9rida e o Real Betis, na primeira xornada da Primeira Divisi\u00f3n de Espa\u00f1a 1995/96. Antigamente neste terreo atop\u00e1base o estadio Municipal de M\u00e9rida, inaugurado en 1954, que contaba cunha pista de atletismo e unha capacidade para 8.000 espectadores. A Xunta de Estremadura foi quen levou a cabo a remodelaci\u00f3n, constru\u00edndo uns novos fondos e remodelando ambas tribunas, eliminando a pista de atletismo e mellorando os accesos, iluminaci\u00f3n, son, c\u00e9spede natural, seguridade, dotando de cubertas \u00e1s d\u00faas tribunas e adoptando a actual denominaci\u00f3n.\nO estadio acolle os partidos como local do M\u00e9rida UD e do Imperio CP, os dous conxuntos locais m\u00e1is destacados. Anteriormente acolleu os partidos como local do CP M\u00e9rida nos que pasou pola Copa do Rei, Primeira Divisi\u00f3n, Segunda Divisi\u00f3n, Segunda Divisi\u00f3n B e Terceira Divisi\u00f3n de Espa\u00f1a.\nO recinto, ademais, acolleu un partido internacional valedeiro para a Clasificaci\u00f3n para o Mundial 2010 entre Espa\u00f1a e Estonia, disputado o 9 de setembro de 2009, con resultado de Espa\u00f1a 3-0 Estonia, que lle sirviu a Espa\u00f1a para conseguir a clasificaci\u00f3n.\nFoi subsede de f\u00fatbol na candidatura ol\u00edmpica de Madrid 2016."}
{"id": "149127", "revid": "56817", "url": "https://gl.wikipedia.org/wiki?curid=149127", "title": "Xunta de Estremadura", "text": "A Xunta de Estremadura (en castel\u00e1n: \"Junta de Extremadura\") \u00e9 o \u00f3rgano colexiado que exerce as funci\u00f3ns propias do Goberno da comunidade aut\u00f3noma estreme\u00f1a. As\u00ed mesmo, de acordo coas directrices xerais do presidente, establece a pol\u00edtica xeral e dirixe a administraci\u00f3n da comunidade aut\u00f3noma e exerce a funci\u00f3n executiva e a potestade regulamentaria no marco da Constituci\u00f3n Espa\u00f1ola e o Estatuto de Autonom\u00eda de Estremadura. A s\u00faa sede, segundo o artigo 5 do estatuto de autonom\u00eda, est\u00e1 en M\u00e9rida, capital de Estremadura.\nFormaci\u00f3n.\nA Xunta de Estremadura est\u00e1 composta polo presidente, o vicepresidente ou vicepresidentes se os houbese e os conselleiros (ministros rexionais). Cada Conselleiro est\u00e1 \u00e1 fronte dunha conseller\u00eda e son nomeados e separados libremente polo presidente, dando conta \u00e1 Asemblea de Estremadura.\nO presidente da Xunta de Estremadura \u00e9 Jos\u00e9 Antonio Monago. Durante 24 anos o Presidente foi Juan Carlos Rodr\u00edguez Ibarra."}
{"id": "149129", "revid": "25871", "url": "https://gl.wikipedia.org/wiki?curid=149129", "title": "Barys Astana", "text": "O Hockey Club Barys (en ), comunmente co\u00f1ecido como Barys Astana (en casaco: \u0411\u0430\u0440\u044b\u0441 \u0410\u0441\u0442\u0430\u043d\u0430) \u00e9 un club de h\u00f3ckey sobre xeo profesional da cidade de Astana (Casaquist\u00e1n) que compite na Divisi\u00f3n Chernyshev da Kontinental Hockey League.\nHistoria.\nO Barys foi fundado en 1999 e comezou a competir na tempada 2001-02. Barys en casaco significa pantera. O equipo competiu na Liga de Casaquist\u00e1n ata o 2007, cando comezou a competir na Vysshaya Liga. Logo de competir na Vysshaya Liga na tempada 2007-08, o Barys Astana foi admitido para competir na KHL.\nA primeira vitoria do equipo na KHL foi ante o Neftekhimik de Nizhnekamsk (Rusia) o 3 de setembro do 2008 por 2 goles a 1. A s\u00faa primeira vitoria na casa foi o 14 de setembro do 2008, cando ga\u00f1ou ao Salavat Yulaev por 3 a 2."}
{"id": "149130", "revid": "15490", "url": "https://gl.wikipedia.org/wiki?curid=149130", "title": "Sas", "text": "Sas ou SAS p\u00f3dese referir a:\nToponimia.\nO top\u00f3nimo Sas pode referirse a:"}
{"id": "149147", "revid": "89787", "url": "https://gl.wikipedia.org/wiki?curid=149147", "title": "Aar\u00f3n \u00d1\u00edguez", "text": "Aar\u00f3n \u00d1\u00edguez Escl\u00e1pez, nado en Elx (Alacant) o 26 de abril de 1989, \u00e9 un futbolista espa\u00f1ol. Xoga de dianteiro e o seu actual equipo \u00e9 o Real Oviedo da Liga 1|2|3.\nTraxectoria.\nAar\u00f3n, que \u00e9 fillo do ex xogador do Elche CF Boria, comezou xogando no Caixa de Elx, un club local da cidade de Elx do que pasou ao Valencia CF cando ti\u00f1a tan s\u00f3 11 anos.\nTras o paso polas categor\u00edas inferiores do Valencia, Aar\u00f3n debutou co primeiro equipo, o 5 de decembro de 2006, na Liga de Campi\u00f3ns da UEFA ante a AS Roma no Estadio Ol\u00edmpico de Roma. Con todo, e para a s\u00faa desgraza, sufriu nese encontro unha rotura fibiliar que o obrigou a abandonar o campo e a permanecer un mes inactivo. A pesar do seu debut na Liga de Campi\u00f3ns Aar\u00f3n non xogou ning\u00fan partido na Primeira Divisi\u00f3n espa\u00f1ola.\nA tempada 2007/08 comezouna xogando cedido no Xerez CD pero no mercado de inverno cambiou o Xerez polo Iraklis FC de Grecia, tam\u00e9n como cedido. Marcou o seu primeiro gol co Iraklis o 16 de marzo de 2008, de penalti, na vitoria por 1-0 contra o Panionios NFC. O penalti foi provocado por unha chilena acrob\u00e1tica, realizada polo propio Aar\u00f3n, que foi detida pola man dun xogador do Panionios.\nO 13 de agosto de 2008, Aar\u00f3n foi cedido polo Valencia CF ao Glasgow Rangers durante dous anos, reserv\u00e1ndose este \u00faltimo unha opci\u00f3n de compra. Ao final do primeiro do ano, tras non contar moito no club escoc\u00e9s, para a tempada 2009/2010 chega cedido ao Celta de Vigo.\nO 10 de novembro de 2009, nun partido de Copa do Rei no que se enfrontaban o Tenerife e o Celta de Vigo sofre unha rotura do ligamento cruzado anterior do seu xeonllo esquerdo que lle mant\u00e9n apartado dos terreos de xogo durante uns 6 meses.\nSelecci\u00f3n nacional.\nAar\u00f3n participou no Campionato Europeo Sub-17 da UEFA de 2006 coa selecci\u00f3n espa\u00f1ola sub-17 anotando dous goles. Tam\u00e9n foi un membro clave do equipo que se proclamou campi\u00f3n do Campionato Europeo da UEFA Sub-19 de 2007 coa selecci\u00f3n sub-19 espa\u00f1ola.\nEn febreiro de 2007 disputou a Meridian Cup coa Selecci\u00f3n Europea, que se impuxo \u00e1 Selecci\u00f3n Africana. No partido de ida marcou dous goles.\nO 18 de novembro de 2008 fixo o seu debut coa selecci\u00f3n espa\u00f1ola sub-21 contra a selecci\u00f3n portuguesa sub-21.\nPor outra banda, o 10 de setembro de 2009 foi convocado coa Selecci\u00f3n Espa\u00f1ola sub 20 para participar na Copa Mundial de F\u00fatbol Sub-20 de 2009 disputada en Exipto, torneo no que logrou alcanzar os oitavos de final anotando 4 goles durante a s\u00faa participaci\u00f3n convert\u00e9ndose dese xeito no m\u00e1ximo goleador da Selecci\u00f3n espa\u00f1ola sub 20.\nFoi internacional sub-21 en 3 ocasi\u00f3ns."}
{"id": "149148", "revid": "1131", "url": "https://gl.wikipedia.org/wiki?curid=149148", "title": "Gast\u00f3n Cellerino", "text": "Gast\u00f3n Andr\u00e9s Javier Cellerino Grasso, nado en Viedma o 26 de xu\u00f1o de 1986, \u00e9 un futbolista arxentino, co\u00f1ecido como Cellerino. Xoga de dianteiro e o seu club actual \u00e9 o R\u00e1pido de Bouzas.\nTraxectoria.\nFoi formado nas divisi\u00f3ns inferiores do Boca Juniors. Xogou porfesionalmente no Deportivo Patagon\u00e9s do seu pa\u00eds, na Universidad San Mart\u00edn de Porres do Per\u00fa, ademais tivo un paso polo Atenas San Carlos da Segunda Divisi\u00f3n do Uruguai.\nO ano 2008 xoga no Rangers da Primeira divisi\u00f3n chilena. No Torneo de Clausura alcanzou 16 goles en 18 partidos e foi, xunto con N\u00e9stor Bareiro, o goleador da fase regular. S\u00f3 ser\u00eda superado por Lucas Barrios, quen finalmente ser\u00eda o goleador do torneo con play-offs. Nun encontro no Estadio Fiscal de Talca ante o Palestino marcou un gol de chilena, que ata o arbitro do encontro, Carlos Chand\u00eda, aplaudiu.\nO 22 de xaneiro de 2009 a prensa informa o traspado do dianteiro arxentino ao club italiano Lazio, a cambio de algo m\u00e1is de tres mill\u00f3ns de d\u00f3lares. Os romanos estar\u00edan observ\u00e1ndoo desde hab\u00eda dous meses, pero finalmente fichar\u00eda polo Livorno da Serie B do Calcio Italiano. Con este equipo conseguiu o ascenso \u00e1 Serie A. No mercado de inverno de 2010 recala, cedido, no Celta de Vigo ata final de tempada e con opci\u00f3n de compra."}
{"id": "149149", "revid": "1410", "url": "https://gl.wikipedia.org/wiki?curid=149149", "title": "Vancouver Canucks", "text": "O Vancouver Canucks \u00e9 un equipo de h\u00f3ckey sobre xeo da cidade de Vancouver, o Canad\u00e1, que actualmente compite na NHL. Foi fundado en 1945 e competiu inicialmente na Pacific Coast Hockey League, ata que na tempada 1970-71 debutou na NHL, logo de ser aceptado pola competici\u00f3n xunto cos Buffalo Sabres.\nO seu alcume \"Canuck\" \u00e9 un termo coloquial para referirse a calquera persoa natural do Canad\u00e1.\nPavill\u00f3ns.\nOs Canucks xogan os seus partidos como locais no Rogers Arena, un pavill\u00f3n inaugurado en 1995 baixo o nome de General Motors Place, e con capacidade para m\u00e1is de 18.890 espectadores para os partidos dos Canucks. O Rogers Arena foi tam\u00e9n a sede da competici\u00f3n de h\u00f3ckey sobre xeo nos Xogos Ol\u00edmpicos de Inverno de 2010. O pavill\u00f3n \u00e9 propiedade e \u00e9 operado por Canucks Sports &amp; Entertainment. Antes de trasladarse ao Rogers Arena, o equipo xogaba os seus partidos como local no Pacific Coliseum, en Hastings Park, durante 25 anos. O Pacific Coliseum ten actualmente capacidade para 16.281 para partidos de h\u00f3ckey sobre xeo, mentres que a s\u00faa capacidade cando foi inaugurado era de 15.713 espectadores. Durante os Xogos Ol\u00edmpicos de Inverno de 2010 foi sede da competici\u00f3n de patinaxe art\u00edstico e patinaxe de velocidade sobre pista curta. Actualmente o Pacific Coliseum \u00e9 a casa dos Vancouver Giants, equipo de h\u00f3ckey sobre xeo que compite na Western Hockey League.\nDespois do traslado do equipo ao Rogers Arena, a media desespectadores aumentou notablemente, dos 13.932 espectadores de 1995 no Pacific Coliseum pasouse a unha media de 17.795 no novo pavill\u00f3n ao ano seguinte. Os anos seguintes ao traslado a media de espectadores foi diminu\u00edndo ata os 14.642 espectadores do ano 2000 (asistencia m\u00ednima no Rogers Arena). Dende o cambio de milenio a audiencia media aos partidos dos Canucks non deixou de medrar, sendo a m\u00e1is alta da NHL na 2010-11 con 18.860 espectadores. na tempada 2012-13 rexistrouse a mellor entrada nunha tempada do equipo con 18.947 espectadores.\nXogadores.\nN\u00fameros retirados.\nN\u00fameros f\u00f3ra de circulaci\u00f3n.\nA\u00ednda que non est\u00e1n oficialmente retirados, os seguintes n\u00fameros non son empregados polos Canucks:"}
{"id": "149150", "revid": "1308", "url": "https://gl.wikipedia.org/wiki?curid=149150", "title": "Cr\u00eda do salm\u00f3n", "text": ""}
{"id": "149151", "revid": "89787", "url": "https://gl.wikipedia.org/wiki?curid=149151", "title": "Cristian Bustos Costa", "text": "Cristian Bustos Costa, nado en Alacant o 25 de marzo de 1983, co\u00f1ecido como Bustos, \u00e9 un futbolista espa\u00f1ol. Xoga de mediocentro defensivo e o seu actual equipo \u00e9 o Lorca FC da Liga 1|2|3.\nTraxectoria.\nTras xogar no CD Eldense e no Real Murcia B, debutou co H\u00e9rcules CF na tempada 2004/05 na Segunda divisi\u00f3n, da man de Javier Subirats. A tempada seguinte o Valencia incorp\u00f3rao \u00f3 seu filial, pero tras pasar un par de tempadas en Valencia sen oportunidades no primeiro equipo, asina un contrato de 2 tempadas coa UD Salamanca. O seu contrato finaliza na tempada 2008/09 e libre \u00e9 contratado polo Celta de Vigo, tam\u00e9n da Segunda divisi\u00f3n."}
{"id": "149152", "revid": "23204", "url": "https://gl.wikipedia.org/wiki?curid=149152", "title": "David Catal\u00e0", "text": "David Catal\u00e0 Jim\u00e9nez, nado en Barcelona o 3 de maio de 1980, \u00e9 un futbolista espa\u00f1ol. Xoga de defensa central e o seu club actual \u00e9 o AEK Larnaca.\nTraxectoria.\nFormado na canteira do RCD Espanyol, debutou en Primeira Divisi\u00f3n en 2003 e de al\u00ed pasou por Xerez CD, UE Lleida, Albacete Balompi\u00e9, Lorca Deportiva CF, UD Salamanca e Celta de Vigo, onde milita actualmente. Na s\u00faa primeira tempada como xogador salmantino xogou todos os partidos como titular, o que lle converteu no xogador de campo con m\u00e1is minutos disputados ese ano."}
{"id": "149153", "revid": "98629", "url": "https://gl.wikipedia.org/wiki?curid=149153", "title": "Pect\u00ednidos", "text": "A familia dos pect\u00ednidos (Pectinidae), \u00e9 unha familia de moluscos bivalvos, da orde dos ostreidos, suborde dos pectininos e superfamilia dos pectinoideos.\nAs s\u00faas especies, co\u00f1ecidas popularmente como vieiras (en galego, portugu\u00e9s e castel\u00e1n, en ingl\u00e9s \"scallops\"), emparentadas de preto coas ameixas e as ostras, viven en augas pouco profundas da maior parte dos mares, sobre bancos de area limpa e firme preto da costa, at\u00e9 os100\u00a0m de profundidade. Son hermafroditas, e maduran primeiro as g\u00f3nadas masculinas.\nDebido \u00e1 s\u00faa ampla distribuci\u00f3n, as cunchas de vieira son com\u00fans nas praias e, a mi\u00fado, son de cores brillantes, o que as converte nun obxecto popular para recolectar entre os amantes da praia e os turistas. Estas cunchas tam\u00e9n te\u00f1en un lugar importante na cultura popular, inclu\u00eddo o simbolismo relixioso.\nAs m\u00e1is co\u00f1ecidas en Europa son a zamburi\u00f1a (\"Chlamys varia\"), \"Pecten maximus\", propia das costas do Atl\u00e1ntico occidental, e \"Pecten jacobaeus\", end\u00e9mica do mar Mediterr\u00e1neo. Ambas as especies, segundo alg\u00fans autores, poden seren conespec\u00edficas, porque, a\u00ednda que a segunda ten unha \u00e1rea de distribuci\u00f3n moito m\u00e1is restrinxida, nalgunhas partes coiciden, e prod\u00facense fen\u00f3menos de hibridaci\u00f3n.\nTaxonom\u00eda.\nDescrici\u00f3n.\nA familia foi descrita en 1815 polo naturalista estadounidense de orixe franco-xermana-italiana Constantine Samuel Rafinesque-Schmaltz, na s\u00faa obra \"Analyse de la Nature ou tableau de l'univers et des corps organis\u00e9s\", editada en Palermo.\nEtimolox\u00eda.\nO nome cient\u00edfico \"Pectinidae\" est\u00e1 formado, como \u00e9 usual, sobre a base da ra\u00edz do nome do seu x\u00e9nero tipo, \"Pecten\", coa adici\u00f3n do sufixo do lat\u00edn cient\u00edfico \"-idae\", poropio dos nomes das familias de anmais.\nClasificaci\u00f3n.\nNa actualidade (2020) na familia reco\u00f1\u00e9cense de 26 a 30 x\u00e9neros, segundo os autores. \nSegundo o WoRMS.\nPara o WoRMS, a familia comprende as subfamilias, tribos e x\u00e9neros que se indican:\nSegundo o ITIS.\nPor\u00e9n, o ITIS reco\u00f1ece s\u00f3 os seguintes x\u00e9neros (sen indicaci\u00f3n de subfamilias):\nBiolox\u00eda.\nDistribuci\u00f3n e h\u00e1bitat.\nAs vieiras habitan en todos os oc\u00e9anos e mares do mundo, sendo o maior n\u00famero de especies as que viven na rexi\u00f3n Indo-pac\u00edfica. A maior\u00eda das especies viven en augas relativamente pouco profundas, desde a li\u00f1a das mareas baixas at\u00e9 os 100 m, pero algunhas prefiren augas moito m\u00e1is profundas. A\u00ednda que algunhas especies s\u00f3 viven en ambientes moi restrinxidos, a maior\u00eda son oportunistas e poden vivir nunha ampla variedade de condici\u00f3ns. As vieiras poden atoparse vivindo dentro, enriba ou baixo rochas, corais, cascallos, herbas mari\u00f1as, algas, area ou lama. A maior\u00eda das especeis comezan a s\u00faa vida como xuven\u00eds bisais, \u00e9 dicir, provistos de biso, que algunhas conservan ao longo de toda vida, mentres que outras conv\u00e9rtense en adultos aut\u00f3nomos.\nAnatom\u00eda e fisiolox\u00eda.\nHai moi poucas variaci\u00f3ns na disposici\u00f3n interna de \u00f3rganos e sistemas dentro da familia das vieiras e p\u00f3dese aplicar para a anatom\u00eda de calquera especie de vieira dada.\nOrientaci\u00f3n.\nA cuncha dunha vieira est\u00e1 composta, como en todos os bivalvos, por d\u00faas valvas, unha esquerda e outra dereita, divididas por un plano de simetr\u00eda. A maior\u00eda das especies de descansan sobre o fondo detiadas sobre a s\u00faa valva dereita e, en consecuencia, esta adoita ser m\u00e1is profunda e empenada que a valva esquerda (\u00e9 dicir, a superior), que en moitas especies \u00e9 case plana. Coa charneira entre as d\u00faas valvas orientadas cara \u00e1 parte superior, un lado corresp\u00f3ndese coa parte morfol\u00f3xica anterior ou frontal do animal, o outro \u00e9 o posterior, a charneira \u00e9 a rexi\u00f3n dorsal ou traseira (superior) e a parte inferior corresponde \u00e1 ventral. Por\u00e9n, como moitas cunchas de vieira son m\u00e1is ou menos bilateralmente sim\u00e9tricas (\"equival vas\"), as\u00ed como sim\u00e9tricas de diante a atr\u00e1s (\"equil\u00e1teras\"), para determinar de que xeito se atopa \"deitado\" un determinado animal requ\u00edrese informaci\u00f3n detallada sobre as s\u00faas valvas.\nValvas.\nA cuncha das vieiras, como as de todos os bivalvos, consta de d\u00faas valvas de forma similar, cunha li\u00f1a de charneira recta ao longo da parte superior, sen dentes, e que d\u00e1 lugar a un par de \"\u00e1s\" planas, ou \"orellas\" (\u00e1s veces chamadas \"aur\u00edculas\", como as d\u00faas c\u00e1maras do coraz\u00f3n) a cada lado do seu punto medio, unha caracter\u00edstica que \u00e9 \u00fanica e que aparece en todas as vieiras adultas.\nAs \"orellas\" poden teren un tama\u00f1o e unha forma similares ou, pola contra, a \"orella\" anterior pode ser algo m\u00e1is grande (a \"orella\" posterior nunca \u00e9 m\u00e1is grande que a anterior, unha caracter\u00edstica importante para distinguirmos que valva \u00e9). Como no caso en case todos os bivalvos, unha serie de li\u00f1as e/ou aneis de crecemiento orix\u00ednase no centro da charmeira, nun punto chamado \"bico\" rodeado por unha \u00e1rea xeralmente elevada denominada umbo. Estes aneis de crecemento aumentan de tama\u00f1o cara a abaixo at\u00e9 que alcanzan o bordo ventral curvado da cuncha. As cunchas da maior\u00eda das vieiras est\u00e1n \"dese\u00f1adas\" para facilitaren o movemento do animal nos seus dsprazamentos nalg\u00fans momentos dos seus ciclos vitais, ao tempo que subministran protecci\u00f3n contra os depredadores.\nAs vieiras con valvas estriadas te\u00f1en a vantaxe da resistencia arquitect\u00f3nica subministrada por estas cristas chamadas \"costelas\", a\u00ednda que son algo custosas en termos de peso e masa. Unha caracter\u00edstica \u00fanica da familia dos pect\u00ednidos \u00e9 a presenza, nalg\u00fan momento durante o ciclo de vida do animal, dunha caracter\u00edstica distintiva e taxonomicamente importante, unha estrutura en forma de \"peite\" denominadada ctenolio ou \"ctenolium\" (substantivo do lat\u00edn cient\u00edfico derivado do diminutivo do grego antigo \u03ba\u03c4\u03b5\u03af\u03c2 \"kte\u00eds\", \"peite\") situado no bordo anterior da valva dereita ao lado da marca que queda da xuvenil gl\u00e1ndula do biso. A\u00ednda que moitas vieiras perden esta caracter\u00edstica a medida que se converten en adultos que se desprazan libremente, todas as vieiras te\u00f1en un ctenolio nalg\u00fan momento da s\u00faa vida, e ning\u00fan outro bivalvo ten unha caracter\u00edstica an\u00e1loga. O ctenolio enc\u00f3ntrase s\u00f3 nas vieiras modernas; os seus antepasados, os entol\u00edidos, non o posu\u00edan.\nSistema muscular.\nAo igual que as ostras verdadeiras (familia dos ostreidos), as vieiras te\u00f1en un s\u00f3 m\u00fasculo adutor central, polo que no interior das s\u00faas cunchas hai unha cicatriz central caracter\u00edstica, que marca o punto de inserci\u00f3n deste m\u00fasculo. O m\u00fasculo adutor das vieiras \u00e9 m\u00e1is grande e est\u00e1 m\u00e1is desenvolvido que o das ostras, porque as vieiras son \"nadadores\" activos; s\u00e1bese que algunhas especies de vieiras se moven en masa dunha \u00e1rea a outra. Nas vieiras, a forma da cuncha tende a ser moi regular, e se usa comunmente como a forma arquet\u00edpica das cunchas mari\u00f1as.\nOllos.\nAs vieiras te\u00f1en unha gran cantidade (at\u00e9 200) de pequenos ollos (de aproximadamente 1\u00a0mm de di\u00e1metro) dispostos ao longo do bordo dos seus mantos. Estes ollos representan unha innovaci\u00f3n particular entre os moluscos, xa que se basean nun espello parab\u00f3lico c\u00f3ncavo de cristais de guanina para enfocaren e reflectiren a luz en lugar dunha lente como a de moitos outros tipos de ollos. Ademais, estes ollos pos\u00faen unha retina de capa dupla; a retina externa responde m\u00e1is fortemente \u00e1 luz, e a interna \u00e1 escuridade. A\u00ednda que estes ollos non poden resolver as formas con alta fidelidade, a sensibilidade combinada de ambas as retinas \u00e1 luz que chega ao ollo e \u00e1 luz reflectida polo espello, out\u00f3rgalle \u00e1s vieiras unha definici\u00f3n de contraste excepcional, as\u00ed como a capacidade de detectaren patr\u00f3ns cambiantes de luz e movementos.\nAs vieiras basean principalmente nos seus ollos un a xeito de sistema de detecci\u00f3n de ameazas de \"alerta temper\u00e1\", escaneando ao seu redor en busca de movementos e sombras que poder\u00edan indicar da presenza de depredadores. Ademais, algunhas vieiras alteran o seu comportamento de \"nataci\u00f3n\" ou alimentaci\u00f3n en funci\u00f3n da turbidez ou a claridade da auga, ao detectaren o movemento de part\u00edculas na columna de auga.\nAparello dixestivo.\nAs vieiras son organismos filtradores e alim\u00e9ntanse de plancto e de part\u00edculas de materia org\u00e1nica suspendidas na auga. A diferenza de moitos outros bivalvos, carecen de sif\u00f3ns. A auga m\u00f3vese sobre unha estrutura filtrante, onde as part\u00edculas de comida quedan atrapadas no \"mucus\". Logo, os cilios da estrutura moven o alimento cara \u00e1 boca. Despois, este dix\u00ederese na gl\u00e1ndula dixestiva, un \u00f3rgano \u00e1s veces chamado impropiamente \"f\u00edgado\", e que comprende parte do es\u00f3fago, do intestino e todo o est\u00f3mago. Os refugallos pasan a trav\u00e9s do intestino (que, como notros moitos moluscos, entra e sae do coraz\u00f3n do animal) e sae polo ano.\nSistema nervioso.\nComo todos os bivalvos, as vieiras carecen dun verdadeiro cerebro. En cambio, o seu sistema nervioso est\u00e1 controlado por tres pares de ganglios situados en varios puntos ao longo da s\u00faa anatom\u00eda: os ganglios cerebrais ou cerebropleurais, os ganglios pedais (do p\u00e9 e os ganglios viscerais ou parietoviscerais. Todos son de cor amarelada. Os ganglios viscerais son, con moito, o m\u00e1is grande e extenso dos tres pares, e pres\u00e9ntanse como unha masa case fusionada cerca do centro do animal; proporcionalmente, estes son os conxuntos de ganglios m\u00e1is grandes e intricados de calquera bivalvo moderno. Deles irradian todos os nervios que conectan os ganglios viscerais co anel nervioso circunpalial, que se enrola ao redor do manto e se conecta con todos os tent\u00e1culos e os ollos da vieira. Este anel nervioso est\u00e1 tan ben desenvolvido que, nalgunhas especies, pode considerarse lexitimamente como un ganglio adicional.\nOs ganglios viscerais tam\u00e9n son a orixe dos nervios branquiais que controlan as branquias das vieiras. Os ganglios cerebrais son o seguinte grupo de ganglios m\u00e1is grande, e enc\u00f3ntranse separados entre si a unha distancia significativa dorsal aos ganglios viscerais. \u00danense aos ganglios viscerais mediante longos conectores cerebro-viscerais, e entre si a trav\u00e9s dunha comisura cerebral que se estende dorsalmente nun arco ao redor do es\u00f3fago. Os ganglios cerebrais controlan a boca da vieira a trav\u00e9s dos nervios palpatorios, e tam\u00e9n se conectan aos estatocistos, que axudan ao animal a percibir a s\u00faa su posici\u00f3n no contorno circundante. Est\u00e1n conectados aos ganglios pedais mediante conectivos curtos. Os ganglios pedais, a\u00ednda que non est\u00e1n fusionados, est\u00e1n situados moi cerca o un do outro cerca da li\u00f1a media. Desde etes ganglios, a vieira proxecta os nervios do p\u00e9 que controlan o movemento e as sensaci\u00f3ns do seu pequeno p\u00e9.\nLocomoci\u00f3n.\nOs pect\u00ednidos son, na s\u00faa maior\u00eda, de vida libre e activas, a diferenza da gran maior\u00eda dos bivalvos, que son case todos de movementos lentos e s\u00f3 nas primeiras fases da s\u00faa vida. Crese que todas as vieiras comezan posu\u00edndo un biso que as une dalgunha forma a substratos como \"Zostera\" sp cando son moi xoves. A maior\u00eda das especies perden o biso a medida que crecen. E moi poucas permanecen unidas a un substrato duro (por exemplo, \"Chlamys distorta\" e \"Hinnites multirigosus').\nPor\u00e9n, a maior\u00eda das vieiras son de vida libre e poden \"nadar\" con breves e veloces movementos para escaparen dos depredadores (principalmente estrellas de mar) abrindo e pechando rapidamente as s\u00faas valvas. De feito, todo o relacionado coa s\u00faa caracter\u00edstica forma da cuncha (a s\u00faa simetr\u00eda, estreiteza, superficie lisa e/ou estriada, charneira pequena e flex\u00edbel, poderoso m\u00fasculo adutor e bordo continuo e uniformemente curvado) facilita dita actividade. Moitas veces fan isto en varios segundos antes de pechar a cuncha por completo e afundirse de novo no fondo da s\u00faa contorna. As vieiras poden moverse a trav\u00e9s da columna de auga xa sexa cara a adiante (ventralmente), o que se denomina \"nataci\u00f3n\", ao succionaren auga a trav\u00e9s do espazo entre as s\u00faas valvas, unha \u00e1rea chamada \"abertura\", e expulsala a trav\u00e9s de pequenos buratos cerca da li\u00f1a da charneira, chamados \"aberturas de exhalaci\u00f3n\", ou cara a atr\u00e1s (dorsalmente), o que se denomina \"salto\", ao expulsaren a auga da mesma maneira que entrou (\u00e9 dicir, ventralmente). Unha vieira saltadora xeralmente \"aterriza\" no fondo do mar entre cada contracci\u00f3n das s\u00faas v\u00e1lvas, mentres que unha vieira que \"nada\", faino na columna de auga na maior\u00eda ou en todas as s\u00faas contracci\u00f3ns e percorre unha distancia moito maior, a\u00ednda que rara vez a m\u00e1is de 1 m no fondo mari\u00f1o, e poucas veces a unha distancia de m\u00e1is de 5 m).\nTanto os movementos de salto coma os de nataci\u00f3n requiren moita enerx\u00eda, e a maior\u00eda das vieiras non poden realizar m\u00e1is de catro o cinco destes movementos seguidos antes de esgotarse por completo e requirir varias horas de descanso. Se unha vieira natatoria \"aterra\" sobre o seu lado esquerdo, \u00e9 capaz de dar a volta cara ao seu lado dereito a trav\u00e9s dun movemento similar a un \"aplauso\" chamado \"reflexo de endereitamento\". Dise que as supostas \"vieiras cantantes\" emiten un son suave e aud\u00edbel ao axitaren as s\u00faas valvas baixo a auga (a\u00ednda que, se isto sucede o non, est\u00e1 suxeito a debate). Algunhas vieiras poden estender o seu p\u00e9 entre as valvas, e ao contraeren os m\u00fasculos deste, poden escavaren na area.\nReproduci\u00f3n e ciclo vital.\nA familia dos pect\u00ednidos \u00e9 infrecuente no sentido de que alg\u00fans dos seus membros son dioicos (machos e femias est\u00e1n separados), mentres que outros son hermafroditas simult\u00e1neos (ambos os sexos et\u00e1n no mesmo indivuduo), e alg\u00fans son hermafroditas proto\u00e1ndricos (\u00e9 dicir, que comezan a s\u00faa vida adulta sendo machos para convert\u00e9rense despois en femias). As ovas vermellas son as da femia, e as brancas as dos machos. Os espermatozoides e os \u00f3vulos lib\u00e9ranse libremente na auga durante a temporada de reproduci\u00f3n e os \u00f3vulos fecundados (ovos) af\u00fandense at\u00e9 o fondo mari\u00f1o. Despois de varias semanas, o ovos eclosionan e as larvas, versi\u00f3ns en miniatura e transparentes dos adultos, despr\u00e1zanse no plancto at\u00e9 que volven a asentarse no fondo para creceren, polo xeral un\u00edndose por medio de f\u00edos do biso. Algunhas especies, como as do x\u00e9nero \"Argopecten\", do Atl\u00e1ntico, te\u00f1en unha vida curta, mentres que outras poden viviren 20 anos ou m\u00e1is. A idade destes animais moitas veces p\u00f3dese inferir dos \"aneis de crecemento\", os aneis conc\u00e9ntricos das cunchas.\n\u00c1 idade de dous anos, polo xeral, alanzan a madurez sexual, pero non contrib\u00faen significativamente \u00e1 produci\u00f3n de ovos at\u00e9 os catro anos. Como qudou dito, o proceso da reproduci\u00f3n ten lugar externamente despois da desova, na que os \u00f3vulos e os espermatozoides se liberan na auga. As vieiras femias son moi fecundas, capaces de produciren centos de mill\u00f3ns de \u00f3vulos ao ano. A desova xeralmente ocorre entre o final do ver\u00e1n e o principio do outono, a\u00ednda que a desova en primavera tam\u00e9n pode ter lugar no Atl\u00e1ntico norte nas costas que van desde Massachusetts at\u00e9 Carolina do Norte.\nOs ovos, como quedou dito, son planct\u00f3nicos. As larvas permanecen na columna de auga durante as seguientes catro a sete semanas antes de baixar ao fondo do mar, onde se adhiren aos substratos mediate o biso. Este finalmente desaparece na idade adulta, facendo a transici\u00f3n de case todas as especies de vieiras a nadadoras libres. O crecemiento m\u00e1is r\u00e1pido ocorre dentro dos primeiros anos de vida, cun aumento do 50 ao 80 % na cuncha e cuadruplicando o peso da carne, que alcanza o tama\u00f1o comercial, nas especies comest\u00edbeis, aos catro o cinco anos de idade.\nMutualismo.\nAlgunhas vieiras con frecuencia levan epibiontes, \u00e9 dicir, organismos s\u00e9siles que vive enriba doutro ser vivo, como esponxas ou arneiros, nas s\u00faas cunchas. A relaci\u00f3n das esponxas coas vieiras caracter\u00edzase como unha forma de mutualismo, porque a esponxa d\u00e1lle protecci\u00f3n e camuflaxe interferindo coa s\u00faa adhesi\u00f3n a acci\u00f3n depredadora das estrelas de mar. A adhesi\u00f3n de esponxa protexe, por exemplo, a \"Chlamys hastata\", especie que vive na costa oriental de Norteam\u00e9rica, dese o golfo de Alasca at\u00e9 San Diego, en California do asentamento de larvas de arneiros, que serve como protecci\u00f3n contra os epibiontes que aumentan a susceptibilidade aos depredadores. Polo tanto, o asentamento de larvas de arneiros ocorre con maior frecuencia en cunchas sen esponxas que as protexidas por esponxas.\nDe feito, a incrustaci\u00f3n de arneiros infl\u00fae negativamente na nataci\u00f3n de \"C. hastata\". Aqueles esp\u00e9cimes que nadan con incrustaci\u00f3n de arneiros requiren m\u00e1is enerx\u00eda e mostran unha diferenza detect\u00e1bel no gasto de enerx\u00eda anaer\u00f3bica que aqueles sen incrustaci\u00f3ns. En ausencia de incrustaci\u00f3ns de arneiros, as vieiras nadan significativamente m\u00e1is tempo e alcanzan maiores distancias.\nPerlas.\nAlgunhas vieiras ocasionalmente producen perlas, a\u00ednda que estas non te\u00f1en a acumulaci\u00f3n de capas transl\u00facidas ou n\u00e1cara caracter\u00edsticas das perlas das ostras perl\u00edferas, a xeralmente carecen do seu brillo e iridiscencia. Poden seren opacas, pequenas e de diferentes cores, pero hai excepci\u00f3ns que son prezadas polas s\u00faas calidades est\u00e9ticas.\nFiloxenia.\nA historia f\u00f3sil das vieiras \u00e9 rica en especies. Os primeiros rexistros co\u00f1ecidos de vieiras verdadeiras (aquelas que preentan ctenolio) encontr\u00e1ronse desde o per\u00edodo Tri\u00e1sico, hai m\u00e1is de 200 mill\u00f3ns de anos.\nAs primeiras especies divid\u00edronse en dous grupos, un cun exterior case liso: \"Pleuronectis\" , mentres que o outro ti\u00f1a costelas radiais e aur\u00edculas: \"Praechlamys\" .\nOs rexistros f\u00f3siles tam\u00e9n indican que a abundancia de especies dentro dos pect\u00ednidos variou moito co tempo. A dos pect\u00ednidos era a familia de bivalvos m\u00e1is diversa na era Mesozoica, pero o grupo case desapareceu por completo ao final do per\u00edodo Cret\u00e1ceo. Os sobreviventes especializ\u00e1rone rapidamente durante a era terciaria. Rexistr\u00e1ronse case 7 000 nomes de especies e subespecies de pect\u00ednidos f\u00f3siles e recentes.\nRelaci\u00f3ns filoxen\u00e9ticas.\nNo cladograma que se exp\u00f3n a continuaci\u00f3n, baseado na filoxenia molecular, utiliz\u00e1ronse marcadores xen\u00e9ticos mitocondriais (12S, 16S) e nucleares (18S, 28S e H3), segundo Yaron Malkowsky e Annette Klussmann-Kolb en 2012. \nRelaci\u00f3ns cos humnanos.\nIndustria alimentaria.\nAcuicultura.\nA acuicultura de vieiras \u00e9 a actividade comercial consistente en cultivar vieiras xuven\u00eds at\u00e9 que alcancen un tama\u00f1o comercializ\u00e1bel e poidan venderse como un produto de consumo humano. Ests vieiras xuven\u00eds salvaxes foron recolectadas para facelas crecer en catividade no Xap\u00f3n xa en 1934. Por\u00e9n, os primeiros intentos de cultivar completamente as vieiras en granxas non se rexistraron at\u00e9 os anos 1950-1960. Tradicionalmente, a pesca de vieiras silvestres era a pr\u00e1ctica preferida, xa que a acuicultura pode ser moi custosa. Por\u00e9n, a diminuci\u00f3n en todo o mundo das poboaci\u00f3ns de vieiras salvaxes produciu o crecemento da acuicultura. A nivel mundial, esta industria est\u00e1 hoxe ben establecida, cunha produci\u00f3n anual rexistrada de m\u00e1is de 1 200 000 de toneladas m\u00e9tricas de aproximadamente 12 especies. A China e o Xap\u00f3n representan aproximadamente o 90 % desta produci\u00f3n.\nExisten diferentes graos de intensidade na acuicultura para diferentes especies de vieiras. As especies cultivadas poden dividirse en varias caregor\u00edas: as que est\u00e1n comercialmente ben establecidas, as que est\u00e1n nas primeiras etapas comerciais, as que est\u00e1n en desenvolvemento ou en etapas experimentais e outras que se sup\u00f3n que poden seren obxecto de cultivo.\nPesca de esp\u00e9cimes salvaxes.\nCon moito, a maior pescar\u00eda de vieiras silvestres \u00e9 a de \"Placopecten magellanicus\", que se encontra no nordeste dos Estados Unidos e no leste do Canad\u00e1. A maior parte do resto da produci\u00f3n mundial de vieiras \u00e9 a do Xap\u00f3n e a China.\nAs vieiras para a acuiucltura coll\u00e9itanse m\u00e1is comunmente utilizando dragas de vieira ou redes de arrastre de fondo. Por\u00e9n, recentemente, as vieiras colleitadas por mergulladores, capturadas a man no fondo do oc\u00e9ano, chegaron xa ao mercado.\nA diferenza das vieiras capturadas por dragas ou redes no fondo do mar, as vieiras recollidas por mergulladores tenden a seren menos areosas, ademais de seren m\u00e1is favor\u00e1beis para o medio ambiente, xa que este m\u00e9todo de recolecci\u00f3n non causa danos \u00e1 fauna e \u00e1 flora submarinas.\nSustentabilidade.\nA pescar\u00eda de vieiras en Nova Zelandia diminu\u00edu desde unhas capturas de 1 246 t en 1975 a 41 t en 1980, momento no que o goberno ordenou o peche da pescar\u00eda. A sementeira por dispersi\u00f3n na d\u00e9cada de 1980 axudou a recuperar a poboaci\u00f3n, e as capturas na d\u00e9cada de 1990 foron de at\u00e9 684 t.\nA \u00e1rea da ba\u00eda de Tasmania estivo pechada \u00e1 recolecci\u00f3n comercial de vieiras de 2009 a 2011 debido a unha diminuci\u00f3n das capturas. A captura comercial reduciuse a 22 t en 2015, e a pescar\u00eda pechouse novamente. As principais causas da diminuci\u00f3n parecen ser a pesca, os efectos clim\u00e1ticos, as enfermidades, os contaminantes e a escorrgadura de sedimentos da agricultura e a silvicultura.\nA \"Royal Forest and Bird Protection Society\" de Nova Zelandia enumera as vieiras como \"a peor opci\u00f3n\" na s\u00faa gu\u00eda de peixes e especies de mariscos sustent\u00e1beis.\nNa costa leste dos Estados Unidos, nos \u00faltimos 100 anos, as poboaci\u00f3ns de vieiras diminu\u00edron en gran medida debido a varios factores, pero probabelmente se deba principalmente \u00e1 reduci\u00f3n dos pastriros mari\u00f1os (aos que se adhiren as larvas das vieiras) causado por un maior desenvolvemento costeiro e as escorrgaduras de nutrientes concomitante. Outro pos\u00edbel factor \u00e9 a reduci\u00f3n dos tibur\u00f3ns poa sobrepesca. Unha variedade de tibur\u00f3ns adoitaba alimentarse de raias, que son os principais depredadores das vieiras da zona. Coa reduci\u00f3n da poboaci\u00f3n de tibur\u00f3ns, nalg\u00fans lugares case eliminadoe, as raias quedaron libres para alimentarse de vieiras at\u00e9 o punto de diminu\u00edr considerabelmente o seu n\u00famero.\nPola contra, a vieira \"Placopecten magellanicus\" est\u00e1 en niveis historicamente altos de abundancia despois da recuperaci\u00f3n da sobrepesca.\nComo alimento.\nAs vieiras caracter\u00edzanse por ofreceren dous sabores e texturas nunha cuncha: a \"carne\", que \u00e9 firme e branca, a as ovas, chamadas \"coral\", que son suaves e de cor alaranxado ou avermellado. \u00c1s veces, nos mercados v\u00e9ndens vieiras xa preparadas na s\u00faa cuncha, con s\u00f3 a carne. F\u00f3ra dos EE. UU., a vieira a mi\u00fado v\u00e9ndese enteira. No Reino Unido e Australia est\u00e1n dispo\u00f1\u00edbeis con e sen coral.\nAs vieiras sen aditivos denom\u00ednande \"empaquetadas en seco\", mentres que as tratadas con tripolifosfato de sodio (STPP) ch\u00e1manse \"empaquetadas en h\u00famido\". O STPP fai que as vieiras absorban a humidade antes do proceso de conxelaci\u00f3n, o que aumenta o peso. O proceso de conxelaci\u00f3n dura aproximadamente dous d\u00edas.\nNa coci\u00f1a galega as vieiras fanse normalmente ao forno, con cebola, xam\u00f3n e pan relado, e tam\u00e9n en empanada; en tempos pasados, cando abundaban nas r\u00edas, prepar\u00e1banse tam\u00e9n salg\u00e1ndoas, reboz\u00e1ndoas con fari\u00f1a de millo e frit\u00edndoas en moito aceite de oliva.\nNa xaponesa as vieiras poden servirse en sopa ou prepararse como \"sashimi\" ou \"suxi\". Nun bar de suxi, o \"hotategai\" (\u5e06\u7acb\u8c9d, \u6d77\u6247) \u00e9 a vieira tradicional en arroz, e mentres que a \"kaibashira\" (\u8c9d\u67f1) pode levar vieiras, a\u00ednda que en realidade \u00e9 o m\u00fasculo adutor de calquera tipo de marisco, por exemplo mexill\u00f3ns, ostras ou ameixas. A vieira seca co\u00f1\u00e9cese na coci\u00f1a cantonesa como \"conpoy\" (\u4e7e\u7464\u67f1, \u4e7e\u8c9d, \u5e72\u8c9d).\nAs vieiras afumadas \u00e1s veces s\u00e9rvense como aperitivo ou como ingrediente na preparaci\u00f3n de diversos pratos e aperitivos.\nSimbolismo da cuncha.\nCuncha de Santiago.\nA cuncha de vieira \u00e9 o emblema tradicional de Santiago o Maior, e \u00e9 moi popular entre os peregrinos que regresan polo Cami\u00f1o de Santiago do santuario do ap\u00f3stolo en Santiago de Compostela.\nOs cristi\u00e1ns medievais recoll\u00edan unha cuncha de vieira mentres estaban en Compostela como evidencia ter feito a viaxe. A asociaci\u00f3n de Santiago coa vieira probabelmente rem\u00f3ntase \u00e1 lenda de que o ap\u00f3stolo unha vez rescatou a un cabaleiro cuberto de vieiras. Unha versi\u00f3n alternativa da lenda sost\u00e9n que mentres os restos de Santiago se transportaban a Galicia desde Xerusal\u00e9n, o cabalo dun cabaleiro caeu \u00e1 auga e emerxeu cuberto de cunchas.\nDe feito, en franc\u00e9s, o molusco mesmo, as\u00ed como unha preparaci\u00f3n popular en salsa de crema, se chama \"coquille St. Jacques\" (cuncha de Santiago). En alem\u00e1n \u00e9 o \"Jakobsmuscheln\", literalmente \"o marisco de Santiago\". Curiosamente, o nome linneano \"Pecten jacobaeus\" d\u00e1selle \u00e1 vieira mediterr\u00e1nea, mentres que a end\u00e9mica de Galicia \u00e9 \"Pecten maximus\", debido ao seu maior tama\u00f1o.\nA cuncha de vieira est\u00e1 representada na decoraci\u00f3n das igrexas que levan o nome de Santiago, como a St James' Church, de Sydney, onde aparece en varios lugares, inclu\u00eddos os mosaicos do piso do coro e do presbiterio. Cando se fai referencia ao ap\u00f3stolo Santiago, m\u00f3strase unha valva da cuncha da vieira coa s\u00faa superficie exterior convexa. En contraste, cando a cuncha refire \u00e1 deusa Venus (v\u00e9xase m\u00e1is abaixo), m\u00f3strase coa s\u00faa superficie interior c\u00f3ncava.\nCuncha de Santo Agosti\u00f1o.\nDise que Santo Agosti\u00f1o de Hipona estando cami\u00f1ando pola beira do mar, meditando sobre o misterio insond\u00e1bel da Sant\u00edsima Trindade viu a un neno que estaba usando unha ccncha para verter auga de mar nun pequeno brato da praia. Cando Agusti\u00f1o lle preguntou que estaba a facer, o neno respondeulle: \"estou baleirando o mar neste burato\". As\u00ed comprendeu Agust\u00f1o que o home nunca penetrar\u00eda nas profundidades do misterio de Deus.\nEste significado simb\u00f3lico foi asumido por Joseph Ratzinger no seu escudo de armas como arcebispo de M\u00fanic, e tam\u00e9n o usou cando foi elixido papa como Bieito XVI. Mentres era candidato ao doutoramento en 1953, Ratzinger escribiu a s\u00faa disertaci\u00f3n sobre \"O pobo de Deus e a Casa de Deus na ensinanza de Agosti\u00f1o\", e a cuncha, polo tanto, ten unha conexi\u00f3n persoal co pensamento de Santo Agosti\u00f1o.\nInsignia.\nO s\u00edmbolo da cuncha de vieira chegou \u00e1 her\u00e1ldica como unha insignia dos que estiveran en peregrinaci\u00f3n a Compostela, a\u00ednda que m\u00e1is tarde converteuse nun s\u00edmbolo da peregrinaci\u00f3n en xeral. Winston Churchill e Diana de Gales us\u00e1rono, e figura no escudo de armas da familia Spencer, e tam\u00e9n o levan no seu nescudo os dous fijos de Diana, os pr\u00edncipes Guillerme de Cambridge e Henrique de Sussex; tam\u00e9n, como vimos, o escudo de armas persoal do papa Bieito XVI incl\u00fae unha vieira; outro exemplo \u00e9 o apelido Wilmot, e tam\u00e9n o de John Wesley (do que resulta que a cuncha de vieira \u00fasase como emblema do metodismo). Por\u00e9n, en her\u00e1ldica non sempre te\u00f1en un significado simb\u00f3lico invari\u00e1bel, e hai casos de armas nas que ning\u00fan membro da familia peregrinou e a presenza da vieira \u00e9 simplemente un xogo de palabras co nome do arm\u00edxero (como no caso de Jacques Coeur), ou por outros motivos. En 1988, o estado de Nova York, nos EE. UU. elixiu a vieira da ba\u00eda (\"Argopecten irradians\") como a s\u00faa cuncha estatal.\nS\u00edmbolo da fertilidade.\nAo longo da antiguidade, as vieiras e outras cunchas de bivalvos, simbolizaron o \"principio feminino\". Exteriormente, a cuncha pode simbolizar o \"principio protector\", e no interior, a \"forza vital que durme dentro da Terra\", e son numerosas as representaci\u00f3ns da vaxina e a vulva na arte de todos os tempos.\nMoitas pinturas de Venus, a deusa romana do amor e a fertilidade, inclu\u00edron unha cuncha de vieira na pintura para identificala. Isto \u00e9 evidente na pintura de Botticelli (s\u00e9culo XV), de inspiraci\u00f3n cl\u00e1sica, \"O nacemento de Venus\".\nUnha lenda do Cami\u00f1o de Santiago sost\u00e9n que a ruta foi vista como unha especie de peregrinaci\u00f3n de fertilidade, realizada cando unha parella moza desexaba ter descendencia. Crese que a cuncha de vieira foi levada orixinariamente, polo tanto, polos pag\u00e1ns como s\u00edmbolo de fertilidade.\nOutras interpretaci\u00f3ns.\nAlternativamente, a vieira asem\u00e9llase \u00e1 posta do Sol, que foi o foco dos rituais celtas precristi\u00e1ns da zona onde viv\u00edan..\nDise que as ra\u00edces precristi\u00e1ns do Cami\u00f1o de Santiago foron unha viaxe da morte c\u00e9ltica cara ao oeste, cara o sol po\u00f1ente, que terminaba na \"Fin do Mundo\" (Fisterra), na Costa da Morte, o \"Mar da Escuridade\" (\u00e9 dicir, o Abismo da Morte, o \"Mare Tenebrosum\", nome en lat\u00edn do oc\u00e9ano Atl\u00e1ntico, que leva o mesmo nome da \"civilizaci\u00f3n moribunda\" da Atl\u00e1ntida).\nNa arte moderna.\nNa praia de Aldeburgh, Suffolk, Inglaterra, hai unha escultura de aceiro de Maggi Hambling, chamada \"The Scallop\" (A vieira), erixida en 2003 como un monumento ao compositor Benjamin Britten, que tivo unha llonga relaci\u00f3n coa cidade."}
{"id": "149155", "revid": "1308", "url": "https://gl.wikipedia.org/wiki?curid=149155", "title": "Pectinidae", "text": ""}
{"id": "149156", "revid": "89787", "url": "https://gl.wikipedia.org/wiki?curid=149156", "title": "Boston Bruins", "text": "Os Boston Bruins son un equipo profesional de h\u00f3ckey sobre xeo da cidade de Boston, Massachusetts (Estados Unidos). Os Bruins compiten na m\u00e1xima competici\u00f3n de h\u00f3ckey sobre xeo en Am\u00e9rica do Norte, a National Hockey League (NHL), estando encadrados na Atlantic Divisi\u00f3n da Conferencia Leste. Dende 1995 xogan os seus partidos como local no TD Garden. O equipo ga\u00f1ou a Copa Stanley en seis ocasi\u00f3ns, a \u00faltima delas en 2011, ademais de ga\u00f1ar un d\u00faas ocasi\u00f3ns o Presidents' Trophy e en 17 o Prince of Wales Trophy.\nFundados en 1924, os Boston Bruins son unha das franqu\u00edas m\u00e1is antigas da NHL que seguen activas, formando parte entre 1942 e 1967 do denominado \"Original Six\" xunto cos estadounidenses Chicago Blackhawks, New York Rangers e Detroit Red Wings, e os canadenses Montreal Canadiens e Toronto Maple Leafs. Foron o primeiro equipo da NHL en instalarse nunha cidade dos Estados Unidos, e tan s\u00f3 os Canadiens e os Maple Leafs (daquela chamados St. Patricks), son anteriores aos Bruins. Dende a s\u00faa primeira tempada (1924-25), os Bruins te\u00f1en disputado dezaoito veces a final da Copa Stanley, conseguindo o campionato en seis ocasi\u00f3ns os anos 1929, 1939, 1941, 1970, 1972 e 2011. Os seus rivais hist\u00f3ricos son os Montreal Canadiens, quen os derrotaron en todas as ocasi\u00f3ns nas que os dous equipos se encontraron na final.\nM\u00e1is de oitocentos xogadores diferentes te\u00f1en vestido as cores negra, dourada e branca dos Bruins dende os inicios do equipo, e m\u00e1is de cincuenta personalidades do equipo forman parte do Hockey Hall of Fame. Este \u00e9 o caso de: \u00abRay\u00bb Bourque (tam\u00e9n o xogador con m\u00e1is puntos da historia do equipo), Robert \u00abBobby\u00bb Orr, Phil Esposito, Tiny Thompson ou Cam Neely. O cadro de xogadores actual est\u00e1 adestrado polo canadense Bruce Cassidy e est\u00e1 liderado polo capit\u00e1n eslovaco Zdeno Ch\u00e1ra.\nHistoria.\nPrimeiros anos.\nA orixe dos Boston Bruins rem\u00f3ntase a marzo de 1924 cando Charles Adams, propietario dunha cadea de tendas en Boston, comezou os contactos coa National Hockey League, ata ent\u00f3n limitada ao Canad\u00e1, para lograr unha franqu\u00eda, o que se acordou no ver\u00e1n por 15.000 d\u00f3lares polos dereitos da NHL na cidade estadounidense. Deste xeito, os Boston Bruins comezaron a competir na oitava tempada da NHL, a 1924-25, sendo unha das d\u00faas novidades da liga xunto cos Montreal Maroons.\nPara afrontar a primeira tempada da nova franqu\u00eda, Adams contratou a Art Ross, que vi\u00f1a de adestrar aos Hamilton Tigers. O primeiro partido do equipo disputouse na tarde do 1 de decembro de 1924 contra os Maroons, sendo tam\u00e9n o primeiro partido da historia da NHL f\u00f3ra do Canad\u00e1, no que os Bruins ga\u00f1aron por 2 goles a 1, conseguindo o primeiro gol da franqu\u00eda Smokey Harris. Finalmente o equipo finalizar\u00eda a tempada na derradeira praza con s\u00f3 seis vitorias. Por\u00e9n a situaci\u00f3n cambiar\u00eda na tempada 1926-27, cando Adams contratou sete xogadores da extinta WCHL, entre eles Eddie Shore e Harry Oliver, o que lles permitiu chegar \u00e1 final da Copa Stanley contra o mellor equipo da tempada regular, os Ottawa Senators, que finalmente lograron facerse coa copa.\nA tempada 1928-29 supuxo o traslado do equipo ao Boston Garden, e estivo marcada pola chegada de Cy Denneny, considerado na \u00e9poca o mellor goleador da historia da NHL, procedente dos Ottawa Senators, que exerceu como xogador e como adestrador, e a fichaxe de Cecil \u00abTiny\u00bb Thompson (Minneapolis Millers). Xunto a eles chegar\u00edan para reforzar ao equipo Mickey MacKay (Pittsburgh Pirates), Myles Lane (New York Rangers), e Bill Carson (Toronto Maple Leafs). Con estes reforzos, os Bruins conseguiron clasificarse para as semifinais da Copa Stanley, onde se enfrontaron aos Montreal Canadiens, aos que derrotaron en tres partidos para clasificarse para a final da Copa Stanley fronte aos Rangers na que foi a primeira final da NHL sen representantes do Canad\u00e1. Na final os Bruins impux\u00e9ronse en dous partidos aos neoiorquinos, ga\u00f1ando o segundo partido no Madison Square Garden, onde Bill Carson meteu o gol que dar\u00eda a vitoria e a primeira Copa Stanley aos de Boston. Na seguinte tempada os Bruins chegar\u00edan novamente \u00e1 final, mais caeron en dous partidos fronte aos Canadiens. Esta derrota iniciou un per\u00edodo de oito tempadas nas que os de Boston non foron quen de pasar a primeira eliminatoria dos \"play-offs\", e mesmo non se clasificaron para as series finais nas tempadas 1931-32 e 1933-34, finalizando esas d\u00faas tempadas na derradeira posici\u00f3n da s\u00faa divisi\u00f3n.\nA din\u00e1mica negativa dos Bruins nas series finais mudou radicalmente na tempada 1938-39, cando logo de finalizar unha liga regular sen divisi\u00f3ns, os Bruins se enfrontaron ao segundo clasificado (New York Rangers) nunhas semifinais ao mellor de sete encontros, ga\u00f1ando finalmente os de Boston por 4 partidos a 3. Os Bruins encontr\u00e1banse ante a s\u00faa cuarta final da Copa Stanley, na que se ti\u00f1an que enfrontar aos terceiros clasificados da liga regular, os Maple Leafs; logo de ga\u00f1ar un partido cada un en Boston, os Bruins ga\u00f1aron os dous partidos disputados en Toronto, situando o 3-1 na eliminatoria, que viaxaba agora a Boston, finalmente os Bruins ga\u00f1aron o quinto partido e fix\u00e9ronse coa s\u00faa segunda Copa Stanley, a \u00fanica ga\u00f1ada polo equipo baixo a direcci\u00f3n de Art Ross nas 16 tempadas que o canadense adestrou aos Bruins.\nNa tempada 1939-40, malia finalizar na primeira posici\u00f3n da liga, os Bruins caeron na primeira rolda das series eliminatorias fronte aos Rangers, que finalmente ga\u00f1ar\u00edan a s\u00faa terceira Copa Stanley. A tempada seguinte supuxo a consecuci\u00f3n do terceiro campionato ligueiro para os Bruins; malia teren comezado mal a tempada, o equipo conseguiu encadear 21 vitorias dende o 21 de decembro de 1940, con 10 empates e unha soa derrota, para finalizar a liga regular na primeira posici\u00f3n. Nas semifinais enfront\u00e1ronse aos segundos clasificados, os Toronto Maple Leafs, aos que derrotaron por 4 partidos a 3 logo de remontar unha eliminatoria que se puxera de cara para os canadenses logo do quinto partido (3-2). Na final de 1941 a franqu\u00eda de Boston enfront\u00e1base aos Red Wings de Detroit, que finalizaran na terceira posici\u00f3n da liga regular a 14 puntos dos Bruins, que se far\u00edan co t\u00edtulo de liga sen perder ning\u00fan partido, levando as\u00ed a terceira Copa Stanley a Boston.\nOs anos do \"Original Six\".\nDespois de ga\u00f1ar a terceira Copa Stanley para os Bruins, Cooney Weiland deixou o equipo e Ross tivo que volver ao banco dos Bruins unha vez m\u00e1is. As consecuencias econ\u00f3micas da Gran Depresi\u00f3n e da segunda guerra mundial fixeron que tres dos dez equipos que integraban a liga (Ottawa Senators, Pittsburgh Pirates e Vancouver Maroons) desapareceran durante os anos 1930, e na 1942-43 os New York Americans finalizaron as s\u00faas actividades, o que fixo que a NHL iniciara un per\u00edodo de vinte e cinco anos co\u00f1ecido como a \"era dos seis equipos orixinais da NHL\" ou dos \"Original Six\", unha liga de seis: Canadiens, Maple Leafs, Red Wings, Rangers, Black Hawks e os Bruins.\nA tempada 1944-45 foi a derradeira de Ross como adestrador dos Bruins, logo dun total de 219 partidos \u00e1 cabeza da franqu\u00eda repartidos en catro per\u00edodos, cedendo a s\u00faa praza a Dit Clapper quen ocupou o dobre posto de adestrador-xogador. Co remate da guerra volveron antigos xogadores na tempada 1945-46, o que non impediu que os de Boston perderan na final fronte aos Canadiens, resultados que non mellorar\u00edan nos seguintes anos, colleitando os Bruins tres derrotas na primeira rolda dos \"play-offs\" nas seguintes tres tempadas.\nEn 1948 dous xogadores dos Bruins protagonizaron un esc\u00e1ndalo. A NHL logrou probas por medio de escoitas da polic\u00eda de que Billy Taylor, adquirido polos Bruins en 1947 procedente dos Red Wings, e Gallinger ti\u00f1an relaci\u00f3ns cun corredor de apostas e que os dous apostaran polos Bruins. Como resultado, o presidente da NHL Clarence Campbell suspendeunos de por vida.\nDende a marcha de Clapper f\u00f3ronse sucedendo varios adestradores no banco dos Bruins, mais ning\u00fan conseguiu levar \u00e1 franqu\u00eda \u00e1 consecuci\u00f3n dun novo t\u00edtulo de liga. Na tempada 1949-50 entrou Buck Boucher como novo adestrador, mais non foi quen de clasificar o equipo para as series. Lynn Patrick substitu\u00eduno nas tempadas seguintes, logrando meter os Bruins de novo nunha final, na tempada 1952-53, que ga\u00f1aron os Canadiens.\nEn 1954, despois de 30 anos \u00e1 cabeza dos Bruins, Art Ross cedeu o seu posto de director xeral a Lynn Patrick, quen nomeou como adestrador a Milt Schmidt. Baixo a s\u00faa direcci\u00f3n, os Bruins chegaron a d\u00faas finais consecutivas, na tempada 1956-57 e 1957-58, as d\u00faas perdidas fronte a Montreal. Logo desta \u00faltima final, os Bruins conseguiron clasificarse para os \"play-offs\" grazas ao seu segundo posto na liga regular, mais caeron na primeira rolda fronte aos Maple Leafs por 3 partidos a 4, que perder\u00edan a final fronte aos Canadiens por 4-1.\nA partir de 1959 os Bruins entraron nunha din\u00e1mica perdedora. Na tempada 1960-61 os Bruins remataron os derradeiros, con s\u00f3 14 vitorias en 70 partidos. Na tempada seguinte entrou Phil Watson para dirixir o banco, que s\u00f3 permaneceu pouco m\u00e1is dunha tempada, volvendo Schmidt ao posto. Na tempada 1966-67, o equipo de Schmidt realizou unha mala tempada e no medio da mesma substitu\u00eduno Harry Sinden, non obstante os Bruins volveron quedar os \u00faltimos da liga por sexta volta nas \u00faltimas sete tempadas, e por oitava volta consecutiva non se clasificaron para as eliminatorias\nA expansi\u00f3n de 1967 por\u00eda fin \u00e1 era do \"Original Six\", unha etapa na que a franqu\u00eda de Boston non foi quen de conseguir ning\u00fan t\u00edtulo, en parte motivado pola pol\u00edtica da liga para que os equipos adquiriran novas promesas, xa que segundo as normas da NHL, un equipo ti\u00f1a dereitos exclusivos \u00e1 hora de fichar a un xogador promesa se este se encontraba dentro dunha \u00e1rea de 50 millas de distancia desde a sede da franqu\u00eda (se o xogador estaba fora desta \u00e1rea pod\u00eda negociar con calquera equipo), o que beneficiou aos equipos do Canad\u00e1, xa que a maior parte dos xogadores eran desa nacionalidade, e aos Detroit Red Wings, que pod\u00edan dispo\u00f1er de dereitos exclusivos sobre xogadores do sur de Ontario; esta medida tam\u00e9n limitou os traspasos entre as franqu\u00edas.\nA era Orr-Esposito.\nEn 1967 a NHL pasou de seis a doce franqu\u00edas, os novos equipos foron Minnesota North Stars, Los Angeles Kings, Oakland Seals, Philadelphia Flyers, Pittsburgh Penguins e St. Louis Blues. Estes novos equipos tiveron o dereito de elixir vinte xogadores entre os seis equipos orixinais, que ti\u00f1an pola s\u00faa banda o dereito a \"protexer\" os seus mellores doce xogadores. Os Kings e os Penguins escolleron dous xogadores dos Bruins, os North Stars e os Seals tres, os Blues catro e os Flyers oito. As seis novas franqu\u00edas axunt\u00e1ronse na divisi\u00f3n oeste mentres os seis equipos orixinais formaron a divisi\u00f3n leste.\nO 15 de maio de 1967 o novo director xeral dos Bruins, Milt Schmidt, obtivo a Phil Esposito, Ken Hodge e Fred Stanfield dos Black Hawks en troco de Pit Martin, Jack Norris e Gilles Marotte. A chegada destes novos xogadores marcou a volta dos Bruins \u00e1s series eliminatorias tras oito anos de fracaso. Na tempada 1967-68 remataron en terceiro lugar da s\u00faa divisi\u00f3n tras os Canadiens e os Rangers, e na tempada seguinte, por detr\u00e1s de Montreal. Nesas d\u00faas tempadas foron os Canadiens os encargados de eliminalos da Copa Stanley; en 1968 Montreal ga\u00f1ou 4-0 na primeira rolda das series e en 1969 os Bruins, tras derrotar aos Maple Leafs, quedaron eliminados en seis partidos, tres perdidos na prolongaci\u00f3n.\nA tempada 1969-70 supuxo a consecuci\u00f3n dunha nova Copa Stanley para a franqu\u00eda de Boston. Nesta tempada, o equipo dirixido por Harry Sinden realizou un inicio de liga regular case perfecto, mais a remontada final dos Blackhawks (ga\u00f1aron os seus \u00faltimos 26 partidos) relegaron aos Bruins ao segundo posto da liga cos mesmos puntos que os de Chicago pero con 5 vitorias menos. Nos \"play-offs\" enfront\u00e1ronse na primeira rolda aos Rangers, derrotando aos neoiorquinos por 4 partidos a 2, d\u00e1ndolles o paso \u00e1s semifinais contra os Blackhawks, aos que derrotar\u00edan por un contundente 4-0. Deste xeito os Bruins chegaban \u00e1 s\u00faa 11\u00aa final da Copa Stanley, na que se enfrontar\u00edan ao campi\u00f3n da divisi\u00f3n oeste, os St. Louis Blues, mais con 13 puntos menos que os Bruins na liga regular. Finalmente os Bruins impor\u00edanse tam\u00e9n por 4-0 aos Blues e alzar\u00edan a s\u00faa cuarta Copa Stanley. Bobby Orr foi nomeado mellor xogador da tempada na NHL, mentres que Phil Esposito encabezou as estat\u00edsticas en goles, asistencias e puntos. Na tempada seguinte, malia conseguir a primeira posici\u00f3n na liga regular con 57 vitorias en 78 partidos, os Bruins caeron na primeira rolda dos \"play-offs\" fronte aos Montreal Canadiens en sete partidos.\nNa tempada 1971-72 chegou a quinta Copa Stanley para o equipo de Boston. Logo de conseguir o campionato da liga regular con 119 puntos (54 vitorias, 13 derrotas e 11 empates), os Bruins enfront\u00e1ronse aos Maple Leafs (cuartos na divisi\u00f3n leste da liga regular, con 29 puntos menos que os Bruins), impo\u00f1\u00e9ndose aos canadenses por 4-1. Nas semifinais t\u00ed\u00f1anse que enfrontar aos St. Louis Blues (que vi\u00f1an de derrotar aos Minnesota North Stars en sete partidos), impo\u00f1\u00e9ndose por un contundente 4-0. Na final da liga enfront\u00e1ronse os Bruins e os Rangers, impo\u00f1\u00e9ndose os de Boston en seis partidos. Novamente Orr e Esposito lideraron a liga en puntos (116 e 133 respectivamente).\nEntre 1973 e 1975 Orr e Esposito repart\u00edronse os galard\u00f3ns individuais da liga, e mesmo na tempada 1973-74 catro xogadores de Boston remataron dentro dos primeiros puntuadores da liga, con Ken Hodge e Wayne Cashman situados no terceiro e cuarto lugar. Malia estes bos resultados individuais, a franqu\u00eda non conseguiu ning\u00fan t\u00edtulo m\u00e1is na d\u00e9cada de 1970.\nNa tempada 1975-76 os Bruins traspasaron a Esposito e Carol Vadnais aos Rangers a cambio dos defensores Brad Park, Joe Zanussi, as\u00ed como tam\u00e9n o central Jean Ratelle, mentres que Orr perdeu case a totalidade da tempada por mor de d\u00faas operaci\u00f3ns nos xeonllos, e rematada a tempada marchou aos Blackhawks. Malia a marcha das s\u00faas d\u00faas estrelas, os Bruins conseguiron chegar \u00e1 final da Copa Stanley ao ano seguinte, caendo fronte aos Canadiens por 4-0. A mesma historia repetir\u00edase ao ano seguinte, cando os Bruins ga\u00f1aron novamente a s\u00faa divisi\u00f3n e chegaron \u00e1 final da liga fronte aos canadenses, caendo en seis partidos no que ser\u00eda a s\u00e9tima derrota dos de Boston nunha final fronte aos de Montreal noutras tantas ocasi\u00f3ns. Logo da fusi\u00f3n da NHL coa WHA e do draft que lle seguiu ao final da tempada, a primeira elecci\u00f3n dos Bruins foi a do defensor Raymond Bourque, procedente dunha liga xuvenil de Qu\u00e9bec, e que se \u00eda converter no sucesor de Bobby Orr no posto.\nAnos 1980 e 1990.\nEntre 1980 e 1987, os Bruins clasific\u00e1ronse en cada tempada para os \"play-offs\", mais tan s\u00f3 chegaron nunha ocasi\u00f3n \u00e1 final da Copa Stanley. Despois de chegar \u00e1 final da conferencia en 1983, foron eliminados catro anos seguidos polos Canadiens logo do primeiro partido de series; en quince encontros disputados entre as d\u00faas formaci\u00f3ns, os Bruins s\u00f3 ga\u00f1aron dous. En 1988 despois de derrotar aos Sabres, enfront\u00e1ronse de novo aos Canadiens, perderon o primeiro partido por 5-2 mais ga\u00f1aron os catro seguintes, logrando eliminar os de Montreal por primeira volta desde 1943. Ga\u00f1aron logo contra os New Jersey Devils e caeron na final fronte aos Edmonton Oilers de Wayne Gretzky, que ga\u00f1aron a s\u00faa cuarta copa en cinco anos. Despois dunha nova eliminaci\u00f3n polos Canadiens en 1989 enfront\u00e1ronse de novo aos Oilers na final en 1990, ga\u00f1ando o equipo de Edmonton a s\u00faa quinta Stanley en sete anos. Nas tempadas 1990-91 e 1991-92, os Bruins eliminaron os Canadiens na final da divisi\u00f3n pero nas d\u00faas perderon diante os Penguins na final da conferencia, o que lles impediu acceder a unha nova final da Copa Stanley.\nEn 1991 a NHL, que manti\u00f1a un n\u00famero de equipos estables desde 1979, autorizou a chegada de novas franqu\u00edas cunha expansi\u00f3n progresiva, pasando de vinte e un equipos a finais da tempada 1990-91, a vinte e dous en 1993, vinte e seis en 1994, vinte e sete en 1998, vinte e oito en 1999 e trinta en 2000. O aumento do n\u00famero de equipos incrementou a dificultade para se clasificar para as series eliminatorias. Os Bruins non chegaron a final da Copa Stanley ningunha vez neses anos.\nDende a s\u00faa chegada aos Bruins, Ray Bourque converteuse nun xogador imprescindible na franqu\u00eda, conseguindo numerosos galard\u00f3ns persoais, en 1985 foi designado capit\u00e1n do equipo xunto con Rick Middleton, e en 1988 converteuse no \u00fanico capit\u00e1n do equipo. Finalmente Bourque desligar\u00edase da franqu\u00eda de Boston no ano 2000 ao asinar cos Colorado Avalanche, equipo co que ga\u00f1ar\u00eda a s\u00faa \u00fanica Copa Stanley en 2001 no seu \u00faltimo partido. Coas cores dos Bruins, Bourque xogou 1506 partidos e conseguiu 1518 puntos, sendo a\u00ednda na actualidade o l\u00edder do equipo de Boston en partidos xogados, asistencias e puntos.\nNovo milenio.\nDespois da chegada do novo s\u00e9culo, os resultados dos Bruins foron moi irregulares, cuartos da s\u00faa divisi\u00f3n en 2001, vencedores ao ano seguinte, terceiros en 2003 e de novo vencedores en 2004, os derradeiros en 2006 e 2007, terceiros en 2008, vencedores en 2009 e terceiros en 2010. Tras a destituci\u00f3n de Pat Burns en 2000 o equipo viu seis adestradores diferentes, a\u00ednda que de novo volveu \u00e1 estabilidade coa chegada de Claude Julien en 2006, e foi con el que no ano 2009 superaron por primeira volta en dez anos a primeira rolda nas series, contra un rival hist\u00f3rico, os Canadiens.\nSexta Copa Stanley.\nA tempada 2010-11 dos Bruins comezou en Europa, onde se enfrontaron d\u00faas veces en Praga (Rep\u00fablica Checa) aos Phoenix Coyotes. Os de Boston conseguiron o t\u00edtulo da s\u00faa divisi\u00f3n, situ\u00e1ndose terceiros da Conferencia Leste ao final da liga regular por detr\u00e1s dos Washington Capitals e os Philadelphia Flyers, primeiros e segundos respectivamente. A terceira posici\u00f3n da conferencia fixo que se cruzaran na primeira rolda dos \"play-offs\" co seu rival hist\u00f3rico, os Canadiens. Malia perder os dous primeiros partidos disputados no TD Garden de Boston, os Bruins ga\u00f1aron os tres seguintes partidos (o quinto da serie logo de d\u00faas pr\u00f3rrogas), mais Montreal empatou a serie no \u00faltimo partido que se disputar\u00eda no Canad\u00e1 e todo se decidir\u00eda no definitivo s\u00e9timo encontro, no que os Bruins se impuxeron por 4 goles a 3 na s\u00faa casa, conseguindo o pase \u00e1s semifinais de conferencia.\nO seguinte paso na carreira polo t\u00edtulo dos Bruins eran os segundos clasificados da conferencia, os Flyers. Malia \u00e1 igualdade dos dous equipos na clasificaci\u00f3n da liga regular, os de Boston impux\u00e9ronse por un contundente 4-0 na eliminatoria, impo\u00f1\u00e9ndose en varios partidos por marcadores avultados, como o 7-3 do primeiro partido, ou o 5-1 dos dous \u00faltimos enfrontamentos. A final da conferencia enfrontar\u00edaos aos Tampa Bay Lightning, quintos clasificados na liga regular, nunha eliminatoria na que, ao igual que contra os Canadiens, os Bruins comezaron perdendo na casa. Logo dunha serie que se decidiu no s\u00e9timo encontro, os Bruins alz\u00e1ronse co Prince of Wales Trophy como campi\u00f3ns da Conferencia Leste.\nA final da Copa Stanley enfrontar\u00eda aos Bruins co mellor equipo da liga regular, os Vancouver Canucks. Os Canucks comezaron ga\u00f1ando os dous primeiros partidos da serie en Vancouver, mais os Bruins igualaron a eliminatoria ga\u00f1ando os seguintes dous partidos disputados na s\u00faa casa de xeito contundente (8-1 e 4-0). Nos seis primeiros partidos as vitorias decant\u00e1ronse sempre a favor do equipo local, polo que todo quedaba por decidirse no s\u00e9timo encontro, en Vancouver, no que os Bruins se impor\u00edan por 4 goles a 0 no Rogers Arena, levando deste xeito a Copa Stanley a Boston por sexta vez na historia da franqu\u00eda. Boa parte do \u00e9xito dos Bruins chegou grazas ao seu porteiro, Tim Thomas, nomeado mellor porteiro das series eliminatorias.\nDende 2011.\nNa tempada 2011-12 os Bruins conseguiron a primeira posici\u00f3n da \"Northeast Division\", e a segunda da Conferencia Leste na liga regular con 49 vitorias en 82 partidos, polo que se enfrontaron nos cuartos de final de conferencia aos Washington Capitals, s\u00e9timos clasificados no leste. Malia ga\u00f1ar o primeiro e o terceiro partidos, d\u00faas vitorias consecutivas dos Capitals no cuarto e quinto partido, puxeron a eliminatoria do lado do equipo de Washington. Os Bruins igualaron a eliminatoria no sexto partido grazas a un gol na pr\u00f3rroga de Tyler Seguin, mais no derradeiro partido da serie os Capitals impux\u00e9ronse por 2 goles a 1 na pr\u00f3rroga, po\u00f1endo punto e final \u00e1 defensa do t\u00edtulo dos Bruins.\nAo ano seguinte, nunha tempada marcada polo \"peche patronal\" que reduciu a tempada a 48 partidos, os Bruins conseguiron a segunda praza da s\u00faa divisi\u00f3n con 28 vitorias. Nos cuartos de final de conferencia enfront\u00e1ronse aos Maple Leafs, derrot\u00e1ndoos en sete partidos, o \u00faltimo deles ga\u00f1ado na pr\u00f3rroga. Na seguinte rolda os Bruins deb\u00edan desfacerse dos Rangers, consegu\u00edndoo en cinco partidos. Na final de conferencia esperaban os Pittsburgh Penguins, aos que eliminaron por un contundente 4-0, inclu\u00edndo un 3-0 no primeiro partido e un 6-1 no segundo. Os Bruins chegaban deste xeito \u00e1 final da Copa Stanley, onde se enfrontaron aos Blackhawk, que remataran campi\u00f3ns da liga regular con 36 vitorias; os Bruins perderon na pr\u00f3rroga o primeiro encontro, mais impux\u00e9ronse nos dous seguintes. Por\u00e9n, tres vitorias consecutivas dos Blackhawks levaron o t\u00edtulo a Chicago.\nNa tempada 2013-14 os Bruins conseguiron un novo t\u00edtulo da liga regular ao encabezar a clasificaci\u00f3n final con 117 puntos e 54 vitorias en 82 encontros. Na primeira rolda dos \"play-offs\" enfront\u00e1ronse aos Red Wings de Detroit, aos que derrotaron en cinco partidos malia perder o primeiro, clasific\u00e1ndose deste xeito para as semifinais de conferencia, onde se deb\u00edan enfrontar aos Montreal Canadiens. Malia ga\u00f1ar o cuarto e o quinto partido e situar a eliminatoria nun 3 a 2 favorable para os de Boston, os Canadiens ga\u00f1aron os dous seguintes encontros, deixando aos Bruins f\u00f3ra da pelexa polo t\u00edtulo.\nAs d\u00faas seguintes tempadas o equipo non conseguiu a clasificaci\u00f3n para os \"play-offs\", finalizando na quinta posici\u00f3n da Atlantic Division con 96 puntos en 2015 e na cuarta posici\u00f3n da s\u00faa divisi\u00f3n con 93 puntos en 2016. En febreiro de 2017, a menos de dous meses para que finalizara a liga regular, o equipo decidiu cesar a Claude Julien como adestrador, sendo substitu\u00eddo por Bruce Cassidy, que introduciu pequenas mudanzas no equipo para salientar a velocidade e as habilidades dos xogadores. O equipo finalmente conseguiu a clasificaci\u00f3n para as series como terceiro clasificado na Atlantic Division con 95 puntos, con todo, o equipo caeu na primeira rolda fronte aos Ottawa Senators en seis partidos, dos cales catro decid\u00edronse na pr\u00f3rroga.\nRivalidades.\nAs m\u00e1is antigas rivalidades da NHL datan da \u00e9poca do \"Original Six\". Unha rivalidade tradicional estableceuse nesta \u00e9poca entre os Bruins e os Montreal Canadiens. Ning\u00fan outro equipo da NHL se enfrontou a outro opo\u00f1ente coma os Bruins e os Canadiens: ao finalizar a tempada 2016-17 os dous equipos enfront\u00e1ranse 738 veces na liga regular, con 267 vitorias para os de Boston por 360 para os de Montreal e 103 empates; e 170 veces nos \"play-offs\" cun rexistro de 71 a 106 para os canadenses.\nComo noutras rivalidades, os momentos m\u00e1is intensos son nas roldas eliminatorias dos \"play-offs\". As\u00ed, entre 1946 e 1987, os Bruins e os Canadiens enfront\u00e1ronse dezaoito veces con outras tantas vitorias para o equipo canadense. Os Canadiens conseguiron un total de vinte e catro Copas Stanley na s\u00faa historia, entre elas sete ga\u00f1adas fronte aos Bruins. Na semifinal de 1952, Maurice Richard dos Canadiens sufriu unha lesi\u00f3n na cara logo de ter recibido un golpe co xeonllo no primeiro per\u00edodo do s\u00e9timo partido. Volveu ao partido antes da s\u00faa finalizaci\u00f3n e marcoulle dous goles a \"Sugar\" Jim Henry para clasificar ao seu equipo para a seguinte rolda dos \"play-offs\". Unha c\u00e9lebre fotograf\u00eda do final do partido mostra a parte superior do ollo vendado de Richard co sangue corr\u00e9ndolle pola cara d\u00e1ndolle a man a Henry cun ollo morado.\nOutro momento intenso da rivalidade produciuse durante a tempada 1954-55. O 13 de marzo no pavill\u00f3n de Boston, Maurice Richard chegou \u00e1s mans con Hal Laycoe. Un xu\u00edz de li\u00f1a tentou tres veces conter a Richard, mais s\u00f3 logrou inmobilizar ao xogador quebequ\u00e9s mentres que Laycoe tivo a oportunidade de darlle unha malleira. Nervioso, Richard xirouse e golpeou ao xu\u00edz que o manti\u00f1a nunha posici\u00f3n perigosa. Richard recibiu unha sanci\u00f3n no partido, as\u00ed como unha suspensi\u00f3n ata o final da tempada e para todos os partidos dos \"play-offs\"; Laycoe pola s\u00faa banda non recibiu ningunha sanci\u00f3n. A isto segu\u00edronlle unha serie de disturbios provocados polos seareiros de Montreal, co\u00f1ecidos co nome de \u00abdisturbios Maurice Richard\u00bb ou \u00abdisturbios do Forum\u00bb..\nNa tempada 1970-71, os Bruins finalizaron na primeira posici\u00f3n a liga regular con m\u00e1is de 10 puntos de vantaxe sobre o segundo clasificado do leste (New York Rangers) e o l\u00edder do oeste (Chicago Blackhawks), e m\u00e1is de 20 sobre os outros 5 clasificados para os \"play-offs\". Boston defend\u00eda o t\u00edtulo da Copa Stanley e part\u00eda como favorito nas series eliminatorias para revalidar o t\u00edtulo. Na primeira rolda enfront\u00e1ronse Boston e Montreal, e durante o segundo encontro os Bruins ga\u00f1aban aos Canadiens pos 5 goles a 1, mais os canadenses remontaron o partido e ga\u00f1aron por 5 a 7. Finalmente os Canadiens ga\u00f1aron a serie, chegando \u00e1 final, onde ga\u00f1ar\u00edan a Chicago para alzarse coa s\u00faa 17\u00aa Copa Stanley.\nEn 1988, despois de 18 derrotas consecutivas nas series eliminatorias contra os Canadiens, os Bruins, a pesar de que perderon o primeiro partido, eliminaron os seus rivais por primeira vez en 45 anos. Despois desta vitoria, os duelos entre os dous equipos nas series est\u00e1n equilibrados, contando os Bruins con sete vitorias fronte a cinco dos Canadiens.\nIdentidade do equipo.\nLogos.\nAo crear a franqu\u00eda, Adams tomou como cores do seu novo equipo as cores das s\u00faas tendas: marr\u00f3n e dourado. A proposta dun secretario, o novo equipo foi bautizado co nome de \u00abBruins\u00bb, en referencia ao oso pardo. O primeiro logo do equipo tomou o nome do equipo cun dese\u00f1o estilizado dun oso en amarelo sobre fondo negro. O nome de Boston est\u00e1 escrito en forma de arco, mentres que Bruins est\u00e1 escrito baixo o debuxo. Este logo non foi empregado na primeira tempada do equipo. Na segunda tempada, o logo case non variou, s\u00f3 polo abandono do negro para substitu\u00edr o fondo do nome da cidade por un fondo marr\u00f3n, e volvendo a escritura m\u00e1is dourada. Ademais o oso e o nome, antes en amarelo, pasaron a ser marr\u00f3ns. En 1926, a direcci\u00f3n da franqu\u00eda cambiou o logo e redese\u00f1ou o oso para darlle un aire m\u00e1is realista. A\u00ednda que a disposici\u00f3n das palabras Boston e Bruins contin\u00faa a ser a mesma, o arco da palabra Boston cambiou lixeiramente e a palabra Bruins pasou a estar escrita en dourado sobre un fondo marr\u00f3n.\nO primeiro logo do equipo con unicamente un \u00abB\u00bb mai\u00fasculo apareceu na tempada 1933-34. O B est\u00e1 simplemente escrito en marr\u00f3n cun bordo dourado. A partir da tempada seguinte, o marr\u00f3n foi substitu\u00eddo polo negro, e o dourado foi substitu\u00eddo por un ton m\u00e1is amarelo. Este logo foi empregado ata o final da tempada 1947-48. Na tempada 1948-49, a franqu\u00eda de Boston celebrou o seu 25\u00ba aniversario e para a ocasi\u00f3n xurdiu un novo logo. As\u00ed, o B mai\u00fasculo \u00e9 empregado sempre, mais cunha aparencia de estar escrito a man. A un dos lados do B est\u00e1 escrito o \u00ab24\u00bb de 1924 (a primeira tempada), e ao outro lado o \u00ab49\u00bb da tempada en curso. Ademais deste cambio, a tipograf\u00eda do B cambiou, as\u00ed como o fondo da imaxe: unha roda con oito raios negros. Este logo foi reempregado posteriormente nas camisetas do Cl\u00e1sico de Inverno de 2010 empregadas para a ocasi\u00f3n polos Bruins. Os raios que aparecen no logo lembran un dos alcumes da cidade; de feito, Boston \u00e9 \u00e1s veces alcumada \u00ab\"The Hub of the Universe\"\u00bb, literalmente en galego \u00abo Centro do Universo\u00bb e a roda \u00e9 un recordatorio deste alcume. Dende ese momento, o logo non cambiou apenas a s\u00faa aparencia, conservando o B mai\u00fasculo coa roda, unicamente as cores var\u00edan lixeiramente. O logo mant\u00edvose sen trocos entre 1949 e 1995, co retorno dun B m\u00e1is cl\u00e1sico e os raios da roda debuxados en amarelo. En 1995, eng\u00e1dense os contornos con diferentes elementos para precisar o dese\u00f1o, empreg\u00e1ndose este logo ata 2007. Na tempada 2007-08, o \u00fanico cambio que se produciu no logotipo foi engadirlle un bordo ao B para diferencialo dos raios.\nDende 1955, a franqu\u00eda de Boston empregou tam\u00e9n logos secundarios para certas ocasi\u00f3ns particulares e para vestir os ombreiros da camiseta. Pode ser o logotipo principal con novas cores, ou mesmo unha cabeza de oso. Dende a tempada 2007-08, a franqu\u00eda abandonou a cabeza do oso para empregar unha versi\u00f3n moderna do primeiro logo da franqu\u00eda: un oso cami\u00f1ando sobre a palabra \u00abBruins\u00bb e por riba en forma de arco \u00abBoston\u00bb. Este logo existe tam\u00e9n en versi\u00f3n inversa dos textos, Bruins no arco e Boston baixo o oso. Por \u00faltimo, como moitas franqu\u00edas da NHL, os Bruins empregan de cando en vez \"parches\" para conmemorar datas sinaladas.\nMascota.\nComo a maior\u00eda dos equipos profesionais americanos, os Bruins pos\u00faen a s\u00faa propia mascota dende 1999. A mascota foi presentada ao p\u00fablico por primeira vez en outubro do ano 2000, mentres que o seu nome, \u00ab\"Blades the Bruin\"\u00bb, foi escollido mediante un concurso\nM\u00e1is de 1.000 rapaces participaron no concurso e propux\u00e9ronse uns 600 nomes para a mascota. Entre todos os nomes seleccion\u00e1ronse dez finalistas, e unha delegaci\u00f3n de persoas da franqu\u00eda decidiu escoller \"Blades\" (coitelas en galego), en referencia \u00e1s coitelas dos pat\u00edns de xeo. Os outros nomes posibles eran: Bruno, Buster, Stanley Cub, Spokey, Bruiser, Checkers, Power Paws, Buddy e Hub Cub. Moitos dos nenos propuxeron o nome de \"Blades\" para a mascota e finalmente, Jillian Dempsey, de 9 anos de idade foi elixido como ga\u00f1ador do concurso.\nA mascota ten aparencia dun oso pardo xigante e, como outras mascotas da NHL, enc\u00e1rgase dunha gran parte da animaci\u00f3n, as\u00ed como o prexogo e as pausas entre os tempos. A historia de \"Blades\" di que, ao contrario dos seus conx\u00e9neres, durante o inverno, \"Blades\" non hiberna e prefire ver un partido de h\u00f3ckey sobre xeo nun lago conxelado. Atra\u00eddo polo deporte o pola amabilidade de \u00ab\"Chief\"\u00bb (alcume de Johnny Bucyk), monta no maleteiro do coche do xogador, quen lle descobre o TD Garden, onde vive.\nEn xaneiro e febreiro \"Blades the Bruin\" percorre a \u00e1rea do Gran Boston para recadar fondos para a \"Bruins Foundation\". Para un bo n\u00famero de anuncios de televisi\u00f3n e en Internet do equipo, aparece un oso antropomorfo diferente co\u00f1ecido simplemente como \"The Bear\", que aparece en v\u00eddeos e publicidade oficial dos Bruins.\nMedios de comunicaci\u00f3n.\nAs primeiras retransmisi\u00f3ns de partidos dos Bruins datan de 1925, durante o primeiro ano de existencia da franqu\u00eda. Frank Ryan comentou unicamente os partidos como local na radio WBZ. En 1952, o propietario dos Bruins, Walter Brown, pediu \u00e1 WHDH que retransmitira tam\u00e9n os partidos como visitante do equipo e que o comentarista recibira a axuda dun analista. Fred Cusick, que sucedeu a Ryan, foi ent\u00f3n asistido por Jack Crawford, quen se converteu deste xeito no primeiro ex xogador de h\u00f3ckey sobre xeo en ocupar un posto de comentarista. As primeiras retransmisi\u00f3ns por televisi\u00f3n dos Bruins datan de 1963, con Cusick comentando os partidos da noite do s\u00e1bado que eran emitidos ao d\u00eda seguinte..\nOutras plataformas.\nO crecemento xeneralizado dos dispositivos m\u00f3biles e as redes sociais fixeron que os Boston Bruins ampliaran a s\u00faa informaci\u00f3n a outras plataformas. Algunhas novas do equipo son subidas \u00e1 rede por medio das redes sociais, tanto en Facebook como en Twitter. As retransmisi\u00f3ns de partes dos partidos e outros programas especiais son subidos tam\u00e9n \u00e1 canle oficial de YouTube do equipo, \"BostonBruinsTV\". Ademais, o equipo conta cunha aplicaci\u00f3n para dispositivos m\u00f3biles como BlackBerry, iPhone e Android nas que os seareiros poden ver os horarios ou mesmo mercar entradas para os partidos.\nOs Bruins na cultura popular.\nCando a estaci\u00f3n de televisi\u00f3n de Boston WSBK-TV comezou a emitir os partidos dos Bruins en 1967, os produtores das retransmisi\u00f3ns dos partidos procuraban unha peza de m\u00fasica axeitada para introducir o partido. Quizais inspirados pola representaci\u00f3n anual por parte do Boston Ballet do ballet de Tchaikovski \"Shchelkunchik\" (\"O Quebranoces\"), a canle adoptou unha versi\u00f3n de rock instrumental da abertura do ballet do grupo The Ventures co\u00f1ecida como \"Nutty\", que pasou a ser a peza introdutoria dos partidos dos Bruins na televisi\u00f3n. O tema \"Nutty\" foi asociado aos Bruins dende aquela e a\u00ednda soa \u00e1s veces no TD Garden durante os partidos do equipo.\nNo pavill\u00f3n, \"Paree\", un hit dos anos 1920 escrito por Leo Robin e Jose Padilla, ten sido tocado instrumentalmente ao \u00f3rgano durante d\u00e9cadas, xeralmente cando os xogadores entran na pista xusto antes de comezar cada parte e, durante moitos anos, logo dun gol dos Bruins. Foi introducida por John Kiley, o organista dos Bruins dende os anos 1950 aos anos 1980, e a\u00ednda se segue a tocar durante os partidos do equipo.\nO tema \"Kernkraft 400 (Sport Chant Stadium Remix)\" de Zombie Nation soou durante moitas tempadas despois dos goles dos Bruins na casa, xusto despois de escoitarse d\u00faas sereas dun Kahlenberg KM-135.\nActualmente, o tema \"Cochise\" de Audioslave soa cada vez que os Bruins saltan ao xeo. \"The Game\" de Mot\u00f6rhead soa antes do \"faceoff\" inicial, e despois dunha vitoria do equipo no TD Garden soan os acordes de \"Dirty Water\", de The Standells.\nA banda punk de Quincy Dropkick Murphys escribiu o seu tema \"Time to Go\" (gravado no seu \u00e1lbum de 2003 \"Blackout\") adicado aos Bruins. O grupo tocou en numerosas ocasi\u00f3ns a canci\u00f3n ao final dos partidos dos Bruins no TD Garden cos xogadores do equipo da \u00e9poca Brian Rolston e Nick Boynton. Dropkick Murphys tam\u00e9n tocou a s\u00faa propia versi\u00f3n de \"Nutty\". Outra canci\u00f3n de Dropkick Murphys que adoita soar no TD Garden \u00e9 \"I'm Shipping Up to Boston\".\nEddie LeBec, personaxe da serie de televisi\u00f3n Cheers, \u00e9 porteiro dos Bruins.\nPavill\u00f3n.\nDende 1995, os Boston Bruins xogan os seus partidos como local no TD Garden, se ben anteriormente xogou algunhas tempadas no Boston Arena, e a maior parte da s\u00faa historia no Boston Garden (entre 1928 e 1995). Dende a primeira tempada da franqu\u00eda, o equipo de Boston empregou os tres pavill\u00f3ns para os seus partidos como local nos seguintes per\u00edodos:\nBoston Arena.\nO Boston Arena, inaugurado o 16 de abril de 1910, foi o primeiro estadio empregado polos Bruins, sendo tam\u00e9n a primeira pista cuberta de h\u00f3ckey sobre xeo da cidade de Boston. Cando os Bruins debutaron na NHL na tempada 1924-25, xogaron nesta pista, na que se implantou a \u00fanica pista de xeo da cidade; al\u00ed a franqu\u00eda de Boston xogou ata o final da tempada 1927-1928.\nLogo da construci\u00f3n do Boston Garden e o traslado dos Bruins ao novo estadio, o Boston Arena non acolleu m\u00e1is partidos dos Bruins e tivo que esperar ata 1945 para que outro equipo deportivo importante se instalara al\u00ed. O novo equipo de baloncesto da NBA, os Boston Celtics, fixeron do Boston Arena a s\u00faa casa ese ano. Dende aquela, os Hartford Whalers xogaron no estadio unha tempada, e posteriormente o estadio acolleu a equipos da Northeastern University. Renomeado Matthews Arena en 1982, o pavill\u00f3n \u00e9 actualmente o m\u00e1is antigo a\u00ednda en uso nos Estados Unidos.\nBoston Garden.\nTex Rickard foi un promotor de boxeo, e tam\u00e9n foi co\u00f1ecido por ser o fundador dos New York Americans e os New York Rangers, e que constru\u00edu a nova versi\u00f3n do Madison Square Garden. Rickard decidiu constru\u00edr un novo pavill\u00f3n deportivo en Boston e quixo que a xente se sentara m\u00e1is preto do centro da sala para que todo o mundo puidera gozar mellor do espect\u00e1culo. Tam\u00e9n decidiu que o pavill\u00f3n se chamara Boston Madison Square Garden. Ao cabo do tempo, o termo Madison Square foi abandonado e quedou s\u00f3 Boston Garden.\nO Boston Garden foi aberto o 17 de novembro de 1928, cunha capacidade para 14.448 espectadores para partidos de h\u00f3ckey sobre xeo, o novo pavill\u00f3n acolleu os partidos dos Bruins entre 1928 e 1995. O primeiro partido dos Bruins no Boston Garden tivo lugar o 20 de novembro de 1928 contra os Montreal Canadiens, que ga\u00f1aron o partido por 1-0 ante unha multitude estimada de 17.000 espectadores.\nDatos de asistencia ao Boston Garden nas \u00faltimas seis tempadas dos Bruins no pavill\u00f3n:\nTD Garden.\nEn maio 1993 comezou a construci\u00f3n dun novo estadio para substitu\u00edr o vello Boston Garden. Ao igual que o seu predecesor, o novo estadio constru\u00eduse enriba da North Station, unha das principais estaci\u00f3ns de ferrocarril de Boston. Inicialmente denominado \"FleetCenter\", o estadio cambiou de nome mesmo antes da s\u00faa inauguraci\u00f3n: a fusi\u00f3n dos bancos Shawnut e Fleet, que custou 160 mill\u00f3ns de d\u00f3lares, deixou o seu nome en FleetCenter cando se inaugurou o 30 de setembro de 1995. FleetBoston mercou os dereitos para nomear o novo estadio durante 15 anos por 30 mill\u00f3ns de d\u00f3lares. Logo de ter levado varios nomes distintos, o nome do estadio foi vendido a unha filial americana do Toronto-Dominion Bank, \"TD Banknorth\". O estadio \u00e9 chamado dende aquela \"TD Banknorth Garden\", coa palabra \"Garden\" para lembrar o nome do antigo pavill\u00f3n. Despois de catro anos, o propietario do estadio, \"Delaware North Companies\", e a direcci\u00f3n do banco do Canad\u00e1 anunciaron que o estadio cambiar\u00eda novamente de nome, pasando \u00e1 forma abreviada actual de TD Garden en xullo de 2009.\nEn 1995, o estadio pasa a ser empregado polos Bruins e polos Boston Celtics, equipo de baloncesto da National Basketball Association (NBA). Para os partidos de h\u00f3ckey sobre xeo, o TD Garden pode acoller a 17.565 espectadores para os partidos dos Bruins, a\u00ednda que dende esta primeira tempada outros equipos deportivos da cidade xogan \u00e1s veces no recinto.\nDatos de asistencia no TD Garden dende a s\u00faa tempada inaugural:\nTrofeos da NHL e internos.\nTrofeos individuais.\nO Lester Patrick Trophy \u00e9 entregado anualmente dende 1966 pola NHL e USA Hockey \u00e1s personalidades que m\u00e1is contribu\u00edron ao h\u00f3ckey sobre xeo nos Estados Unidos. Doce personalidades ligadas aos Bruins te\u00f1en conseguido o galard\u00f3n na historia da franqu\u00eda:\nO Mark Messier Leadership Award \u00e9 entregado dende 2007 ao finalizar a tempada ao xogador que ten amosado un maior liderado no seu deporte e te\u00f1a contribu\u00eddo \u00e1 sociedade. Tan s\u00f3 un xogador dos Bruins ga\u00f1ou o galard\u00f3n dende a s\u00faa creaci\u00f3n:\nO premio da Fundaci\u00f3n NHL \u00e9 entregado ao xogador que aplica compromiso, perseveranza e liderado para enriquecer as vidas das persoas na s\u00faa comunidade. Un xogador dos Bruins ga\u00f1ou este galard\u00f3n:\nO trofeo William M. Jennings \u00e9 outorgado anualmente dende a 1981-82 ao porteiro menos goleado da liga regular. D\u00faas parellas de porteiros dos Bruins ga\u00f1aron este galard\u00f3n:\nTrofeos internos.\nComo outros moitos equipos da NHL, os Boston Bruins outorgan cada ano a finais da liga regular trofeos aos xogadores m\u00e1is destacados do equipo.\nO primeiro trofeo entregado polos Bruins a un xogador na s\u00faa historia foi o \"Elizabeth C. Dufresne Trophy\", outorgado ao xogador considerado o mellor xogador nos partidos na casa segundo os votos dos xornalistas. Este trofeo foi entregado por primeira vez ao final da tempada 1935-36, sendo outorgado a Tiny Thompson. Por outra banda, Raymond Bourque \u00e9 o xogador que m\u00e1is veces recibiu o galard\u00f3n cun total de sete veces.\nNa tempada 1936-37, outro xogador foi galardoado cun novo trofeo concedido polos Bruins: o xogador que mostrou unha maior determinaci\u00f3n sobre o xeo. Posteriormente o trofeo foi nomeado \"Eddie Shore Award\".\nNa tempada 1968-69, a franqu\u00eda de Boston presentou un novo trofeo, o \"Seventh Player Award\". Este trofeo \u00e9 outorgado polos votos dos seareiros do equipo e premia ao mellor xogador para o p\u00fablico. O trofeo \u00e9 concedido frecuentemente a un xogador \"background\", pouco reco\u00f1ecido polos outros trofeos.\nDende a tempada 1973-74, os Bruins designan tam\u00e9n aos tres mellores xogadores na casa, segundo os votos da radio local, e chamado \"Bruins Three Stars Award\".\nO \"John P. Bucyk Award\" \u00e9 entregado ao final da tempada dende a tempada 1999-00 ao xogador cun maior servizo \u00e1 comunidade. Unha delegaci\u00f3n de antigos xogadores do equipo, as\u00ed como de membros do servizo de relaci\u00f3ns da franqu\u00eda escollen ao receptor do trofeo.\nO equipo impl\u00edcase tam\u00e9n co programa de educaci\u00f3n do Estado cada ano, facendo entrega do \"John Carlton Award\" aos dous estudantes feminino e masculino que combinan mellor os resultados acad\u00e9micos e deportivos de todo o Gran Boston."}
{"id": "149157", "revid": "98629", "url": "https://gl.wikipedia.org/wiki?curid=149157", "title": "Montreal Canadiens", "text": "O Canadiens de Montr\u00e9al (en franc\u00e9s) ou Montreal Canadiens (en ingl\u00e9s) \u00e9 un equipo profesional canadense de h\u00f3ckey sobre xeo da cidade de Montreal (Quebec) que compite na National Hockey League (NHL), estando encadrado na Atlantic Division da Conferencia Leste. O nome oficial do club \u00e9 le Club de hockey Canadien. Entre os alcumes do equipo en franc\u00e9s est\u00e1n \"Les Canadiens\" (ou \"Le Canadien\"), \"Le Bleu-Blanc-Rouge\", \"La Sainte-Flanelle\", \"Le Tricolore\", \"Les Glorieux\" (ou \"Nos Glorieux\"), \"Les Habitants\", \"Le CH\" e \"Le Grand Club\". O principal alcume do equipo en ingl\u00e9s \u00e9 \"Habs\", unha abreviatura de \"Les Habitants\".\nFundados en 1909, os Canadiens son o equipo m\u00e1is antigo de toda a competici\u00f3n e o equipo profesional de h\u00f3ckey sobre xeo que leva funcionando dende hai m\u00e1is tempo, e o \u00fanico equipo da NHL que xa exist\u00eda antes da fundaci\u00f3n da liga. Entre 1909 e 1917 competiu na NHA, e a partir de 1917 comezou a s\u00faa andaina na LNH. Son unha das franqu\u00edas deportivas profesionais norteamericanas m\u00e1is antigas, sendo a s\u00faa historia anterior \u00e1 de calquera outra franqu\u00eda canadense con excepci\u00f3n das do f\u00fatbol canadense, as\u00ed como \u00e1 de calquera franqu\u00eda estadounidense ag\u00e1s as do b\u00e9isbol e os Arizona Cardinals da National Football League (NFL). A franqu\u00eda \u00e9 un dos equipos denominados \"Original Six\", o nome que reciben os equipos que competiron na NHL dende 1942 ata a expansi\u00f3n de 1967.\nCon 24 t\u00edtulos \u00e9 o equipo m\u00e1is laureado da NHL, moi lonxe dos Toronto Maple Leafs que son o segundo equipo con m\u00e1is t\u00edtulos, cun total de 13. O campionato conseguido na tempada 1992-93 foi a \u00faltima vez que un equipo canadense ga\u00f1ou a Stanley Cup.\nHistoria.\nFundaci\u00f3n e primeiros anos.\nEn novembro de 1909, o industrial Ambrose O'Brien, de Renfrew, Ontario, estaba en Montreal para adquirir subministraci\u00f3ns para un contrato ferroviario. A\u00a0petici\u00f3n do equipo de h\u00f3ckey Renfrew Creamery Kings, O'Brien asistiu \u00e1s reuni\u00f3ns da Eastern Canada Hockey Association\u00a0(ECHA), que tiveron lugar no Hotel Windsor, para representar a Renfrew na s\u00faa solicitude para unirse \u00e1 liga. Na reuni\u00f3n, os donos dos equipos da ECHA rexeitaron a solicitude de Renfrew. No vest\u00edbulo do hotel, O'Brien co\u00f1eceu a Jimmy Gardner, director dos Montreal Wanderers, con quen falou de formar unha liga nova que incluir\u00eda o Renfrew, os Wanderers, e dous equipos que O'Brien posu\u00eda nas cidades mineiras de Ontario de Cobalt e Haileybury. Gardner suxeriu que O'Brien crease un equipo de\u00a0xogadores franc\u00f3fonos radicado en Montreal, que rivalizase co equipo angl\u00f3fono dos Wanderers. Como resultado, o 2 de decembro de 1909 fundouse a National Hockey Association (NHA), e Les Canadiens foron creados dous d\u00edas m\u00e1is tarde, inicialmente financiados por O'Brien co intento de transferir a propiedade a deportistas franc\u00f3fonos de Montreal canto antes.\nOs Canadiens xogaron o seu primeiro partido o 5 de xaneiro de 1910, adestrados por Jack Laviolette. Ante un pavill\u00f3n cheo con 3.000 espectadores, derrotaron a Cobalt por 7 goles a 6 na pr\u00f3rroga. A vitoria foi borrada dos libros de historia pouco despois, cando a CHA colapsou despois de tan s\u00f3 d\u00faas semanas de competici\u00f3n, e a NHA escolleu reiniciar a tempada despois de absorber os Ottawa Senators e os Montreal Shamrocks da CHA. O primeiro partido dos Canadiens da nova tempada foi disputado o 19 de xaneiro, cunha derrota por 9\u20134 fronte aos Renfrew Creamery Kings. Os Canadiens ga\u00f1aron tan s\u00f3 dous dos seus 12 partidos da tempada, e acabaron na \u00faltima posici\u00f3n da liga de oito equipos.\nGeorge Kennedy, dono do Club Athl\u00e9tique Canadien (CAC), reclamou os dereitos do nome do equipo aos \"Canadiens\" a tempada seguinte, mais resolveu a disputa comprando o equipo a O'Brien por 7.500 d\u00f3lares.\nOs Canadiens chegaron aos \"play-offs\" por primeira vez na tempada\u00a01913\u201314, cando empataron cos\u00a0Toronto Blueshirts na cabeza da liga con 26\u00a0puntos. Os dous equipos xogaron unha serie de dous partidos para alzarse co campionato, que se decidiu polos goles totais. Georges V\u00e9zina conseguiu un \"shutout\" fronte aos\u00a0Blueshirts 2\u20130 no primeiro partido, mais os Canadiens foron derrotados por 6\u20130 no segundo e perderon a serie.\u00a0Dous anos despois, na tempada 1915-16, os Canadiens\u00a0ga\u00f1aron o seu primeiro t\u00edtulo da NHA, a O'Brien Cup, cun rexistro de 16 vitorias, 7 derrotas e un empate, tres vitorias m\u00e1is que os segundos clasificados, os Senators. O t\u00edtulo conseguido polos Canadiens outorgoulles a s\u00faa primeira presenza nas finais da Stanley Cup, onde se enfrontaron aos Portland Rosebuds da Pacific Coast Hockey Association (PCHA). No partido decisivo, disputado en Montreal, Goldie Prodgers marcou o gol ga\u00f1ador cando s\u00f3 faltaban catro minutos para acabar o partido, dando aos Canadiens a s\u00faa primeira\u00a0Stanley Cup.\nCreaci\u00f3n da NHL.\nA NHA viu o seu final no inverno de 1917 logo de varias longas disputas entre o dono dos Blueshirts Eddie Livingstone e os outros catro equipos da liga sobre quen posu\u00eda os dereitos de varios xogadores. Con todo, Canadiens, Wanderers, Senators e Quebec Bulldogs crearon unha nova liga o 26 de novembro, a National Hockey League (NHL), non convidando a unirse a Livingstone. Con todo, os catro equipos comprenderon que\u00a0ser\u00eda impensable non ter un equipo de Toronto na s\u00faa liga. Tam\u00e9n necesitaron un cuarto equipo para equilibrar a t\u00e1boa logo das dificultades econ\u00f3micas que forzaron a desaparici\u00f3n dos Bulldogs (como se viu despois, non tomar\u00edan o xeo ata 1919). Con isto en mente, concederon unha franqu\u00eda \"temporal\" \u00e1 Toronto Arena Company, a cal finalmente evolucionou cara aos rivais dos Canadiens, os\u00a0Toronto Maple Leafs.\nJoe Malone anotou cinco goles para os Canadiens no seu debut na NHL o 19 de decembro de 1917, unha vitoria sobre os Senators.\u00a0A liga estivo a piques de rematar para o equipo o 2 de xaneiro de 1918, logo de que un incendio destru\u00edra o Montreal Arena, a casa tanto dos Wanderers como dos Canadiens.\u00a0Os Canadiens traslad\u00e1ronse ao Jubilee Arena, un pavill\u00f3n con capacidade para 3.000 espectadores, mais os Wanderers cesaron as s\u00faas operaci\u00f3ns, reducindo a NHL a tres equipos. Xogando un renovado calendario de tempada, Montreal ga\u00f1ou a primeira metade do t\u00edtulo, mais perdeu o t\u00edtulo de liga na segunda metade fronte a Toronto por 10-7 nunha serie a dobre partido decidida polos goles totais.\nOs Canadiens ga\u00f1aron o t\u00edtulo da NHL fronte aos Senators na tempada 1918-19, e viaxaron ao oeste para enfront\u00e1rense aos campi\u00f3ns da PCHA, os Seattle Metropolitans, para conquistar a s\u00faa primeira Stanley Cup. As series son m\u00e1is recordadas pola s\u00faa cancelaci\u00f3n debido \u00e1 epidemia de\u00a0gripe espa\u00f1ola. Varios xogadores de ambos os dous equipos enfermaron, levando \u00e1s autoridades sanitarias de Seattle a cancelar o sexto e decisivo partido. Ante a imposibilidade de Kennedy para atopar xogadores, anunciou que perdera o partido, por\u00e9n os Metropolitans rexeitaron o t\u00edtulo.\nNa tempada 1923\u201324 o equipo finalizou segundo na liga regular tras Ottawa, mais derrotou os Senators nos \"play-offs\" para ga\u00f1ar o campionato de liga e chegar \u00e1 final da Stanley Cup fronte aos Calgary Tigers da Western Canada Hockey League (WCHL). Os Canadiens ga\u00f1aron a serie ao mellor de tres encontros en dous xogos, conseguindo a s\u00faa segunda Stanley Cup. Howie Morenz era a estrela ofensiva da serie, anotando un hat trick no primeiro partido e un gol no segundo.\nPara a tempada1924\u201325, os Canadiens celebraron o seu status de campi\u00f3n mundial cun dese\u00f1o especial para o seu xersei. O equipo pasou o seu logo CH \u00e1s s\u00faas mangas e xogou cun gran globo do mundo no frontal dos seus xerseis. Montreal finalizou na terceira posici\u00f3n da clasificaci\u00f3n da liga e derrotou Toronto nas semifinais. Os principais xogadores dos Hamilton Tigers rexeitaron participar nunha serie dos \"play-offs\" se non se lles pagaban 200$ adicionais a cada un. Ao non ceder nas s\u00faas exixencias, o presidente da NHL Frank Calder suspendeu ao equipo enteiro, e declarou campi\u00f3n de liga aos Canadiens. As\u00ed, os Habs viaxaron \u00e1 costa do Pac\u00edfico para xogar contra os Victoria Cougars da WCHL nas finais da Stanley Cup de 1925. Os Cougars ga\u00f1aron as series ao mellor de cinco encontros por 3 a 1; esta foi a \u00faltima vez que un equipo que non fora da NHL ga\u00f1ou a Stanley Cup.\nEn 1931 os Canadiens convert\u00e9ronse no primeiro equipo na historia da Stanley Cup en repetir campionato tras derrotar os Chicago Black Hawks en cinco partidos, revalidando o t\u00edtulo conseguido na tempada anterior fronte aos Boston Bruins.\nGran Depresi\u00f3n e segunda guerra mundial.\nA asistencia estaba en declive en toda a liga cando tivo lugar a Gran Depresi\u00f3n. Os Habs rexistraron un balance perdedor na tempada 1932\u201333, o que reduciu a asistencia. A situaci\u00f3n econ\u00f3mica obrigou o equipo a vender a Morenz aos Black Hawks en 1934 para tentar recortar custos, nunha decisi\u00f3n moi impopular.\nCon perdas de 60\u00a0000$ nas d\u00faas tempadas anteriores, os Canadiens foron postos temporalmente \u00e1 venda en 1935. Dandurand e Cattarinich entraron en negociaci\u00f3ns para vender o club e trasladalo a Cleveland (Ohio, Estados Unidos), mais un sindicato local de homes de negocios de Montreal liderado por Maurice Forget e Ernest Savard evitou a transferencia. Por\u00e9n os Canadiens finalizaron co peor rexistro da liga na 1935\u201336, o que levou os propietarios a pedir a Cecil Hart que adestrase o equipo, quen aceptou coa condici\u00f3n de que recuperasen a Morenz, que finalmente regresar\u00eda logo dun traspaso cos New York Rangers. Mais o seu retorno durar\u00eda menos dun ano a causa dunha lesi\u00f3n.\nOs Canadiens continuaron a rematar preto das \u00faltimas posici\u00f3ns da clasificaci\u00f3n da liga durante varias tempadas. A menor puntuaci\u00f3n chegou na tempada 1939\u201340 cando, cun cadro envellecido, os Canadiens s\u00f3 ga\u00f1aron 10 partidos, o que reduciu a asistencia de p\u00fablico, facendo que Savard e os seus socios considerasen a suspensi\u00f3n de operaci\u00f3ns polo menos durante a segunda guerra mundial. En lugar diso venderon a franqu\u00eda ao propietario do equipo, a Canadian Arena Company.\nNeste punto, o alivio chegou dun inesperado propietario dos Maple Leafs. A Depresi\u00f3n forzara xa a tres equipos a pechar ou suspender operaci\u00f3ns para non regresar. Ademais, os New York Americans foran tutelados pola liga desde 1936, e consider\u00e1base que era cuesti\u00f3n de tempo que desaparecesen. Smythe non quixo ver desaparecer os Canadiens, e suxeriu que Arena Company contratase o ex-adestrador dos Maple Leafs, Dick Irvin. Arena Company aceptou de bo grado a suxesti\u00f3n de Smythe, e volveuse a Irvin para liderar a revitalizaci\u00f3n do equipo.\nEn 1943, o esforzo da guerra tivo un efecto devastador en moitos cadros de xogadores. Mais en contraste co resto dos equipos, os Canadiens tan s\u00f3 perderon a un xogador chave, Ken Reardon. O novo fen\u00f3meno Maurice Richard tentou alistarse, mais foi rexeitado debido \u00e1 s\u00faa historia m\u00e9dica. Liderados pola \"Punch Line\" de Richard, Toe Blake e Elmer Lach, os Habs ga\u00f1aron a s\u00faa quinta Stanley Cup en 1944, perdendo tan s\u00f3 cinco partidos na liga regular. Na tempada 1944\u201345, o equipo ga\u00f1ou 38 partidos e perdeu s\u00f3 oito.\nEra do \"Original Six\".\nAntes da expansi\u00f3n da NHL de 1967, a liga foi reducida a seis franqu\u00edas, que ser\u00edan co\u00f1ecidas despois de 1967 polo nome de \"Original Six\". Frank J. Selke substitu\u00edu a Tommy Gorman como director xeral dos Canadiens en 1946, e mant\u00edvose no posto ata 1964.\nEn marzo de 1955, Richard foi suspendido para o resto da tempada, inclu\u00eddos os \"play-offs\", logo de recibir unha sanci\u00f3n durante un partido por atacar a Hal Laycoe de Boston e posteriormente agredir un xu\u00edz de li\u00f1a que interveu. A suspensi\u00f3n provocou unha vaga de ira contra o presidente da liga Clarence Campbell, que foi advertido de que non asistise ao partido programado en Montreal logo de ter recibido numerosas ameazas de morte, principalmente por parte de franco-canadenses que o acusaban de parcialidade antifrancesa. Nos exteriores do estadio rexistr\u00e1ronse disturbios que foron co\u00f1ecidos como \"Affaire Richard\". Este incidente puxo en evidencia a separaci\u00f3n cultural crecente entre o Quebec franc\u00e9s e o Canad\u00e1 ingl\u00e9s, e o disturbio \u00e9 a mi\u00fado descrito como unha manifestaci\u00f3n temper\u00e1 da Revoluci\u00f3n Tranquila do Quebec.\nA tempada 1955-56 foi a primeira de Toe Blake como adestrador xefe, que foi contratado para axudar a controlar o temperamento de Richard. A vitoria de 1956 iniciou unha serie de cinco Stanley Cups consecutivas sen precedentes para os Canadiens entre 1956 e 1960; a final de 1960 foi a d\u00e9cima participaci\u00f3n consecutiva de Montreal nas series polo campionato.\nCando a NHL institu\u00edu o \"draf afeccionado\" en 1963, conced\u00e9uselles aos Canadiens a opci\u00f3n de substitu\u00edr a s\u00faa primeira elecci\u00f3n con dous \"Cultural Picks\" que pod\u00eda ser utilizado para escoller dous xogadores franco-canadenses antes de que calquera outro equipo fixese as s\u00faas selecci\u00f3ns. O equipo utilizou unha destas elecci\u00f3ns en 1968, e ambas en 1969, cando seleccionou a R\u00e9jean Houle e Marc Tardif, d\u00faas grandes promesas. Esta opci\u00f3n foi eliminada despois do \"draft\" de 1969.\nSelke retirouse en 1964 e foi sucedido por Sam Pollock. Pollock, que con frecuencia \u00e9 considerado o mellor director xeral da historia da NHL, levou os Canadiens a conquistar nove campionatos da Stanley Cup durante os 14 anos nos que estivo ao tem\u00f3n do equipo. Unha das s\u00faas t\u00e1cticas chave foi traspasar vellas estrelas aos equipos de expansi\u00f3n a cambio de elecci\u00f3ns no \"draft\", o que levou o equipo a elixir os futuros \"Hall of Famers\" Guy Lafleur, Larry Robinson e Ken Dryden. Os Canadiens ga\u00f1aron dous t\u00edtulos consecutivos en 1965 e 1966, e chegou \u00e1 final de 1967 fronte ao Toronto como gran favorito. A cidade de Montreal confiaba tanto nos Canadiens que constru\u00edra un espazo para a Stanley Cup no recinto da Expo 67, mais os Canadiens caeron fronte aos Maple Leafs na \u00faltima final da NHL da \u00e9poca dos \"Original Six\".\n1967\u201379: era das expansi\u00f3ns.\nA NHL dobrou o seu tama\u00f1o a 12 equipos na tempada 1967\u201368 e organizouse en d\u00faas divisi\u00f3ns: a Divisi\u00f3n Leste, cos seis equipos orixinais, e a Divisi\u00f3n Oeste, na que se encadraron as seis franqu\u00edas de expansi\u00f3n. O formato dos \"play-offs\" foi constru\u00eddo de xeito que un equipo constitu\u00eddo se enfrontase a un equipo de expansi\u00f3n nas finais da Stanley Cup. Os Canadiens recuper\u00e1ronse da s\u00faa derrota en 1967 para varrer os St. Louis Blues por catro partidos a cero tanto en 1968 como en 1969 para conseguir o seu 15\u00ba e 16\u00ba t\u00edtulos.\nOs Canadiens quedaron f\u00f3ra dos \"play-offs\" na tempada 1969\u201370, perdendo a \u00faltima praza para as series no Leste nun desempate cos Rangers, sendo a \u00fanica vez entre 1948 e 1995 na que os Canadiens non conseguiron clasificarse para os \"play-offs\". Con todo, o equipo recuperouse na tempada 1970\u201371, ga\u00f1ando a s\u00faa 17\u00aa Stanley Cup. Por\u00e9n, a pesar do seu triunfo, Al MacNeil foi cesado como adestrador despois de tan s\u00f3 unha tempada en medio de conflitos con varios xogadores, entre eles Henri Richard, que describiu a MacNeil como \"incompetente\" durante os \"play-offs\". MacNeil foi substitu\u00eddo por Scotty Bowman, un nativo de Montreal e antigo adestrador dos Blues. Bowman adestrou os Canadiens durante oito tempadas, ga\u00f1ando cinco Stanley Cups, inclu\u00edndo catro consecutivas entre 1976 e 1979.\nSeguindo o \u00e9xito das Summit Series en 1972, organiz\u00e1ronse unha serie de partidos de exhibici\u00f3n entre equipos da NHL e a Liga Sovi\u00e9tica co\u00f1ecidos como Super Series. Na v\u00e9spera do Aninovo de 1975, os Canadiens enfront\u00e1ronse ao Ex\u00e9rcito Vermello Sovi\u00e9tico nun partido que \u00e9 considerado como un dos mellores xogados nunca. Un concurso entre os dous mellores equipos de h\u00f3ckey do mundo, o partido finalizou con empate a 3 goles grazas \u00e1 magn\u00edfica actuaci\u00f3n do porteiro sovi\u00e9tico Vladislav Tretiak, que conseguiu 35 paradas.\nOs Canadiens da tempada 1976\u201377 ga\u00f1aron 60 partidos nunha liga de 80 partidos, perdendo tan s\u00f3 oito partidos, e tan s\u00f3 un na s\u00faa casa. Os Canadiens eran tan dominantes que Dryden queixouse a \"The Hockey News\" de que estaba \"un pouco aburrido\" pola falta de competitividade. A tempada 1978\u201379 coroou a serie de catro campionatos consecutivos despois de derrotar na final aos Rangers en cinco partidos.\nO dominio dos Canadiens a finais da d\u00e9cada de 1970 debeuse en parte \u00e1 presenza da liga rival World Hockey Association (WHA) (que se iniciara en 1972) \u2014 os Canadiens tiveron moito m\u00e1is \u00e9xito en comparaci\u00f3n con outros equipos da NHL na s\u00faa resistencia aos intentos da WHA de atraer os mellores talentos. Os Canadiens xogaron un papel central na fusi\u00f3n de 1979 coa WHA, que fixo que os Edmonton Oilers, Hartford Whalers, Quebec Nordiques e Winnipeg Jets se unisen \u00e1 NHL. Logo de anos de negociaci\u00f3n, chegouse a un acordo de fusi\u00f3n entre as d\u00faas ligas, mais os dirixentes da NHL rexeitaron o acordo por un voto. A maior\u00eda dos equipos estadounidenses da NHL estaban a favor da fusi\u00f3n, en parte porque pensaban que os axudar\u00eda a desafiar ao dominio de Montreal, mentres que en contra do acordo se manifestaron os Canadiens, que, xunto cos Vancouver Canucks e os Toronto Maple Leafs, op\u00fa\u00f1anse \u00e1 divisi\u00f3n dos dereitos televisivos da \"Hockey Night in Canada\" entre seis equipos en lugar de tres. Ao escoitar o resultado da votaci\u00f3n, os seareiros de Edmonton, Quebec e Winnipeg iniciaron un boicot aos produtos vendidos por Molson, os propietarios dos Canadiens dende 1978. O boicot, xunto coa presi\u00f3n da C\u00e1mara dos Com\u00fans do Canad\u00e1, levaron a Montreal e Vancouver a reverter as s\u00faas posici\u00f3ns cando se produciu unha nova votaci\u00f3n o 22 de marzo de 1979, que finalmente permitir\u00eda a fusi\u00f3n das d\u00faas ligas.\nAnos de transici\u00f3n e \u00faltimas Stanley Cups.\nOs Canadiens entraron na d\u00e9cada de 1980 en transici\u00f3n logo da retirada de varios xogadores destacados, mais mantendo a Guy Lafleur como estrela ofensiva do equipo Por\u00e9n as primeiras tempadas dos anos 1980, malia terse clasificado para os \"play-offs\", non foron boas, caendo nas primeiras roldas fronte aos novatos Minnesota North Stars, os Edmonton Oilers e os Quebec Nordiques, o que rompeu o mito dos Canadiens. Bob Gainey, logo da derrota na primeira rolda en 1982 fronte aos Nordiques, afirmou:\nA sorte do equipo mudou en 1986, cando o porteiro novato Patrick Roy guiou os Canadiens ao seu 23\u00ba campionato da Stanley Cup logo de derotar os Calgary Flames na primeira final canadense dende 1967. Os Canadiens de 1986 eran novos e estaban liderados polo adestrador xefe novato Jean Perron e o dianteiro Claude Lemieux, amais de Roy, que se converteu no xogador m\u00e1is novo na historia da NHL en ga\u00f1ar o Conn Smythe Trophy. Tres anos despois, os dous equipos reencontr\u00e1ronse nas finais da Stanley Cup, a final canadense m\u00e1is recente, na que os Flames sa\u00edron vitoriosos en seis partidos, convert\u00e9ndose tam\u00e9n no primeiro equipo que derrotou os Canadiens como visitante para ga\u00f1ar o t\u00edtulo no xeo do Forum.\nA Stanley Cup celebrou o seu 100 aniversario en 1993, regresando de novo ao Canad\u00e1 coa 24\u00aa vitoria dos Canadiens, o campionato da NHL m\u00e1is recente ga\u00f1ado por un equipo canadense. Despois de perder o primeiro partido da s\u00faa semifinal da Adams Division fronte aos Quebec Nordiques na pr\u00f3rroga, os Canadiens ga\u00f1aron dez partidos na pr\u00f3rroga no seu cami\u00f1o ao t\u00edtulo, establecendo un r\u00e9cord de m\u00e1is vitorias consecutivas na pr\u00f3rroga nun \"play-off\" na NHL. A vitoria na final fronte a Los Angeles Kings viuse empa\u00f1ada por un dos peores disturbios da historia de Montreal, nos que os seareiros causaron m\u00e1is 2,5 mill\u00f3ns de d\u00f3lares en danos \u00e1 propiedade no centro da cidade e 168 feridos.\nOs Canadiens non puideron repetir o seu \u00e9xito na tempada 1993\u201394, cando o equipo caeu eliminado en sete partidos polos Bruins. A derrota de Montreal no sexto partido foi o \u00faltimo partido das series eliminatorias no Montreal Forum. O equipo non foi quen de clasificarse para os \"play-offs\" na tempada 1994\u201395, sendo a primeira vez en 25 anos que os Canadiens non se clasificaron, e a terceira vez en 55 tempadas. Montreal reucuperouse para regresar aos \"play-offs\" na tempada 1995-96, mais o futuro do equipo alterouse o 2 de decembro de 1995, cando os Canadiens foron humillados 11-1 polos Red Wings.\nMentres, os cambios na econom\u00eda deportiva levaron aos Canadiens a constru\u00edr un novo pavill\u00f3n en 1996 para incrementar os seus ingresos. O \u00faltimo partido no Forum tivo lugar o 11 de marzo de 1996, unha vitoria por 4\u20131 sobre os Dallas Stars. Deste xeito, os Canadiens deixaban a que fora a s\u00faa casa durante 72 tempadas, e onde ga\u00f1aron m\u00e1is de 1.500 partidos e 22 Stanley Cups. Cinco d\u00edas despois do peche do Montreal Forum, os Canadiens xogaron o seu primeiro partido no Molson Centre (agora rebautizado Centre Bell), un pavill\u00f3n con capacidade para 22.500 espectadores. No partido inaugural, Montreal derrotou os Rangers 4\u20132, co primeiro gol marcado por Vincent Damphousse.\nNa tempada 1998-99, cando finalizaron na derradeira posici\u00f3n da Northeast Division, os Canadiens comezaron un longo per\u00edodo de mediocridade, perd\u00e9ndose os \"play-offs\" en catro das s\u00faas dez tempadas seguintes e non conseguindo pasar \u00e1 segunda rolda ata 2010. A falta de \u00e9xito nos \"play-offs\" do equipo puxo fin \u00e1 serie de vitorias na Stanley Cup a ritmo dunha por d\u00e9cada dende os anos 1910 aos 1990. Os malos resultados levaron a especulaci\u00f3ns sobre a posible venda e traslado do equipo se este non recib\u00eda axudas do goberno para axudar a aliviar as presi\u00f3ns do sistema tributario do Quebec e o valor m\u00ednimo hist\u00f3rico do d\u00f3lar canadense. Os Canadiens desmentiron o rumor, con todo Molson contratou o banco de investimentos Morgan Stanley para examinar a s\u00faa futura implicaci\u00f3n nos deportes. Montreal non se clasificou para os \"play-offs\" nas seguintes d\u00faas tempadas, e as perdas anuais de 10-12 mill\u00f3ns de d\u00f3lares e o desexo de centrarse no seu negocio principal cervexeiro levou a Molson a po\u00f1er \u00e1 venda a franqu\u00eda no ver\u00e1n de 2001.\nNovo milenio.\nOs anos 2000 comezaron coa venda da franqu\u00eda por parte da familia Molson. A falta de compradores locais e de subvenci\u00f3ns fixeron que se temese que o equipo seguise o cami\u00f1o dos Winnipeg Jets e os Quebec Nordiques e acabase por ser localizado nos Estados Unidos. O empresario estadounidense George N. Gillett Jr. mercou unha participaci\u00f3n do 80,1% do equipo e o 100% do Molson Centre por 275 mill\u00f3ns de d\u00f3lares. Como parte do acordo, Molson mantivo o 19,9% do equipo e conced\u00e9uselle o dereito de rexeitar calquera futura venda por Gillett; ademais, a Xunta de Goberno da NHL est\u00e1 obrigada a aprobar por unanimidade calquera intento por trasladar o equipo a unha nova cidade.\nA venda da franqu\u00eda mellorou lixeiramente os resultados e os Canadiens conseguiron a clasificaci\u00f3n para os \"play-offs\" na tempada 2001-02, mais caeron eliminados na segunda rolda en seis partidos fronte aos Carolina Hurricanes Logo dun ano sen clasificarse para a post-tempada, os Canadiens regresaron \u00e1s series na tempada 2003-04, caendo na segunda rolda en catro partidos fronte aos Tampa Bay Lightning, que finalmente se alzar\u00edan coa Stanley Cup.\nO \"lockout\" da tempada 2004-05 cancelou a tempada completa. Logo de terse perdido os \"play-offs\" na tempada 2006\u201307, os Canadiens recuper\u00e1ronse para ga\u00f1ar o seu primeiro t\u00edtulo de divisi\u00f3n en 15 anos na tempada 2007\u201308, as\u00ed como o seu primeiro t\u00edtulo de campi\u00f3n de conferencia na liga regular dende 1989.\nA propiedade dos Canadiens pasou unha vez m\u00e1is \u00e1 familia Molson en 2009 logo de que Gillett vendera o equipo, o Centre Bell, e o Gillett Entertainment Group a unha alianza encabezada por Geoff Molson e na que estaban tam\u00e9n os seus irm\u00e1ns Andrew e Justin. Ao contrario da era pre-Gillett, o equipo \u00e9 agora propiedade privada da familia Molson e non da cervexeira Molson, que agora \u00e9 unha divisi\u00f3n de Molson Coors. No xeo, o equipo chegou aos \"play-offs\" na tempada 2009-10 como oitavo clasificado por segundo ano consecutivo, eliminando o campi\u00f3n da Conferencia Leste na liga regular, os Washington Capitals e os defensores do t\u00edtulo, os Pittsburgh Penguins, nas d\u00faas primeiras roldas. Por\u00e9n, os Habs perderon nas finais da Conferencia Leste fronte aos Philadelphia Flyers.\nOs Habs finalizaron a tempada 2011\u201312 na \u00faltima posici\u00f3n da s\u00faa conferencia en m\u00e1is de 80 anos, con lesi\u00f3ns que decimaron o equipo durante toda a tempada. Despois dunha tempada decepcionante, o equipo recuperouse na tempada 2012\u201313, acurtada polo \"lockout\", pasando da 15\u00aa posici\u00f3n \u00e1 segunda, mais perdendo 4-1 fronte aos Ottawa Senators na primeira rolda dos \"play-offs\". Na tempada seguinte, os Canadiens chegaron de novo aos \"play-offs\" logo dunha tempada de 100 puntos, eliminando na primeira rolda aos Tampa Bay Lightning en catro partidos. Logo enfront\u00e1ronse aos campi\u00f3ns do Presidents' Trophy, os Boston Bruins, aos que eliminaron en sete partidos para chegar \u00e1s finais da Conferencia Leste por segunda vez dende a vitoria da Stanley Cup de 1993. Con todo, caeron eliminados polos New York Rangers en seis partidos. Na tempada 2014\u201315, o equipo ga\u00f1ou o seu terceiro t\u00edtulo de divisi\u00f3n dende 1992, eliminando os Ottawa Senators na primeira rolda dos \"play-offs\" en seis partidos, pero perderon na segunda rolda fronte aos Lightning en seis partidos.\nOs \"Habs\" comezaron a tempada 2015\u201316 cunha racha de nove vitorias, e conseguiron un rexistro de 18-4-3 nos primeiros dous meses de competici\u00f3n. Con todo, logo de conseguir ga\u00f1ar 19 dos seus 26 primeiros partidos, o equipo comezou a perder moitos partidos e perdeu a numerosos xogadores, inclu\u00eddo Price, polas lesi\u00f3ns. Finalmente os Canadiens finalizaron na sexta posici\u00f3n da Atlantic Division e non se clasificaron para os \"play-offs\" por primeira vez dende a tempada 2011-12.\nRivalidades.\nBoston Bruins.\nAs m\u00e1is antigas rivalidades da NHL datan da \u00e9poca do \"Original Six\". Unha rivalidade tradicional estableceuse nesta \u00e9poca entre os Boston Bruins e os Montreal Canadiens. Ning\u00fan outro equipo da NHL se enfrontou a outro opo\u00f1ente coma os Bruins aos Canadiens: ao finalizar a tempada 2013-14 os dous equipos enfront\u00e1ranse 721 veces na liga regular, con 263 vitorias para os de Boston por 348 polos de Montreal; e 170 veces nos \"play-offs\" cun rexistro de 71 a 106 para os canadenses.\nComo noutras rivalidades, os momentos m\u00e1is intensos son nas roldas eliminatorias dos \"play-offs\". As\u00ed, entre 1946 e 1987, os Bruins os Canadiens enfront\u00e1ronse dezaoito veces con outras tantas vitorias para o equipo canadense. Os Canadiens conseguiron un total de vinte e catro Stanley Cups na s\u00faa historia, entre elas sete ga\u00f1adas fronte aos Bruins. Na semifinal de 1952, Maurice Richard dos Canadiens sufriu unha lesi\u00f3n na cara logo de ter recibido un golpe co xeonllo no primeiro per\u00edodo do s\u00e9timo partido. Volveu ao partido antes da s\u00faa finalizaci\u00f3n e marcoulle dous goles a \"Sugar\" Jim Henry para cualificar o seu equipo para a seguinte rolda dos \"play-offs\". Unha c\u00e9lebre fotograf\u00eda do final do partido mostra a parte superior do ollo vendado de Richard co sangue corr\u00e9ndolle pola cara d\u00e1ndolle a man a Henry cun ollo morado.\nOutro momento intenso da rivalidade produciuse durante a tempada 1954-55. O 13 de marzo no pavill\u00f3n de Boston, Maurice Richard chegou \u00e1s mans con Hal Laycoe. Un xu\u00edz de li\u00f1a tentou tres veces conter a Richard, mais s\u00f3 logrou inmobilizar o xogador quebequ\u00e9s mentres que Laycoe tivo a oportunidade de darlle unha boura. Nervioso, Richard xirouse e golpeou o xu\u00edz que o manti\u00f1a nunha posici\u00f3n perigosa. Richard recibiu unha sanci\u00f3n no partido, as\u00ed como unha suspensi\u00f3n ata o final da tempada e para todos os partidos dos \"play-offs\"; Laycoe pola s\u00faa banda non recibiu ningunha sanci\u00f3n. A isto segu\u00edronlle unha serie de disturbios provocados polos seareiros de Montreal, co\u00f1ecidos co nome de \u00abdisturbios Maurice Richard\u00bb ou \u00abdisturbios do Forum\u00bb..\nNa tempada 1970-1971, os Bruins finalizaron na primeira posici\u00f3n a liga regular con m\u00e1is de 10 puntos de vantaxe sobre o segundo clasificado do leste (New York Rangers) e o l\u00edder do oeste (Chicago Blackhawks), e m\u00e1is de 20 sobre os outros 5 clasificados para os \"play-offs\". Boston defend\u00eda o t\u00edtulo da Stanley Cup e part\u00eda como favorito nas series eliminatorias para revalidar o t\u00edtulo. Na primeira rolda enfront\u00e1ronse Boston e Montreal, e durante o segundo encontro os Bruins ga\u00f1aban aos Canadiens por 5 goles a 1, mais os canadenses remontaron o partido e ga\u00f1aron por 5 a 7. Finalmente os Canadiens ga\u00f1aron a serie, chegando \u00e1 final, onde ga\u00f1ar\u00edan a Chicago para alzarse coa s\u00faa 17\u00aa Stanley Cup.\nEn 1988, despois de 18 derrotas consecutivas nas series eliminatorias contra os Canadiens, os Bruins, a pesar de que perderon o primeiro partido, eliminaron os seus rivais por primeira vez en 45 anos. Despois desta vitoria, os duelos entre os dous equipos est\u00e1n equilibrados, contando os Bruins con sete vitorias fronte a cinco dos Canadiens.\nToronto Maple Leafs.\nA rivalidade entre os Canadiens e os Maple Leafs comezou en 1917, cando chegou \u00e1 NHL un equipo de Toronto, convertendo a rivalidade entre as d\u00faas cidades canadenses na m\u00e1is antiga da liga. Os dous equipo t\u00e9\u00f1ense enfrontado en m\u00e1is de 700 ocasi\u00f3ns na liga regular, e xogaron m\u00e1is de 70 partidos nos \"play-offs\", cun balance favorable aos de Montreal en ambos os casos, con 342 vitorias para os Canadiens na liga regular fronte \u00e1s 286 dos Maple Leafs, e 42 vitorias dos Canadiens por 29 dos Maple Leafs nas series eliminatorias. A pesar disto, os de Toronto ga\u00f1aron tres das cinco finais nas que se enfrontaron ambos os equipos.\nA primeira vez que ambos os equipos se enfrontaron nos \"play-offs\" foi na tempada inaugural da NHL, cando os daquela denominados Blueshirts ga\u00f1aron as series e a Stanley Cup, mais curiosamente os dous equipos s\u00f3 se reencontraron nos \"play-offs\" unha vez entre 1918 e 1940, en 1925. A \u00faltima vez que ambos os equipos se enfrontaron nos \"play-offs\" foi na tempada 1978-79, cando os Canadiens se impuxeron con claridade aos de Toronto por un contundente 4-0.\nQuebec Nordiques.\nOs Montreal Canadiens mantiveron unha forte rivalidade co outro equipo quebequ\u00e9s presente na National Hockey League durante a d\u00e9cada de 1980 e a primeira metade dos anos 1990, os Quebec Nordiques. Os enfrontamentos entre ambos os equipos foron co\u00f1ecidos como a \"Batalla de Quebec\". A rivalidade entre ambos os equipos non se trasladou inmediatamente ao xeo e a maior rivalidade comezou nos \"play-offs\" da tempada 1981-82, cando os Nordiques eliminaron os Habs no quinto partido da serie cun gol ga\u00f1ador de Dale Hunter, e durou ata a tempada 1994-95, cando o equipo foi trasladado a Denver.\nDurante o tempo que os Nordiques competiron na NHL enfront\u00e1ronse 113 veces aos seus veci\u00f1os de Montreal, cun rexistro claramente favorable aos Canadiens, con 39 vitorias, 26 derrotas e 12 empates, e con 449 goles para os Canadiens por 367 dos Nordiques. Os dous equipos enfront\u00e1ronse cinco veces nos \"play-offs\", cun balance de tres vitorias a d\u00faas favorable ao equipo de Montreal, que venceu en 17 partidos por 14 dos Nordiques, anotando 105 goles fronte a 85 dos do Quebec. A rivalidade cos Habs dexenerou o 20 de abril de 1984 nunha liorta multitudinaria entre os xogadores de ambos os equipos que finalizou con 200 minutos de penalizaci\u00f3n e 12 xogadores expulsados nun partido que se acabaron adxudicando os de Montreal por 5 goles a 3 e que foi chamado \"Good Friday Massacre\".\nIdentidade do equipo.\nLogo e equipaci\u00f3n.\nOs dous m\u00e1is antigos e reco\u00f1ecibles logos deportivos, o cl\u00e1sico 'C' e 'H' dos Montreal Canadiens empreg\u00e1ronse por primeira vez xuntos na tempada 1917-18, cando o club mudou o seu nome de \"Club athl\u00e9tique Canadien\" a \"Club de hockey Canadien\", antes de evolucionar \u00e1 s\u00faa forma actual en 1952\u201353. O \"H\" \u00e9 sin\u00f3nimo de \"hockey\", non de \"Habitants\", unha crenza popular. Segundo NHL.com, o primeiro home que se referiu ao equipo como \"the Habs\" foi o estadounidense Tex Rickard, propietario do Madison Square Garden, en 1924. Rickard aparentemente d\u00edxolle a un reporteiro que o \"H\" no xersei dos Canadiens era de \"Habitants\".\nAs cores do equipo dende 1911 son o azul, o vermello e o branco. A camisola local \u00e9 predominantemente de cor vermella. Hai catro raias horizontais azuis e brancas, unha a trav\u00e9s de cada brazo, unha cruzando o peito, e outra a trav\u00e9s da li\u00f1a da cintura. A principal camisola como visitante \u00e9 principalmente branca cunha raia vermella e azul que cruza o peito, vermella ao final dos dous brazos e nos hombreiros. O dese\u00f1o b\u00e1sico ten estado en uso dende 1914 e adoptou a s\u00faa forma actual en 1925, xeralmente con poucos cambios. Debido \u00e1 longa historia do equipo e \u00e1 s\u00faa importancia no Quebec, a camisola ten sido denominada \"La Sainte-Flanelle\".\nOs Canadiens empregaron m\u00faltiples dese\u00f1os antes de adoptar o dese\u00f1o mencionado en 1914. A camisola orixinal da tempada 1909-10 era azul cun \"C\" branco. A segunda tempada ti\u00f1an unha camisola vermella cunha folla de pradairo verde co \"C\", e os pantal\u00f3ns verdes. Posteriormente, a tempada anterior \u00e1 adopci\u00f3n da actual imaxe do equipo, os Canadiens vestiron unha camisola de dese\u00f1o \"poste de barbeiro\" con raias vermellas, brancas e azuis, e cun logo que representaba unha folla de pradairo coas iniciais \"CAC\", \"Club athl\u00e9tique Canadien\". Os tres dese\u00f1os foron empregados durante a tempada 2009-10 como parte do centenario dos Canadiens.\nAs cores dos Canadiens son un aspecto claramente identificable da cultura franco-canadense. No conto \"The Hockey Sweater\", Roch Carrier describiu a influencia dos Canadiens e a s\u00faa camisola nas comunidades rurais do Quebec durante a d\u00e9cada de 1940. A historia converteuse posteriormente nunha curta de animaci\u00f3n, \"The Sweater\", narrada por Carrier. Unha pasaxe do conto aparece no billete de cinco d\u00f3lares canadenses de 2002.\nLema.\n\"Nos bras meurtris vous tendent le flambeau, \u00e0 vous toujours de le porter bien haut.\" \n\"To you from failing hands we throw the torch. Be yours to hold it high.\" \n\"A v\u00f3s, desde as nosas mans fracasadas, lanz\u00e1mosvos o facho. Que sexa voso para que o mante\u00f1ades en alto.\" \nO lema v\u00e9n do poema de John McCrae \"In Flanders Fields\" que foi escrito en 1915, o ano que os Canadiens ga\u00f1aron a s\u00faa primeira Stanley Cup. O lema aparece na parede do vestiario dos Canadiens, orixinalmente no Montreal Forum e actualmente no Bell Centre.\nMascota.\nA principios da tempada 2004\u201305, os Canadiens adoptaron a \"Youppi!\" como a s\u00faa mascota oficial, convert\u00e9ndose deste xeito na primeira mascota na longa historia do equipo, que daquela contaba con 96 anos. \"Youppi!\" naceu en 1979, e durante moito tempo foi a mascota dos Montreal Expos, un equipo de b\u00e9isbol que competiu na Major League Baseball ata que foi trasladado a Washington, D.C. en 2004, mudando o seu nome polo de Washington Nationals e deixando a \"Youppi!\". Co cambio, \"Youppi!\" converteuse na primeira mascota nas ligas profesionais de Am\u00e9rica do Norte en cambiar de liga.\nMedios de comunicaci\u00f3n.\nMentres que o h\u00f3ckey foi retransmitido por radio, a canle de televisi\u00f3n franc\u00f3fona Radio-Canada retransmitiu o primeiro partido de h\u00f3ckey televisado da historia do Canad\u00e1 co partido que o 11 de outubro de 1952 enfrontou os Canadiens e os Detroit Red Wings.\nOs partidos dos Montreal Canadiens son retransmitidos a nivel local tanto en ingl\u00e9s como en franc\u00e9s. Na radio, os partidos dos Canadiens son retransmitidos en franc\u00e9s por CHMP 98.5, e en ingl\u00e9s por CKGM, \"TSN Radio 690\", que adquiriu os dereitos de emisi\u00f3n en ingl\u00e9s nun acordo por sete anos a partir da tempada 2011-12.\nOs dereitos de televisi\u00f3n rexional en franc\u00e9s est\u00e1n en posesi\u00f3n de R\u00e9seau des sports baixo un acordo de 12 anos, efectivo dende a tempada 2014\u201315. Unha irm\u00e1 da rede en lingua inglesa TSN, RDS foi a \u00fanica canle deportiva en lingua francesa no Canad\u00e1 ata a creaci\u00f3n ne 2011 de TVA Sports, e foi a anterior canle nacional en posu\u00edr os dereitos en franc\u00e9s da NHL; como resultado, os Canadiens previron un contrato rexional independente, e permitiron que os seus partidos fosen televisados a nivel nacional como parte do paquete de dereitos a nivel nacional de RDS.\nCon TVA Sports convert\u00e9ndose na posuidora dos dereitos nacionais en franc\u00e9s na tempada 2014\u201315 a trav\u00e9s dun acordo de sub-licenza con Rogers Communications, a empresa matriz de RDS, Bell Media posteriormmente anunciou un acordo por 12 anos para manter os dereitos rexionais para os partidos dos Canadiens non retransmitidos por TVA Sports. Como resultado, os partidos na RDS sufriron un apag\u00f3n f\u00f3ra do mercado dom\u00e9stico dos Canadiens do Quebec, Provincias Atl\u00e1nticas do Canad\u00e1 e parte de Ontario. Polo menos 22 partidos \u00e1 tempada dos Canadiens (principalmente a trav\u00e9s de \"La super soir\u00e9e LHN\" das noites dos s\u00e1bados), inclu\u00eddos todos os partidos dos \"play-offs\", son televisados a nivel nacional por TVA Sports.\nOs dereitos rexionais de televisi\u00f3n en lingua inglesa est\u00e1n en posesi\u00f3n de Sportsnet East mediante un acordo de tres anos anunciado por Rogers o 2 de setembro de 2014, con partidos seleccionados (tres na s\u00faa tempada inaugural) retransmitidos en CJNT \"City Montreal\". Os demais partidos son retransmitidos a nivel nacional a trav\u00e9s do mencionado acordo dos dereitos da NHL de Rogers (inclu\u00edndo partidos adicionais en Sportsnet, City, ou en CBC durante \"Hockey Night in Canada\"), dando as\u00ed os dereitos a Rogers de todas as canles en ingl\u00e9s dos Canadiens. Os partidos rexionais dos Canadiens en Sportsnet East e City son comentados por John Bartlett e Jason York. Anteriormente TSN posu\u00edu os dereitos rexionais de televisi\u00f3n en ingl\u00e9s para os partidos dos Canadiens dende 2010 ata 2014. Foron comentados por Dave Randorf en \"play-by-play\"; estes dereitos non foron renovados por Bell Media despois da tempada 2013\u201314.\nPavill\u00f3ns.\nDende 1996, os Montreal Canadiens xogan os seus partidos como local no Centre Bell (co\u00f1ecido ata 2002 como Centre Molson), se ben xogou a maior parte da s\u00faa historia no Forum de Montr\u00e9al (entre 1926 e 1996), e algunhas tempadas no Ar\u00e9na Mont-Royal, no Westmount Arena, e no Ar\u00e9na Jubil\u00e9e. Dende a primeira tempada da franqu\u00eda, o equipo de Montreal empregou os cinco pavill\u00f3ns para os seus partidos como local nos seguintes per\u00edodos:\nConstru\u00eddo orixinalmente en 1908 e con capacidade para 3.200 espectadores, o Ar\u00e9na Jubil\u00e9e foi o primeiro pavill\u00f3n empregado polos Canadiens nos seus partidos como local nos seus partidos da NHA. O primeiro partido oficial do equipo no pavill\u00f3n disputouse o 5 de xaneiro de 1910, no que os locais derrotaron a Cobalt por 7 goles a 6 na pr\u00f3rroga. Neste recinto xogou a s\u00faa primeira tempada e entre 1918 e 1919, logo do incendio do Montreal Arena o 2 de xaneiro de 1918. Logo da s\u00faa primeira tempada, os Canadiens traslad\u00e1ronse ao Westmount Arena, un pavill\u00f3n de maior capacidade.\nO segundo pavill\u00f3n no que xogaron como local os Canadiens foi o Westmount Arena. O pavill\u00f3n foi inaugurado o 31 de decembro de 1898 e ti\u00f1a unha capacidade m\u00e1xima para 10.000 espectadores, 4.300 sentados. Neste pavill\u00f3n os Canadiens ga\u00f1aron a s\u00faa primeira Stanley Cup en 1916. En 1915 instalouse no pavill\u00f3n a primeira planta de fabricaci\u00f3n de xeo artificial de Montreal.\nO 2 de xaneiro de 1918 o lume destru\u00edu o pavill\u00f3n causando danos por valor de 150.000 d\u00f3lares. A destruci\u00f3n do pavill\u00f3n provocou o regreso do equipo ao Arena Jubil\u00e9e.\nAberto parcialmente sen conclu\u00edr o 10 de xaneiro de 1920, o Ar\u00e9na Mont-Royal acolleu durante cinco anos os partidos como local dos Canadiens. O primeiro partido oficial xogouse o mesmo d\u00eda da inauguraci\u00f3n, enfrontando aos Canadiens e aos Toronto St. Patricks, rematando o partido cunha contundente vitoria dos locais por 14 goles a 7 con seis goles de Newsy Lalonde. Unha semana despois da s\u00faa inauguraci\u00f3n, partes da balaustrada caeron antes dun partido fronte aos Ottawa Senators, facendo que a polic\u00eda parase a venda de entradas en 6.500.\nDenominado por \"Sporting News\" \"o edificio con m\u00e1is historia da historia do h\u00f3ckey\", o Forum de Montr\u00e9al, foi inaugurado o 24 de xu\u00f1o de 1924, o Forum de Montr\u00e9al converteuse no fogar dos Canadiens en 1926. Con todo, o equipo participou na inauguraci\u00f3n do novo pavill\u00f3n o 29 de novembro de 1924 cunha derrota dos Toronto St. Pats por 7 goles a 1. Os Canadiens compartiron o Forum cos seus veci\u00f1os e rivais Montreal Maroons dende a s\u00faa chegada ata 1996, e nel conseguiron 22 das s\u00faas 24 Stanley Cups. O Forum pechou as s\u00faas portas o 11 de marzo de 1996 no medio dunha longa ovaci\u00f3n dos afeccionados.\nInaugurado cunha capacidade para 9.300 espectadores, o Forum sufriu varias ampliaci\u00f3ns ao longo da s\u00faa historia:\nNa s\u00faa primeira tempada no Forum, os Canadiens tiveron unha media de 8.409 espectadores. Coas sucesivas ampliaci\u00f3ns estes rexistros foron aumentando ata rexistrar na s\u00faa derradeira tempada no pavill\u00f3n unha media de 18.233 espectadores.\nEn marzo de 1996 os Canadiens traslad\u00e1ronse ao Centre Bell (inicialmente chamado \"Molson Centre\", e rebautizado co seu nome actual en febreirode 2002), un pavill\u00f3n con capacidade para 21.273 espectadores, o que o converte no maior pavill\u00f3n adicado ao h\u00f3ckey sobre xeo en Am\u00e9rica do Norte. O primeiro partido dos Canadiens na s\u00faa nova casa celebrouse o 16 de marzo de 1996, no que se derrotando aos New York Rangers por 4-2, mentres que o primeiro partido dos \"play-offs\" o 21 de abril dese mesmo ano.\nOs Canadiens conseguiron unha media de m\u00e1is de 20.000 espectadores en cada unha das s\u00faas tempadas dende que se trasladaron ao Centre Bell, e dende xaneiro de 2004 os Canadiens te\u00f1en vendido todas as entradas para cada partido como local. Na tempada 2009-10 o equipo rexistrou o maior n\u00famero de espectadores da NHL cun total de 872.193, conseguindo unha media de 21.273. O equipo rexistrou os seguintes datos de asistencia:\nEquipos afiliados.\nAs franqu\u00edas da NHL te\u00f1en un cadro limitado por convenio, polo que contan cun ou m\u00e1is equipos \u00abafiliados\u00bb que cada ano compiten en ligas menos importantes. Isto perm\u00edtelles recrutar xogadores xoves na repesca anual permit\u00edndolles continuar o seu desenvolvemento sen comezar demasiado cedo. Ademais, estes equipos afiliados (tam\u00e9n chamados clubs escola ou \"farm teams\" en ingl\u00e9s) constit\u00faen unha reserva de talentos para as franqu\u00edas da NHL, que os atraen a merc\u00e9 das lesi\u00f3ns e/ou a pobre formaci\u00f3n do equipo. A excepci\u00f3n dos equipos propietarios do seu propio club escola, as afiliaci\u00f3ns finalizan cun acordo contractual e non se conxelan no tempo. Dende os seus inicios, os Canadiens tiveron as seguintes afiliaci\u00f3ns principais:\nAfiliaci\u00f3ns secundarias.\nAdemais destes equipos, as franqu\u00edas da NHL pos\u00faen unha ou d\u00faas afiliaci\u00f3ns denominadas \u00absecundarias\u00bb con equipos que compiten en ligas menores. Estes equipos son empregados xeralmente como dep\u00f3sito de xogadores para os equipos anteriores en caso de ausencias por lesi\u00f3n de xogadores ou partidos cun equipo da NHL. Ao longo da s\u00faa historia, os Canadiens tiveron as seguintes afiliaci\u00f3ns secundarias:\nPersonalidades.\nXogadores.\nCadro actual.\nEsta secci\u00f3n presenta o cadro de xogadores dos Montreal Canadiens. Este efectivo pode variar ao longo da tempada en funci\u00f3n das lesi\u00f3ns e os reforzos procedentes dos equipos afiliados a Montreal: os St. John's Icecaps da American Hockey League e os Brampton Beast da ECHL.\nCapit\u00e1ns do equipo.\nDende a s\u00faa primeira tempada, o equipo dos Canadiens tivo 28 capit\u00e1ns. O primeiro capit\u00e1n da historia da franqu\u00eda foi nomeado na tempada 1910 da National Hockey Association (NHA), a primeira tempada dos Canadiens, e foi o canadense Jack Laviolette. Dende 2015 o posto de capit\u00e1n \u00e9 ocupado por Max Pacioretty. Excepto tres, todos os capit\u00e1ns do equipo naceron no Canad\u00e1, sendo o estadounidense Chris Chelios o primeiro xogador non canadense en ser nomeado capit\u00e1n do equipo de Montreal na tempada 1989-90, mais exercendo como co-capit\u00e1n xunto co canadense Guy Carbonneau, que na seguinte tempada ser\u00eda capit\u00e1n en solitario. O segundo xogador non nado no Canad\u00e1 en ser nomeado capit\u00e1n foi o finland\u00e9s Saku Koivu, que foi o xogador que m\u00e1is anos exerceu de capit\u00e1n cun total de dez. Os diferentes xogadores que te\u00f1en sido capit\u00e1ns do equipo ao longo da s\u00faa historia son:\nO O'Brien Trophy foi un trofeo retirado de h\u00f3ckey sobre xeo que era entregado na National Hockey Association (NHA) e na National Hockey League (NHL) dende 1910 ata 1950. A Copa ten sido entregada baixo catro definici\u00f3ns. Os Canadiens son o equipo que m\u00e1is veces conquistou o trofeo cun total de 11 veces, d\u00faas delas (1915-1916 e 1916-1917) recibiuno comocampi\u00f3n da NHA, xa na NHL o equipo de Montreal conquistou 9 veces o galard\u00f3n baixo as seguintes denominaci\u00f3ns:\nDende a tempada 1993-1994, entr\u00e9gase o Prince of Wales Trophy ao equipo ga\u00f1ador da final da Conferencia Leste durante os \"play-offs\". O Prince of Wales Trophy \u00e9 o trofeo que m\u00e1is veces mudou o seu significado ao longo da historia da NHL. Os Canadiens son o equipo que ten ga\u00f1ado m\u00e1is veces o trofeo cun total de 25, moi por riba dos Boston Bruins, que contan con 15 trofeos.\nTrofeos individuais.\nO trofeo Art Ross \u00e9 outorgado ao xogador que m\u00e1is puntos conseguiu na liga regular. Foi entregado por primeira vez na tempada 1947-48, e cinco xogadores dos Canadiens te\u00f1en recibido este trofeo:\nO trofeo Bill Masterton \u00e9 un premio outorgado ao xogador que mellor exemplifica os valores de perseveranza e esp\u00edrito de equipo. O trofeo \u00e9 decidido por votaci\u00f3n dos membros da asociaci\u00f3n de xornalistas de h\u00f3ckey profesional. Cinco xogadores dos Canadiens conseguiron este galard\u00f3n:\nO trofeo Calder premia o mellor \"rookie\" da tempada. Para ser elixible, un xogador non debe ter xogado m\u00e1is de 25 partidos na tempada regular anterior \u00e1 cal foi elixido e non m\u00e1is de seis partidos durante as d\u00faas tempadas anteriores en calquera liga profesional. O xogador non pode ter m\u00e1is de 26 anos. Ao longo da s\u00faa historia seis xogadores dos Canadiens te\u00f1en conseguido este galard\u00f3n:\nO trofeo Conn Smythe \u00e9 outorgado dende 1964 ao mellor xogador dos \"play-offs\" (MVP). Ao longo da s\u00faa historia oito xogadores dos Canadiens conseguiron este galard\u00f3n:\nO trofeo Frank J. Selke \u00e9 outorgado pola NHL ao mellor atacante que demostrara m\u00e1is competencias defensivas dende a tempada 1977-1978. Os xogadores dos Canadiens son os que m\u00e1is t\u00edtulos conseguiron na historia do trofeo, cun total de sete veces, mais tan s\u00f3 dous xogadores galardoados:\nCreado en 1923, o trofeo Hart \u00e9 entregado anualmente ao xogador considerado polos membros da asociaci\u00f3n de xornalistas de h\u00f3ckey profesional como o m\u00e1is valioso para o seu equipo. En total, os xogadores dos Canadiens te\u00f1en ga\u00f1ado este trofeo en 17 ocasi\u00f3ns:\nOutorgado dende a tempada 1973-74, o trofeo Jack Adams premia anualmente o adestrador que m\u00e1is contribu\u00edu ao \u00e9xito do seu equipo. O ga\u00f1ador \u00e9 elixido por votaci\u00f3n dos membros da NHL Broadcasters' Association. Dous adestradores dos Canadiens conseguiron o galard\u00f3n:\nCada ano dende 1954, os membros da Professional Hockey Writers' Association votan o mellor defensor da liga. Os defensores dos Canadiens que te\u00f1en conseguido o t\u00edtulo son:\nO trofeo King Clancy premia cada ano o xogador que demostrou o mellor exemplo de liderado dentro e f\u00f3ra da pista e te\u00f1a contribu\u00eddo \u00e1 sociedade. Tan s\u00f3 un xogador do equipo, o finland\u00e9s Saku Koivu, ga\u00f1ou o trofeo:\nO trofeo Lady Byng \u00e9 outorgado ao xogador que se considera que ten o mellor esp\u00edrito deportivo, mantendo un rendemento excepcional no xeo; a Professional Hockey Writers' Association outorga os votos para atribu\u00edr o trofeo tendo en conta tanto o rendemento no xeo como o n\u00famero de minutos de penalizaci\u00f3n acumulados. Os seguintes xogadores te\u00f1en conseguido o galard\u00f3n cando xogaban na franqu\u00eda de Montreal:\nEntregado por primeira vez en 1971 baixo o nome de trofeo Lester B. Pearson, o trofeo Ted Lindsay \u00e9 outorgado cada ano ao mellor xogador da NHL por votaci\u00f3n dos membros da National Hockey League Players' Association:\nO trofeo Maurice Richard premia o xogador que marcou m\u00e1is goles durante a liga regular. O trofeo leva o nome da antiga estrela do equipo, mais nunca foi ga\u00f1ado por un xogador dos Canadiens dende que se entregou por primeira vez na tempada 1998-99.\nO Trofeo Roger Crozier foi entregado cada ano ao porteiro que conseguiu a mellor porcentaxe de efectividade na liga regular. Inicialmente foi co\u00f1ecico polo nome de \"Prix Trico\":\nO trofeo V\u00e9zina \u00e9 un trofeo concedido aos porteiros da NHL. De 1927 a 1982, o trofeo premiaba o mellor porteiro da liga regular. Dende 1982 o ga\u00f1ador \u00e9 elixido polos directores xerais das franqu\u00edas da NHL. O trofeo leva o nome do ex-porteiro dos Canadiens Georges V\u00e9zina, que xogou no equipo de Montreal entre 1910 e 1926. Os seguintes xogadores da franqu\u00eda ga\u00f1aron o t\u00edtulo:\nO trofeo Willian M. Jennings premia o porteiro que conseguiu a mellor media de goles en contra por partido durante a tempada. \u00c9 entregado dende 1982, mais antes desta data, os porteiros que consegu\u00edan a mellor media de goles en contra recib\u00edan o trofeo V\u00e9zina.\nTrofeos internos.\nComo outros moitos equipos da NHL, os Montreal Canadiens outorgan cada ano a finais da liga regular trofeos aos xogadores m\u00e1is destacados do equipo.\nO Trofeo Memorial Joseph Cattarinich foi entregado por primeira vez ao mellor atleta franco-canadense do ano en 1941, sendo galardoado G\u00e9rard C\u00f4t\u00e9. A principios dos anos 1960 o trofeo foi recuperado e restaurado polos Canadiens para premiar ao final de cada tempada ao xogador m\u00e1is valioso do equipo. A primeira vez que a franqu\u00eda entregou este premio foi en 1964, reco\u00f1ecendo a tempada realizada por Jean B\u00e9liveau, e foi entregado durante doce tempadas. Na curta historia do trofeo tan s\u00f3 dous xogadores o ga\u00f1aron en m\u00e1is dunha ocasi\u00f3n, estes foron Guy Lafleur (3) Henri Richard (2). A continuaci\u00f3n todos os xogadores que recibiron o galard\u00f3n:\nA Copa Molson \u00e9 entregada anualmente dende a tempada 1972-73 ao xogador que consegue m\u00e1is puntos durante as selecci\u00f3ns \"three stars\" da liga regular. Os xogadores que m\u00e1is veces foron reco\u00f1ecidos con este galard\u00f3n son Guy Lafleur cun total de 7 , Carey Price con 6, e Patrick Roy e Jos\u00e9 Th\u00e9odore con catro. Este galard\u00f3n non \u00e9 exclusivo dos Canadiens, sen\u00f3n que \u00e9 entregado por outros equipos da NHL coma os Vancouver Canucks, os Ottawa Senators, ou os Calgary Flames. A continuaci\u00f3n os xogadores que te\u00f1en ga\u00f1ado a Copa Molson algunha vez:\nO Trofeo Jacques Beauchamp \u00e9 entregado por decisi\u00f3n da prensa dende a tempada 1981-82 ao xogador que tivo un papel predominante no equipo durante a liga regular sen obter ning\u00fan premio particular. Os xogadores que m\u00e1is veces foron reco\u00f1ecidos con este galard\u00f3n son Craig Ludwig e Mike McPhee con tres, mentres que Beno\u00eet Brunet, Mark Streit, Josh Gorges contan con dous cada un. A continuaci\u00f3n os xogadores que te\u00f1en ga\u00f1ado o Trofeo Jacques Beauchamp algunha vez:\nO 18 de outubro de 2013 os Canadiens anunciaron a creaci\u00f3n do Trofeo Jean B\u00e9liveau ao xogador do equipo que mellor exemplifica as cualidades de liderado na comunidade. O primeiro xogador galardoado foi o finland\u00e9s Saku Koivu, que ga\u00f1ou o premio en 2004. En 2005 non foi entregado a causa do \"lockout\" da NHL. A continuaci\u00f3n os xogadores galardoados co trofeo:"}
{"id": "149158", "revid": "1131", "url": "https://gl.wikipedia.org/wiki?curid=149158", "title": "Estadio Helm\u00e1ntico", "text": "O Estadio Helm\u00e1ntico \u00e9 un campo de f\u00fatbol situado en Villares de la Reina (Salamanca), na estrada de Zamora. O seu titular era a Uni\u00f3n Deportiva Salamanca.\nHistoria.\nConstruci\u00f3n.\nO Estadio e a Cidade Deportiva anexa constru\u00edronse debido ao crecemento da Uni\u00f3n Deportiva Salamanca. Augusto Pimenta de Almeida, presidente do club, de orixe portuguesa, foi o que encargou a construci\u00f3n destas novas instalaci\u00f3ns. Os arquitectos da obra foron Antonio Garc\u00eda Lozano e Fernando Poblaci\u00f3n del Castillo. O aparellador foi Vicente dl R\u00edo.\nEn 1966, os terreos do anterior estadio, o Campo do Calvario, son considerados como edificables, e o 21 de outubro, a empresa burgalesa Merino y Prieto mostra o seu interese polos terreos. V\u00e9ndense 3.000 metros cadrados a 1.400 pesetas (8,41 \u20ac) o metro. A operaci\u00f3n ascende a 4\u00a0200\u00a0000 pesetas (25.242,5 \u20ac aproximadamente).\nO 28 de decembro de 1968, ante as dificultades para dispor dos terreos das Salas Bajas, a Xunta Directiva adquire o dereito de compra dos terreos do Prado Panaderos, uns 50.000 metros cadrados no termo municipal de Villares de la Reina. Da mesma forma, o d\u00eda 30 de decembro, adqu\u00edrese outra opci\u00f3n de compra sobre 110.000 m\u00b2 lindeiros \u00e1 anterior propiedade. O 26 de febreiro de 1969 a asemblea extraordinaria ratifica a opci\u00f3n de compra sobre devanditos terreos.\nEn maio de 1969 formal\u00edzanse oficialmente as escrituras deses terreos. A UD Salamanca \u00e9 propietaria de 160.000 metros cadrados cun custo total de 6\u00a0652\u00a0799 pesetas (39.984,12 \u20ac aproximadamente). Nese mesmo mes intensif\u00edcanse os contactos cos arquitectos Fernando Poblaci\u00f3n del Castillo e Antonio Garc\u00eda Lozano, para acelerar os proxectos das instalaci\u00f3ns. A poxa das obras queda deserta e \u00e9 ao final a empresa Gil Cacho quen queda coas obras do futuro estadio.\nA finais de 1969 dan comezo as obras de construci\u00f3n do estadio.\nInauguraci\u00f3n.\nO 8 de abril de 1970 inaugurouse a Cidade Deportiva da Uni\u00f3n Deportiva Salamanca, e dentro da mesma, un estadio m\u00e1is grande e de maior categor\u00eda que o vello Campo do Calvario. O bispo da diocese, Mauro Rubio, encargouse de bendicir \u00e1s 18:00 as instalaci\u00f3ns. Juan Antonio Samaranch, Delegado Nacional de Deportes, descubriu a placa conmemorativa e impuxo a Augusto Pimenta de Almeida a medalla de prata ao m\u00e9rito deportivo.\nO partido inaugural do estadio foi \u00e1s 20:00 entre a Uni\u00f3n Deportiva Salamanca e o Sporting de Lisboa. O partido acabou con empate a cero. O \u00e1rbitro encargado de dirixir o encontro foi C\u00e9sar Santos L\u00f3pez de Salamanca. Os prezos das entradas foron 75 pesetas para socios e 150 pesetas para os non socios.\nAs ali\u00f1aci\u00f3ns que dispuxeron ambos os equipos foron as seguintes: \nAnos 1970.\nO primeiro gol marcado no Estadio Helm\u00e1ntico f\u00edxoo Calero, o d\u00eda 26 de abril de 1970, ao Real Valladolid. O partido ga\u00f1ouno a Salamanca por 2-0.\nO 5 de maio de 1971 tivo lugar o primeiro encontro internacional que acolle o estadio. Foi un partido clasificatorio para a Olimp\u00edada de M\u00fanic, e enfront\u00e1ronse as selecci\u00f3ns de Espa\u00f1a e Turqu\u00eda. Ga\u00f1aron 3-0 os espa\u00f1ois con goles de Manol\u00edn Costa (2) e Santillana. A pesar do alto prezo imposto pola directiva, o Helm\u00e1ntico case se encheu.\nO 14 de xaneiro de 1975 un forte vendaval de 110 km/h levou a cuberta de fondo Norte dous d\u00edas despois dun partido contra o Betis. vi\u00f1eron abaixo tres vigas de 3.000 kg cada unha e 30 transversais.\nDurante a tempada 1976-1977 sep\u00e1rase mediante valos met\u00e1licos as distintas zonas do chanzo.\nO 11 de decembro de 1978, dous d\u00edas antes do encontro internacional entre Espa\u00f1a e Chipre, o vento, por segunda vez, leva parte da cuberta do estadio. Os refachos de vento pr\u00f3ximas aos 100 km/h arrincaron de ra\u00edz unha viga mestra de 3.000 kg., focos, altofalantes, o teito met\u00e1lico dun dos fondos... Os danos estim\u00e1ronse nuns 25 mill\u00f3ns de pesetas (uns 150.253 \u20ac). Todo isto non impediu a celebraci\u00f3n do encontro e, a\u00ednda que se tiveron que retirar 4.500 localidades do Fondo Norte, vend\u00e9ronse m\u00e1is do 75% das entradas e o campo presentaba un ambiente excepcional cuns 18.000 espectadores na bancada, que deixaron unha recadaci\u00f3n de catro mill\u00f3ns de pesetas (24.040,5 \u20ac). O partido acabou con 5-0 a favor do conxunto espa\u00f1ol.\nO 12 de febreiro de 1979 a cuberta da zona de preferencia sofre un novo incidente como consecuencia do vento. Tras este acontecemento dec\u00eddese ampliar esa zona da bancada, engadindo 9 filas no seu parte superior.\nAnos 1980.\nAnte a posibilidade de televisar partidos, durante a tempada 82-83, constr\u00faense as torres de iluminaci\u00f3n.\nO 24 de decembro de 1982 produciuse a primeira clausura do Helm\u00e1ntico. A Uni\u00f3n Deportiva Salamanca cumprir\u00eda esa sanci\u00f3n en C\u00e1ceres, ante o Barcelona Atl\u00e8tic nun partido de Copa.\nO 1 de xu\u00f1o de 1988 a Selecci\u00f3n Espa\u00f1ola a mans de Miguel Mu\u00f1oz fai a \u00faltima proba antes da Eurocopa de f\u00fatbol 1988 fronte a Suecia. O partido acabou 1-3 a favor dos suecos. O partido tam\u00e9n se atopaba dentro dos actos de homenaxe por parte da Federaci\u00f3n Espa\u00f1ola de F\u00fatbol ao salmantino Miguel Hern\u00e1ndez, vicepresidente da Federaci\u00f3n de F\u00fatbol Castel\u00e1n Leonesa.\nAnos 1990.\nDurante a tempada 1998-1999 \u00e9 demolido o Vel\u00f3dromo e constr\u00faense dous campos de herba, un deles de herba artificial. Tam\u00e9n \u00e9 constru\u00eddo ximnasio debaixo do Fondo Sur e un edificio con vestiarios para as secci\u00f3ns inferiores. Tam\u00e9n son instalados no estadio dous videomarcadores de \u00faltima xeraci\u00f3n en ambos os fondos. Foron estreados cun gol de Mart\u00edn Cardetti ao Real Valladolid.\nAnos 2000.\nO 26 de marzo de 2005, a selecci\u00f3n de f\u00fatbol de Espa\u00f1a enfrontouse en partido amigable \u00e1 China neste estadio e imp\u00faxose por 3-0. \nConstr\u00faese unha Boutique na parte de Fondo Norte \u00e1 beira dos despachos de billetes.\nPistas do Helm\u00e1ntico.\n\u00c1 beira sur do estadio at\u00f3pase un mini-estadio con pistas de atletismo onde normalmente adestra o equipo e no cal albergou Campionatos Internacionais de Atletismo. Oficialmente ch\u00e1mase Javier Sotomayor, en honra ao atleta cubano que conseguiu a plusmarca mundial en salto de altura en devanditas pistas, pero popularmente \u00e9 m\u00e1is co\u00f1ecido como Pistas do Helm\u00e1ntico.\nTam\u00e9n alberga no seu campo de f\u00fatbol os partidos do Club Deportivo Salmantino."}
{"id": "149160", "revid": "89787", "url": "https://gl.wikipedia.org/wiki?curid=149160", "title": "Campo de F\u00fatbol de Vallecas", "text": "O Estadio de Vallecas \u00e9 un estadio de f\u00fatbol situado no popular barrio de Vallecas, ao sueste da cidade de Madrid. Neste estadio xoga os seus partidos o Rayo Vallecano. \nEst\u00e1 situado entre a r\u00faa Payaso Fof\u00f3, onde se atopan as oficinas, a r\u00faa Arroyo del Olivar e a Avenida de la Albufera, onde est\u00e1 a Tenda Oficial do equipo, na esquina do propio estadio).\nCaracter\u00edsticas.\nFoi constru\u00eddo en 1973, no mesmo lugar onde estaba o antigo estadio, e ten capacidade para 15.500 espectadores sentados. Antigamente as tribunas de abaixo eran prazas de p\u00e9 e pod\u00eda ter capacidade para 20.000 persoas, pero a UEFA en 1996 cambiou as normas dos estadios para Primeira e Segunda Divisi\u00f3n, e deste xeito quedou nas 15.500 prazas anteriormente mencionadas.\nNun principio, denomin\u00f3uselle Novo Estadio de Vallecas. En 1992 a familia Ruiz-Mateos comprou o club e Teresa Rivero (muller de Jos\u00e9 Mar\u00eda Ruiz-Mateos) converteuse en 1994 na primeira muller presidente dun club de f\u00fatbol de Primeira Divisi\u00f3n. Desde xaneiro de 2004 ata 2011 o estadio levou o seu nome.\nEn 2011, o Rayo Vallecano inscribiu ao estadio na LFP coa denominaci\u00f3n de \"Campo de F\u00fatbol de Vallecas\", polo que este \u00e9 o nome oficial.\nGrandes nomes da m\u00fasica como Bob Dylan en 1980, Miguel R\u00edos, Luz Casal, e Le\u00f1o (1983), Barricada en 1986 ou Metallica en 1992, entre outros, actuaron en devandito estadio. Queen act\u00fao no estadio o 3 de agosto de 1986, sendo este o pen\u00faltimo concerto de Queen en terras espa\u00f1olas coa formaci\u00f3n orixinal (dous d\u00edas despois actuaron en Marbella).\nNos fondos dunha das porter\u00edas non ten bancada, tan s\u00f3 paneis informativos.\nP\u00f3dese chegar a el a trav\u00e9s da estaci\u00f3n de Portazgo, da Li\u00f1a 1 do Metro de Madrid.\nNel disputouse a 1\u00aa Fase Final da Liga Superib\u00e9rica de rugby (2009). Tam\u00e9n \u00e9 a meta de chegada da San Silvestre Vallecana. Ese mesmo ano, en xu\u00f1o, o club proxectou un novo estadio para o equipo.\nEn marzo de 2011 elimin\u00e1ronse as vallas que arrodeaban o terreo de xogo separ\u00e1ndoo das bancadas. At\u00e9 a data, o estadio de Vallecas era o \u00fanico en Espa\u00f1a que manti\u00f1a estas vallas de seguridade, que demostraran m\u00e1is dunha vez ser m\u00e1is que inseguras, polo que a s\u00faa retirada era un dos desexos que persegu\u00eda desde hab\u00eda anos a afecci\u00f3n vallecana. Para realizar este cambio, foi necesario eliminar as d\u00faas primeiras filas de ambos os laterais para cumprir a normativa que esixe unha distancia m\u00ednima entre o terreo de xogo e os espectadores, non sendo necesario no fondo que xa est\u00e1 \u00e1 distancia axeitada. Ao retirar estas localidades, o estadio diminu\u00edu a s\u00faa capacidade en 796 espectadores, establecendo o total de espectadores posibles en 14.704."}
{"id": "149161", "revid": "1410", "url": "https://gl.wikipedia.org/wiki?curid=149161", "title": "Pittsburgh Penguins", "text": "Os Pittsburgh Penguins son un equipo profesional de h\u00f3ckey sobre xeo da cidade de Pittsburgh, Pennsylvania (Estados Unidos). Os Pinguins compiten na m\u00e1xima competici\u00f3n de h\u00f3ckey sobre xeo en Am\u00e9rica do Norte, a National Hockey League (NHL), estando encadrados na Metropolitan Division da Conferencia Leste. Dende o 2010 o equipo xoga os seus partidos como local no Consol Energy Center, logo de ter xogado a maior parte da s\u00faa historia no Mellon Arena . O equipo ga\u00f1ou a Stanley Cup en catro ocasi\u00f3ns, a \u00faltima delas en 2016, ademais de ga\u00f1ar unha vez o Presidents' Trophy, cinco o Prince of Wales Trophy e finalizar oito veces como campi\u00f3n da s\u00faa divisi\u00f3n.\nOs Penguins cre\u00e1ronse en 1967 como equipo de expansi\u00f3n, tomando parte na NHL na tempada 1967-68 xunto con outros cinco novos equipos: Minnesota North Stars, Los Angeles Kings, California Seals, Philadelphia Flyers e St. Louis Blues. Dende a s\u00faa primeira tempada (1967-68), os Penguins te\u00f1en disputado cinco veces a final da Stanley Cup, conseguindo o campionato en tres desas ocasi\u00f3n (1991, 1992, 2009). Os seus rivais hist\u00f3ricos son os seus veci\u00f1os Philadelphia Flyers, aos que se enfrontaron en seis ocasi\u00f3ns nos \"play-offs\", cun resultado de catro eliminatorias a favor dos Flyers por d\u00faas para os \"Pens\".\nEn torno a setecentos xogadores diferentes te\u00f1en vestido as cores dos Penguins dende os inicios do equipo, a\u00ednda que tan s\u00f3 10 xogadores forman parte do Hockey Hall of Fame. Este \u00e9 o caso de: Mario Lemieux (xogador con m\u00e1is partidos xogados, goles, asistencias e puntos da historia do equipo), que dende 1999 \u00e9 un dos propietarios do equipo. O cadro de xogadores actual est\u00e1 adestrado por Mike Sullivan e est\u00e1 capitaneado polo canadense Sidney Crosby.\nHistoria.\nAntecedentes de Pittsburgh na NHL.\nA presenza da cidade de Pittsburgh na National Hockey League rem\u00f3ntase a mediados dos anos 1920, cando na terceira expansi\u00f3n da liga na templada 1925-26 incorpor\u00e1ronse os segundos equipos estadounidenses na competici\u00f3n, os Pittsburgh Pirates e os New York Americans. As orixes dos Pirates rem\u00f3ntanse a 1915, cando Roy Schooley fundou un equipo afeccionado na cidade chamado Pittsburgh Yellow Jackets e que competiu na United States Amateur Hockey Association (USAHA) dende a s\u00faa creaci\u00f3n. Logo de ga\u00f1ar a USAHA en 1924 e 1925, os Yellow Jackets foron vendidos a James F. Callahan, que quer\u00eda inscribir ao equipo nunha liga profesional, sendo inclu\u00eddos finalmente na National Hockey League baixo o nome de Pirates.\nO primeiro partido da NHL disputado en Pittsburgh tivo lugar o 26 de novembro de 1925, cando o equipo, dirixido por Odie Cleghorn aos Boston Bruins por dous goles a un, e d\u00faas semanas despois derrotaron en Montreal aos Canadiens no que ser\u00eda o derradeiro partido do m\u00edtico porteiro dos \"Habs\" Georges V\u00e9zina. Esa primeira tempada clasific\u00e1ronse para os \"play-offs\", con todo os Pirates perderon a eliminatoria fronte aos Maroons en dous partidos (3-1 e 3-3). Os Pirates xogar\u00edan catro tempadas m\u00e1is en Pittsburgh, a\u00ednda que s\u00f3 se clasificar\u00edan unha vez m\u00e1is para os \"play-offs\" na tempada templada 1927-28, perdendo de novo na primeira rolda fronte aos New York Rangers (6-4 no c\u00f3mputo global). A andaina dos Pirates chegou o seu fin logo da tempada templada 1929-30, cando moi afectados pola Gran Depresi\u00f3n, os propietarios da franqu\u00eda traslad\u00e1rona a Filadelfia, mudando o seu nome polo de Philadelphia Quakers, que finalmente s\u00f3 chegar\u00edan a completar unha tempada na cidade.\nRivalidades.\nPhiladelphia Flyers.\nA rivalidade Philadelphia Flyers\u2013Pittsburgh Penguins, tam\u00e9n co\u00f1ecida como \"The Battle of Pennsylvania\", comezou en 1967, cando ambos equipos foron introducidos na expansi\u00f3n da NHL co\u00f1ecida como \"Next Six\". A rivalidade existe tanto polo ali\u00f1amento de ambos equipos na mesma divisi\u00f3n, como pola s\u00faa situaci\u00f3n xeogr\u00e1fica, xa que os dous equipos hogan no Estado de Pennsylvania. Os Flyers lideran o rexistro de enfrontamentos con 144 vitorias, 96 derrotas, 30 empates, 30 empates e 7 derrotas na prolongaci\u00f3n ata oo final da tempada 2015-16. Con todo, os Penguins eliminaron os Flyers nos \"play-offs\" en 2008 e 2009, e foron eliminados no 2012 polo equipo de Filadelfia. Tres anos despois, os Flyers ga\u00f1aron o sexto enfrontamento nos \"play-offs\" entre os dous equipos para avanzar \u00e1s semifinais de conferencia. En total, ambos equipos enfront\u00e1ronse en seis ocasi\u00f3ns nos \"play-offs\", con catro vitorias dos Flyers (Finais da Patrick Division en 1989, 4\u20133; Cuartos de Final da Conferencia Leste en 1997, 4\u20131; Semifinais da Conferencia Leste en 2000, 4\u20132; e os Cuartos de Final da Conferencia Leste en 2012, 4\u20132) e os Penguins ga\u00f1aron d\u00faas series (Finais da Conferencia Leste en 2008, 4\u20131; e Cuartos de Final da Conferencia Leste en 2009, 4\u20132).\nWashington Capitals.\nOs Penguins e os Capitals encontr\u00e1ronse un total de nove veces nos \"play-offs\", cun resultado moi favorable para a franqu\u00eda de Pittsburgh, que conseguiu superar aos de Washington, D.C. en oito ocasi\u00f3ns, perdendo tan s\u00f3 nas series de 1994. Os Penguins eliminaron os Capitals no seu cami\u00f1o \u00e1 conquista das s\u00faas catro Stanley Cups, tendo que chegar ao s\u00e9timo e decisivo partido nos \"play-offs\" de 1992, 1995 e 2009. Durante anos esta rivalidade foi vista como un duelo entre as d\u00faas grandes estrelas de ambos equipos, Sidney Crosby (Penguins) e Alexander Ovechkin (Capitals), un duelo que tivo o seu momento culminante durante as semifinais da Conferencia Leste en 2009, cando sendos \"hat tricks\" no segundo partido abriron a serie. Os duelos nos \"play-offs\" entre Capitals e Penguins coa rivalidade entre Ovechkin-Crosby tiveron a s\u00faa segunda entraga en 2016, finalizando cunha nova vitoria para os Penguins en seis partidos.\nEsta rivalidade presentouse no cuarto \"Winter Classic\", xogado o 1 de xaneiro de 2001 no Heinz Field de Pittsburgh ante 68.111 espectadores, e no que os Capitals ga\u00f1aron 3-1 . A revista deportiva \"Sports Illustrated\" inclu\u00edu a rivalidade entre os dous equipos na s\u00faa lista das 10 mellores rivalidades da NHL, situ\u00e1ndoa no 8\u00ba posto da lista.\nIdentidade do equipo.\nLogotipo e equipaci\u00f3n.\nComo todos os equipos da NHL, os Penguins empregaron diferentes camisolas e logotipos dende a s\u00faa creaci\u00f3n. A primeira camisola dos Penguins era de cor branco, azul claro e azul escuro simplemente coa palabra PITTSBURGH escrita en diagonal. A camisola como local era predominantemente branca, mentres que na camisola visitante hab\u00eda predominio do azul escuro. Na parte inferior e nas mangas, o uniforme local posu\u00eda d\u00faas finas bandas de cor azul escuro, mentres que no uniforme visitante as bandas eran brancas. O primeiro logotipo da franqu\u00eda presentaba un ping\u00fc\u00edn con bufanda patinando e un c\u00edrculo negro ao seu redor. No c\u00edrculo, estaba escrito en branco na parte superior PITTSBURGH e na inferior PENGUINS. O logotipo en cuesti\u00f3n non est\u00e1 presente na camisola do equipo.\nEstas primeiras cores das camisolas ve\u00f1en de Riley, o primeiro presidente da franqu\u00eda, ori\u00fando de Toronto e seareiro dos Toronto Argonauts de f\u00fatbol canadense, cuxa camisola ten as mesmas cores. A idea de escribir o nome da cidade en diagonal foi proposta por George Sullivan, primeiro adestrador do equipo, en referencia \u00e1s camisolas do seu antigo equipo, os New York Rangers. Ao ano seguinte o logo da franqu\u00eda mudou, perdendo o ping\u00fc\u00edn a bufanda que ti\u00f1a orixinalmente. As camisolas non mudan as s\u00faas cores, mais as bandas finas desaparecen en favor dunha banda ancha de cor azul ou branca. Na tempada 1970-71, a camisola branca converteuse na camisola local e os Penguins conv\u00e9rtense nunha das primeiras franqu\u00edas da NHL en introducir o nome dos xogadores sobre o n\u00famero da parte posterior, algo que s\u00f3 se fixo nas camisetas do equipo como local.\nA principios da tempada 1972-73, o c\u00edrculo do logo desapareceu e o tama\u00f1o do ping\u00fc\u00edn aumenta na camisola. O resto da camisola \u00e9 esencialmente igual, a\u00ednda que as cores eng\u00e1dense nas mangas. O 30 de xaneiro de 1980, os Penguins mudaron totalmente as cores e adoptaron as cores dourada e negra nas camisolas por primeira vez na s\u00faa historia. Os cores foron adoptadas co fin de unificar aos diferentes equipos deportivos da cidade de Pittsburgh e conseguir as\u00ed atraer a m\u00e1is seareiros \u00e1 \"Cidade dos Campi\u00f3ns\". De feito, os Pirates (b\u00e9isbol) ga\u00f1aron en 1979 a National League e os Steelers (f\u00fatbol americano) ga\u00f1aron a Super Bowl o 20 de xaneiro de 1980. Os Boston Bruins consideran que o negro e o amarelo son as s\u00faas cores, polo que polo que reclamaron fronte \u00e1 NHL, con todo os Penguins argumentaron que estas eran as cores empregadas polo antigo equipo de Pittsburgh (os Pittsburgh Pirates) na d\u00e9dada de 1920.\nA parte das cores, os uniformes mantiv\u00e9ronse esencialmente iguais co cambio do azul escuro polo negro e do azul claro pola cor dourada. Entre 1981 e 1985, o equipo vestiu alternativamente os novos e os vellos uniformes nos partidos como local.\nEn [[Tempada 1992-1993 da NHL| [[saison 1992-1993 de la LNH|1993]], o logotipo dos Penguins modernizouse e os uniformes cambiaron. As\u00ed, o ping\u00fc\u00edn que patinaba doulle paso a unha cabeza de ping\u00fc\u00edn m\u00e1is grande, e o uniforme visitante difer\u00e9nciase totalmente do local. Este \u00faltimo, a\u00ednda predominantemente branco, conta coa cabeza do ping\u00fc\u00edn, mentres que as camisolas visitantes negras indica na s\u00faa parte dianteira en letras mai\u00fasculas a palabra PITTSBURGH. Durante a [[Tempada 1995-1996 da NHL|tempada 1995-96]], os Penguins foron un dos cinco equipos da liga que decidiron levar unha terceira camisola para as ocasi\u00f3ns especiais. Esta camisola era predominantemente negra coa cabeza do ping\u00fc\u00edn e bandas que continuaban o logotipo. Esta terceira camisola substitu\u00edu na [[Tempada 1997-1998 da NHL|tempada 1997-98]] \u00e1 camisola negra visitante.\nPara a [[Tempada 1999-2000 da NHL|1999-00]], os Penguins introduciron unha nova terceira camisola co antigo logotipo dos inicios do ping\u00fc\u00edn que patinaba sen o c\u00edrculo. En 2002, esta terceira camisola foi adoptada como uniforme permanente do equipo. Na [[Tempada 2007-2008 da NHL|tempada 2007-08]], a NHL decidiu mudar as camisolas de trinta equipos a ra\u00edz dun acordo co provedor [[Reebok]]. Nesta ocasi\u00f3n, a camisola dos Penguins mudou igualmente; mesmo se era xa un ano que Reebok era a marca do equipo; abandonouse o logotipo de 1993. En 2008, durante o partido xogado no exterior o d\u00eda 1 de xaneiro, o equipo vestiu unha camisola branca e azul, r\u00e9plica da camisola da tempada 1968-1969. Esta camisola converteuse oficialmente no terceiro uniforme do equipo.\nMascota.\n[[Ficheiro:Iceburgh.jpg|miniatura|esquerda|\"Iceburgh\" mascota dos Penguins.]]\nComa moitos equipos profesionais norteamericanos, od Penguins tiveron diferentes [[Lista de mascotas da National Hockey League|mascotas]] ao longo da s\u00faa historia. A primeira mascota data da segunda tempada dos \"Pens\". Foi un ping\u00fc\u00edn real nado en [[Ecuador]] e chamado \"Pete\". Fixo a s\u00faa primeira aparici\u00f3n durante un partido fronte aos [[Boston Bruins]] o 21 de febreiro de 1968.. Pete morue un mes despois a causa dunha [[pneumon\u00eda]] porque o persoal do Civic Arena pensou que ter\u00eda calor e polo tanto fixo que non arrefriara. Pouco tempo despois, un novo ping\u00fc\u00edn fixo a s\u00faa aparici\u00f3n e foi chamado \"\u2018Re-Pete\u2019\".. Esta nova mascota sobreviviu ata a tempada 1971-1972.\nDende o comezo da tempada 1993-1994, \"Iceburgh\" \u00e9 o encargado de animar as pausas dos partidos celebrados no pavillon dos Penguins. Baixo o nome de Icey, a mascota fixo unha aparici\u00f3n en \"[[Sudden Death]]\", o filme de 1995 con [[Jean-Claude Van Damme]].\nPavill\u00f3ns.\nDende [[2010]], os Pittsburgh Penguins xogan os seus partidos como local no [[Civic Arena (Pittsburgh)|Consol Energy Center]], se ben dende a creaci\u00f3n da franqu\u00eda e ata ese ano o equipo disputou os seus partidos como local no [[Civic Arena (Pittsburgh)|Mellon Arena]], onde os \"Pens\" ga\u00f1aron as tres Stanley Cups que pos\u00faen. Dende a primeira tempada da franqu\u00eda, o equipo de Pittsburgh empregou os dous pavill\u00f3ns para os seus partidos como local nos seguintes per\u00edodos:\nMellon Arena.\n[[Ficheiro:Mellon-Arena.jpg|miniatura|dereita|O \"[[Civic Arena (Pittsburgh)|Mellon Arena]]\", alcumado o [[igl\u00fa]].]]\nEntre 1967 e 2010, os Penguins xogaron os seus partidos como locais no [[Civic Arena (Pittsburgh)|Mellon Arena]], chamado Pittsburgh Civic Arena de 1961 a 1999. Debido \u00e1 s\u00faa forma, o Mellon Arena foi alcumado o \"igl\u00fa\" e acoll\u00eda nos seus inicios a 12.000 espectadores. Logo de varias melloras, o pavill\u00f3n pod\u00eda dar cabida en 2010 a 16.958 espectodores, mais daquela xa se encontraba vello e en mal estado \u2013 este convert\u00e9rase no pavill\u00f3n m\u00e1is vello empregado na NHL.\nO pavill\u00f3n posu\u00eda unha c\u00fapula que se pod\u00eda abrir por completo e permit\u00eda disputar partidos ao aire libre. Con todo, nunca se chegou a disputar ning\u00fan partido ao aire libre e en 1995, a instalaci\u00f3n dun marcador impediu a posibilidade de abrir a c\u00fapula no futura. En 1990 disputouse n oMellon Arena o [[41\u00ba partido das estrelas da NHL|41\u00ba partido das estrelas]] da NHL. Mario Lemieux e [[Paul Coffey]], xogadores dos Penguins, foron seleccionados para o equipo inicial da conferencia Wales. Lemieux finalizou como mellor xogador o partido ante o seu p\u00fablico, anotando catro goles e igualando ao mesmo tempo o r\u00e9cord de goles anotados nun partido das estrelas \u2013 r\u00e9cord que posu\u00eda ata a data [[Wayne Gretzky]].\nAo principio da tempada 2006-07, os Penguins estaban a procurar soluci\u00f3ns para constru\u00edr un novo pavill\u00f3n m\u00e1is barato e moderno. O 13 de marzo de 2007, o gobernador de Pennsylvania, [[Ed Rendell]], o alcalde de Pittsburgh, [[Luke Ravenstahl]], e os dirixentes da franqu\u00eda anunciaron que os Penguins manter\u00edanse na cidade canto menos 30 anos m\u00e1is co proxecto de construci\u00f3n dun novo pavill\u00f3n no mesmo barrio que o Mellon Arena..\nO derradeiro partido da historia dos Penguins no Mellon Arena foi xogado contra os [[Montreal Canadiens]] no s\u00e9timo partido da segunda rolda dos \"play-offs\" da tempada 2009-10. Os Penguins, que defend\u00edan o t\u00edtulo de campi\u00f3ns da Stanley Cup, foron eliminados ao perder ese partido por 5 goles a 2. Os Canadiens foron igualmente os primeiros adversarios da historia dos Penguins no Mellon Arena e tam\u00e9n obtiveron a vitoria.\n[[Ficheiro:Mellon Arena.JPG|center|miniatura|Interior do Mellon Arena|550px]]\nConsol Energy Center.\n[[Ficheiro:Consol Energy Center May 2009.jpg|miniatura|O [[Consol Energy Center]] en construci\u00f3n en maio de 2009.]]\nO novo pavill\u00f3n dos Penguins custou 290 mill\u00f3ns de [[d\u00f3lar estadounidense|d\u00f3lares]] e foi cofinanciado por varias partes inclu\u00eddos dos Pittsburgh Penguins. O 22 de marzo de 2008, realizouse a demolici\u00f3n do antigo hospital St. Francis Central. Esta demolici\u00f3n formou parte dun grupo de demolici\u00f3ns que se realizaron na localizaci\u00f3n do futuro pavill\u00f3n dos Penguins. En decembro de 2008, o pavill\u00f3n foi chamado oficialmente [[Consol Energy Center]] a causa da compra dos dereitos por parte da compa\u00f1\u00eda [[CONSOL Energy]] por 21 anos.\n[[Ficheiro:The Mario Mosaic.jpg|miniatura|esquerda|[[Mosaico]] en homenaxe a [[Mario Lemieux]] no [[Consol Energy Center]].]]\nO novo pavill\u00f3n pode acoller a 18.087 espectadores con 267 palcos de luxo e espazos adicados aos xogadores estrela da historia da franqu\u00eda. Deste xeito, con motivo da finalizaci\u00f3n da construci\u00f3n, o equipo revelou unha listaxe dos 15 mellores xogadores da historia da franqu\u00eda, segundo o voto dos seareiros e tam\u00e9n de directivos e xornalistas. Hai un espazo interactivo adicado a estes xogadores nunha das salas do Consol Energy Center, amais de lembrar os mellores momentos dos Penguins e os t\u00edtulos conseguidos na historia da franqu\u00eda. O d\u00eda do seu aniversario, o 5 de outubro de 2010, Mario Lemieux revelou un [[mosaico]] realizado con 21.000 fotograf\u00edcas de seareiros e traballadores da construci\u00f3n do pavill\u00f3n. este mosaico representa unha montaxe de seis fotograf\u00edas de Lemieux entre o seu debut e a consecuci\u00f3n da Stanley Cup en 2009. Cada un dos seareiros doou 66 d\u00f3lares para que a s\u00faa fotograf\u00eda aparecera no mosaico, e eses fondos foron destinados \u00e1 Mario Lemieux Foundation. Os obreiros e persoas que traballaron na construci\u00f3n do complexo te\u00f1en todos a s\u00faa fotograf\u00eda formando o bordo da imaxe.\nO primeiro encontro oficial da NHL disputado no Consol Energy Center tivo lugar na tempada 2010-11, o 7 de outubro de 2010, nun partido no que os Penguins enfront\u00e1ronse aos [[Philadelphia Flyers]], caendo derrotados por 3 goles a 2. Con todo, o primeiro partido dos Penguins no novo pavill\u00f3n foi un partido preparatorio fronte aos [[Detroit Red Wings]] o 7 de outubro de 2010, no que os locais ga\u00f1aron 5-1.\nEquipos afiliados.\n[[Ficheiro:Brad Thiessen 2012-05-05.JPG|miniatura|[[Brad Thiessen]] en 2012 coa camiseta dos [[Wilkes-Barre/Scranton Penguins]].]]\nDende o debut dos Penguins, as franqu\u00edas da NHL est\u00e1n asociadas a franqu\u00edas de ligas menores. Estas franqu\u00edas constit\u00faen un viveiro para os equipos da NHL e son frecuentemente chamados \"equipo-escola\". A seguinte lista mostra os equipos que estiveron asociados aos Pinguins dende a s\u00faa formaci\u00f3n en 1967:\nPersonalidades.\nXogadores.\nCapit\u00e1ns do equipo.\n[[Ficheiro:Sidney Crosby 2007.jpg|miniatura|Crosby co C de capit\u00e1n en decembro de 2007.]]\n[[Ab McDonald]] foi o primeiro capit\u00e1n na historia do equipo durante a s\u00faa primeira tempada. o [[31 de maio]] de [[2007]], Sidney Crosby foi nomeado capit\u00e1n do equipo, t\u00edtulo que quedara vacante logo do retiro de [[Mario Lemieux]] o [[25 de xaneiro]] de [[2006]]. Crosby converteuse no capit\u00e1n permanente da historia dos Penguins e tam\u00e9n da NHL.\nRing of Honour.\nO \"Ring of Honour\" \u00e9 un mural que honra aos membros do \"Millennium Team\" da franqu\u00eda, foi despreado por primeira vez o 26 de setembro de 2003. Inspirado libremente no \"Ring of Honour\" do [[Texas Stadium]], foi un despregable permanente no [[Mellon Arena]] ata a s\u00faa demolici\u00f3n, dese\u00f1ado para homenaxear \u00e1s personalidades m\u00e1is destacadas da franqu\u00eda sen ter retirado o seu n\u00famero. Os membros actuais son:\nTrofeos da NHL e internos.\nTrofeos colectivos.\n[[Ficheiro:Stanley Cup Pittsburgh 2008-09 Engraved.jpg|miniatura|O equipo da tempada 2008-09 dos Penguins inscrito na Stanley Cup.]]\nTrofeos individuais.\nO [[trofeo Art Ross]] \u00e9 outorgado ao xogador que m\u00e1is puntos conseguiu na liga regular. Foi entregado por primeira vez na tempada 1947-48, e catro xogadores dos Penguins te\u00f1en recibido este trofeo: \nO [[trofeo Bill Masterton]] \u00e9 un premio outorgado ao xogador que mellor exemplifica os valores de perseveranza e esp\u00edrito de equipo. O trofeo \u00e9 decidido por votaci\u00f3n dos membros da asociaci\u00f3n de xornalistas de h\u00f3ckey profesional. Dous xogadores dos Penguins conseguiron este galard\u00f3n: \nO [[trofeo Calder]] premia o mellor \"rookie\" da tempada. Para ser elixible, un xogador non debe ter xogado m\u00e1is de 25 partidos na tempada regular anterior \u00e1 cal foi elixido e non m\u00e1is de seis partidos durante as d\u00faas tempadas anteriores en calquera liga profesional. O xogador non pode ter m\u00e1is de 26 anos. Ao longo da s\u00faa historia dous xogadores dos Penguins te\u00f1en conseguido este galard\u00f3n: \nO [[trofeo Conn Smythe]] \u00e9 outorgado dende 1964 ao mellor xogador dos \"play-offs\" (MVP). Ao longo da s\u00faa historia dous xogadores dos Penguins conseguiron este galard\u00f3n: \nO [[trofeo Frank J. Selke]] \u00e9 outorgado pola NHL ao mellor atacante que demostrara m\u00e1is competencias defensivas dende a [[Tempada 1977-1978 da NHL|tempada 1977-1978]]. Tan s\u00f3 un xogador da franqu\u00eda de Pittsburgh, [[Ron Francis]], conseguiu o galard\u00f3n: \nCreado en 1923, o [[trofeo Hart]] \u00e9 entregado anualmente ao xogador considerado polos membros da asociaci\u00f3n de xornalistas de h\u00f3ckey profesional como o m\u00e1is valioso para o seu equipo. En total, catro xogadores dos Penguins te\u00f1en ga\u00f1ado este trofeo en sete ocasi\u00f3ns: \nCada ano dende 1954, os membros da Professional Hockey Writers' Association votan o mellor defensor da liga. O \u00fanico defensa dos Penguins que ten conseguido o t\u00edtulo foi [[Randy Carlyle]] en [[Tempada 1980-1981 da NHL|1981]]: \nO [[trofeo Lady Byng]] \u00e9 outorgado ao xogador que se considera que ten o mellor esp\u00edrito deportivo, mantendo un rendemento excepcional no xeo; a Professional Hockey Writers' Association outorga os votos para atribu\u00edr o trofeo tendo en conta tanto o rendemento no xeo como o n\u00famero de minutos de penalizaci\u00f3n acumulados. Os seguintes xogadores te\u00f1en conseguido o galard\u00f3n cando xogaban na franqu\u00eda de Pittsburgh: \nEntregado por primeira vez en 1971 baixo o nome de trofeo Lester B. Pearson, o [[trofeo Ted Lindsay]] \u00e9 outorgado cada ano ao mellor xogador da NHL por votaci\u00f3n dos membros da National Hockey League Players' Association: \nO [[Trofeo Lester Patrick]] foi un trofeo que se entregaba anualmente \u00e1 personalidadeque m\u00e1is destacara polo seu servizo ao h\u00f3ckey sobre xeo nos Estados Unidos. O campi\u00f3n \u00e9 elixido por un comit\u00e9 formado polo Presidente da NHL, un Gobernador da NHL, un representante dos [[New York Rangers]], un membro da secci\u00f3n de \"Construtores\" do [[Hockey Hall of Fame]], un xogador do Hockey Hall of Fame, un membro do Hockey Hall of Fame dos Estados Unidos, un membro da NHL Broadcasters' Association, e un membro da Professional Hockey Writers' Association. Todos os membros do comit\u00e9 \u00edan rotando anualmente, coa excepci\u00f3n do presidente da NHL. Catro xogadores dos Penguins conseguiron este galard\u00f3n na historia da franqu\u00eda: \nEntregado ao xogador que liderou coas s\u00faas actuaci\u00f3ns no xeo, a motivaci\u00f3n aos membros do equipo, e a s\u00faa adicaci\u00f3n \u00e1s actividades da comunidade e obras de caridade, s\u00f3 [[Sidney Crosby]] ga\u00f1ou o [[Mark Messier Leadership Award]]: \nO [[trofeo Maurice Richard]] premia o xogador que marcou m\u00e1is goles durante a liga regular. Tan s\u00f3 un xogador dos Penguins conseguiu facerse co galard\u00f3n. \nOutorgado dende a [[Tempada 1973-1974 da NHL|tempada 1973-74]], o [[trofeo Jack Adams]] premia anualmente o adestrador que m\u00e1is contribu\u00edu ao \u00e9xito do seu equipo. O ga\u00f1ador \u00e9 elixido por votaci\u00f3n dos membros da NHL Broadcasters' Association. Un adestrador dos Penguins conquistou o galard\u00f3n: \nDende que se creou na tempada [[Tempada 2009-2010 da NHL|tempada 2009-10]], un director xeral da franqu\u00eda ga\u00f1ou o [[NHL General Manager of the Year Award]]: \nO [[premio Plus/Minus da NHL]] foi concedido entre [[1983]] e [[2007]] ao xogador con mellor rexistro de [[plus/minus]]. Os seguintes xogadores dos Penguins te\u00f1en conseguido o galard\u00f3n na historia da franqu\u00eda:\nDende que se creou en 1947, tres xogadores dos Penguins foron nomeados [[MVP]] do [[National Hockey League All-Star Game|All-Star Game]] da NHL:\nTrofeos internos.\nComo outros moitos equipos da NHL, os Pittsburgh Penguins outorgan cada ano a finais da liga regular trofeos aos xogadores m\u00e1is destacados do equipo.\nOs trofeos m\u00e1is antigos outorgados pola franqu\u00eda de Pittsburgh a un xogador foron os que premian ao xogador m\u00e1is valioso do equipo (MVP) ao finalizar a tempada, sendo [[Les Binkley]] o primeiro xogador en recibilo tras finalizar a [[Tempada 1967-1968 da NHL|tempada 1967-68]]. Esa mesma tempada foron entregados o Michel Briere Memorial Trophy ao mellor \"rookie\" da tempada (foi entregado tam\u00e9n a Les Binkley), e o Players' Player Award ao mellor xogador elixido polos propios xogadores e que foi presentado esa tempada, mais non outorgado.\nPosteriormente a franqu\u00eda presentou o A.T. Caggiano Booster Club Award entregado ao xogador estrela do equipo dende a [[Tempada 1974-1975 da NHL|tempada 1974-75]], na [[Tempada 1983-1984 da NHL|tempada 1983-84]] o Baz Bastien Memorial - Good Guy Award ao xogador m\u00e1is cooperativo coa prensa, o The Edward J. DeBartolo Community Service Award ao xogador que m\u00e1is participara na vida extradeportiva e caritativa dende a [[Tempada 1991-1992 da NHL|tempada 1991-92]], o Bob Johnson Memorial ou Badger Bob Award apareceu na [[Tempada 1994-1995 da NHL|tempada 1994-95]] para premiar aos xogadores que personalicen o esp\u00edrito do antigo adestrador do equipo [[Bob Johnson (h\u00f3ckey sobre xeo, nado en 1931)|Bob Johnson]], e na [[Tempada 2008-2009 da NHL|tempada 2008-09]] o Defensive Player of the Year ao mellor defensor do equipo na tempada.\nAdemais destes trofeos, dende a [[Tempada 1982-1983 da NHL|tempada 1982-83]], os Penguins presentan a un dos seus xogadores como candidato ao [[Bill Masterton Memorial Trophy]], galard\u00f3n que \u00e9 outorgado ao xogador que mellor exemplifica os valores de perseveranza e esp\u00edrito de equipo.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Pittsburgh Penguins]]"}
{"id": "149165", "revid": "89787", "url": "https://gl.wikipedia.org/wiki?curid=149165", "title": "Holoturoideos", "text": "Os holoturoideos (\"Holothuroidea\", do grego \u1f41\u03bb\u03bf\u03b8\u03cd\u03c1\u03b9\u03bf\u03bd \"holothurion\", \"que se axita totalmente\",) ou holoturias, co\u00f1ecidos popularmente como cogombros de mar, carallos de mar ou carallotes, son unha clase do filo dos equinodermos que incl\u00fae animais de corpo vermiforme, alongado e brando, que viven nos fondos dos mares de todo o mundo. Co\u00f1\u00e9cense dende o sil\u00farico, hai uns 400 mill\u00f3ns de anos, e est\u00e1n descritas unhas 1.400 especies viventes.\nPertencen ao mesmo grupo (\"Echinodermata\") que os ourizos de mar ou as estrelas de mar a\u00ednda que aparentemente non te\u00f1en a simetr\u00eda pentarradial caracter\u00edstica dos demais representantes deste grupo. Consid\u00e9ranse animais cunha simetr\u00eda bilateral secundaria, xa que internamente os seus \u00f3rganos e sistemas aparecen nun n\u00famero m\u00faltiplo de 5, como no resto de equinodermos, pero externamente o seu corpo alongado d\u00e1 a sensaci\u00f3n de ter un s\u00f3 eixe de simetr\u00eda. O corpo \u00e9 musculoso, en forma de cilindro, e ten unha apertura bucal por un extremo que est\u00e1 rodeada de tent\u00e1culos. No outro extremo \u00e1chase a abertura anal.\nCaracter\u00edsticas.\nMoitas especies roldan os 20\u00a0cm de lonxitude; as holoturias m\u00e1is pequenas non exceden o cent\u00edmetro, mentres que as de maior tama\u00f1o acadan lonxitudes de 5 m (\"Synapta maculata\").\nSon animais de aspecto vermiforme, adaptados \u00e1 reptaci\u00f3n e co corpo de forma prism\u00e1tica pentagonal. As zonas radiais van provistas de p\u00e9s ambulacrais, estando m\u00e1is desenvolvidos as inferiores, que te\u00f1en funci\u00f3n locomotora, mentres que as que se sit\u00faan nos dous radios dorsais te\u00f1en unha funci\u00f3n sensitiva.\nA boca aparece rodeada de numerosos tent\u00e1culos que poden ser sinxelos, dixitados (con proxecci\u00f3ns semellantes a dedos), pinnados (en forma de pluma) ou peltados (aplanados e en forma de placa). Pos\u00faen un anel calcario que rodea a farinxe que serve para a inserci\u00f3n dos m\u00fasculos que moven os tent\u00e1culos orais e os que contraen o corpo. Na maior\u00eda das especies, o esqueleto d\u00e9rmico t\u00edpico dos equinodermos est\u00e1 reducido a os\u00edculos microsc\u00f3picos.\nComo nos demais equinodermos, o sistema vascular acu\u00edfero dos holoturoideos consiste nun anel anterior do que parten longas canles que discorren cara \u00e1 parte posterior do corpo. Con excepci\u00f3n dos Elasipodida, pos\u00faen un madreporito que se abre no celoma, o que contrasta co que ocorre no resto de equinodermos (e en Elasipodida) nos que o madreporito \u00e1brese ao exterior.\nMoitas especies, ag\u00e1s os membros de Elasipodida e Apodida, pos\u00faen \u00e1rbores respiratorias usadas no intercambio de gases; tr\u00e1tase de tubos pareados moi ramificados unidos ao intestino preto do ano; este tipo de respiraci\u00f3n (respiraci\u00f3n cloacal) d\u00e1se tam\u00e9n nos equiuroideos un grupo de vermes celomados non relacionado cos equinodermos.\nBiolox\u00eda e ecolox\u00eda.\nH\u00e1bitat.\nAs holoturias viven en case todos os ambientes mari\u00f1os, pero son m\u00e1is diversas nas augas tropicais pouco profundas dos arrecifes coralinos. Habitan dende o medio intersticial, onde poden quedar expostos na marea baixa, at\u00e9 as profundas foxas oce\u00e1nicas. Moitas especies viven soterradas en sedimentos brandos, sendo por tanto bent\u00f3nicas; pero moitas poden nadar, e algunhas mesmo son membros do plancto, flotando a merc\u00e9 das correntes.\nAlimentaci\u00f3n.\nOs holoturoideos alim\u00e9ntanse de detritos, algas, nalg\u00fans casos de plancto.\nReproduci\u00f3n.\nAs holoturias reprod\u00facense por v\u00eda sexual. As larvas, de vida planct\u00f3nica, denom\u00ednanse auricularias.\nMecanismos defensivos.\nAs holoturias presentan varios mecanismos defensivos. Cando alg\u00fan depredador tenta atacar \u00e1s holoturias, estes animais logran sobrevivir botando as s\u00faas v\u00edsceras para que o depredador se distraia comendo tales \u00f3rganos, os cales despois rexeneran. Tam\u00e9n empregan f\u00edos mucosos pega\u00f1entos que proxectan sobre posibles agresores para irritalos ou inhabilitalos; ademais, nalg\u00fans casos conte\u00f1en toxinas (holoturinas). Como defensa contra os parasitos os cogombros de mar sintetizan unha prote\u00edna, chamada lectina, a cal inhibe o desenvolvemento de posibles parasitos; \u00e9 por este motivo que dende o 2007, por m\u00e9todos transx\u00e9nicos, t\u00e9ntase que os mosquitos e outros h\u00f3spedes de parasitos que producen enfermidades perigosas para o ser humano poidan producir lectina (obtida por transplantes de cromosomas do cogombro de mar); xa est\u00e1 demostrado que a lectina destr\u00fae nas v\u00edsceras do posible h\u00f3spede os oocinetos de parasitos microsc\u00f3picos como os que provocan a malaria.\nUsos culinarios.\nEn Asia, algunhas das entra\u00f1as empr\u00e9ganse en comidas como o suxi, e tam\u00e9n se comen, unha vez desecados e voltos hidratar, en sopas, t\u00edpicas especialmente na China onde o trepang \u00e9 considerado un caro manxar con fortes poderes afrodis\u00edacos. Tam\u00e9n \u00e9 un marisco moi prezado no Levante espa\u00f1ol, co\u00f1ecido como esparde\u00f1a."}
{"id": "149166", "revid": "1308", "url": "https://gl.wikipedia.org/wiki?curid=149166", "title": "Cogombro de mar", "text": ""}
{"id": "149167", "revid": "1308", "url": "https://gl.wikipedia.org/wiki?curid=149167", "title": "Holothuroidea", "text": ""}
{"id": "149168", "revid": "5749", "url": "https://gl.wikipedia.org/wiki?curid=149168", "title": "Canadiens de Montr\u00e9al", "text": ""}
{"id": "149173", "revid": "1308", "url": "https://gl.wikipedia.org/wiki?curid=149173", "title": "Ourizo do mar", "text": ""}
{"id": "149176", "revid": "23204", "url": "https://gl.wikipedia.org/wiki?curid=149176", "title": "Rapante pintado", "text": "O rapante pintado, tam\u00e9n co\u00f1ecido como oll\u00f3n, rapante de catro manchas, e, sobre todo, como meiga (de Fisterra \"para arriba\") e rapante (de Fisterra \"para abaixo\"), cientificamente \"Lepidorhombus boscii\" \u00e9 un peixe tele\u00f3steo da orde dos pleuronectiformes, suborde dos pleuronectoideos e familia dos escoft\u00e1lmidos,\nTaxonom\u00eda.\nA especie foi descrita por primeira vez en 1810 polo naturalista nizardo Antoine Risso baixo o nome de \"Pleuronectes boscii\", que dedicou ao seu colega Louis-Augustin Bosc d\u2019Antic.\nSin\u00f3nimos.\nAdemais de polo bas\u00f3nimo citado, a especie tam\u00e9n se co\u00f1eceu polos sin\u00f3nimos:\nDescrici\u00f3n.\nPeixe aplanado e de corpo moi alongado, mide entre os 20 e os 40\u00a0cm de lonxitude e pesa entre os 200 gr e os 1.500 gr. Ten os ollos situados no lado esquerdo, ambos os dous separados por unha crista \u00f3sea (o inferior esta mais adiantado). \"Lepidorhombus boscii\" presenta catro pintas escuras e redondas en cada unha das aletas anal e dorsal, e pos\u00fae unhas escamas que son caedizas e do mesmo xeito que en \"Lepidorhombus wiffiagonis\" (o rapante com\u00fan) son ctenoides no lado pigmentado e cicloides) no lado cego.\nAs s\u00faas mand\u00edbulas superiores con dentes moi pequenos e curvados acadan as proximidades da vertical que pasa polo centro do ollo e a lonxitude desta \u00e9 de igual magnitude para ambos os lados da boca que \u00e9 ancha e oblicua. A aleta dorsal ten 78/86 radios, a anal 65/69, a pectoral 11/12 e a ventral 6. Todos os radios son brandos.\nPos\u00fae de 11 a 13 branquispinas na rama inferior do primeiro arco branquial.\nH\u00e1bitat e situaci\u00f3n.\nVive moi pr\u00f3ximo ao fondo (\u00e9 demersal), nos bancos areosos da masa de auga que \u00e9 o seu h\u00e1bitat a uns 1.000 ou 900 metros aproximadamente.\n\"Lepidorhombus boscii\" at\u00f3pase nas augas do Atl\u00e1ntico nororiental, no mar Cant\u00e1brico e no Mediterr\u00e1neo occidental.\nEn Galicia.\nA primeira cita desta especie en Galicia d\u00e9bese a De Buen, no seu traballo de 1935 \"Fauna ictiol\u00f3gica. Cat\u00e1logo de los peces ib\u00e9ricos de la planicie continental, aguas dulces, pel\u00e1gicos y de los abismos pr\u00f3ximos. II parte!, \"Not. y Res. Inst. Esp. Ocean.\" 82: 1-89.\nA outra especie do x\u00e9nero.\nAdemais do rapante pintado (\"Lepidorhombus boscii\"), hai outra especie denominada rapante com\u00fan (\"Lepidorhombus whiffiagonis\") que se diferencia deste en que non ten as catro manchas escuras do final do corpo e tam\u00e9n en que o tama\u00f1o do rapante com\u00fan \u00e9 algo maior. Na praza difer\u00e9ncianse en que o pintado ten unha cor m\u00e1is escura e as raias debaixo da pel son lixeiramente m\u00e1is grosas e m\u00e1is escuras que o rapante com\u00fan.\nO rapante pintado cotiz\u00e1base en agosto de 2012 a uns 12 \u20ac/kg mentres que o com\u00fan a uns 7 \u20ac/kg."}
{"id": "149177", "revid": "1822", "url": "https://gl.wikipedia.org/wiki?curid=149177", "title": "Lepidorhombus boscii", "text": ""}
{"id": "149178", "revid": "22795", "url": "https://gl.wikipedia.org/wiki?curid=149178", "title": "Solea lascaris", "text": ""}
{"id": "149179", "revid": "98629", "url": "https://gl.wikipedia.org/wiki?curid=149179", "title": "Linguado", "text": "Solea solea \u00e9 unha especie de peixe tele\u00f3steo da orde dos pleuronectiformes, suborde dos pleuronectoideos e familia dos soleidos, co\u00f1ecida en galego como linguado com\u00fan, ou linguado propiamente dito.\nAdoita acadar at\u00e9 os 70\u00a0cm de lonxitude e at\u00e9 os 3\u00a0kg de peso, como m\u00e1ximo. A forma do seu corpo \u00e9 ovoidal, alongada e aplanada por ambos os lados. D\u00e9itase nos fondos sobre o seu lado esquerdo. Durante a s\u00faa fase inicial de desenvolvemento, o seu ollo esquerdo comeza a virar cara ao seu lado dereito. Todo o seu corpo est\u00e1 protexido por pequenas escamas ctenoides, e \u00e9 de cor marr\u00f3n verdosa, a\u00ednda que poden alterar a s\u00faa cor para mimetizarse co leito onde se atopa a fin de cazar mellor. O lado esquerdo, que se atopa en contacto co fondo, \u00e9 de cor branca.\nA s\u00faa boca disponse en forma oblicua, con beizos protr\u00e1ctiles, e est\u00e1 provista de agudos dentes que concentran nun s\u00f3 dos bordos de ambos os maxilares. Cazador por excelencia, alim\u00e9ntase de pequenos peixes, crust\u00e1ceos e invertebrados bent\u00f3nicos.\nReprod\u00facese durante a primavera. A femia deposita miles de \u00f3vulos no leito e o macho os fecunda. A femia pode p\u00f3r entre dous e tres mill\u00f3ns de \u00f3vulos ao ano. Unha vez fecundado, o ovo, pel\u00e1xico, flota na superficie, pero a medida que se van desenvolvendo os individuos, e despois da s\u00faa metamorfose para se coneverteren en peixes planos, migran cara ao fondo. As cr\u00edas (larvas) nacen aos quince d\u00edas da desova, e son pel\u00e1xicas durante catro a seis semanas.\n\u00c9 un peixe de grande importacia comercial, sendo obxecto de activa pesca, e a s\u00faa carne \u00e9 moi apreciada. Canda o rodaballo, \u00e9 un dos peixes m\u00e1is famosos na gastronom\u00eda de Galicia e doutras partes de Europa.\nTaxonom\u00eda.\nA especie foi decrita en 1758 polo naturalista sueco Carl von Linn\u00e9 (Linneo), na p\u00e1xina 270 da 10\u00aa edici\u00f3n do seu \"Systema Naturae\", baixo o nome de \"Pleuronectes solea\". Posteriormente foi reclasificado no x\u00e9nero \"Solea\" cando este foi fundado, en 1806, por Conrad Quensel.\nSin\u00f3nimos.\nAdemais de polo nome orixinario de Linneo, \"Pleuronectes solea\", e polo actualmente vixente, \"Solea solea\", a especie co\u00f1\u00e9cese tam\u00e9n polos sin\u00f3nimos:\nEtimolox\u00eda.\nO nome espec\u00edfico \"solea\", que lle aplicou Linneo \u00e1 especie, v\u00e9n do termo latino \"solea\", que era o nome que lle daban os romanos a unha certa especie de linguado, debido ao seu aspecto que recordaba a sola dunha sandalia (en lat\u00edn cl\u00e1sico, \"solea, -ae\").\nPosteriormente, Quensel adoptouno para o x\u00e9nero que el creara.\nCaracter\u00edsticas.\nO seu corpo \u00e9 ovalado e longo, e pode alcanzar at\u00e9 os 70\u00a0cm de lonxitude, a\u00ednda que os esp\u00e9cimes apa\u00f1ados adoitan medir entre os 30 e os 50\u00a0cm. O seu peso m\u00e1ximo rexistrado foi de 3\u00a0kg. Os machos son algo m\u00e1is pequemos que as femias.\nNa cabeza c\u00f3mpre destacar o seu foci\u00f1o, arredondado e prominente, e os seus ollos, que est\u00e1n moi xuntos, o superior bastante afastado do bordo da cabeza. A abertuda bucal, pequena e curvada, est\u00e1 situada no lado cego.\nA aleta dorsal orix\u00ednase da vertical que pasa pola base do tubo nasal anterior, \u00e9 dicir, moi por diante do ollo superior. As aletas dorsal e anal case se unen coa caudal, deixando tan s\u00f3 un pequeno e estreito ped\u00fanculo caudal. A aleta pectoral do lado pigmentado \u00e9 arredondada, e presenta unha caracter\u00edstica mancha escura, case negra, m\u00e1is ou menos circular, na s\u00faa metade distal; a aleta pectoral do lado cego \u00e9 algo menor que a pectoral. A aleta cuadal \u00e9 pequena e arredondada.\nA aleta dorsal est\u00e1 sustentada por de 73 a 86 raios, e a anal, por de 61 a 74 raios.\nA coloraci\u00f3n do lado pigmentado \u00e9 apardazada, agrisada ou avermellada, con manchas irregulares m\u00e1is escuras. A do lado cego \u00e9 abrancazada.\nBiolox\u00eda.\nH\u00e1bitat e distribuci\u00f3n.\n\u00c9 un peixe que vive en augas mari\u00f1as e salobres, demersal, ocean\u00f3dromo, a profundidades de entre os 0 e os 150 m, a\u00ednda que usualmente entre os 10 e os 60 m, case sempre sobre fondos lamacentos e areosos, se ben en inverno migra cara a maiores profundidades, de entre os 70 e os 180 m. Prefire as augas subtropicais, a temperaturas de entre os 8\u00a0\u00b0C e os 24\u00a0\u00b0C.\nDsitrib\u00faese polo Atl\u00e1ntico nororiental, inclu\u00edndo o mar Mediterr\u00e1neo, entre os 67\u00b0 N e os 17\u00b0 N, e entre os 17\u00b0 W e os 37\u00b0 E, desde o sur do fiorde de Trondheim (Noruega) polo norte, at\u00e9 o Senegal, polo sur, inclu\u00edndo o mar do Norte e o B\u00e1ltico occidental e o Mediterr\u00e1neo, at\u00e9 o mar de M\u00e1rmara, o B\u00f3sforo e o suroeste do mar Negro e, no Atl\u00e1ntico, as illas do Cabo Verde.\nNutrici\u00f3n.\nO linguado \u00e9 un depredador que caza de noite apa\u00f1ando vermes, pequenos crust\u00e1ceos e moluscos bivalvos de cuncha fina, que encontran coa axuda das pequenas papilas sensitivas filamentosas que rodean a s\u00faa boca, no lado cego.\nReproduci\u00f3n.\nOs linguados alcanzan a madurez sexual entre os 3 e os 5 anos, cando miden entre 25 e 35\u00a0cm. A desova prod\u00facese principalmente durante os meses de febreiro a maio (por exemplo, fronte \u00e1s costas de Galicia); entre abril e xu\u00f1o no sur do mar do Norte e nalg\u00fans lugares do Skagerrak e o Kattegat, entre maio e xu\u00f1o nas costas de Irlanda e do sur de Inglaterra e, en febreiro, en zonas m\u00e1is c\u00e1lidas, como no Mediterr\u00e1neo. A desova ten lugar en augas pouco profundas, entre os 20 e 50 m de profundidade, e a temperaturas entre os 6 e os 12\u00a0\u00b0C.\nDurante as migraci\u00f3ns para a desova, os linguados enc\u00f3ntranse con frecuencia au augas pel\u00e1xicas (de a\u00ed que se culifiquen como peixes ocean\u00f3dromos). As femias producen entre os 100.000 e os 150.000 \u00f3vulos, de 3 a 4\u00a0mm de di\u00e1metro, que tras seren fecundados vagan libremente nas augas. Ao cabo duns 10 d\u00edas eclosionan os ovos, dando lugar a larvass, as\u00ed mesmo pel\u00e1xicas, que minden 3,5\u00a0mm.\nAs larvas sofren a metamorfose para convert\u00e9rense en peixes planos despois dunhas de 4 a seis semanas, cando miden entre 12 e 14\u00a0mm e, daquela, os peixi\u00f1os xuven\u00eds descenden cara o fondo, en mares costeiros de augas pouco profundas. Os mares do Norte e de Wadden son as zonas de cr\u00eda m\u00e1is importantes. En inverno despr\u00e1zanse cara a augas m\u00e1is profundas e deixan de alimentarse.\nA idade m\u00e1xima rexistrada para a especie foi de 26 anos. \nPesca e usos.\nDebido \u00e1 s\u00faa carne, delicada e saborosa, \u00e9 un dos peixes planos m\u00e1is apreciados gastronomicamente en toda a Europa. p\u00e9scase con artes de arrastre, de cerco, encanizadas e francadas. Tam\u00e9n \u00e9 unha importante captura adicional nas pescar\u00edas de cigala e solla.\nAs capturas anuais no Atl\u00e1ntico nororiental, nos anos 1990, oscilaron entre as 25.000 e as 50.00 t, inclu\u00eddas unhas 10.000 t do Mediterr\u00e1neo.\nComercial\u00edzase en fresco, ou en filetes. e cons\u00f3mese cocido ao vapor, frito, grellado, asados ao forno ou en microondas,\nAcuicultura.\nAdemais da pesca, nos \u00faltimos anos est\u00e1 increment\u00e1ndose en gran medida en Galicia e noutras partes de Espa\u00f1a, o cultivo do linguado com\u00fan, e mais do linguado do Senegal ou linguado branco. (V\u00e9xanse as ligaz\u00f3ns externas).\nEn Galicia.\nO primeiro rexistro cient\u00edfico desta especie en augas galegas d\u00e9bese a Cornide, en 1788, que a cita como \"Pleuronectes liguatula\", no seu \"Ensayo de una historia de los peces y otras producciones marinas de Galicia, arreglado al sistema del caballero Carlos Linneo\". Xa no s\u00e9culo XX rex\u00edstrana, co nome actual \"Solea solea\", De Buen, en 1935, en \"Fauna ictiol\u00f3gica. Cat\u00e1logo de los peces ib\u00e9ricos de la planicie continental, aguas dulces, pel\u00e1gicos y de los abismos pr\u00f3ximos, I parte\", \"Not. y Res.Inst. Esp. Ocean\" 82: 1-19, e, a partir desta data, aparece mencionada en numerosas obras.\nNomes vulgares galegos.\nAdemais do nome \"oficial\" da RAG, inguado, ou de linguado com\u00fan que lle dan moitos autores para distiguilo doutros linguados, a profesora e ling\u00fcista R\u00edos Panisse, na s\u00faa monumental obra \"Nomenclatura de la flora y fauna mar\u00edtimas de Galicia\", recolle para \"Solea solea\" os seguintes nomes vern\u00e1culos:\nGastronom\u00eda.\nO gastr\u00f3nomo galego Jorge V\u00edctor Sueiro opinaba que os andaluces quer\u00edano convencer de que os linguados do sur eran mellores que os galaicos, pero que:\nPara este autor, o linguado hai que exclu\u00edlo da caldeirada e, para o seu gusto, como mellor est\u00e1 \u00e9 frito, \u00e1 grella ou ao forno.\nPara o gastr\u00f3nomo madrile\u00f1o Jos\u00e9 Carlos Capel:\nPola s\u00faa parte, xa no ano 1929, o famoso periodista galego Julio Camba escrib\u00eda:\nUnha boa colecci\u00f3n de receitas galegas (e doutros pa\u00edses) para preparar este exquisito peixe, p\u00f3dense encontrar en:"}
{"id": "149180", "revid": "1308", "url": "https://gl.wikipedia.org/wiki?curid=149180", "title": "Sola sola", "text": ""}
{"id": "149182", "revid": "1308", "url": "https://gl.wikipedia.org/wiki?curid=149182", "title": "Solea solea", "text": ""}
{"id": "149183", "revid": "895", "url": "https://gl.wikipedia.org/wiki?curid=149183", "title": "Fonsi Valverde", "text": ""}
{"id": "149184", "revid": "29398", "url": "https://gl.wikipedia.org/wiki?curid=149184", "title": "Alfonso Valverde Rodr\u00edguez", "text": "Alfonso Valverde Rodr\u00edguez, m\u00e1is co\u00f1ecido como Fonsi Valverde, nado en Nigr\u00e1n o 26 de decembro de 1966, \u00e9 un adestrador de f\u00fatbol galego.\nTraxectoria.\nEmpezou a s\u00faa carreira como adestrador nas categor\u00edas inferiores do Celta de Vigo, para pasar posteriormente por clubs como o Club R\u00e1pido de Bouzas ou o Coruxo Club de F\u00fatbol. En xullo de 2007 d\u00e1 un salto de categor\u00eda para adestrar ao Club Deportivo Lugo en Segunda Divisi\u00f3n B, renovando outro ano ao fin da campa\u00f1a. En xullo de 2009 anuncia que deixa o Lugo por motivos persoais e regresa a Vigo. En xaneiro de 2010 anunci\u00e1base o seu regreso aos banqui\u00f1os como adestrador do Club Deportivo Ourense substitu\u00edndo a Francisco Romero. Dende o 15 de xu\u00f1o de 2011 \u00e9 adestrador do Celta de Vigo B.\nFonsi foi adestrador do CD Cultural Areas durante dous anos nas tempadas 2014-2016 en Terceira divisi\u00f3n. \nDo 2019 ata 2021 recala no Alondras onde carva resultados variados rematando terceiros no seu subgrupo quedando f\u00f3ra da promoci\u00f3n de ascenso no derradeiro ano da Terceira divisi\u00f3n, e novenos na rec\u00e9n estreada Terceira Federaci\u00f3n acadando a permanencia ser\u00eda substitu\u00eddo por David P\u00e1ez."}
{"id": "149189", "revid": "56817", "url": "https://gl.wikipedia.org/wiki?curid=149189", "title": "Almu\u00ed\u00f1a", "text": "O top\u00f3nimo galego Almu\u00ed\u00f1a pode referirse a:\nComo apelido ou alcume, pode referirse a:"}
{"id": "149190", "revid": "1131", "url": "https://gl.wikipedia.org/wiki?curid=149190", "title": "A Almu\u00ed\u00f1a", "text": ""}
{"id": "149191", "revid": "98629", "url": "https://gl.wikipedia.org/wiki?curid=149191", "title": "A Almu\u00ed\u00f1a, Arbo, Arbo", "text": "A Almu\u00ed\u00f1a \u00e9 un lugar da parroquia de Arbo no concello pontevedr\u00e9s de Arbo na comarca da Paradanta. Segundo datos do INE en 2009 ti\u00f1a 61 habitantes (32 homes e 29 mulleres), o mesmo n\u00famero de habitantes que no 2000."}
{"id": "149192", "revid": "865", "url": "https://gl.wikipedia.org/wiki?curid=149192", "title": "La Banda del Cami\u00f3n", "text": "La Banda del Cami\u00f3n \u00e9 un grupo musical de rock galego, formado na Coru\u00f1a no ano 2000. Varios dos seus membros formaban o grupo Cacahu\u00e9 e son co\u00f1ecidos polo seu tema \"Rock del Deportivo\"."}
{"id": "149193", "revid": "85894", "url": "https://gl.wikipedia.org/wiki?curid=149193", "title": "Vilasol, Padornelo, Pedrafita do Cebreiro", "text": "Vilasol \u00e9 un lugar da parroquia de Padornelo no concello lucense de Pedrafita do Cebreiro, na comarca dos Ancares. Segundo o padr\u00f3n municipal (INE 2013) ten 2 habitantes (un home e unha muller)."}
{"id": "149194", "revid": "1888", "url": "https://gl.wikipedia.org/wiki?curid=149194", "title": "Vilasol", "text": ""}
{"id": "149195", "revid": "5109", "url": "https://gl.wikipedia.org/wiki?curid=149195", "title": "Colorado Avalanche", "text": "Colorado Avalanche \u00e9 un equipo profesional de h\u00f3ckey sobre xeo da cidade de Denver (Estados Unidos) que compite na NHL. Fundado en 1972, foi co\u00f1ecido ata 1995 polo nome de Nordiques de Qu\u00e9bec, ao ter a s\u00faa base na cidade de Quebec (Canad\u00e1). Dende a s\u00faa fundaci\u00f3n en 1972 ata 1979 competiu na WHA, dando logo o salto \u00e1 NHL en 1979. En 1995 o equipo mudouse \u00e1 capital do estado de Colorado, Estados Unidos, trocando o seu nome pola actual denominaci\u00f3n. Ao longo dos seus anos de existencia, o equipo ga\u00f1ou dous t\u00edtulos de liga (1995-96 e 2000-01), dous t\u00edtulos de conferencia que coincidiron cos anos que ga\u00f1ou a liga, e foi oito veces campi\u00f3n da s\u00faa divisi\u00f3n."}
{"id": "149196", "revid": "5749", "url": "https://gl.wikipedia.org/wiki?curid=149196", "title": "H\u00f3rreo cedeir\u00e9s", "text": ""}
{"id": "149202", "revid": "19415", "url": "https://gl.wikipedia.org/wiki?curid=149202", "title": "Tampa Bay Lightning", "text": "O Tampa Bay Lightning \u00e9 un equipo profesional de h\u00f3ckey sobre xeo da cidade de Tampa (Estados Unidos) que compite na NHL. Foi fundado en 1992 e nos seus ano de historia proclamouse campi\u00f3n de liga nunha ocasi\u00f3n (na tempada 2003-04), un campionato de conferencia (no mesmo ano que ga\u00f1ou a liga) e dous campionatos de divisi\u00f3n (tempadas 2002-03 e 2003-04)."}
{"id": "149203", "revid": "19415", "url": "https://gl.wikipedia.org/wiki?curid=149203", "title": "St. Louis Blues", "text": "o St. Louis Blues \u00e9 un equipo de h\u00f3ckey sobre xeo profesional da cidade de St. Louis (Estados Unidos) que compite na NHL. O equipo foi fundado en 1967 e ten a s\u00faa sede na cidade de Missouri dende a s\u00faa creaci\u00f3n. Os \u00fanicos logros acadados pola franqu\u00eda estadounidense foron a consecuci\u00f3n de sete t\u00edtulos da s\u00faa divisi\u00f3n."}
{"id": "149204", "revid": "89787", "url": "https://gl.wikipedia.org/wiki?curid=149204", "title": "Toronto Maple Leafs", "text": "Os Toronto Maple Leafs son un equipo profesional de h\u00f3ckey sobre xeo da cidade de Toronto (Ontario, Canad\u00e1) que compite na National Hockey League (NHL), estando encadrado na Atlantic Division da Conferencia Leste. Dende 1999 o equipo xoga os seus partidos como local no Air Canada Centre, logo de ter xogado a maior parte da s\u00faa historia no Maple Leaf Gardens . \u00c9 o segundo equipo que m\u00e1is veces ga\u00f1ou a Stanley Cup cun total de 13 t\u00edtulo, o \u00faltimo deles en 1967, ademais de ga\u00f1ar d\u00faas veces o Prince of Wales Trophy e finalizar cinco veces como campi\u00f3n da s\u00faa divisi\u00f3n.\nFundados en 1917, os Maple Leafs son o segundo equipo m\u00e1is antigo de toda a competici\u00f3n por detr\u00e1s dos Montreal Canadiens. Inicialmente o equipo recibiu o nome de Toronto Blueshirts, pasando no seu segundo ano de existencia a denominarse Toronto Arenas, e en 1919 mudou de novo de nome para pasar a chamarse Toronto St. Patricks, denominaci\u00f3n que manter\u00eda ata 1927, cando adoptou o seu nome actual. A franqu\u00eda \u00e9 un dos equipos denominados \"Original Six\", o nome que reciben os equipos que competiron na NHL dende 1942 ata a expansi\u00f3n de 1967.\nDenominaci\u00f3ns.\nAo longo da s\u00faa historia o equipo tivo diferentes nomes:\nPersonalidades.\nXogadores.\nCapit\u00e1ns do equipo.\nDende a s\u00faa primeira tempada, o equipo dos Toronto Maple Leafs tivo 17 capit\u00e1ns distintos. O primeiro capit\u00e1n da historia da franqu\u00eda foi nomeado na tempada Tempada 1926-1927 da NHL1926-27 da National Hockey League (NHL), e foi o canadense Bert Corbeau. Dende a tempada 2010-11 o capit\u00e1n do equipo \u00e9 o tam\u00e9n canadense Dion Phaneuf. A excepci\u00f3n do sueco Mats Sundin, que exerceu de capit\u00e1n entre 1997 e 2008, todos os capit\u00e1ns do equipo de Toronto naceron no Canad\u00e1. Dous xogadores do equipo exerceron de capit\u00e1ns en d\u00faas etapas distintas, estes foron Syl Apps (1940-43 e 1945-48) e Ted Kennedy (1948-55 e 1956-57), mentres que George Armstrong \u00e9 o xogador que m\u00e1is tempo ocupou o posto, cun total de 12 anos entre 1957 e 1969. Os diferentes xogadores que te\u00f1en sido capit\u00e1ns do equipo ao longo da s\u00faa historia son:\nElecci\u00f3ns na primeira rolda do \"draft\".\nCada ano dende 1963, os xogadores das ligas menores te\u00f1en a posibilidade de asinar contratos coas franqu\u00edas da NHL. Ao longo da s\u00faa historia, os Leafs escolleron d\u00faas veces en primeira posici\u00f3n, seleccionando a Wendel Clark (1985) e Auston Matthews (2016). A continuaci\u00f3n m\u00f3stranse as elecci\u00f3ns na primeira rolda do \"draft\" da NHL dos Toronto Maple Leafs:\nO O'Brien Trophy foi un trofeo retirado de h\u00f3ckey sobre xeo que era entregado na National Hockey Association (NHA) e na National Hockey League (NHL) dende 1910 ata 1950. A Copa ten sido entregada baixo catro definici\u00f3ns. Os Maple Leafs son o segundo equipo que m\u00e1is veces conquistou o trofeo cun total de 9 veces, s\u00f3 superado polos Montreal Canadiens:\nDende a tempada 1993-1994, entr\u00e9gase o Prince of Wales Trophy ao equipo ga\u00f1ador da final da Conferencia Leste durante os \"play-offs\". O Prince of Wales Trophy \u00e9 o trofeo que m\u00e1is veces mudou o seu significado ao longo da historia da NHL. Os Maple Leafs te\u00f1en ga\u00f1ado tan s\u00f3 d\u00faas veces o trofeo, ambas cando este era entregado ao campi\u00f3n da liga regular."}
{"id": "149205", "revid": "89787", "url": "https://gl.wikipedia.org/wiki?curid=149205", "title": "Kiviuq (l\u00faa)", "text": "Kiviuq \u00e9 unha pequena l\u00faa de movemento directo do planeta Saturno. Foi descuberta por Brett J. Gladman no 2000, e d\u00e9uselle a designaci\u00f3n temporal de S/2000\u00a0S\u00a05. No 2003 recibir\u00eda o seu nome oficial, procedente da mitolox\u00eda inuit, onde Kiviuq \u00e9 un lendario e heroico Inuk, unha especie de Ulises Inuit. Tivo un vida longa (ou varias vidas), viaxou polo mundo, vivindo toda sorte de aventuras, os detalles cambia con cada contador de contos tradicional de cada localidade.\n\u00d3rbita e caracter\u00edsticas f\u00edsicas.\nEsta l\u00faa \u00e9 membro do Grupo Inuit de sat\u00e9lites irregulares de Saturno. Kiviuq ten \u00f3 redor de 16 kms de di\u00e1metro, e orbita Saturno a unha distancia media de 11,111 mill\u00f3ns de kms en 450 d\u00edas, coma se pode comprobar, unha orbita moi semellante \u00e1 de Ijiraq. No diagrama da esquerda p\u00f3dese ver graficamente a \u00f3rbita desta l\u00faa en relaci\u00f3n coas outras l\u00faas de movemento directo de Saturno, a excentricidade da \u00f3rbita est\u00e1 representado polos segmentos amarelos que van dende o pericentro \u00f3 apocentro. Kiviuq amosa un \"vermello claro\" e o seu espectro infravermello \u00e9 moi semellante \u00f3 de Siarnaq e \u00f3 de Paaliaq, o cal soporta a tese dunha posible orixe com\u00fan do \"Grupo Inuit\" a partir do esnaquizamento dun corpo m\u00e1is grande.\nPensase que Kiviuq est\u00e1 nunha resonancia Kozai, por exemplo, cando ciclicamente se reduce a inclinaci\u00f3n orbital, aumenta a excentricidade e \"viceversa\"."}
{"id": "149206", "revid": "89787", "url": "https://gl.wikipedia.org/wiki?curid=149206", "title": "At\u00fan patudo", "text": "O at\u00fan patudo (\"Thunnus obesus\") \u00e9 unha especie de peixe da orde dos perciformes, suborde dos escombroideos e familia dos t\u00fanidos, pertencente ao x\u00e9nero \"Thunnus\".\nCaracter\u00edsticas.\n\u00c9 un peixe corpulento, que chega a acadar un peso de 210\u00a0kg.\nTen a primeira aleta dorsal de cor amarela forte, mentres que a segunda alerta dorsal e a anal son s\u00f3 amareladas.\nO corpo \u00e9 claro cunha faixa azul iridescente nos lados (vis\u00edbel s\u00f3 en exemplares vivos).\nBiolox\u00eda.\nNutrici\u00f3n.\nAlim\u00e9ntase de peixes, crust\u00e1ceos e cefal\u00f3podos, tanto de d\u00eda, como durante a noite.\nReproduci\u00f3n e desenvolvemento.\nTanto os ovos como as larvas forman parte do plancto. Son peixes de crecemento r\u00e1pido, a alcanzan unha idade m\u00e1xima estimada de once anos.\nCostumes.\nTen un comportamento pel\u00e1xico, cos peixes de tama\u00f1os pequenos formando cardumes na superficie, mentres os adultos se concentran en augas profundas.\nDistribuci\u00f3n.\nAt\u00f3pase nas augas tropicais e subtropicais de todos os oc\u00e9anos, mais preferindo o intervalo de temperaturas entre os 17\u00ba e os 22\u00a0\u00b0C.\nTaxonom\u00eda.\nDescrici\u00f3n.\nEsta especie foi descrita por primeira en 1839 vez polo cl\u00e9rigo anglicano, escritor, bot\u00e1nico, icti\u00f3logo e malac\u00f3logo ingl\u00e9s, especializado na flora, e m\u00e1is na fauna (mari\u00f1a) do arquip\u00e9lago de Madeira Richard Thomas Lowe, baixo o nome de \"Thynnus obesus\". Poesteriormente, cando o x\u00e9nero \"Thynnus\" foi considerado como \"Thunnus\" foi reclasificado neste.\nSin\u00f3nimos.\nAo longo da historia, a especie foi tam\u00e9n co\u00f1ecida polos sin\u00f3nimos seguintes:\nImportancia econ\u00f3mica.\nTen grande importancia para a pesca, sendo comercializado principalmente conxelado e enlatado; adquire un valor elevado para a produci\u00f3n de sashimi. \u00c9 considerado unha especie vulnerable pola IUCN.\nAs capturas aumentaron li\u00f1almente (a\u00ednda que con flutuaci\u00f3ns) dende mediados do s\u00e9culo XX at\u00e9 o ano 2000, cando se chegou a preto de 400 000 t en todo o mundo; os pa\u00edses que rexistran maiores capturas son o Xap\u00f3n e Corea do Sur.."}
{"id": "149207", "revid": "1308", "url": "https://gl.wikipedia.org/wiki?curid=149207", "title": "Thunnus obesus", "text": ""}
{"id": "149208", "revid": "89787", "url": "https://gl.wikipedia.org/wiki?curid=149208", "title": "Ijiraq (l\u00faa)", "text": "Ijiraq \u00e9 unha pequena l\u00faa irregular de movemento directo do planeta Saturno. Foi descuberta por Brett J. Gladman, John J. Kavelaars e o seu equipo no ano 2000, e d\u00e9uselle a designaci\u00f3n temporal de S/2000\u00a0S\u00a06. No 2003 recibir\u00eda o seu nome oficial, procedente da mitolox\u00eda inuit, que fai referencia a unha criatura desta mitolox\u00eda.\nOrbita e caracter\u00edsticas f\u00edsicas.\nEsta l\u00faa \u00e9 membro do Grupo Inuit de sat\u00e9lites irregulares de Saturno. Ijiraq ten \u00f3 redor de 12 kms de di\u00e1metro, e orbita Saturno a unha distancia media de 11,124 mill\u00f3ns de kms en 451 d\u00edas, coma se pode comprobar, unha orbita moi semellante \u00e1 de Kiviuq. No diagrama da esquerda p\u00f3dese ver graficamente a \u00f3rbita desta l\u00faa en relaci\u00f3n coas outras l\u00faas de movemento directo de Saturno, a excentricidade da \u00f3rbita est\u00e1 representada polos segmentos amarelos que van dende o pericentro \u00f3 apocentro.\nPensase que Ijiraq est\u00e1 nunha resonancia Kozai, por exemplo, cando ciclicamente se reduce a inclinaci\u00f3n orbital, aumenta a excentricidade e \"viceversa\". O argumento da periapse da \u00f3rbita oscila \u00f3 redor dos 90\u00b0 cunha amplitude 60\u00b0\nComo xa dixemos, Ijiraq \u00e9 membro do \"Grupo Inuit\", pero observaci\u00f3ns recentes revelaron que Ijiraq \u00e9 m\u00e1is vermello ca Paaliaq, Siarnaq e Kiviuq. O seu gradiente espectral (a medida de refractividade dun corpo en relaci\u00f3n \u00e1 lonxitude de onda) \u00e9 moito m\u00e1is empinado que para os outros membros (20% por 100\u00a0nm), t\u00edpica dos TNOs coma Sedna pero desco\u00f1ecida para os sat\u00e9lites irregulares. Tam\u00e9n cabe subli\u00f1ar, que a diferenza dos outros tres sat\u00e9lites, o espectro de Ijiraq carece dunha li\u00f1a feble de absorci\u00f3n preto dos 0.7 \u03bcm, atribu\u00eddo a unha posible presenza de auga.\nNome.\nKavelaars, astr\u00f3nomo da McMaster University, suxeriu este nome co fin de axudar \u00e1 nomenclatura astron\u00f3mica a sa\u00edr un pouco da ruta \"Greco-Romana\". Estar\u00eda varios meses buscando nomes entre fontes multi-culturais e canadenses, consultando a eruditos ind\u00edxenas, pero sen atopar un mome adecuado. En marzo do 2001, mentres lles estaba lendo un contos \u00f3s seus fillos, tivo unha revelaci\u00f3n. O ijiraq xogaba \u00f3 acocho, do mesmo xeito c\u00e1s l\u00faas pequenas de Saturno: as cales eran dif\u00edciles de atopar, e fr\u00edas coma os pa\u00edses do \"Canadian arctic\" (o equipo dos descubridores que inclu\u00eda canadenses, noruegueses e islandeses). Kavelaars contactou co autor do conto, Michael Kusugak, para pedirlle o seu permiso, e m\u00e1is tarde tam\u00e9n suxeriu os nomes de l\u00faa Kiviuq e 90377 Sedna."}
{"id": "149209", "revid": "89787", "url": "https://gl.wikipedia.org/wiki?curid=149209", "title": "Historia de Barcelona", "text": "A historia de Barcelona est\u00e9ndese ao longo de 4.000 anos, desde finais do neol\u00edtico, cos primeiros restos atopados no territorio da cidade, at\u00e9 a actualidade. O substrato dos seus habitantes une os pobos iberos (da tribo dos laietanos), cartaxineses, romanos, xudeus, visigodos, musulm\u00e1ns e cristi\u00e1ns. Con todo, e tendo en conta a presenza de vestixios de asentamentos iberos e cartaxineses, o verdadeiro nacemento de Barcelona como cidade tivo lugar en \u00e9poca romana, evolucionando desde o seu primeiro momento de esplendor at\u00e9 converterse nun dos principais portos do mar Mediterr\u00e1neo occidental, chegando na idade media a primac\u00eda sobre o resto dos condados catal\u00e1ns e convert\u00e9ndose en capital da Coroa de Arag\u00f3n. Logo da uni\u00f3n do reino de Arag\u00f3n coa coroa de Castela, malia perder a capitalidade Barcelona mantivo unha posici\u00f3n de gran relevancia no desenvolvemento pol\u00edtico, social e econ\u00f3mico do estado espa\u00f1ol. Na actualidade, acontecementos como os Xogos Ol\u00edmpicos de 1992 ou o F\u00f3rum Universal das Culturas 2004 situaron Barcelona como unha cidade mundialmente reco\u00f1ecida e loada, importante foco tur\u00edstico e cultural, as\u00ed como centro financeiro e de congresos de reco\u00f1ecido prestixio.\nHistoria.\nOrixes.\nAs orixes da cidade de Barcelona son confusas. Antes da romanizaci\u00f3n da pen\u00ednsula Ib\u00e9rica, a \u00e1rea de Barcelona e zonas lindeiras entre os r\u00edos Llobregat e Bes\u00f2s conserva restos de finais do neol\u00edtico e principios do calcol\u00edtico. Os primeiros asentamentos permanentes datan dos s\u00e9culos VII e VI a.C., cando o pobo ibero dos laietanos ocupaba a zona. Hai constancia de d\u00faas poboaci\u00f3ns veci\u00f1as cara aos s\u00e9culos III e II a.n.e., ambas as d\u00faas con certa actividade comercial: \"Barkeno\", situada sobre el monte T\u00e0ber (Ciutat Vella) e \"Laie\" (ou \"Laiesken\"), situada posiblemente na aba da monta\u00f1a de Montju\u00efc. Ao parecer hab\u00eda tam\u00e9n un pequeno poboado grego chamado \"\u039a\u03b1\u03bb\u03bb\u03af\u03c0\u03bf\u03bb\u03b9\u03c2\" (\"Kall\u00edpolis\", \"cidade fermosa\"), a\u00ednda que non est\u00e1 clara a s\u00faa localitaci\u00f3n. \nAtop\u00e1ronse d\u00faas cecas deste per\u00edodo. Entre os s\u00e9culos III e II a.n.e. circularon dracmas de imitaci\u00f3n ampuritana cu\u00f1adas na ceca de \"Barkeno\" coa lenda ibera . \"Laiesken\" acu\u00f1ou tam\u00e9n moedas de uso com\u00fan durante o primeiro per\u00edodo romano.\nDurante a segunda guerra p\u00fanica (218-202 a.n.e.), Cartago, liderado por An\u00edbal, ocupou a poboaci\u00f3n no curso da s\u00faa marcha cara aos Pireneos logo de cruzar o r\u00edo Ebro, que era at\u00e9 ent\u00f3n a fronteira do dominio cartaxin\u00e9s. Por este motivo, en ocasi\u00f3n adoita sinalarse a data desta ocupaci\u00f3n (218 a.n.e.) como a de fundaci\u00f3n da cidade.\nLendas sobre a s\u00faa fundaci\u00f3n.\nHai d\u00faas lendas destacadas sobre a orixe da cidade:\nA lenda de orixe romana atrib\u00fae a fundaci\u00f3n a H\u00e9rcules (Heracles na mitolox\u00eda grega), 400 anos antes da fundaci\u00f3n de Roma. C\u00f3ntase que H\u00e9rcules, despois da cuarta proba, uniuse aos argonautas liderados por Xas\u00f3n na procura do v\u00e9laro de ouro, cruzando o Mediterr\u00e1neo en nove naves. Unha tormenta dispersa a frota preto da costa catal\u00e1, e conseguen reagrupar todos os barcos ag\u00e1s un. Xas\u00f3n enc\u00e1rgase xunto a H\u00e9rcules de buscar o noveno nav\u00edo, e descobren o naufraxio da \"Barca Nona\" (novena) ao p\u00e9 dun outeiro (Montju\u00efc). Aos tripulantes g\u00fastalles tanto o lugar que coa axuda de H\u00e9rcules e Hermes fundan unha cidade co nome da Barca Nona, \"Barcanona\". Esta historia representa unha variaci\u00f3n do mito orixinal en que o v\u00e9laro se atopana en C\u00f3lquida, un territorio situado no C\u00e1ucaso (actualmente parte de Xeorxia), mais segundo a adaptaci\u00f3n da mitolox\u00eda romana de Heracles a H\u00e9rcules, os feitos local\u00edzanse na parte occidental do Mediterr\u00e1neo.\nA lenda da orixe cartaxinesa di que foi fundada por Am\u00edlcar Barca, pai de An\u00edbal, cara ao 230 a.n.e co nome de \"Barkenon\", \"Barcelino\" ou \"Barcia Nova\" en relaci\u00f3n coa s\u00faa li\u00f1axe. Esta etimolox\u00eda tam\u00e9n \u00e9 atribu\u00edda ao propio An\u00edbal Barca.\nOutra versi\u00f3n relaciona as d\u00faas lendas mediante unha fundaci\u00f3n de H\u00e9rcules e unha reconstruci\u00f3n posterior por parte de Am\u00edlcar. En calquera caso, estas orixes est\u00e1n baseadas en conxecturas sen base arqueol\u00f3xica nin hist\u00f3rica, e foron propostas por historiadores medievais do s\u00e9culo XV como Pere Tomic ou Jeroni Pau. A orixe etimol\u00f3xica est\u00e1 ben funamentada no top\u00f3nimo laietano e ib\u00e9rico, e \u00e9 defendido por ling\u00fcistas e etim\u00f3logos reco\u00f1ecidos como Joan Coromines.\nFundaci\u00f3n romana.\nNo 15 a.C., a romanizaci\u00f3n progresiva dos asentamentos iberos termina coa refundaci\u00f3n no lugar do T\u00e1ber da \"Colonia Iulia Augusta Faventia Paterna Barcino\". Eran apenas 12 hect\u00e1reas arrodeadas por 1,5 quil\u00f3metros de muralla con cardo e decumano m\u00e1ximos cruz\u00e1ndose no foro (a car\u00f3n da actual Praza de Sant Jaume), onde se erix\u00eda o templo de Augusto, e catro portas nas principais direcci\u00f3ns.\nO auxe de Barcino acadouse nos s\u00e9culos II e III (ata 8.000 habitantes). Contaba con acuedutos e termas e a muralla reforzouse fortemente (81 torres de 18 m) entre o ano 270 e o 300, nunha obra que falaba da relevancia da cidade, que rivalizaba mesmo con \"Tarraco\".\nA decadencia do poder imperial romano foi substitu\u00edda polo fortalecemento do cristianismo. A finais do s\u00e9culo IV docum\u00e9ntanse xa bispos e in\u00edciase a construci\u00f3n dun templo paleocristi\u00e1n: bas\u00edlica da Santa Cruz, con baptisterio e pazo episcopal, orixe da actual catedral, xunto a muralla. O centro de poder trasl\u00e1dase as\u00ed ao nordeste do recinto intramuros dende o foro, que comeza a ser abandonado.\nPer\u00edodo visigodo e musulm\u00e1n.\nNo 415 os visigodos de Ata\u00falfo e Gala Placidia estableceron unha modesta corte en Barcino como capital do seu futuro reino na Pen\u00ednsula Ib\u00e9rica, s\u00f3 uns meses ata en catro ocasi\u00f3ns nos s\u00e9culos seguintes, posiblemente pola s\u00faa situaci\u00f3n e forte muralla. De culto ariano, desprazar\u00e1n da bas\u00edlica aos cat\u00f3licos ind\u00edxenas, orixe da igrexa de San Xusto e Pastor ao sur do foro. Pero contra o ano 600, no canto da existente e xa convertidos, os visigodos van constru\u00edr en dous tempos unha nova bas\u00edlica onde se celebran dous concilios. Seica xunto ao complexo episcopal estaba o pazo condal do delegado rexio, co poder militar e civil da que xa era co\u00f1ecida por \"Barchinona\".\nNo 718 produciuse a conquista musulm\u00e1 e no 985 o saqueo e incendio da cidade por Almanzor. Entremedias, dende o 801, un basti\u00f3n de fronteira na Marca Hisp\u00e1nica do Imperio Carolinxio. Edif\u00edcase un novo pazo condal (s\u00e9culo IX) sobre o visigodo e os condes van ser cada vez m\u00e1is independentes.\nEsplendor da Barcelona condal.\nXa en 1046 dan inicio as obras dunha catedral rom\u00e1nica en substituci\u00f3n da destru\u00edda por Almanzor. A econom\u00eda comeza unha progresiva recuperaci\u00f3n da man do comercio nas feiras e as v\u00edas mar\u00edtimas. F\u00f3ra das murallas aparecen xunto as portas arrabaldes ben desenvolvidos arredor de igrexas e mosteiros (o Mercadal e Vilanova do Mar, el Pi, os Arcos Antigos. Os primeiros conventos foron os das ordes militares, despois vi\u00f1eron franciscanos e dominicos (Santa Catarina). Na segunda metade do s\u00e9culo XIII, Pedro o Grande manda erixir unha muralla defensiva arrodeando o conxunto (150 hect\u00e1reas). Polo oeste o l\u00edmite ser\u00e1 a canle dun arroio (\"riera\", actuais Ramblas).\nDende 1162 a cidade era ademais residencia real da coroa de Arag\u00f3n. O pazo condal foi ampliado (\"Palau Reial Maior\"), traslad\u00e1ndose o episcopal \u00e1 porta norte da muralla romana. O coraz\u00f3n da actividade urbana era ent\u00f3n o \"Mercadal\" coa praza do mercado (\"Pla\u00e7a del Blat\") fronte a antiga porta leste. De al\u00ed part\u00eda a r\u00faa do mar (Argenteria), con artes\u00e1ns, mercadores e comerciantes, ata o barrio da Ribera, cos mari\u00f1eiros e pescadores e onde uns primeiros estaleiros (\"drassanes\") anunciaban o futuro inmediato de Barcelona.\nPotencia do Mediterr\u00e1neo.\nNo s\u00e9culo XIV, con Xaime II de Arag\u00f3n e Pedro o Cerimonioso, a cidade acada a s\u00faa m\u00e1xima expansi\u00f3n mar\u00edtima. Novos estaleiros (\"Reials Drassanes\") e Lonxa fornecen o atafego do porto. A muralla compl\u00e9tase na segunda metade do s\u00e9culo, cercando tam\u00e9n o arrabalde do oeste (Raval).\nA prosperidade procura os fondos precisos para desenvolver un ambicioso plan construtor. O estilo vai ser o g\u00f3tico pero con caracter\u00edsticas idiosincr\u00e1sicas que fan lex\u00edtimo falar dun g\u00f3tico catal\u00e1n. Unha nova catedral, erixida canda a vella rom\u00e1nica, ser\u00e1 o seu magn\u00edfico estandarte . Outro exemplo, sinxelo e soberbio, \u00e9 a igrexa dos mari\u00f1eiros, Santa Maria del Mar, no barrio de Vilanova, a car\u00f3n do barrio da Ribera.\nDo g\u00f3tico civil destacan, ademais das anteditas \"Drassanes\" e a lonxa, o Pazo Real, que contin\u00faa a ampliarse (capela de Santa \u00c1gata e o impo\u00f1ente \"Sal\u00f3 del Tinell\") en torno \u00e1 \"Pla\u00e7a del Rei\". Por outra banda, a casa do concello (\"Casa de la Ciutat\" co \"Sal\u00f3 de Cent\") e o xerme do Palau da Generalitat comezan a configurar a futura \"Pla\u00e7a de Sant Jaume\" (s\u00e9culo XIX), xusto no centro da cidade hist\u00f3rica.\nDespois de que a peste negra decimase a poboaci\u00f3n apareceu a decadencia. O s\u00e9culo XV foi o da consecuci\u00f3n dun porto a altura da importancia mar\u00edtimo comercial da cidade. Coa construci\u00f3n dun dique ata a illa de Maians (1477) comezaba o abrigo definitivo do fondeadoiro da costa sempre exposto aos temporais de levante. O efecto secundario foi a acumulaci\u00f3n de limos do r\u00edo Bes\u00f3s no leste do dique, que foi creando unha pen\u00ednsula de futura significaci\u00f3n urbana.\nS\u00e9culos de estancamento.\nO matrimonio dos Reis Cat\u00f3licos e o descubrimento de Am\u00e9rica van estancar a econom\u00eda barcelonesa. Agora Arag\u00f3n \u00e9 parte da coroa espa\u00f1ola e o oc\u00e9ano Atl\u00e1ntico (C\u00e1diz e Sevilla) vai substitu\u00edr o Mediterr\u00e1neo na primac\u00eda comercial (35.000 h en 1150, 20.000 en 1492, 36.000 en 1715). Barcelona manterase ata o s\u00e9culo XIX nas murallas medievais, que se reforzan con basti\u00f3ns renacentistas. A vella muralla romana foise subsumindo en construci\u00f3ns achegadas.\nTrala final da Guerra de Sucesi\u00f3n coa capitulaci\u00f3n de Barcelona e a perda dos foros, en 1716 o rei Filipe V ordena a construci\u00f3n da maior cidadela de Europa, a \"Ciutadella\", para o control da cidade. Derr\u00fabase gran parte do barrio de Ribera e para os pescadores desaloxados planificarase despois (1753) o barrio da Barceloneta no recheo ao sur que ti\u00f1a provocado o dique do porto.\nPor outra banda, no interior da vila, o tramo das vellas murallas de Pedro o Grande \u00e9 substitu\u00eddo progresivamente (1777-1854) por un paseo arborado, \"la Rambla\". Ademais de se converter no principal da cidade, pola s\u00faa posici\u00f3n central vai xogar un papel fundamental na articulaci\u00f3n do conxunto urbano, ao permitir o pleno remate do Raval, que ata ent\u00f3n a\u00ednda persist\u00eda con hortas. No contorno do paseo, e como consecuencia da desamortizaci\u00f3n de 1835, aparece a \"Pla\u00e7a Reial\" (1848) no lugar do convento dos Capuchinos, e o Mercado da Boquer\u00eda no canto dos Carmelitas Descalzos.\nO \"Eixample\" de Cerd\u00e0.\nBarcelona estaba a crecer dende a fin do s\u00e9culo XVIII coa aparici\u00f3n dunha cada vez m\u00e1is puxante industria t\u00e9xtil. O ferrocarril comezou a s\u00faa andaina en 1848. A\u00ednda pechada nas murallas hist\u00f3ricas a cidade non daba m\u00e1is de si. Foron derrubadas en 1854 \u00e1 vez que o enxe\u00f1eiro Ildefons Cerd\u00e0 presentou un ambicioso e coidado plan de \"eixample\" que permanece como un dos paradigmas do tipo na historia do urbanismo.\nSobre unha cuadr\u00edcula hipod\u00e1mica de 7,5\u00a0km\u00b2 tr\u00e1zanse grandes eixos que comunican a cidade coa rexi\u00f3n circundante: Diagonal e Paralelo co val do Llobregat, Meridiana co do Bes\u00f3s e Gran V\u00eda tanxente a cidade hist\u00f3rica e paralela ao mar. As maz\u00e1s, de 113 metros de lado, contan con cadanseus chafr\u00e1ns co fin de facilitaren o tr\u00e1nsito nos cruceiros, onde se crean pequenas prazas octogonais. Dese\u00f1adas por Cerd\u00e1 abertas con xard\u00edn interior, co tempo foron ench\u00e9ndose pola especulaci\u00f3n das parcelas.\nAs zonas verdes previstas non chegaron a se realizar na s\u00faa maior parte pero, en compensaci\u00f3n, o derrubamento da odiada \"Ciutadella\" en 1868 deu lugar ao parque hom\u00f3nimo. Tampouco prevista no plan inicial, a \"Pla\u00e7a de Catalunya\" (1892) serviu de gonzo entre a cidade medieval e o grande ancheamento configur\u00e1ndose como novo centro urbano. D\u00faas avenidas parten dela cara \u00e1 poboaci\u00f3n de Gr\u00e0cia ao norte (anexionada xunto a outros cinco concellos veci\u00f1os en 1897), a \"Rambla de Catalunya\" continuando o eixo \"de les Rambles\" e o \"Passeig de Gr\u00e0cia\", o gran bulevar da rica burgues\u00eda do cambio de s\u00e9culo .\nUnha segunda compo\u00f1ente do Plan Cerd\u00e0 era a reforma da cidade vella coa apertura de grandes v\u00edas no seu heterox\u00e9neo tecido. S\u00f3 a \"Via Laietana\", e cincuenta anos despois (1908-1812), comezou a facerse realidade.\nDo modernismo \u00e1s grandes exposici\u00f3ns.\nO estilo arquitect\u00f3nico que vai expresar o novo status ser\u00e1 o modernismo catal\u00e1n (tam\u00e9n unha variante idiosincr\u00e1sica do movemento internacional). Xusto no \"Passeig de Gr\u00e0cia\" er\u00edxense os mellores exemplos residenciais (Casa Mil\u00e1 e Casa Batll\u00f3 de Antoni Gaud\u00ed; Casa Amatller de Josep Puig i Cadafalch). A rentes de al\u00ed a Sagrada Familia de Gaud\u00ed e a car\u00f3n da \"Via Laietana\" o Palau de la M\u00fasica Catalana de Llu\u00eds Dom\u00e8nech i Montaner.\nAo tempo, esa mesma elite burguesa celebra o seu \u00e9xito industrial organizando d\u00faas exposici\u00f3ns universais que por\u00e1n Barcelona na escena internacional: en 1888 no Parque da Ciutadella, que ademais de consolidar o maior parque da cidade serviu para ordenar e urbanizar o seu contorno (\"Mercat del Born\") e a fronte mar\u00edtima ata \"les Rambles\", unha vez derrubado o \u00faltimo tramo da muralla do mar, co \"Passeig de Colom\" e o monumento hom\u00f3nimo. En 1929, a Exposici\u00f3n Internacional estendeuse polas abas do Montju\u00efc ata a \"Pla\u00e7a de Espanya\", no encontro de \"Paral\u00b7lel\" e \"Gran Via\", abrindo as\u00ed no oeste un foco de desenvolvemento urbano. Co gallo do acontecemento foron postas en marcha as primeiras li\u00f1as do metro (1924-1926). No campo da arquitectura foi notable o pavill\u00f3n alem\u00e1n obra de Mies van der Rohe (reconstru\u00eddo recentemente).\nDesenvolvemento incontrolado.\nO desastre da guerra civil parou en seco o desenvolvemento, volvendo nos anos da ditadura franquista en forma dunha reindustrializaci\u00f3n (polo de desenvolvemento, zona franca do porto) que atraeu grandes continxentes de inmigraci\u00f3n do resto do pa\u00eds (fundamentalmente o sur e Galicia). Foron aloxados en barrios obreiros sen planificaci\u00f3n nin condici\u00f3ns axeitadas. Produciu ademais a aparici\u00f3n dunha coroa metropolitana de cidades dormitorio nos concellos da periferia.\nCapital de Catalu\u00f1a e dos Xogos Ol\u00edmpicos.\nDende 1980 capital de Catalu\u00f1a na Espa\u00f1a democr\u00e1tica das autonom\u00edas, en 1992 foi designada sede dos Xogos Ol\u00edmpicos. E novamente un grande evento mundial serviu para dar un forte pulo \u00e1 renovaci\u00f3n urban\u00edstica, en moitos aspectos sinalada como mod\u00e9lica.\nAl\u00e9n da \u00e1rea propiamente deportiva en Montju\u00efc arredor do remodelado estadio ol\u00edmpico da \"Expo\" do 29, a actuaci\u00f3n m\u00e1is salientable foi a da vila ol\u00edmpica, que supuxo a recuperaci\u00f3n da fronte mar\u00edtima ao leste da Barceloneta e o Parque da Ciutadella, no degradado distrito industrial de Poblenou.\nAs\u00ed mesmo, iniciouse un labor de rexeneraci\u00f3n no tecido marxinal do Raval co obxectivo de recuperalo socialmente. As\u00ed, apareceron o CCCB (centro de cultura contempor\u00e1nea) e o MACBA (museo de arte contempor\u00e1nea), xunto coa Facultade de Historia da Universidade de Barcelona. E, asemade, as instalaci\u00f3ns caducas do porto hist\u00f3rico (\"Port Vell\") foron rehabilitadas ou substitu\u00eddas por \u00e1reas comerciais e l\u00fadicas.\nCo mesmo modelo hist\u00f3rico, a\u00ednda que de iniciativas e resultados m\u00e1is pol\u00e9micos, outro evento (o Foro das Culturas 2004) serviu para seguir remodelando a li\u00f1a de costa ata o Bes\u00f2s (plan Diagonal Mar e F\u00f2rum).\nNeste tempo e cara ao futuro, Barcelona contin\u00faa a se constru\u00edr con m\u00faltiples proxectos urbanos, entre eles a \"Pla\u00e7a de les Gl\u00f2ries\" e barrio tecnol\u00f3xico 22@ ou o desv\u00edo do Llobregat para o novo desenvolvemento da Zona Franca."}
{"id": "149211", "revid": "59564", "url": "https://gl.wikipedia.org/wiki?curid=149211", "title": "Santiago Catal\u00e1n", "text": "Santiago Catal\u00e1n Tob\u00eda, nado en Madrid no ano 1954 e radicado en Lugo, \u00e9 un arquitecto, debuxante e pintor galego.\nTraxectoria.\nObtivo o t\u00edtulo de Arquitecto especialista en Urbanismo en 1978 pola Escola T\u00e9cnica Superior de Arquitectura de Madrid.\nEn 1980 fixou a s\u00faa residencia en Lugo, cidade onde realizou a maior\u00eda das s\u00faas obras de arquitectura."}
{"id": "149214", "revid": "5749", "url": "https://gl.wikipedia.org/wiki?curid=149214", "title": "La Terraza", "text": ""}
{"id": "149215", "revid": "32797", "url": "https://gl.wikipedia.org/wiki?curid=149215", "title": "H\u00f3rreo tipo O Pino", "text": "O h\u00f3rreo tipo O Pino \u00e9 un tipo de h\u00f3rreo galego que se presenta ao longo dunha \u00e1rea bastante reducida ao sur da provincia da Coru\u00f1a, delimitada por un \u00f3valo deitado que abrangue dende Arz\u00faa ata Santiago de Compostela no seu eixo maior. Convive con outras tipolox\u00edas de madeira e mixtas.\nCaracter\u00edsticas.\nMorfolox\u00eda.\n\u00c9 un h\u00f3rreo de planta cuadrangular, moi ancho en relaci\u00f3n \u00e1 s\u00faa lonxitude. A suspensi\u00f3n \u00e9 elevada, con tendencia a pechar o espazo inferior da c\u00e1mara. Pres\u00e9ntanse tres casos diferentes:\nPredominan os tellados de tres augas con pinches sobre os penais. Hainos tam\u00e9n de tres augas, nos que o pinche traseiro desaparece. Son excepcionais os tellados de catro augas, que s\u00f3 se empregan nos h\u00f3rreos de planta cadrada e gran tama\u00f1o. Os beir\u00eds son bastante acusados. Sobre a porta de acceso \u00e9 corrente que o beiril voe considerablemente ata cubrir o patamal de desembarco da escaleira, descansando sobre el por medio duns puntais. Forma as\u00ed unha especia de galer\u00eda que, nalg\u00fans casos, est\u00e1 pechada cunha balaustrada que a rodea. Cando hai galer\u00eda hai escaleira de f\u00e1brica, e \u00e9 corrente que esta falte cando falta a galer\u00eda.\nConstruci\u00f3n.\nA suspensi\u00f3n, en calquera das s\u00faas variantes, est\u00e1 constitu\u00edda por muros de cachoter\u00eda con rateiras de lousa de xisto, que nos h\u00f3rreos sobre celeiro pode ser unha cornixa formada polo voo das propias lousas do chan da c\u00e1mara. A c\u00e1mara \u00e9 de madeira, con doelas verticais cinguidas por unha faixa horizontal. As paredes da c\u00e1mara tenden a ser de ladrillo perforado nos m\u00e1is recentes. Neste \u00faltimo caso as paredes rev\u00f3canse e p\u00edntanse.\nA cuberta descansa sobre pe\u00f3ns de pedra que dividen e soste\u00f1en os costais. O tellado \u00e9 de tella cer\u00e1mica curva."}
{"id": "149216", "revid": "19415", "url": "https://gl.wikipedia.org/wiki?curid=149216", "title": "Minnesota Wild", "text": "O Minnesota Wild \u00e9 un equipo profesional de h\u00f3ckey sobre xeo da cidade de Saint Paul (Estados Unidos) que compite na NHL. Foi fundado no ano 2000, e ao longo de t\u00f3dolos seus anos de historia ga\u00f1ou un t\u00edtulo de divisi\u00f3n na tempada 2007-08.\nV\u00e9xase tam\u00e9n.\nLigaz\u00f3ns externas.\nWeb oficial do equipo, en ingl\u00e9s"}
{"id": "149217", "revid": "32797", "url": "https://gl.wikipedia.org/wiki?curid=149217", "title": "H\u00f3rreo tipo Ribadeo", "text": "O h\u00f3rreo tipo Ribadeo (chamado normalmente na comarca \"cabazo\" ou \"cabozo\") \u00e9 un tipo de h\u00f3rreo galego que se presenta no norte da provincia de Lugo, ao longo dunha \u00e1rea longa e estreita que bordea a costa cant\u00e1brica entre Viveiro e Navia e avanza polo val do r\u00edo Masma ata Mondo\u00f1edo e polo do r\u00edo Eo ata Vegadeo. Convive con outras tipolox\u00edas, tales como o h\u00f3rreo tipo Mondo\u00f1edo, que o supera en densidade, e o h\u00f3rreo asturiano, co que se asocia.\nCaracter\u00edsticas.\nMorfolox\u00eda.\n\u00c9 un h\u00f3rreo de planta rectangular, ancho e grande. A suspensi\u00f3n \u00e9 moi elevada, con dous ou tres andares inclu\u00edndo a c\u00e1mara. O celeiro ten as mesmas dimensi\u00f3ns que a c\u00e1mara, e excepcionalmente \u00e9 maior, formando unha galer\u00eda arredor dela pechada cunha balaustrada baixa. Entre o celeiro e a c\u00e1mara unha cornixa de lousa fai as veces de tornarratos.\nAs catro paredes da c\u00e1mara te\u00f1en aberturas de ventilaci\u00f3n abucinadas, grandes e rectangulares, chamadas na zona \"furados\" ou \"bufarros\". Disp\u00f3\u00f1ense en series horizontais, normalmente en n\u00famero de tres. O tellado ten catro augas e pouco beiril. Est\u00e1 rematado por numerosos terminais piramidais de punta prominente, colocados sobre os v\u00e9rtices e as arestas do tellado.\nO acceso faise polo exterior, a trav\u00e9s dunha escaleira de f\u00e1brica que leva \u00e1s portas, colocadas en cada andar nun dos costais. Ademais das portas de acceso, nos andares inferiores poden apareces pequenas xanelas de iluminaci\u00f3n. Nos h\u00f3rreos m\u00e1is altos, o andar inferior do celeiro (a adega) empr\u00e9gase para almacenar patacas e outros froitos, a intermedia (paneira) para o trigo e outros cereais e a superior (h\u00f3rreo) para o millo. \u00c9 corrente atopar h\u00f3rreos nos que parte da c\u00e1mara se emprega como pombal.\nConstruci\u00f3n.\nAs paredes da c\u00e1mara son de cachoter\u00eda de xisto, que \u00e9 a rocha que conforma o subsolo predominante na comarca. O aparello resultante \u00e9 irregular e de pouco grosor. \u00c1s veces o aparello \u00e9 en seco, deixando entre as pedras fendas que contrib\u00faen \u00e1 ventilaci\u00f3n, e outras veces rev\u00f3case e p\u00edntase, adquirindo o aspecto dunha f\u00e1brica de albaneler\u00eda.\nAs pezas singulares, tales como os tornarratos ou o chan da c\u00e1mara, frecuentemente est\u00e1n formadas de grandes lousas de xisto que descansan directamente sobre os muros perim\u00e9tricos do celeiro."}
{"id": "149218", "revid": "19415", "url": "https://gl.wikipedia.org/wiki?curid=149218", "title": "Chicago Blackhawks", "text": "O Chicago Blackhawks \u00e9 un equipo profesional de h\u00f3ckey sobre xeo da cidade de Chicago (Estados Unidos) que compite na NHL. Foi fundado en 1926 e ga\u00f1ou seis Stanley Cups (1933-34, 1937-38, 1960-61, 2009-10, 2012-13 e 2014-15), catro t\u00edtulos de conferencia (1991-92, 2009-10, 2012-13 e 2014-15), dous Presidents' Trophies (1990\u201391, 2012\u201313) e 15 t\u00edtulos de divisi\u00f3n. Entre 1926 e 1986 era denominado Chicago Black Hawks, trocando a s\u00faa denominaci\u00f3n pola actual en 1986.\nIdentidade do equipo.\nNome.\nO nome imaxinado por Laughlin para a franqu\u00eda e que fai referencia ao xefe amerindio Falc\u00f3n Negro escribiuse en d\u00faas palabras dende o seu debut na NHL. Durante o ver\u00e1n de 1986, o descubrimento do contrato orixinal do equipo amosou que o nome escrib\u00edrase \"Blackhawks\" nunha soa palabra. O daquela propietario, Bill Wirtz, decidiu formalizar este nome para axustarse ao documento orixinal.\nMascota.\nComo a maior parte dos equipos profesionais americanos, os Blackhawks pos\u00faen a s\u00faa propia mascota. A mascota dos Blackhawks \u00e9 Tommy Hawk, un \"buteogallus anthracinus\" antropomorfo que leva as catro plumas dos Blackhawks na s\u00faa cabeza, xunto cunha camisola do equipo e pantal\u00f3ns de h\u00f3ckey sobre xeo. O seu nome \u00e9 un xogo de palabras que fai referencia ao tomahawk, un arma empregada polos nativos norteamericanos.\nTommy Hawk participa frecuentemente no lanzamento de camisolas no United Center. Cami\u00f1a ao redor da pista antes e durante o partido. O equipo presentou a Tommy Hawk na tempada 2001\u201302. Tommy Hawk foi introducido no Mascot Hall of Fame en 2019.\nPavill\u00f3ns.\nAsistencia ao United Center.\nOs Blackhawks levan conseguido o r\u00e9cord de asistencia as cinco \u00faltimas tempadas de xeito consecutivo.\nPersonalidades.\nXogadores.\nElecci\u00f3ns na primeira rolda do \"draft\".\nCada ano dende 1963, os xogadores das ligas menores te\u00f1en a posibilidade de asinar contratos coas franqu\u00edas da NHL. Ao longo da s\u00faa historia, os Blackhawks escolleron d\u00faas veces en primeira posici\u00f3n, seleccionando a Connor Bedard (2023) e Patrick Kane (2007). A continuaci\u00f3n m\u00f3stranse as elecci\u00f3ns na primeira rolda do \"draft\" da NHL dos Chicago Blackhawks:"}
{"id": "149219", "revid": "19415", "url": "https://gl.wikipedia.org/wiki?curid=149219", "title": "New York Islanders", "text": "O New York Islanders \u00e9 un equipo profesional de h\u00f3ckey sobre xeo da cidade de Brooklyn (Estados Unidos), que compite na NHL. Foi fundado en 1972 e ga\u00f1ou catro Stanley Cups (1979\u201380, 1980\u201381, 1981\u201382 e 1982\u201383), 6 t\u00edtulos de conferencia e outros 6 de divisi\u00f3n."}
{"id": "149220", "revid": "19415", "url": "https://gl.wikipedia.org/wiki?curid=149220", "title": "Carolina Hurricanes", "text": "O Carolina Hurricanes \u00e9 un equipo de h\u00f3ckey sobre xeo da cidade de Raleigh (Estados Unidos), que compite na NHL. Foi fundado en 1972 e ga\u00f1ou un t\u00edtulo de liga (Stanley Cup) na tempada 2005-06.\nHistoria.\nO equipo comezou a competir na WHA baixo o nome de New England Whalers, ata que no 1979 foi admitido na NHL, pasando a denominarse Hartford Whalers ao pasar a xogar na cidade de Hartford, Connecticut (Estados Unidos), onde xogou ata 1997, ano no que se trasladou \u00e1 s\u00faa sede actual."}
{"id": "149223", "revid": "23204", "url": "https://gl.wikipedia.org/wiki?curid=149223", "title": "Estadio Carlos Belmonte", "text": "O Estadio Carlos Belmonte \u00e9 un estadio de f\u00fatbol situado na cidade de Albacete, en Espa\u00f1a, no que xoga os seus partidos o Albacete Balompi\u00e9.\nEst\u00e1 situado na Avenida de Espa\u00f1a, moi preto do Campus Universitario e do Parque Cient\u00edfico e Tecnol\u00f3xico.\nHistoria.\nDesde a s\u00faa fundaci\u00f3n o Albacete Balompi\u00e9 xogou nun campo no Paseo da Cuba. Posteriormente noutro situado no Parque de Abelardo S\u00e1nchez, que era de terra e s\u00f3 ti\u00f1a bancadas de madeira nun lateral. \nDebido \u00e1s precarias condici\u00f3ns deste, o Concello acelera as xesti\u00f3ns para a construci\u00f3n dun novo estadio.\nO arquitecto e alcalde de Albacete naquel ent\u00f3n, Carlos Belmonte, constr\u00fae un campo de c\u00e9spede natural e que incl\u00fae pistas de atletismo. O estadio constru\u00edr nun tempo marca. As obras comezaron en 1959 e a inauguraci\u00f3n tivo lugar en setembro de 1960, con capacidade para 10.000 espectadores.\nNos anos 70 d\u00f3tase \u00e1 preferencia de cuberta e inst\u00e1lanse as torres de iluminaci\u00f3n.\nA seguinte data que cabe destacar \u00e9 o ver\u00e1n de 1991. Tras o ascenso do club a Primeira divisi\u00f3n o estadio queda pequeno, polo que se pon en marcha a ampliaci\u00f3n da tribuna (onde estaba situado o marcador, de a\u00ed o seu actual nome \"Tribuna Marcador\"). Pola s\u00faa banda, o marcador pasa de estar nun lateral e ser manual a estar situado no gol sur e ser electr\u00f3nico.\nCoa construci\u00f3n desta nova bancada o estadio aumenta a s\u00faa capacidade ata 15.000 localidades, unhas 7.500 de asento repartidas entre as bancadas de preferencia, marcador e tribuna marcador, e outras 7.500 de p\u00e9 nos fondos.\nO descenso a Segunda divisi\u00f3n fixo que as obras de remodelaci\u00f3n do estadio para que se cumprise a normativa UEFA (todos os espectadores deber\u00edan ocupar localidade de asento e suprimir\u00edanse os valos de protecci\u00f3n) demor\u00e1sense.\nPor fin, en xu\u00f1o de 1998 e tras varios proxectos propostos, comeza a remodelaci\u00f3n que elimina as pistas de atletismo e as localidades de p\u00e9, ademais de constru\u00edrse uns novos vestiarios baixo o gol norte.\nA ra\u00edz disto, acolleu catro partidos da Selecci\u00f3n espa\u00f1ola.\nActualmente a capacidade total \u00e9 de 17.500 espectadores."}
{"id": "149224", "revid": "10599", "url": "https://gl.wikipedia.org/wiki?curid=149224", "title": "Segunda divisi\u00f3n espa\u00f1ola", "text": ""}
{"id": "149225", "revid": "12452", "url": "https://gl.wikipedia.org/wiki?curid=149225", "title": "Segunda divisi\u00f3n B espa\u00f1ola", "text": ""}
{"id": "149226", "revid": "89787", "url": "https://gl.wikipedia.org/wiki?curid=149226", "title": "New York Rangers", "text": "O New York Rangers \u00e9 un equipo de h\u00f3ckey sobre xeo que ten a s\u00faa sede en Manhattan, na cidade de Nova York (Estados Unidos) que compite na NHL. Foi fundado en 1926 e ga\u00f1ou en catro ocasi\u00f3ns a liga (1927\u201328, 1932\u201333, 1939\u201340 e 1993\u201394) e cinco de divisi\u00f3n, a\u00ednda que tan s\u00f3 nunha ocasi\u00f3n se puido proclamar campi\u00f3n da s\u00faa conferencia, acadado o mesmo ano que o seu \u00faltimo t\u00edtulo de liga (1993-94).\nEquipos afiliados.\nAs franqu\u00edas da NHL te\u00f1en un equipo limitado por convenio, polo que contan cun ou m\u00e1is equipos \u00abafiliados\u00bb que cada ano compiten en ligas menos importantes. Isto perm\u00edtelles recrutar xogadores xoves na repesca anual, permit\u00edndolles continuar o seu desenvolvemento sen comezar demasiado cedo. Ademais, estes equipos afiliados (tam\u00e9n chamados clubs escola ou \"farm teams\" en ingl\u00e9s) constit\u00faen unha reserva de talentos para as franqu\u00edas da NHL, que os atraen a merc\u00e9 das lesi\u00f3ns e/ou a pobre formaci\u00f3n do equipo. A excepci\u00f3n dos equipos propietarios do seu propio club escola, as afiliaci\u00f3ns finalizan cun acordo contractual e non se conxean no tempo. Dende os seus inicios, os Rangrs tiveron as seguintes afiliaci\u00f3ns secundarias:\nAfiliaci\u00f3ns secundarias.\nAdemais destes equipos, as franqu\u00edas da NHL pos\u00faen unha ou d\u00faas afiliaci\u00f3ns denominadas \u00absecundarias\u00bb con equipos que compiten en ligas menores. Estes equipos son empregados xeralmente como dep\u00f3sito de xogadores para os equipos anteriores en caso de ausencias por lesi\u00f3n de xogadores ou partidos cun equipo da NHL. Ao longo da s\u00faa historia, os Rangers tiveron as seguintes afiliaci\u00f3ns secundarias:\nPersonalidades.\nXogadores.\nCapit\u00e1ns.\nBill Cook, primeiro capit\u00e1n da historia dos Rangers \u00e9 tam\u00e9n o xogador que ocupou o posto durante m\u00e1is tempo, por outra banda, Mark Messier \u00e9 o \u00fanico xogador que ocupou o posto en solitario en d\u00faas etapas diferentes:."}
{"id": "149227", "revid": "17467", "url": "https://gl.wikipedia.org/wiki?curid=149227", "title": "Terceira Divisi\u00f3n espa\u00f1ola", "text": ""}
{"id": "149228", "revid": "1888", "url": "https://gl.wikipedia.org/wiki?curid=149228", "title": "Sobreiras", "text": ""}
{"id": "149229", "revid": "98629", "url": "https://gl.wikipedia.org/wiki?curid=149229", "title": "Andoni Zubizarreta", "text": "Andoni Zubizarreta Urreta (Vitoria, 23 de outubro de 1961) \u00e9 un exfutbolista espa\u00f1ol. Xogou na demarcaci\u00f3n de porteiro. Pasou por alg\u00fans dos mellores clubs de f\u00fatbol espa\u00f1ois da s\u00faa \u00e9poca (Athletic de Bilbao, FC Barcelona e Valencia CF) cos que conseguiu 15 t\u00edtulos nacionais e internacionais (entre eles a prestixiosa Copa de Europa). Disputou 126 partidos coa Selecci\u00f3n de f\u00fatbol de Espa\u00f1a.\nBiograf\u00eda.\nNaceu en Vitoria pola falta dun hospital m\u00e1is pr\u00f3ximo ao seu pobo, Aretxabaleta (Guip\u00fascoa). Iniciouse xogando na Uni\u00f3n Deportiva Aretxabaleta. Posteriormente fichou polo Deportivo Alav\u00e9s de Vitoria, antes de ingresar no filial do Athletic, o Bilbao Athletic. Debutou na Primeira Divisi\u00f3n Espa\u00f1ola co Athletic de Bilbao o 19 de setembro de 1981 no partido Atl\u00e9tico de Madrid 2:0 Athletic, cuxa porter\u00eda defendeu durante varias tempadas, sendo o porteiro titular do lendario Athletic que, con Javier Clemente no banco, conquistou d\u00faas Ligas consecutivas, nas tempadas 1982-1983 e 1983-1984, unha Copa do Rei (1984) e unha Supercopa de Espa\u00f1a (1984). \u00c9 o alav\u00e9s que m\u00e1is partidos disputou ata o momento coa zamarra do Athletic.\nEn 1986, tras disputar o Mundial de M\u00e9xico (1986), considerado xa o mellor porteiro de Espa\u00f1a e un dos mellores porteiros do mundo, fichou polo FC Barcelona, club onde conseguir\u00eda a s\u00faa plenitude futbol\u00edstica e os seus maiores \u00e9xitos profesionais. A pesar duns inicios moi dif\u00edciles (nada m\u00e1is chegar, quitoulle o posto a Urruti, que era un \u00eddolo para a afecci\u00f3n cul\u00e9), acabou demostrando a s\u00faa val\u00eda grazas \u00e1 confianza do t\u00e9cnico ingl\u00e9s Terry Venables, e puido desenvolver unha gran tempada, a 1986-1987, na que acabou ga\u00f1ando o Trofeo Zamora, ao ser o porteiro menos goleado da liga espa\u00f1ola.\nFoi un porteiro sobrio, pouco dado aos adornos est\u00e9ticos, pero destacaba polo seu gran sentido da colocaci\u00f3n, a s\u00faa seguridade, o dominio do xogo a\u00e9reo, e o seu gran car\u00e1cter e personalidade. Foi un dos l\u00edderes do FC Barcelona, e capit\u00e1n do equipo durante varias tempadas. O seu punto m\u00e1is d\u00e9bil era o xogo cos p\u00e9s, faceta na que tivo que mellorar moito a partir de 1989 cando Johan Cruyff, novo t\u00e9cnico barcelonista, implantou un sistema de xogo moi ofensivo que a mi\u00fado deixaba desprotexida a defensa e obrigaba a Zubizarreta a xogar moi adiantado.\nOs oito anos en que defendeu a porter\u00eda do FC Barcelona son considerados o per\u00edodo m\u00e1is brillante da historia do club. Foron os anos do chamado \"Dream Team\" de Johan Cruyff, nos que compartiu vestiario con xogadores como Bakero, Ronald Koeman, Michael Laudrup, Hristo Stoichkov, Josep Guardiola, Albert Ferrer ou Rom\u00e1rio. Xunto os que ga\u00f1ou a primeira Copa de Europa para o Futbol Club Barcelona.\nAbandonou o club en 1994, tras a final da Copa de Europa de Atenas que o FC Barcelona perdeu ante o AC Mil\u00e1n por 4-0. Sempre se considerou que Zubizarreta foi inxustamente tratado como un dos culpables daquela derrota, que o club prescindiu del precipitadamente, e sen dispensarlle a despedida que merecese. A s\u00faa marcha, ademais, deixou un baleiro na porter\u00eda que o club barcelonista tardou moito en cubrir.\nTras marchar do FC Barcelona fichou en 1994 polo Valencia CF, club no que xogou catro tempadas ao m\u00e1ximo nivel. A enquisa realizada por rev\u00edstaa \"Don Bal\u00f3n\" no ano 1997, entre os porteiros titulares e suplentes dos equipos da Liga Espa\u00f1ola, designouno como o mellor porteiro de Espa\u00f1a.\nRetirouse como xogador en activo en 1998 tendo acumulado un impresionante palmar\u00e9s e coa marca de ser o primeiro xogador da historia en xogar m\u00e1is de 50.000 minutos na Liga espa\u00f1ola. En total disputou 622 partidos en Primeira divisi\u00f3n, nos que encaixou s\u00f3 626 goles.\nLogo da s\u00faa retirada foi Director Xeral Deportivo do Athletic Club de Bilbao durante tres tempadas.\nActualmente colabora como comentarista en medios deportivos, tam\u00e9n \u00e9 socio da empresa Makeateam.\nSelecci\u00f3n Nacional.\nZubizarreta foi, durante varias tempadas, o indiscutible porteiro titular da Selecci\u00f3n de f\u00fatbol de Espa\u00f1a. O seu debut como internacional foi o 23 de xaneiro de 1985 no partido Espa\u00f1a 3:1 Finlandia.\nPos\u00fae a marca de ser o xogador que m\u00e1is partidos disputou coa Selecci\u00f3n: 126. A Zubizarreta anot\u00e1ronlle un total de 99 goles nas s\u00faas participaci\u00f3ns como internacional."}
{"id": "149230", "revid": "88215", "url": "https://gl.wikipedia.org/wiki?curid=149230", "title": "Real Orden del M\u00e9rito Deportivo", "text": "O Real Orden del M\u00e9rito Deportivo (en galego: \"Real Orde do M\u00e9rito Deportivo\") \u00e9 un dos m\u00e1ximos galard\u00f3ns que se pode outorgar dentro do deporte espa\u00f1ol.\nCaracter\u00edsticas.\nPoden ser reco\u00f1ecidos os espa\u00f1ois que se distinguiron notoriamente na pr\u00e1ctica do deporte, no fomento e ensinos da educaci\u00f3n f\u00edsica, ou que presten eminentes servizos na investigaci\u00f3n, difusi\u00f3n, organizaci\u00f3n e desenvolvemento da cultura f\u00edsica e do deporte. Tam\u00e9n os estranxeiros que presten servizos extraordinarios e desinteresados en favor da cultura f\u00edsica ou o deporte espa\u00f1ois ou as corporaci\u00f3ns, federaci\u00f3ns, clubs ou agrupaci\u00f3ns deportivas, e aqueloutros organismos ou entidades p\u00fablicas ou privadas acredoras a tal distinci\u00f3n por alg\u00fan dos motivos expresados nos apartados precedentes.\nO ingreso poderase realizar a proposta do Ministro de Cultura ou do presidente do Consello Superior de Deportes, en virtude de moci\u00f3n razoada das federaci\u00f3ns espa\u00f1olas, clubs ou agrupaci\u00f3ns deportivas ou de corporaci\u00f3ns, entidades ou organismos p\u00fablicos. Consta das seguintes categor\u00edas, cando se concede a t\u00edtulo individual: Gran Cruz, medalla de ouro, medalla de prata e medalla bronce. Cando a distinci\u00f3n conc\u00e9dese a persoas xur\u00eddicas, organismos ou entidades, adoptar\u00e1 a denominaci\u00f3n seguinte: placa de ouro, placa de prata e placa de bronce."}
{"id": "149231", "revid": "98629", "url": "https://gl.wikipedia.org/wiki?curid=149231", "title": "Philadelphia Flyers", "text": "O Philadelphia Flyers \u00e9 un equipo de h\u00f3ckey sobre xeo da cidade de Filadelfia (Estados Unidos) que compite na NHL. O equipo creouse en 1967 e dende aquela mant\u00e9n o mesmo nome e a mesma sede. A pesar de ter ga\u00f1ado 7 t\u00edtulos de conferencia e 15 de divisi\u00f3n, tan s\u00f3 conseguiu ga\u00f1ar a Stanley Cup en d\u00faas ocasi\u00f3ns, que ademais foron de xeito consecutivo (1973-74 e 1974-75).\nPersonalidades.\nXogadores.\nN\u00fameros retirados.\nOs Philadelphia Flyers te\u00f1en retirado cinco dorsais e quitado outro da circulaci\u00f3n. O n\u00famero 4 de Barry Ashbee foi retirado poucos meses despois da s\u00faa morte por leucemia. O n\u00famero 1 de Bernie Parent \u2014 Parent levou o n\u00famero 30 durante as s\u00faas primeiras tempadas cos Flyers \u2014 e o n\u00famero 16 de Bobby Clarke foi retirado menos dun ano despois de retirarse, mentres que o n\u00famero 7 de Bill Barber e o 2 de Mark Howe foron retirados pouco despois das s\u00faas introduci\u00f3ns no Hockey Hall of Fame. O n\u00famero 31, levado por \u00faltima vez polo porteiro Pelle Lindbergh, foi retirado da circulaci\u00f3n despois da morte de Lindbergh o 11 de novembro de 1985, mais non est\u00e1 oficialmente retirado.\nFlyers Hall of Fame.\nEstablecido en 1988, o \"Flyers Hall of Fame\" designa foi dese\u00f1ado para \"honrar permanentemente a aquelas persoas que contribu\u00edron ao \u00e9xito da franqu\u00eda\". Os candidatos para o sal\u00f3n da fama son nomeados e votados por un grupo de membros da prensa e do equipo. Ata a data, 23 antigos xogadores e executivos foron introducidos."}
{"id": "149232", "revid": "1131", "url": "https://gl.wikipedia.org/wiki?curid=149232", "title": "Cidr\u00e1s", "text": "Cidr\u00e1s \u00e9 un fit\u00f3nimo galego procedente do lat\u00edn CITRALES, referido \u00e1 abundancia de limoeiros. Pode referirse a:\nAmais, como apelido, pode referirse a:"}
{"id": "149234", "revid": "1822", "url": "https://gl.wikipedia.org/wiki?curid=149234", "title": "A Roza", "text": "O top\u00f3nimo A Roza pode referirse a varios lugares de Galicia:\nBaixo a forma de A Roza Vella \u00e9 un lugar da parroquia de Gondar, no concello de Sanxenxo."}
{"id": "149235", "revid": "98629", "url": "https://gl.wikipedia.org/wiki?curid=149235", "title": "Ottawa Senators", "text": "Os Ottawa Senators (en ingl\u00e9s) ou S\u00e9nateurs d'Ottawa (en franc\u00e9s), son un equipo profesional de h\u00f3ckey sobre xeo da cidade de Otava Ontario (Canad\u00e1) que compite na National Hockey League (NHL), estando encadrado na Atlantic Division da Conferencia Leste. Os Senators xogan os seus partidos como local no Canadian Tire Centre, un pavill\u00f3n con capacidade para 17.373 espectadores inaugurado en 1996 co nome de Palladium.\nFundados e establecidos polo empresario inmobiliario Bruce Firestone, o equipo \u00e9 a segunda franqu\u00eda da NHL en empregar o nome de Ottawa Senators. Os Ottawa Senators orixinais, fundados en 1883, tiveron unha historia exitosa, ga\u00f1ando 11 Stanley Cups e xogando na NHL dende a creaci\u00f3n da liga en 1917 ata 1934. O 6 de decembro de 1990, logo dunha campa\u00f1a de Firestone que se prolongara durante dous anos, a NHL concedeu unha nova franqu\u00eda, que comezar\u00eda a competir na tempada 1992\u201393. O actual propietario da franqu\u00eda \u00e9 Eugene Melnyk, e en 2016 esta ti\u00f1a un valor estimado pola revista \"Forbes\" de 355 mill\u00f3ns de d\u00f3lares estadounidenses.\nOs Senators clasific\u00e1ronse para os \"play-offs\" da Stanley Cup en 15 das 19 \u00faltimas tempadas; te\u00f1en ga\u00f1ado catro t\u00edtulos de divisi\u00f3n e, en 2003, o Presidents' Trophy; e disputaron as finais da Stanley Cup en 2007.\nHistoria.\nAntecedentes de Otava na NHL e refundaci\u00f3n da franqu\u00eda.\nOtava foi a casa dos original Senators, unha das franqu\u00edas fundadoras da NHL e once veces campioa da Stanley Cup. Logo da expansi\u00f3n da NHL aos Estados Unidos a finais da d\u00e9cada de 1920, os Senators orixinais sufriron perdas financeiras que forzaron \u00e1 franqu\u00eda a trasladarse a St. Louis en 1934 baixo o nome de St. Louis Eagles mentors que o equipo s\u00e9nior afeccionado do mesmo nome tomou o lugar dos Senators en Ottawa. O equipo da NHL en St. Louis non tuvo \u00e9xito, e considerouse o regreso a Otava, mais a NHL decidiu no seu lugar suspender a franqu\u00eda e transferir os xogadores a outros equipos da NHL.\nCincuenta e catro anos despois, logo de que a NHL anunciara os seus plans de expansi\u00f3n, o empresario inmobiliario Bruce Firestone decidiu xunto cos seus socios Cyril Leeder e Randy Sexton que Otava estaba ent\u00f3n preparada para manter unha franqu\u00eda da NHL, e o grupo procedeu a propo\u00f1er unha oferta conxunta. A s\u00faa empresa, Terrace Investments, non ti\u00f1a liquidez para financiar o custo da expansi\u00e1n da franqu\u00eda e o equipo, mais o grupo concibiu unha estratexia. En 1989, logo de atopar un terreo axeitado nun terreo rural xusto ao oeste de Otava, en Kanata, no que constru\u00edr un novo pavill\u00f3n, Terrace anunciou a s\u00faa intenci\u00f3n de adquirir unha franqu\u00eda e lanzou a exitosa campa\u00f1a \"Bring Back the Senators\u201d tanto para atraer ao publico como para convencer \u00e1 NHL de que a cidade pod\u00eda acoller unha franqu\u00eda da NHL. O apoio popular foi alto e o grupo puiso asegurar 11.000 entradas para a tempada. O 12 de decembro de 1990, a NHL aprobou unha nova franqu\u00eda para o grupo de Firestone, que comezar\u00eda a competir na tempada 1992\u201393.\nPrimeiros anos (1992\u20131996).\nO novo equipo contratou ao ex xogador da NHL Mel Bridgman, que non ti\u00f1a experiencia administrativa previa, como o seu primeiro director xeral en 1992. O equipo inicialmente amosou o seu interese en contratar ao ga\u00f1ador do Jack Adams Award Brian Sutter como o seu primeiro adestrador xefe, mais Sutter chegou cun alto prezo e mostr\u00e1base reticente a formar parte dun equipo de expansi\u00f3n. Cando Sutter asinou filamente como adestrador dos Boston Bruins, os Senators ficharon a Rick Bowness, o home ao que Sutter substitu\u00edu en Boston. Os novos Senators xogaron o seu primeiro partido o 8 de outubro de 1992 no Ottawa Civic Centre fronte aos Montreal Canadiens con numerosos espect\u00e1culos previos ao partido. Os Senators derrotaron aos Canadiens 5\u20133 nun dos poucos puntos destacados desa tempada. A continuaci\u00f3n da emoci\u00f3n inicial da vitoria no primeiro partido, o equipo fracasou e finalizou co peor rexistro da liga, ga\u00f1ando 10 partidos, perdendo 70 e empatando catro, finalizando con tan s\u00f3 24 puntos, tres puntos mellor que o peor resistro hist\u00f3rico. Os Senators apuntaran baixo e consideraran a tempada 1992-93 un pequeno \u00e9xito, xa que Firestone establecera como un dos obxectivos para a tempada o de non establecer un n\u00f3vo r\u00e9cord de menos puntos nunha tempada na NHL. O plan a longo prazo era finalizar en posici\u00f3ns baixas da t\u00e1boa durante os primeiros anos para conseguir boas selecci\u00f3ns no \"draft\" e finalmente competir pola Stanley Cup.\nBridgman foi despedido logo dunha tempada e o presidente do equipo Randy Sexton asumiu as funci\u00f3ns de director xeral. O propio Firestone pronto deixou o equipo e Rod Bryden xurdiu como novo propietario. A estratexia de punter baixo e asegurarse boas elecci\u00f3ns no \"draft\" non mudou. Os Senators finalizaron na derradeira posici\u00f3n da liga as tres tempadas seguintes. A pesar de que a primeira selecci\u00f3n do \"draft\" Alexandre Daigle terminou sendo un dos mellores proxectos do \u2018\u2019draft\u2019\u2019 na historia da NHL, escolleron a Radek Bonk en 1994, Bryan Berard (intercambiado por Wade Redden) en 1995, Chris Phillips en 1996 e Mari\u00e1n Hossa en 1997, todos eles convert\u00e9ronse en s\u00f3lidos xogadores da liga e formaron un n\u00facleo forte de xogadores nos anos seguintes. Alexei Yashin, a primeira elecci\u00f3n no \"draft\" da historio da franqu\u00eda en 1992, xurdiu como unha das estrelas novas m\u00e1is destacadas da liga. O equipo intercambiou a moitos dos seus mellores xogadores veter\u00e1ns da \u00e9poca, inclu\u00eddo o l\u00edder de anotaci\u00f3n na templada 1992-93 Norm Maciver e os favoritos da afecci\u00f3n Mike Peluso e Bob Kudelski nun intento por acumular posibilidades e elecci\u00f3ns no \"draft\".\nCando comezou a tempada 1995\u201396, o centro estrela Alexei Yashin negouse a cumprir o seu contrato e non xogou. En decembro, logo de tres anos consecutivos finalizando na derradeira posici\u00f3n e cun equipo que foi ridiculizado na liga, a afecci\u00f3n comezaron a inquedarse esperando que o plan a longo prazo do equipo producira resultados, e a asistencia ao pavill\u00f3n comezou a descender. Rick Bowness foi despedido a finai de 1995 e foi substitu\u00eddo polo adestrador xefe dos Prince Edward Island Senators Dave Allison. A Allison non lle ir\u00eda mellor que ao seu predecesor, e o equipo finalizou cun rexistro de 2\u201322\u20133 baixo a s\u00faa direcci\u00f3n. O propio Sexton foi despedido e substitu\u00eddo por Pierre Gauthier, o antigo director xeral asistente dos Anaheim Ducks. Antes do final do mes de xaneiro de 1996, Gauthier resolvera os problemas m\u00e1is urxentes do equipo resolvendo a disputa contractual co xogador estrela Yashin, e contratando ao ben considerado Jacques Martin como adestrador xefe. Mentres que os Senators finalizaron na derradeira posici\u00edn unha vez m\u00e1is, a tempada 1995-96 finalizou cun renovado optimismo, debido en parte \u00e1s melloras na xesti\u00f3n e o adestramento, e tam\u00e9n \u00e1 aparici\u00f3n dun novato desco\u00f1ecido procedente de Suecia chamado Daniel Alfredsson, que ga\u00f1ar\u00eda o Calder Memorial Trophy como \u2018\u2019Rookie\u2019\u2019 do ano na NHL en 1996.\nEra de Jacques Martin (1996\u20132004).\nMartin impor\u00eda unha filosof\u00eda fundamentada nunha forte defensa que levou ao equipo a clasificarse para os \"play-offs\" en todas as tempadas nas que permaneceu no banco, mais foi criticado polo escaso exit do equipo nas series eliminatorias, especialmente por perder catro series consecutivas fronte aos seus rivais provinciais, os Toronto Maple Leafs. Martin sobreviviu a varios trocos de directores gerais e un cambio de propietario.\nNa tempada 1996-97, a s\u00faa primeira tempada, o equipo clasificouse para os \"play-offs\" no \u00faltimo partido da liga regular, e estivo a piques de derrotar aos Buffalo Sabres na primeira rolda. Na tempada 1997\u201398, o equipo finalizou co seu primeiro resistro ga\u00f1ador e dorrotou aos New Jersey Devils, que part\u00edan como claros favoritos, para ga\u00f1ar as s\u00faas primeiras series. Na tempada seguinte, os Senators saltaron dende o 14\u00ba posto da liga na tempada anterior ao terceiro posto, con 103 puntos\u2014a primeira tempada de m\u00e1is de 100 puntos da historia do equipo, a\u00ednda que foron varridos na primeira rolda dos \"play-offs\". Na tempada 1999-00 a pesar do rechazo do capit\u00e1n do equipo Alexei Yashin, Martin guiou ao equipo aos \"play-offs\", a\u00ednda que caeron fronte aos Maple Leafs na primeira rolda. Yashin regresou na 2000-01 e o equipo mellorou ga\u00f1ando a s\u00faa divisi\u00f3n e finalizando segundo na Conferencia Leste. Yashin xogou mal nunha nova derrota do equipo na primeira rolda e o d\u00eda do \"draft\" de 2001, foi traspasado aos New York Islanders a cambio de Zdeno Ch\u00e1ra, Bill Muckalt e a segunda elecci\u00f3n no \"draft\", que Ottawa empregou para seleccionar ao centro Jason Spezza.\nNa tempada 2001-02 o total de puntos dos Senators na ligar regular caeu, mais nos \"play-offs\", conseguiron derrotar aos Philadelphia Flyers para lograr a s\u00faa segunda vitoria nunhas series. Con todo os \"Sens\" perder\u00edan no s\u00e9timo partido da segunda rolda dos \"play-offs\". A pesar das especulaci\u00f3ns de que Martin ser\u00eda despedido, foi o director geral Marshall Johnston o que deixou o equipo, sendo substitu\u00eddo por John Muckler, o primeiro dos Senators con experiencia previa como director xeral.\nNa tempada 2002-03 os problemas fora do xeo dominaron os titulares, xa que os Senators declar\u00e1ronse en bancarrota a mediados da tempada, mais continuaron a competir despois de obter financiamento de emerxencia. A pesar dos problemas extradeportivos, o equipo tivo unha tempada sobresaliente, finalizando na primeira posici\u00f3n da liga e ga\u00f1ando o Presidents' Trophy. Nos \"play-offs\", estiveron a un partido de chegar \u00e1s finais. Antes da tempada 2003-04, o multimillonario farmac\u00e9utico Eugene Melnyk comprou o equipo para darlle estabilidade financeira. Martin levar\u00eda ao equipo de novo a unha boa liga regular, mais de novo perderon na primeira rolda dos \"play-offs\", o que levou \u00e1 destituci\u00f3n de Martin, xa que a xerencia considerou que o equipo precisaba un cambio de adestrador para conseguir o \u00e9xito nos \"play-offs\".\nRivalidades.\nA\u00ednda que os Ottawa Senators modernos ingresaron na NHL en 1992, a rivalidade entre os dous equipos non se iniciou ta finais da d\u00e9cada de 1990. Dende 1992 ata 1998, os \"Sens\" e os Leafs xogaban en conferencias diferentes (Leste e Oeste respectivamente), o que significaba que non xogaban moitos partidos entre si. Con todo, antes da tempada 1998-99, reformul\u00e1ronse as conferencias e as divisi\u00f3n, trasladando a Toronto \u00e1 Northeat Division da Conferencia Leste co equipo de Otava. Entre o ano 2000 e o 2004, ambos equipos xogaron catro series eliminatorias e os Leafs ga\u00f1\u00e1ronas todas. Debido en parte \u00e1 cantidade de seareiros dos Leafs que viven no val de Otava, e en parte pola proximidade da cidade de Toronto, os partidos Leafs-Senators no Canadian Tire Centre en Otava te\u00f1en unha audiencia m\u00e1is neutral.\nIdentidade do equipo.\nLogotipo e equipaci\u00f3n.\nAs cores do equipo son o vermmello, o negro e o branco. A camisola visitante \u00e9 maioritariamente de cor branca con adornos vermellos e negros, mentres que a camisola local \u00e9 vermella con adornos brancos e negros. O logotipo oficial \u00e9 a cabeza dun xeneral romano, un membro do senado da Rep\u00fablica Romana, proxectado dende un c\u00edrculo dourado. O orixinal, presentado o 23 de maio de 1991, describiu o xeneral como unha \"figura de centuri\u00f3n, forte e prominente\" segundo o seu dese\u00f1ador, Tony Milchard. O dese\u00f1o actual da camisola foi presentado o 22 de agosto de 2007, xunto coa adopci\u00f3n por parte de todas as franqu\u00edas da liga das camisolas \"Rbk EDGE\" de Reebok para a tempada 2007\u201308. A camisola incorpora o logotipo do 'O' dos Senators orixinais nun parche no ombreiro. Ao mesmo tempo o equipo actualizou os seus logotipos e mudou o seu uso. O logotipo principal, segundo o propietario do equipo Eugene Melnyk, \"representa forza e determinaci\u00f3n\" \u00e9 unha actualizaci\u00f3n do antigo logotipo secundario. O antigo logotipo principal converteuse no secundario e s\u00f3 aparece na mercadotecnia dos Senators.\nEn 2011 os Senators introduciron o actual dese\u00f1o da s\u00faa terceira equipaci\u00f3n. Principalmente de cor negra, a camisola incorpora raias horizontais como reminiscencia do dese\u00f1o de \"barbeiro\" dos Senators orixinais. Agreg\u00e1ronse parches tipo escudo aos ombreiros. O dese\u00f1o destes parches foi creado para ser similar aos parches que os Senators orixinais engadiron \u00e1s s\u00faas camisolas despois de cada campionato da Stanley Cup. Nos parches aparece escrito o nome do equipo, un en ingl\u00e9s, e outro en franc\u00e9s. O dese\u00f1o foi unha obra colaborativa entre os Senators e un seareiro de Gatineau (Quebec) que fixera circular unha versi\u00f3n deste en internet dende 2009.\nSens Army.\nOs seareiros dos Senators son co\u00f1ecidos como o \"Sens Army\". Como a maior\u00eda dos seareiros de h\u00f3ckey, son co\u00f1ecidos por disfrazarse para os partidos; alg\u00fans como lexionarios romanos. Nos \"play-offs\" da tempada 2006-07, m\u00e1is seareiros que nunca vestiron de vermello, e as actividades dos afeccionados inclu\u00edron os denominados 'Red Rallies' de coches decorados, concentraci\u00f3ns de seareiros na praza do concello de Otava e o denominado 'Sens Mile' en Elgin Street, onde os fans se congregar\u00edan.\nPavill\u00f3ns.\nOttawa Civic Centre.\nO primeiro pavill\u00f3n dos novos Senators foi o Ottawa Civic Centre, situado en Bank Street, onde o equipo xogou dende a tempada 1992\u201393 ata xaneiro da tempada 1995\u201396. Xogaron o seu primeiro partido como locais o 8 de outubro de 1992 fronte aos Montreal Canadiens con numerosos espect\u00e1culos previos ao partido. Os senators derrotaron aos \"Habs\" nun dos poucos puntos destacados da tempada. O \u00faltimo partido dos Senators no Ottawa Civic Centre disputouse o 31 de decembro de 1995, e nel os locais perderon fronte aos Tampa Bay Lightning por 3 goles a 0. O pavill\u00f3n ten capacidade para 9.862 espectadores e dende 1967 \u00e9 a casa dos Ottawa 67's da Ontario Hockey League (OHL).\nPersonalidades.\nXogadores.\nCapit\u00e1ns.\nDende a s\u00faa primeira tempada, o equipo dos Senators tivo nove capit\u00e1ns. O primeiro capit\u00e1n da historia da franqu\u00eda foi nomeado na tempada 1992-93, a primeira da historia da franqu\u00eda, e foi o canadense Laurie Boschman. Dende 2014 \u00e9 o sueco Erik Karlsson o que exerce de capit\u00e1n do equipo. Excepto tres, todos os capit\u00e1ns do equipo naceron no Canad\u00e1, sendo o ruso Alexei Yashin o primeiro xogador non canadense en ser nomeado capit\u00e1n do equipo de Otava na tempada 1998-99. O segundo xogador non nado no Canad\u00e1 en ser nomeado capit\u00e1n foi o sueco Daniel Alfredsson, que foi o xogador que m\u00e1is anos exerceu de capit\u00e1n cun total de catorce. Os diferentes xogadores que te\u00f1en sido capit\u00e1ns do equipo ao longo da s\u00faa historia son:\nElecci\u00f3ns na primeira rolda do \"draft\".\nCada ano dende 1963, os xogadores das ligas menores te\u00f1en a posibilidade de asinar contratos coas franqu\u00edas da NHL. Dende a s\u00faa fundaci\u00f3n en 1992, os Senators escolleron 28 xogadores na primeira elecci\u00f3n do \"draft\". A maior parte das veces escolleron un \u00fanico xogador, ag\u00e1s en 2001 e 2015 cando escolleron dous xogadores, 2011 cando escolleron tres xogadores, e 2010 e 2014 cando non escolleron ning\u00fan xogador na primeira rolda. Nos seus 25 anos de historia a franqu\u00eda foi tres veces o primeiro equipo en escoller, sendo os tres xogadores elixidos na primeira rolda Alexandre Daigle (1993), Bryan Berard (1995) e Chris Phillips (1996). A continuaci\u00f3n m\u00f3stranse as elecci\u00f3ns na primeira rolda do \"draft\" da NHL dos Ottawa Senators:\nL\u00edderes hist\u00f3ricos.\nDende a refundaci\u00f3n da franqu\u00eda, o xogador que m\u00e1is partidos vestiu a camisola dos \"Sens\" foi Chris Phillips, que disputou un total de 1179 partidos coa franqu\u00eda de Otava, un m\u00e1is que o sueco Daniel Alfredsson, que \u00e9 o m\u00e1ximo puntuador da historia da franqu\u00eda con 1108 puntos en 1178 partidos cos \"Sens\". Alfredsson \u00e9 tam\u00e9n o m\u00e1ximo goleador (426 goles) e o xogador con m\u00e1is asistencias (682) da historia da franqu\u00eda dende a s\u00faa refundaci\u00f3n. A seguinte t\u00e1boa mostra os dez m\u00e1ximos puntuadores da franqu\u00eda, sendo Erik Karlsson o \u00fanico deles que est\u00e1 en activo na franqu\u00eda na tempada 2017-18:\nN\u00fameros retirados.\nOs Senators retiraron dous n\u00fameros en honor a dous xogadores. Con todo, s\u00f3 Daniel Alfredsson xogou no equipo dende a s\u00faa refundaci\u00f3n en 1992, mentres que Frank Finnigan foi xogador dos Senators orixinais.\nAdestradores.\nDende a refundaci\u00f3n dos Senators e o seu ingreso na NHL o equipo tivo un total de 11 adestradores distintos. O primeiro adestrador dos novos Senators foi Rick Bowness, quen se far\u00eda cargo do equipo nas catro primeiras tempadas do equipo, sen conseguir clasificalo para os \"play-offs\" en ningunha delas e sendo cesado antes de finalizar o seu cuarto ano no banco. O adestrador que m\u00e1is partidos dirixiu o equipo foi Jacques Martin, cun total de 692 encontros no banco en liga regular e 69 nas series eliminatorias, dirixindo ao equipo durante nove tempadas interrompidas s\u00f3 polos dous \u00faltimos partidos partidos da tempada 2001-02 que dirixiu Roger Neilson para chegar \u00e1 marca dos 1.000 partidos adestrados. Con tood, foi en 2007, con Bryan Murray, cando o equipo conseguiu o seu maior \u00e9xito ata o momento, chegando \u00e1s finais da Stanley Cup, onde caeron derrotados fronte aos Anaheim Ducks en cinco partidos (4-1). A continuaci\u00f3n os rexistros dos distintos adestradores que dirixiron aos Senators na NHL:\nDirectores xerais.\nDende a s\u00faa creaci\u00f3n, os Senators tiveron oito directores xerais. O primeiro director xeral foi Mel Bridgman, mentres que Bryan Murray foi a persoa que m\u00e1is tempo ocupou o posto de director xeral da refundada franqu\u00eda de Otava con nove anos entre 2007 e 2016. Os directores xerais da franqu\u00eda foron:\nMembros do Hall of Fame.\nEn toda a historia dos novos Senators tan s\u00f3 d\u00faas personalidades ligadas \u00e1 franqu\u00eda foron introducidas no Hockey Hall of Fame:\nTrofeos.\nTrofeos colectivos.\nA primeira vez que se entregou este trofeo ao mellor equipo da liga regular foi na tempada 1985-86. Dende a s\u00faa refundaci\u00f3n os Senators ga\u00f1aron unha vez o Presidents' Trophy:\nO Prince of Wales Trophy \u00e9 o trofeo da NHL que m\u00e1is veces mudou o seu significado. Actualmente \u00e9 o trofeo outorgado ao campi\u00f3n da Conferencia Leste. Os Senators ga\u00f1aron este galard\u00f3n nunha ocasi\u00f3n ao longo da s\u00faa historia:\nTrofeos individuais.\nO Trofeo Memorial Calder premia o mellor \"rookie\" da tempada. O \u00fanico xogador dos Ottawa Senators que ga\u00f1ou este galard\u00f3n foi Daniel Alfredsson:\nO trofeo King Clancy premia cada ano o xogador que demostrou o mellor exemplo de liderado dentro e f\u00f3ra da pista e contribu\u00edse \u00e1 sociedade. Un xogador dos Senators ga\u00f1ou este galard\u00f3n na historia da franqu\u00eda:\nO trofeo Bill Masterton \u00e9 un premio outorgado ao xogador que mellor exemplifica os valores de perseveranza e esp\u00edrito de equipo. Craig Anderson \u00e9 o \u00fanico xogador na historia da franqu\u00eda que ga\u00f1ou o galard\u00f3n:\nPatrocinado por Bridgestone, o premio Mark Messier \u00e9 outorgado ao l\u00edder no xeo, ao motivador do equipo e pola s\u00faa adicaci\u00f3n \u00e1 comunidade. Un xogador dos Senators ga\u00f1ou este premio dende a s\u00faa creaci\u00f3n na tempada 2006-07:\nO premio Jack Adams \u00e9 outorgado dende a tempada 1973-74 ao mellor adestrador da tempada. Dous adestradores dos Senators recibiron o galard\u00f3n:\nO premio Plus/Minus da NHL foi concedido entre 1983 e 2007 ao xogador con mellor rexistro de plus/minus. Wade Redden foi o \u00fanico xogador dos Flames que conseguiu o galard\u00f3n na historia da franqu\u00eda:"}
{"id": "149237", "revid": "23204", "url": "https://gl.wikipedia.org/wiki?curid=149237", "title": "Liga espa\u00f1ola de f\u00fatbol indoor", "text": "O Campionato Nacional de Liga de F\u00fatbol Indoor foi unha competici\u00f3n de f\u00fatbol indoor disputada por varios clubs da liga espa\u00f1ola de f\u00fatbol entre 2008 e 2014. Estaba organizada pola Asociaci\u00f3n de F\u00fatbol Indoor. Os xogadores desta liga eran veteranos, ex-profesionais da liga espa\u00f1ola de f\u00fatbol 11. Ademais do trofeo de ga\u00f1ador, a clasificaci\u00f3n nesta competici\u00f3n daba dereito a participar na Copa de Espa\u00f1a.\nO torneo estaba organizado polas distintas asociaci\u00f3ns de veteranos dos equipos participantes, sendo destinados os ingresos dos partidos a axudar aos futbolistas retirados. Alfredo Di St\u00e9fano presidiu de forma honor\u00edfica o campionato.\nEquipos.\nA liga de f\u00fatbol indoor comezou a disputarse na tempada 2007-08, quedando formada polos 9 clubs que ga\u00f1aron nalgunha ocasi\u00f3n a liga espa\u00f1ola de f\u00fatbol: FC Barcelona, Real Madrid, Atl\u00e9tico de Madrid, Athletic de Bilbao, Valencia CF, Real Sociedad, Deportivo da Coru\u00f1a, Sevilla FC e Real Betis. Posteriormente un\u00edronse o Celta de Vigo, RCD Espanyol, Sporting de Xix\u00f3n, CD M\u00e1laga e FC Porto."}
{"id": "149238", "revid": "1131", "url": "https://gl.wikipedia.org/wiki?curid=149238", "title": "Trofeo Juan Acu\u00f1a", "text": "O Trofeo Juan Acu\u00f1a foi un torneo futbol\u00edstico de ver\u00e1n, de car\u00e1cter amig\u00e1bel que tivo lugar na cidade da Coru\u00f1a, desde 1989 ata 2007. O equipo anfitri\u00f3n \u00e9 o Deportivo da Coru\u00f1a. A \u00faltima edici\u00f3n disputada foi a 2007.\nHistoria.\nJuan Acu\u00f1a \u00e9 considerado o mellor porteiro do Deportivo da Coru\u00f1a. Debutou no primeiro equipo con tan s\u00f3 16 anos e ga\u00f1ou catro Trofeos Zamora. Tam\u00e9n xogou coa Selecci\u00f3n de f\u00fatbol de Espa\u00f1a.\nDurante o ver\u00e1n de 1961, o club f\u00edxolle unha homenaxe. Foi un partido entre as selecci\u00f3ns de Galicia e Pa\u00eds Vasco de veter\u00e1ns, seguido doutro entre o Deportivo da Coru\u00f1a e o CD Ourense. En 1989, o Deportivo creou o trofeo Juan Acu\u00f1a, competencia disputada \u00f3 principio de cada tempada ata 2007, cando foi suspendido. Consta dun partido entre o Deportivo e un club invitado.\nAcu\u00f1a asistiu \u00e1s primeiras edici\u00f3ns do torneo, ata a s\u00faa morte o 30 de agosto de 2001. O torneo xogouse ata agora en 18 ocasi\u00f3ns sendo o Deportivo o ga\u00f1ador en 11 ocasi\u00f3ns, entre elas unha ga\u00f1ada polos veter\u00e1ns do D\u00e9por \u00f3 \"Superd\u00e9por\"."}
{"id": "149239", "revid": "75439", "url": "https://gl.wikipedia.org/wiki?curid=149239", "title": "Columbus Blue Jackets", "text": "O Columbus Blue Jackets \u00e9 un equipo de h\u00f3ckey sobre xeo norteamericano da cidade de Columbus (Estados Unidos) que xoga na NHL. O equipo foi fundado en 1997 e non conta na actualidade con ning\u00fan t\u00edtulo."}
{"id": "149240", "revid": "1505", "url": "https://gl.wikipedia.org/wiki?curid=149240", "title": "Xos\u00e9 Barreiro Prado", "text": "Xos\u00e9 Xo\u00e1n Barreiro Prado, nado en Foz en 1958, \u00e9 un maxistrado galego.\nTraxectoria.\nDurante as s\u00faas primeiras etapas como xu\u00edz, estivo ao cargo do Xulgado do Social n\u00famero 2 de Pontevedra, \u00f3rgano que recibiu o primeiro Premio Lois Pe\u00f1a Novo, en 1995, por ser un dos primeiros xulgados que traballou integramente en galego. \u00c9 maxistrado presidente da Secci\u00f3n Segunda da Audiencia Provincial de Pontevedra e profesor na UNED.\nParticipa activamente en movementos asociativos. \u00c9 membro fundador da Asociaci\u00f3n de Funcionarios para a Normalizaci\u00f3n Ling\u00fc\u00edstica, e da Irmandade Xur\u00eddica Galega. Tam\u00e9n pertence ao consello de redacci\u00f3n da Revista Xur\u00eddica Galega."}
{"id": "149241", "revid": "1888", "url": "https://gl.wikipedia.org/wiki?curid=149241", "title": "Xo\u00e1n Xos\u00e9 Barreiro Prado", "text": ""}
{"id": "149242", "revid": "98629", "url": "https://gl.wikipedia.org/wiki?curid=149242", "title": "Florida Panthers", "text": "O Florida Panthers \u00e9 un equipo de h\u00f3ckey sobre xeo que compite na NHL. Ten a s\u00faa sede dende a s\u00faa fundaci\u00f3n na cidade de Sunrise, Florida (Estados Unidos). O equipo foi creado en 1993 e conta cun t\u00edtulo de conferencia conseguido na tempada 1995-96.\nPersonalidades.\nXogadores.\nCapit\u00e1ns do equipo.\nDende os comezos do equipo, oito xogadores levaron o t\u00edtulo de capit\u00e1n dos Panthers:\nN\u00fameros retirados.\nDende o seu debut na National Hockey League, a franqu\u00eda retirou un \u00fanico dorsal, o 93, en honor a Bill Torrey. O n\u00famero foi escollido por ser a primeira tempada dos Panthers. Por outra banda, o n\u00famero 99 de Wayne Gretzky, considerado un dos mellores xogadores de todos os tempos, foi retirado pola NHL en febreiro do ano 2000."}
{"id": "149245", "revid": "47401", "url": "https://gl.wikipedia.org/wiki?curid=149245", "title": "O Pozo", "text": "O top\u00f3nimo O Pozo pode referirse a varios lugares de Galicia:"}
{"id": "149246", "revid": "17467", "url": "https://gl.wikipedia.org/wiki?curid=149246", "title": "Ron Negrita Joventut", "text": ""}
{"id": "149247", "revid": "17467", "url": "https://gl.wikipedia.org/wiki?curid=149247", "title": "Montigal\u00e0 Joventut", "text": ""}
{"id": "149249", "revid": "1131", "url": "https://gl.wikipedia.org/wiki?curid=149249", "title": "Pavill\u00f3n dos Deportes de Lugo", "text": "O Pavill\u00f3n dos Deportes de Lugo \u00e9 un recinto polideportivo cuberto da cidade de Lugo, onde xoga actualmente os seus partidos como local o equipo de f\u00fatbol sala da cidade, o Prone. Inaugurado en 1964, ten capacidade para 3.500 espectadores.\nFoi tam\u00e9n o pavill\u00f3n onde xogou os seus encontros o Club Baloncesto Breog\u00e1n at\u00e9 o seu traslado cara ao Pazo dos Deportes."}
{"id": "149250", "revid": "5132", "url": "https://gl.wikipedia.org/wiki?curid=149250", "title": "Pavill\u00f3n Municipal dos Deportes de Lugo", "text": ""}
{"id": "149251", "revid": "5132", "url": "https://gl.wikipedia.org/wiki?curid=149251", "title": "Palacio Municipal dos Deportes de Lugo", "text": ""}
{"id": "149252", "revid": "5132", "url": "https://gl.wikipedia.org/wiki?curid=149252", "title": "Palacio Municipal de Deportes de Lugo", "text": ""}
{"id": "149253", "revid": "5132", "url": "https://gl.wikipedia.org/wiki?curid=149253", "title": "Pavill\u00f3n Municipal de Lugo", "text": ""}
{"id": "149254", "revid": "336", "url": "https://gl.wikipedia.org/wiki?curid=149254", "title": "Estrela do mar", "text": ""}
{"id": "149256", "revid": "98629", "url": "https://gl.wikipedia.org/wiki?curid=149256", "title": "Le Scaphandre et le Papillon (filme)", "text": "O Escafandro e a Bolboreta (\"Le Scaphandre et le Papillon\", en Francia; \"The Diving Bell and the Butterfly\", nos Estados Unidos) \u00e9 un filme dirixido por Julian Schnabel. Lanzado en 2007, o filme bas\u00e9ase no libro franc\u00e9s hom\u00f3nimo de Jean-Dominique Bauby. A obra de Schnabel ga\u00f1ou dous premios Globo de Ouro (mellor filme estranxeiro e mellor direcci\u00f3n), levou os premios de mellor direcci\u00f3n e o Grande Premio T\u00e9cnico no Festival de cinema de Cannes e a\u00ednda foi finalista en catro categor\u00edas do \u00d3scar (foi proposto nos premios de Mellor Director, Mellor Fotograf\u00eda, Mellor Gui\u00f3n Adaptado e Mellor Montaxe).\nSinopse.\nO filme narra a historia de Jean-Dominique Bauby, un xornalista exitoso, editor da revista Elle que, aos 43 anos de idade, sufriu un accidente vascular cerebral. Por causa deste ataque, Jean-Do, como era chamado, desenvolveu unha s\u00edndrome rara, denominada s\u00edndrome do encarceramento, a cal deixou o seu corpo totalmente paralizado. El s\u00f3 pod\u00eda mover o ollo esquerdo. A partir de ent\u00f3n, Bauby ten que aprender a convivir naquel estado."}
{"id": "149260", "revid": "23204", "url": "https://gl.wikipedia.org/wiki?curid=149260", "title": "Almohades", "text": ""}
{"id": "149261", "revid": "22570", "url": "https://gl.wikipedia.org/wiki?curid=149261", "title": "Detroit Red Wings", "text": "O Detroit Red Wings \u00e9 un equipo de h\u00f3ckey sobre xeo con sede na cidade de Detroit, M\u00edchigan (Estados Unidos). Os Red Wings compiten na m\u00e1xima competici\u00f3n de h\u00f3ckey sobre xeo en Am\u00e9rica do Norte, a National Hockey League (NHL), estando encadrado na Atlantic Division da Conferencia Leste. Xogan os seus partidos como locais no Joe Louis Arena dende 1979. O equipo forma parte do denominado Original Six, e con 11 t\u00edtulos de liga \u00e9 o equipo estadounidense con m\u00e1is t\u00edtulos da competici\u00f3n e o terceiro por detr\u00e1s dos canadenses Montreal Canadiens e Toronto Maple Leafs, ademais ga\u00f1ou seis t\u00edtulos de conferencia, e 18 de divisi\u00f3n.\nFundados en 1926, os Red Wings son unha das franqu\u00edas m\u00e1is antigas da NHL que seguen activas, formando parte entre 1942 e 1967 do denominado Original Six xunto cos estadounidenses Boston Bruins, Chicago Blackhawks e New York Rangers, e os canadenses Montreal Canadiens e Toronto Maple Leafs.\nPersonalidades.\nXogadores.\nCapit\u00e1ns do equipo.\nArt Duncan foi o primeiro capit\u00e1n da historia dos Cougars na tempada 1926-1927. En 1932, o equipo de Detroit mudou o seu nome polo de Red Wings, e Larry Aurie converteuse en capit\u00e1n. A seguinte t\u00e1boa mostra todos os capit\u00e1ns que tivo o equipo ao longo da s\u00faa historia:\nO Presidents' Trophy \u00e9 entregado ao equipo que m\u00e1is puntos sumou na clasificaci\u00f3n xeral da NHL durante a liga regular. O trofeo \u00e9 outorgado dende a tempada 1985-86. Dende que se creou o trofeo, os Red Wings o ga\u00f1aron en seis ocasi\u00f3ns.\nO Clarence S. Campbell Bowl \u00e9 entregado cada ano ao campi\u00f3n da Conferencia Oeste. Creado en 1967, inicialmente foi entregado ao ga\u00f1ador da West Division durante a liga regular. Entre 1975 e 1981 foi entregado ao campi\u00f3n da Conferencia Clarence Campbell (actual Conferencia Oeste), e entre 1982 e 1993 ao campi\u00f3n desta divisi\u00f3n nos \"play-offs\". Dende 1993 o trofeo \u00e9 entregado ao campi\u00f3n da Conferencia Oeste nas series eliminatorias. Recibe o seu nome en honor a Clarence Sutherland Campbell, que foi presidente da NHL entre 1946 e 1977. Os Red Wings te\u00f1en ga\u00f1ado o trofeo en seis ocasi\u00f3ns:\nO Prince of Wales Trophy \u00e9 o trofeo da NHL que m\u00e1is veces mudou o seu significado. Dende a tempada 1993-1994, o Prince of Wales Trophy e entregado ao equipo ga\u00f1ador da final da Conferencia Leste durante os \"play-offs\". Os Red Wings son o terceiro equipo que ten ga\u00f1ado m\u00e1is veces o trofeo cun total de 13, por detr\u00e1s dos Montreal Canadiens (25) e dos Boston Bruins (17)."}
{"id": "149262", "revid": "85894", "url": "https://gl.wikipedia.org/wiki?curid=149262", "title": "Bertamir\u00e1ns, Orto\u00f1o, Ames", "text": "Bertamir\u00e1ns \u00e9 unha vila da parroquia de Orto\u00f1o, no concello coru\u00f1\u00e9s de Ames na comarca de Santiago, sendo a segunda maior entidade deste concello. Segundo datos do INE en 2009 ti\u00f1a 6799 habitantes (3340 homes e 3459 mulleres), o que sup\u00f3n un aumento de 4179 habitantes respecto do ano 2000, cando ti\u00f1a 2620.\n\u00c9 a capital do concelllo e onde se localiza a Casa do Concello."}
{"id": "149263", "revid": "1888", "url": "https://gl.wikipedia.org/wiki?curid=149263", "title": "Bertamir\u00e1ns", "text": ""}
{"id": "149264", "revid": "1131", "url": "https://gl.wikipedia.org/wiki?curid=149264", "title": "Galer\u00eda de imaxes de Orto\u00f1o, Ames", "text": "San Xo\u00e1n de Orto\u00f1o \u00e9 unha parroquia que se localiza no concello de Ames."}
{"id": "149265", "revid": "19415", "url": "https://gl.wikipedia.org/wiki?curid=149265", "title": "Washington Capitals", "text": "O Washington Capitals \u00e9 un equipo profesional de h\u00f3ckey sobre xeo da cidade de Washington (Estados Unidos) que compite na divisi\u00f3n Sueste da conferencia Leste. O equipo da capital estadounidense foi fundado en 1974 e na s\u00faa historia ga\u00f1ou un t\u00edtulo de liga 2017-2018 a pesar de ga\u00f1ar dos t\u00edtulos de conferencia nas tempadas de 1997-98 e 2017-18, e sete de divisi\u00f3n."}
{"id": "149266", "revid": "89787", "url": "https://gl.wikipedia.org/wiki?curid=149266", "title": "Paaliaq (l\u00faa)", "text": "Paaliaq \u00e9 unha pequena l\u00faa irregular de movemento directo do planeta Saturno. Foi descuberta por Brett J. Gladman, John J. Kavelaars, Jean-Marc Petit, Hans Scholl, Matthew J. Holman, Brian G. Marsden,\nPhilip D. Nicholson e Joseph A. Burns nos primeiros d\u00edas de outubro do 2000, e d\u00e9uselle a designaci\u00f3n temporal de S/2000\u00a0S\u00a02. En agosto do 2003 recibir\u00eda o seu nome oficial, Paaliaq, un chaman (de ficci\u00f3n) que aparece no libro \"The Curse of the Shaman\", escrito por Michael Kusugak, quen forneceu a Kavelaars con nomes de xigantes da mitolox\u00eda inuit que ser\u00edan usados para bautizar outras l\u00faas de Saturno.\n\u00d3rbita e caracter\u00edsticas f\u00edsicas.\nEsta l\u00faa \u00e9 membro do Grupo Inuit de sat\u00e9lites irregulares de Saturno. Paaliaq ten \u00f3 redor de 22 kms de di\u00e1metro, e orbita Saturno a unha distancia media de 15,2 mill\u00f3ns de kms en 687 d\u00edas. Tam\u00e9n pos\u00fae unha gran proximidade con outras nove l\u00faas, chegando a estar tan s\u00f3 a 10 millas (uns 16 kms) da m\u00e1is pr\u00f3xima. No diagrama da esquerda p\u00f3dese ver graficamente a \u00f3rbita desta l\u00faa en relaci\u00f3n coas outras l\u00faas de movemento directo de Saturno, a excentricidade da \u00f3rbita est\u00e1 representado polos segmentos amarelos que van dende o pericentro \u00f3 apocentro.\nPaaliaq amosa un \"vermello claro\" coma Siarnaq e Kiviuq, e un espectro infravermello \u00e9 moi semellante \u00f3 destas l\u00faas , o cal soporta a tese dunha posible orixe com\u00fan do \"Grupo Inuit\" a partir do esnaquizamento dun corpo m\u00e1is grande."}
{"id": "149269", "revid": "19415", "url": "https://gl.wikipedia.org/wiki?curid=149269", "title": "Dallas Stars", "text": "O Dallas Stars \u00e9 un equipo de h\u00f3ckey sobre xeo que compite na NHL e que ten a s\u00faa base na cidade de Texas (Estados Unidos). Na tempada 1998-99 conseguiu o seu primeiro e, ata a data, \u00fanico t\u00edtulo de liga, a pesar de posu\u00edr dous t\u00edtulos de conferencia e sete de divisi\u00f3n"}
{"id": "149270", "revid": "89787", "url": "https://gl.wikipedia.org/wiki?curid=149270", "title": "Siarnaq (l\u00faa)", "text": "Siarnaq ou Saturno\u00a0XXIX \u00e9 unha pequena l\u00faa irregular de movemento directo do planeta Saturno. Foi descuberta por Brett J. Gladman no 2000, e d\u00e9uselle a designaci\u00f3n temporal de S/2000\u00a0S\u00a03. En agosto do 2003 recibir\u00eda o seu nome oficial, procedente da mitolox\u00eda inuit, onde Siarnaq (tam\u00e9n co\u00f1ecido coma Sedna) \u00e9 un xigante.\n\u00d3rbita e caracter\u00edsticas f\u00edsicas.\nEsta l\u00faa \u00e9 o membro m\u00e1is grande do Grupo Inuit de sat\u00e9lites irregulares de Saturno. Siarnaq ten \u00f3 redor de 40 kms de di\u00e1metro, e orbita Saturno a unha distancia media de 17,531 mill\u00f3ns de kms en 895 d\u00edas. No diagrama da esquerda p\u00f3dese ver graficamente a \u00f3rbita desta l\u00faa en relaci\u00f3n coas outras l\u00faas de movemento directo de Saturno, a excentricidade da \u00f3rbita est\u00e1 representado polos segmentos amarelos que van dende o pericentro \u00f3 apocentro.\nSiarnaq amosa un \"vermello claro\" e o seu espectro infravermello \u00e9 moi semellante \u00f3 de Kiviuq e \u00f3 de Paaliaq, o cal soporta a tese dunha posible orixe com\u00fan do \"Grupo Inuit\" a partir do esnaquizamento dun corpo m\u00e1is grande.\nSiarnaq semella estar nunha resonancia secular con Saturno, que incluir\u00eda a precesi\u00f3n da s\u00faa periapse e a do planeta.[1] Os estudos sobre estas resonancias son a chave para entende-los mecanismos para a capturas destas l\u00faas irregulares, e asumindo unha orixe en com\u00fan a partir dun corpo proxenitor, explicar\u00edan a actual dispersi\u00f3n dos elementos orbitais.\n1"}
{"id": "149271", "revid": "72012", "url": "https://gl.wikipedia.org/wiki?curid=149271", "title": "H\u00f3rreo tipo San Pedro de Visma", "text": "O h\u00f3rreo tipo San Pedro de Visma \u00e9 un tipo de h\u00f3rreo galego que se presenta no norte da provincia da Coru\u00f1a, ao longo dunha reducida \u00e1rea que abrangue parte dos concellos da Coru\u00f1a, Arteixo, Carballo e A Laracha. Ten especial presenza na parroquia coru\u00f1esa de Visma, pero a\u00ednda as\u00ed non chega a ser exclusivo nela e convive co h\u00f3rreo mari\u00f1\u00e1n.\nCaracter\u00edsticas.\nMorfolox\u00eda.\n\u00c9 ancho e baixo, de planta rectangular. A c\u00e1mara vai sostida sobre un celeiro de igual tama\u00f1o. A c\u00e1mara \u00e9 totalmente de pedra, de paredes formadas por fieiras horizontais de perpia\u00f1os, normalmente en n\u00famero de cinco. A primeira e a \u00faltima fieiras adoitan ter m\u00e1is altura que as restantes. Nalg\u00fan caso os costais div\u00eddense en tramos por pe\u00f3ns de pedra verticais.\nAs fendas de ventilaci\u00f3n son horizontais, pero \u00e1s veces se deixan sen tomar as xuntas verticais. Hainas de dous tipos:\nO acceso \u00e9 exterior, a trav\u00e9s dunha porta situada no penal, sobre a correspondente de acceso ao celeiro. Non adoita haber escaleira de f\u00e1brica, e cando a hai \u00e9 de pouca altura e mantense separada do h\u00f3rreo.\nO tellado \u00e9 a d\u00faas augas con beiril pouco prominente. Os penais forman pinches que recollen os faldr\u00f3ns da cuberta baixo sobrepenas grosas. Non sempre hai elementos terminais, pero cando os hai adoitan ser cruces e pir\u00e1mides.\nConstruci\u00f3n.\nA pedra empregada \u00e9 o granito, \u00fanica rocha que se atopa no subsolo na zona. Os tornarratos son unha cornixa de pedra ben voada que normalmente \u00e9 prolongaci\u00f3n do chan da c\u00e1mara, igualmente de pedra. As paredes de f\u00e1brica non van recebadas nin pintadas.\nA cuberta \u00e9 de tella cer\u00e1mica a d\u00faas augas."}
{"id": "149272", "revid": "89787", "url": "https://gl.wikipedia.org/wiki?curid=149272", "title": "Tarqeq (l\u00faa)", "text": "Tarqeq, tam\u00e9n co\u00f1ecido coma Saturno LII (designaci\u00f3n provisional S/2007 S 1) \u00e9 unha pequena l\u00faa irregular do planeta Saturno.\nCaracter\u00edsticas.\nO seu descubrimento foi anunciado por Scott S. Sheppard, David C. Jewitt, Jan Kleyna, e Brian G. Marsden o 13 de abril do 2007, a partir de observaci\u00f3n feitas entre o 5 de xaneiro e o 22 de marzo do 2007.\nO eixo semimaior de S/2007\u00a0S\u00a01 \u00e9 17,9106 mill\u00f3ns de kms. e orbita Saturno en 894,86 d\u00edas. A s\u00faa inclinaci\u00f3n orbital \u00e9 de 49,90\u00b0 (respecto de ecl\u00edptica; 49,77\u00b0 respecto do ecuador de Saturno), pos\u00fae un movemento directo e ten unha excentricidade de 0,1081. O di\u00e1metro da l\u00faa \u00e9 de 7 kms e \u00e9 membro do Grupo Inuit de sat\u00e9lites irregulares de Saturno.\nTarqeq recibir\u00eda o seu nome a partir de Tarqeq, o deus inuit da L\u00faa."}
{"id": "149283", "revid": "3533", "url": "https://gl.wikipedia.org/wiki?curid=149283", "title": "Cort\u00e9s", "text": ""}
{"id": "149284", "revid": "19415", "url": "https://gl.wikipedia.org/wiki?curid=149284", "title": "Buffalo Sabres", "text": "O Buffalo Sabres \u00e9 un equipo de h\u00f3ckey sobre xeo da cidade de Buffalo (Estados Unidos) que xoga na NHL. Foi fundado en 1970 e ga\u00f1ou tres t\u00edtulos de conferencia e seis de divisi\u00f3n, a\u00ednda que non conseguiu ga\u00f1ar nunca a liga."}
{"id": "149285", "revid": "1576", "url": "https://gl.wikipedia.org/wiki?curid=149285", "title": "Atlanta Thrashers", "text": "Os Atlanta Thrashers foron un equipo profesional de h\u00f3ckey sobre xeo da cidade de Atlanta (Xeorxia) que xogou na NHL entre 1999 e 2011, ano no que mudou o seu nome polo de Winnipeg Jets e foi relocado na cidade de Winnipeg, en Manitoba (Canad\u00e1). Foi fundado en 1999 e conseguiu un t\u00edtulo de divisi\u00f3n na tempada 2006-07."}
{"id": "149286", "revid": "98629", "url": "https://gl.wikipedia.org/wiki?curid=149286", "title": "Edmonton Oilers", "text": "Os Edmonton Oilers son un equipo profesional de h\u00f3ckey sobre xeo da cidade de Edmonton, Alberta (Canad\u00e1). Dende 1979 os Oilers compiten na m\u00e1xima competici\u00f3n de h\u00f3ckey sobre xeo de Am\u00e9rica do Norte, a National Hockey League (NHL), estando encadrado na Pacific Division da Conferencia Oeste. Xogan os seus partidos como locais no Rexal Place dende 1974. O equipo ga\u00f1ou a Stanley Cup en cinco ocasi\u00f3ns, ademais de ga\u00f1ar sete t\u00edtulos de conferencia e nove de divisi\u00f3n (un deles competindo na World Hockey Association). Foron fundados en 1972 baixo o nome de Alberta Oilers para competir na World Hockey Association (WHA), trocando o seu nome na s\u00faa segunda tempada na competici\u00f3n polo seu nome actual.\nDende a s\u00faa fundaci\u00f3n, os Oilers xogaron sete veces as finais da Stanley Cup (1983, 1984, 1985, 1987, 1988, 1990 e 2006), ga\u00f1ando o t\u00edtulo en 1984, 1985, 1987, 1988 e 1990. Mante\u00f1en unha forte rivalidade cos seus veci\u00f1os de Alberta, os Calgary Flames, co\u00f1ecida como \"the Battle of Alberta\" (en galego \"a batalla de Alberta\"). A franqu\u00eda de Edmonton conseguiu o Presidents' Trophy en d\u00faas ocasi\u00f3ns consecutivas, sendo o primeiro equipo en conseguir este galard\u00f3n.\nDe entre todos os xogadores que vestiron a camisola dos Oilers compre destacar a Wayne Gretzky, co\u00f1ecido como \"The Great One\", considerado por moitos o mellor xogador da historia do h\u00f3ckey sobre xeo. Nove xogadores do equipo forman parte do Hockey Hall of Fame. O equipo actual est\u00e1 adestrado por Todd McLellan e est\u00e1 liderado polo capit\u00e1n Andrew Ference.\nRivalidades.\nOs Edmonton Oilers son un dos dous equipos que representan \u00e1 provincia de Alberta na NHL. O equipo mant\u00e9n unha forte rivalidade cos seus veci\u00f1os, os Calgary Flames. Esta rivalidade foi especialmente tensa na segunda metade da d\u00e9cada de 1980, cando os dous equipos eran os dous mellores equipos da Campbell Conference e mesmo alg\u00fans anos, de toda a liga.\nOs Oilers derrotaron aos Flames nos \"play-offs\" en 1983, 1984, 1988, e 1991, no seu cami\u00f1o cara as s\u00faas cinco Stanley Cups. Con todo, os Flames ving\u00e1ronse e eliminaron os seus veci\u00f1os cun gol decisivo autogol do defensa dos Oilers Steve Smith, que elevou a rivalidade a un novo nivel. Os flames ti\u00f1an unha posici\u00f3n privilexiada nos \"play-offs\" de 1988 logo de ter ga\u00f1ado o Presidents' Trophy, mais os Oilers os barreron nas series (4-0) para acabar ga\u00f1ando a Stanley Cup.\nEn toda a historia ambos equipos se enfrontaron nos \"play-offs\" en cinco ocasi\u00f3n, nas que os Flames tan s\u00f3 foron capaces de eliminar os Oilers nunha ocasi\u00f3n na tempada 1985-86. Na liga regular, os Flames dominan cun resultado de 120 vitorias, por 110 vitorias dos Oilers e 19 empates.\nA continuaci\u00f3n m\u00f3stranse os resultados entre os enfrontamentos nos \"play-offs\" dos Oilers e os Flames, en letra grosa os partidos ga\u00f1ados polos Oilers:\nIdentidade do equipo.\nMascota.\nOs Oilers non pos\u00faen mascota, sendo un dos \u00fanicos tres equipos da NHL que non contan cunha, os outros dous son os New York Rangers e os Philadelphia Flyers, xa que os Dallas Stars contan dende setembro de 2014 con Victor E. Green.\n\"Oilers Octane\".\nNa tempada 2010\u201311, os Oilers introduciron \u00e1s Oilers Octane, o primeiro grupo de cheerleading dun equipo canadense da NHL. As Oilers Octane est\u00e1n formadas por 19 mulleres entre os 18 e os 29 anos, a maior\u00eda delas procedentes da \u00e1rea metropolitana de Edmonton ou a provincia de Alberta.\nO grupo de animaci\u00f3n ao principio non foi recibido con entusiasmo polos seareiros. M\u00e1is de 1.500 persoas asinaron unha petici\u00f3n \"online\" en contra, suxerindo que as mulleres non melloraban a experiencia do partido e pod\u00edan mesmo obstaculizalo. Moitos consideraron que o grupo era un truco barato de relaci\u00f3ns p\u00fablicas e o consideraron irrespectuoso coas mulleres e nada relacionado co h\u00f3ckey.\nAmais de actuar nos partidos como local dos Oilers, axudan coas promoci\u00f3ns e a interecci\u00f3n cos seareiros, as integrantes de Octane participan na recadaci\u00f3n de fondo para caridade e eventos especiais.\nPavill\u00f3ns.\nDende 1974, os Edmonton Oilers xogan os seus partidos como local no Rexall Place, se ben as s\u00faas d\u00faas primeiras tempadas empregou os Edmonton Gardens. Dende 2016 o equipo xogar\u00e1 os seus partidos como local no Rogers Place, que ter\u00e1 capacidade para 18.641 espectadores. Ao longo da s\u00faa historia os Oilers xogaron nos seguintes pavill\u00f3ns:\nEdmonton Gardens.\nO primeiro pavill\u00f3n empregado polos Edmonton Oilers para os seus partidos como local foi o Edmonton Gardens, onde xogou dende a s\u00faa creaci\u00f3n ata 1974, cando se trasladou ao Northlands Coliseum, que se inaugurou en novembro dese mesmo ano. Este, inaugurado en decembro de 1913, foi o primeiro pavill\u00f3n que acolleu partidos de h\u00f3ckey sobre xeo na cidade e ti\u00f1a capacidade para 5.200 espectadores. Finalmente, o edificio foi demolido en 1982.\nRexall Place.\nDatos de asistencia no Rexall Place dende a chegada dos Oilers \u00e1 NHL:\nTrofeos da NHL e internos.\nTrofeos colectivos.\nA Stanley Cup \u00e9 o premio final da National Hockey League, e coroa ao mellor equipo das series eliminatorias. Os Edmonton Oilers ga\u00f1aron o trofeo en cinco ocasi\u00f3ns ao longo da s\u00faa historia, tendo chegado en 18 ocasi\u00f3ns \u00e1 final da Stanley Cup:\nA primeira vez que se entregou o Presidents' Trophy ao mellor equipo da liga regular foi na tempada 1985-86. Dende aquela os Oilers ga\u00f1aron d\u00faas veces o Presidents' Trophy, sendo o primeiro equipo en conseguir o trofeo:\nO Clarence S. Campbell Bowl \u00e9 actualmente o trofeo outorgado ao campi\u00f3n da Conferencia Oeste. Os Oilers ga\u00f1aron este galard\u00f3n en sete ocasi\u00f3ns ao longo da s\u00faa historia:\nTrofeos individuais.\nO trofeo Art Ross \u00e9 outorgado ao xogador que m\u00e1is puntos conseguiu na liga regular. Wayne Gretzky ga\u00f1ou o trofeo en sete ocasi\u00f3ns consecutivas durante a s\u00faa etapa nos Oilers:\nO trofeo Conn Smythe \u00e9 entregado cada ano dende a tempada1964-1965 ao mellor xogador das series eliminatorias. Na historia da franqu\u00eda tres xogadores ga\u00f1aron o trofeo:\nO trofeo Hart (en ingl\u00e9s \"Hart Memorial Trophy\") \u00e9 entregado ao mellor xogador da liga regular por votaci\u00f3n da Asociaci\u00f3n Profesional da Prensa Escrita. Esta distinci\u00f3n \u00e9 entregada dende 1923 e dous xogadores dos Oilers a te\u00f1en conseguido dende aquela:\nO trofeo Jack Adams \u00e9 outorgado dende a tempada 1973-74 ao mellor adestrador da tempada. Glen Sather \u00e9 o \u00fanico adestrador de Edmonton que ten conseguido esta distinci\u00f3n:\nAo final da tempada, o mellor defensor da NHL recibe o trofeo James Norris. Un \u00fanico defensa dos Oilers conseguiu o trofeo: Os defensores dos Bruins que te\u00f1en conseguido o trofeo son:\nO trofeo King Clancy premia cada ano ao xogador que demostrou o mellor exemplo de liderado dentro e f\u00f3ra da pista e te\u00f1a contribu\u00eddo \u00e1 sociedade. Dous xogadores dos Bruins te\u00f1en conseguido este galard\u00f3n:\nO trofeo Lady Byng \u00e9 outorgado ao xogador que se considera que ten o mellor esp\u00edrito deportivo, mantendo un rendemento excepcional no xeo; a Asociaci\u00f3n de Xornalistas de h\u00f3ckey profesional outorga os votos para atribu\u00edr o trofeo tendo en conta tanto o rendemento no xeo como o n\u00famero de minutos de penalizaci\u00f3n acumulados. Os xogadores dos Bruins que te\u00f1en recibido o trofeo Lady Byng son:\nO Lester B. Pearson Award \u00e9 outorgado anualmente ao \"xogador m\u00e1is destacado\" da NHL por votaci\u00f3n da Asociaci\u00f3n de Xogadores da NHL. Dous xogadores dos Oilers recibiron o galard\u00f3n:\nO premio Plus/Minus da NHL foi concedido entre 1983 e 2007 ao xogador con mellor rexistro de plus/minus. Os seguintes xogadores dos Flames te\u00f1en conseguido o galard\u00f3n na historia da franqu\u00eda:\nO trofeo V\u00e9zina \u00e9 un trofeo concedido aos porteiros da NHL. De 1927 a 1982, o trofeo premiaba ao mellor porteiro da liga regular. Tiny Thompson, que foi o primeiro xogador dos Bruins en ga\u00f1ar o trofeo, ostenta tam\u00e9n o r\u00e9cord para un xogador da franqu\u00eda de Boston con catro trofeos V\u00e9zina ga\u00f1ados:\nV\u00e9xase tam\u00e9n.\nLigaz\u00f3ns externas.\n "}
{"id": "149288", "revid": "19415", "url": "https://gl.wikipedia.org/wiki?curid=149288", "title": "Nashville Predators", "text": "O Nashville Predators \u00e9 un equipo de h\u00f3ckey sobre xeo da cidade de Nashville, Estados Unidos, que compite na NHL. Foi fundado en 1997 e non pos\u00fae ning\u00fan t\u00edtulo no seu palmar\u00e9s."}
{"id": "149289", "revid": "19415", "url": "https://gl.wikipedia.org/wiki?curid=149289", "title": "Arizona Coyotes", "text": "Arizona Coyotes \u00e9 un equipo profesional estadounidense de h\u00f3ckey sobre xeo da cidade de Glendale (Arizona), que compite na NHL. Foi fundado en 1972, e ata 1979 competiu na WHA baixo o nome de Winnipeg Jets, en 1979 foi aceptado na NHL e en 1996 mudouse \u00e1 s\u00faa casa actual, trocando o seu nome polo actual."}
{"id": "149290", "revid": "89787", "url": "https://gl.wikipedia.org/wiki?curid=149290", "title": "New Jersey Devils", "text": "O New Jersey Devils \u00e9 un equipo de h\u00f3ckey sobre xeo da cidade de Newark (Nova Jersey, Estados Unidos) que compite na National Hockey League (NHL). O equipo forma parte da Metropolitan Division da Conferencia Leste. Foi fundado en 1974 na cidade de Kansas City (Missouri) baixo o nome de Kansas City Scouts, en 1976 mudouse, polo que pasou a denominarse Colorado Rockies tras establecerse en Denver (Colorado), finalmente, o equipo mudouse a Nova Jersey, polo que adoptou a denominaci\u00f3n actual en 1982. Ao longo das s\u00faas 25 tempadas en Nova Jersey, os Devils establec\u00e9ronse no Meadowlands Sports Complex en East Rutherford, e xogaron os seus partidos como local no Brendan Byrne Arena (posteriormente nomeado Continental Airlines Arena). A principios da tempada 2007-08, os Devils traslad\u00e1ronse \u00e1 cidade de Newark e dende aquela xogan os seus partidos como local no Prudential Center.\nA franqu\u00eda foi pobre e mediocre durante os oito anos anteriores ao seu traslado a Nova Jersey, un patr\u00f3n que continuou durante os cinco primeiros anos en Nova Jersey, nos que non foron capaces de clasificarse para os \"play-offs\" e nunca finalizaron por riba do quinto posto na s\u00faa divisi\u00f3n. A s\u00faa fortuna comezou a cambiar logo da contrataci\u00f3n do presidente e \"general manager\" Lou Lamoriello en 1987. Baixo a administraci\u00f3n de Lamoniello, os Devils clasific\u00e1ronse todos os anos excepto tres para os \"play-offs\" entre 1988 e 2912, inclu\u00eddas 13 veces consecutivas entre 1997 e 2010. Os Devils ga\u00f1aron o t\u00edtulo da liga regular na Atlantic Division en nove ocasi\u00f3ns, a m\u00e1is recente na tempada 2009-10, antes de ser recolocados na Metropolitan Division como parte do reali\u00f1amento da NHL que tivo lugar en 2013. OS Devils chegaron \u00e1s finais da Stanley Cup en cinco ocasi\u00f3ns, ga\u00f1ando tres veces (1994\u201395, 1999\u201300 e 2002\u201303). Os Devils foron co\u00f1ecidos polo seu estilo de xogo defensivo durante os seus anos de contenda pola Copa, mais dende aquela foron mudando a un estilo de xogo m\u00e1is ofensivo.\nOs Devils mante\u00f1en unha forte rivalidade cos seus veci\u00f1os da outra beira do r\u00edo Hudson, os New York Rangers, as\u00ed como cos Philadelphia Flyers. Os Devils son un dos tres equipos da \u00e1rea metropolitana de Nova York; os outros dous son os New York Islanders e os New York Rangers. A franqu\u00eda \u00e9 o \u00fanico equipo de todas as grandes ligas que se define expl\u00edcitaente como un equipo de Nova Jersey.\nRivalidades.\nNew York Rangers.\nOs Devils mante\u00f1en fortes rivalidades cos equipos m\u00e1is pr\u00f3ximos xeograficamente, cos cales se te\u00f1en enfrontado frecuentemente nos \"play-offs\". A \"Battle of the Hudson River\" cos New York Rangers recibe o seu nome da proximidade dos pavill\u00f3ns dos Devils na \u00e1rea metropolitana de Nova York, sempre a menos de dez millas e na outra beira do r\u00edo Hudson dende o Madison Square Garden. A rivalidade entre os dous equipos comezou cando a franqu\u00eds dos Devils trasladouse dende Colorado no medio de tres equipos do Gran Nova York xunto cos Rangers, os New York Islanders e os Philadelphia Flyers. Durante as primeiras tempadas os dous equipos non se enfrontaron nos \"play-offs\", a primeira vez que se viron as caras nas series foi en 1992, cando os Rangers (mellor equipo da liga regular) precisaron de sete encontros para derrotar aos de Nova Jersey. En total, os Devils e os Rangers enfront\u00e1ronse seis veces nos \"play-offs\", cun rexistro de 4-2 favorable aos de Manhattan.\nPhiladelphia Flyers.\nA proximidade de Nova Jersey a Pennsylvania tam\u00e9n levou a unha rivalidade cos Philadelphia Flyers, a \"Battle of the Jersey Turnpike\". Os Flyers tenen un gran n\u00famero de seguidores en \"South Jersey\" e adestran en Voorhees. Ambos equipos ti\u00f1an o maior n\u00famero de t\u00edtulos da Atlantic Division antes do reali\u00f1amento de 2013, con nove para os Devils e seis para os Flyers. A primeira vez que ambos equipos se enfrontaron nos \"play-offs\" foi na tempada 1994-95, cando os Devils derrotaron en seis partidos aos de Filadelfia, dende aquela encontr\u00e1ronse cinco veces nas series eliminatorias, cun rexistro de 3-2 favorable \u00e1 franqu\u00eda de Newark.\nIdentidade do equipo.\nLogo.\nO logo dos Devils \u00e9 un monograma das letras \"N\" e \"J\", presentado con dous cornos de demo na parte superior do \"J\" e unha cola en punta na parte inferior. Cando o equipo comezou a xogar en Nova Jersey o monograma era vermello co bordo en verde, mais a cor do bordo mudou a negro en 1992, debido \u00e1s dificultades para facer consistente a cor verde entre o seu logo e as camisetas. O logo enc\u00f3ntrase dentro dun c\u00edrculo negro e nun campo de branco no medio do peito de ambos uniformes. Antes do traslado dos Devils denied Colorado en 1982, a muller do daquela propietario John McMullen dese\u00f1ou un prototipo de logo, que foi posteriormente modificado por un dese\u00f1o gr\u00e1fico e mercadotecnia de empresa profesional, e converteuse no logo vermello e verde empregado polo equipo durante os seus primeiros dez anos en Nova Jersey.\nMascota.\nA mascota do equipo ch\u00e1mase \"NJ Devil,\" un gran demo de 2,1 metros de altura que representa o mito do Demo de Jersey. NJ Devil mant\u00e9n animado ao pl\u00fablico, asina aut\u00f3grafos, participa no entretemento durante os descansos, patina sobre o xeo,tira camisetas e corre ao lonlo dos corredores do pavill\u00f3n aos \"high five fans\". Antes de 1993, a mascota era \"Slapshot\", un gran \"puck\" dos Devils que interactuaba cos seareiros. O home que hab\u00eda dentro do disfrace foi despedido logo de ser acusado de tocar inapropiadamente a tres mulleres mentors estate disfrazado. A demanda e todos os cargos foron retirados ao non poder ser provados. Para quitar o estigma da demanda, Slapshot foi retirado e non volveu aparecer dende aquela.\nPavill\u00f3ns.\nDende o traslado da franqu\u00eda a Nova Jersey o equipo xogou en dous pavill\u00f3ns distintos. Dende 2007 os Devils xogan os seus partidos como locais no Prudential Center, logo de 25 anos disputando os seus encontros como local no Continental Airlines Arena.\nContinental Airlines Arena.\nCo traslado da franqu\u00eda a Nova Jersey, o equipo pasou a disputar os seus encontros como local no Continental Airlines Arena, na cidade de East Rutherford. O pavill\u00f3n inaugurouse o 2 de xullo de 1981 logo de dous anos de obras, e inicialmente ti\u00f1a unha capacidade para 19.023 espectadores, con todo a capacidade viuse ampliado en 1985 ata os 19.040 espectadores.\nO primeiro partido dos Devils logo do seu traslado a Nova Jersey tivo lugar o 5 de outubro de 1982, cando no primeiro partido da tempada se enfrontaron aos Pittsburgh Penguins, rematando o partido nun empate a tres goles. Durante os m\u00e1is de 20 anos que os Devils xogaron no Continental Airlines Arena, o pavill\u00f3n foi escenario das finais da Stanley Cup de 1995, 2000, 2001 e 2003, vendo alzar o t\u00edtulo ao equipo local en 1995, 2000 e 2003.\nA seguinte t\u00e1boa mostra os datos de asistencia ao Continental Airlines Arena:\nTrofeos.\nTrofeos colectivos.\nO trofeo final para un equipo na NHL, a Stanley Cup \u00e9 entregada ao campi\u00f3n das series eliminatorias dende a tempada 1926-27..\nOs Devils conseguiron tres campionatos da Stanley Cup na s\u00faa historia:\nDende a tempada 1993-1994, entr\u00e9gase o Prince of Wales Trophy ao equipo ga\u00f1ador da final da Conferencia Leste durante os \"play-offs\". O Prince of Wales Trophy \u00e9 o trofeo que m\u00e1is veces mudou o seu significado ao longo da historia da NHL. Os Devils te\u00f1en conseguido este trofeo como campi\u00f3ns da Conferencia Leste en cinco ocasi\u00f3ns:\nTrofeos individuais.\nO trofeo Bill Masterton \u00e9 un premio outorgado ao xogador que mellor exemplifica os valores de perseveranza e esp\u00edrito de equipo. O trofeo \u00e9 decidido por votaci\u00f3n dos membros da asociaci\u00f3n de xornalistas de h\u00f3ckey profesional. Na historia dos Devils tan s\u00f3 Ken Daneyko conseguiu este galard\u00f3n:\nO trofeo Calder premia ao mellor \"rookie\" da tempada. Para ser elixible, un xogador non debe ter xogado m\u00e1is de 25 partidos na tempada regular anterior \u00e1 cal foi elixido e non m\u00e1is de seis partidos durante as d\u00faas tempadas anteriores en cualquer liga profesional. O xogador non pode ter m\u00e1is de 26 anos. Ao longo da s\u00faa historia dous xogadores do equipo de Nova Jersey te\u00f1en conseguido este galard\u00f3n:\nO trofeo Conn Smythe \u00e9 outorgado dende 1964 ao mellor xogador dos \"play-offs\" (MVP). Ao longo da s\u00faa historia dous xogadores dos Devils conseguiron este galard\u00f3n:\nO trofeo Frank J. Selke \u00e9 outorgado pola NHL ao mellor atacante que demostrara m\u00e1is competencias defensivas dende a tempada 1977-1978. Tan s\u00f3 John Madden conseguiu ga\u00f1ar o galard\u00f3n:\nOutorgado dende a tempada 1973-74, o trofeo Jack Adams premia anualmente ao adestrador que m\u00e1is contribu\u00edu ao \u00e9xito do seu equipo. O ga\u00f1ador \u00e9 elixido por votaci\u00f3n dos membros da NHL Broadcasters' Association. Tan s\u00f3 un xogador da franqu\u00eda conseguiu o galard\u00f3n:\nCada ano dende 1954, os membros da Professional Hockey Writers' Association votan ao mellor defensor da liga. Os defensores dos Devils que te\u00f1en conseguido o t\u00edtulo son:\nO Trofeo Lester Patrick foi un trofeo que se entregaba anualmente \u00e1 personalidadeque m\u00e1is destacara polo seu servizo ao h\u00f3ckey sobre xeo nos Estados Unidos. O campi\u00f3n \u00e9 elixidopor un comit\u00e9 formado polo Presidente da NHL, un Gobernador da NHL, un representante dos New York Rangers, un membro da secci\u00f3n de \"Construtores\" do Hockey Hall of Fame, un xogador do Hockey Hall of Fame, un membro do Hockey Hall of Fame dos Estados Unidos, un membro da NHL Broadcasters' Association, e un membro da Professional Hockey Writers' Association. Todos os membros do comit\u00e9 \u00edan rotando anualmente, coa excepci\u00f3n do presidente da NHL. Catro xogadores dos Devils conseguiron este galard\u00f3n na historia da franqu\u00eda:\nO trofeo V\u00e9zina \u00e9 un trofeo concedido aos porteiros da NHL. De 1927 a 1982, o trofeo premiaba ao mellor porteiro da liga regular. Dende 1982 o ga\u00f1ador \u00e9 elixido polos directores xerais das franqu\u00edas da NHL. O trofeo leva o nome do ex-porteiro dos Canadiens Georges V\u00e9zina, que xogou no equipo de Montreal entre 1910 e 1926. Martin Brodeur \u00e9 o \u00fanico xogador da franqu\u00eda que conseguiu o galard\u00f3n, recib\u00edndoo en catro ocasi\u00f3ns:\nO premio Plus/Minus da NHL foi concedido entre 1983 e 2007 ao xogador con mellor rexistro de plus/minus. Os seguintes xogadores dos Devils te\u00f1en conseguido o galard\u00f3n na historia da franqu\u00eda:\nO trofeo William M. Jennings \u00e9 outorgado anualmente dende a 1981-82 ao porteiro menos goleado da liga regular. Un xogador dos Flames conseguiu este galard\u00f3n:"}
{"id": "149292", "revid": "1131", "url": "https://gl.wikipedia.org/wiki?curid=149292", "title": "Famelga", "text": "O top\u00f3nimo galego Famelga, do lat\u00edn , indica un lugar de fame. Pode referirse a:"}
{"id": "149293", "revid": "1131", "url": "https://gl.wikipedia.org/wiki?curid=149293", "title": "O Fental", "text": "O top\u00f3nimo O Fental \u00e9 un fit\u00f3nimo que indica un lugar onde abundan os fentos, un fental. Pode referirse a:"}
{"id": "149294", "revid": "23204", "url": "https://gl.wikipedia.org/wiki?curid=149294", "title": "Paradoxo de Condorcet", "text": "O paradoxo de Condorcet ou paradoxo da votaci\u00f3n \u00e9 unha disxunci\u00f3n entre as preferencias do grupo e as preferencias individuais formulada por Condorcet (cient\u00edfico e matem\u00e1tico franc\u00e9s do s\u00e9culo XVIII).\nUn individuo que pertence a un grupo mesmo cando ten preferencias que son consistentes (completas e transitivas), iso non \u00e9 necesariamente verdadeiro para o grupo. \u00c9 dicir, as preferencias colectivas poden ser c\u00edclicas (non transitivas), mesmo se as dos votantes individuais non o foran. Isto \u00e9 paradoxal, pois quer dicir que o desexo da maior\u00eda pode entrar en conflito con todos, isto \u00e9 as\u00ed porque as maior\u00edas est\u00e1n feitas de grupos diferentes de individuos.\nPor exemplo, supo\u00f1amos que temos tres candidatos, A, B e C, e hai tres votantes coas preferencias a seguir (listamos os candidatos en orde decrecente de preferencia):\nSe C for escolleito como ga\u00f1ador, poder\u00eda argumentarse que deber\u00eda selo B no seu lugar, pois dous votantes (1 e 2) prefiren B antes que C. Por\u00e9n, polo mesmo argumento A \u00e9 preferido a B, e C \u00e9 preferido a A, pola marxe de 2 a 1 en cada caso. Tentar unha regra de maior\u00eda non fornece un ga\u00f1ador claro.\nMesmo, se a elecci\u00f3n fose entre os tres votantes como os \u00fanicos participantes, ningu\u00e9n ga\u00f1ar\u00eda baixo unha regra de maior\u00eda, pois resultar\u00eda empate onde cada candidato ter\u00eda s\u00f3 un voto. Por\u00e9n, o paradoxo describe que unha persoa que reduce alternativas pode guiar a elecci\u00f3n de xeito esencial: por exemplo, se os votantes 1 e 2 escollen os seus candidatos preferidos (A e B respectivamente), e o votante 3 abandona o seu voto por C, o votante 3 pode escoller entre A ou B e converterse no xu\u00edz.\nCando un m\u00e9todo de Condorcet \u00e9 empregado para determinar unha elecci\u00f3n, un paradoxo de Condorcet entre os sufraxios pode significar que a elecci\u00f3n non ten un ga\u00f1ador de Condorcet. As moitas variantes do m\u00e9todo de Condorcet difer\u00e9ncianse en como o m\u00e9todo resolve tales ambig\u00fcidades circulares cando xorden para determinar un ga\u00f1ador. Obs\u00e9rvese que no exemplo fornecido (un de moitos e moi simple) non hai resoluci\u00f3n determinista e definitiva xa que cada candidato fica nunha situaci\u00f3n exactamente sim\u00e9trica."}
{"id": "149295", "revid": "1131", "url": "https://gl.wikipedia.org/wiki?curid=149295", "title": "Peiz\u00e1s", "text": "O top\u00f3nimo galego Peiz\u00e1s pode referirse a:"}
{"id": "149298", "revid": "98629", "url": "https://gl.wikipedia.org/wiki?curid=149298", "title": "Garda Pretoriana", "text": "A Garda Pretoriana era a garda persoal do emperador. Tam\u00e9n eran consideradas as tropas de elite da lexi\u00f3n. A Garda Pretoriana permaneceu durante m\u00e1is de tres s\u00e9culos at\u00e9 a s\u00faa disoluci\u00f3n por parte de Constantino, despois da s\u00faa vitoria na batalla da Ponte Milvio contra o emperador Maxencio, no ano 312 d.C.\nOrixes.\nA creaci\u00f3n deste corpo como garda persoal do emperador d\u00e9bese a Augusto, que a creou despois da vitoria contra Marco Antonio no 27 a.C. Malia isto, existen referencias desta garda no per\u00edodo republicano, onde estes soldados eran os asignados ao cuartel xeral cando hab\u00eda un maxistrado con \"imperium\" (un pretor xeralmente), onde as s\u00faas menci\u00f3ns chegan ata Escipi\u00f3n o Africano.\nEvoluci\u00f3n da estrutura.\nA unidade constaba de nove cohortes perfectamente numeradas, duns 480 homes, unidas a un continxente de xinetes (\"cohortes equitatae\"). Por raz\u00f3ns pol\u00edticas, o emperador Augusto creouna s\u00f3 con este n\u00famero concreto de cohortes, xa que non quer\u00eda recordar os recentes escuros anos das guerras civ\u00eds e de violaci\u00f3ns do \"pomerium\" (ningunha lexi\u00f3n pod\u00eda entrar dentro de Roma).\nPosiblemente foi grazas a Claudio (a Garda ascendeuno ao poder), que no s\u00e9culo I d.C. as cohortes aumentaron at\u00e9 doce. Vitelio, levando a cabo unha ampla reforma, as elevou a dezaseis cohortes duns 1.000 homes cada unha. Logo da s\u00faa derrota por parte de Vespasiano, este reduciu o n\u00famero de cohortes ao n\u00famero da \u00e9poca de Augusto. Por \u00faltimo, Domiciano aumentou as cohortes a dez, permanecendo esta cantidade at\u00e9 a disoluci\u00f3n por parte de Constantino.\nEscala.\nPrefecto do Pretorio.\nO Prefecto do Pretorio era o comandante da Garda Pretoriana. En teor\u00eda ti\u00f1an que estar d\u00faas persoas neste cargo, pero na realidade poucas veces ocorreu. O Prefecto sempre sa\u00eda do \"ordo ecuestre\".\nPoderes militares.\nAs atribuci\u00f3ns militares dos prefectos non son de todo co\u00f1ecidas en realidade. O seu papel na pol\u00edtica militar do Imperio foi incrementando progresivamente. O punto de inflexi\u00f3n deste poder o marca o ano 69 d.C., xa que por primeira vez os prefectos recibiron mandos dentro de tropas lexionarias, esta direcci\u00f3n nas operaci\u00f3ns militares aumentou as funci\u00f3ns militares que ti\u00f1an nun principio (protecci\u00f3n do emperador e da s\u00faa familia). Desta forma a influencia militar dos prefectos foi desbordando as fronteiras da pen\u00ednsula It\u00e1lica estend\u00e9ndose por todo o Imperio; isto soamente se usar\u00eda en situaci\u00f3ns extraordinarias. As\u00ed \u00e9 que os prefectos actuaban como \"vicerrexentes\" militares.\nA s\u00faa autoridade dentro da Garda consist\u00eda en ter certos dereitos nas designaci\u00f3ns dos pretorianos, pero o nomeamento directo fac\u00edao o emperador. O emperador moitas veces lle dar\u00eda este poder ao prefecto e aos tribunos, xa que el soamente po\u00f1er\u00eda extremo coidado na elecci\u00f3n da s\u00faa garda persoal m\u00e1is pr\u00f3xima.\nPoderes xudiciais.\nA s\u00faa actividade xudicial oficial era a garda e o interrogatorio dos sospeitosos inculpados de crimes contra a seguridade do Estado (\"Maiestas\"). Durante o s\u00e9culo I non se mencionan dentro de procesos privados, xa que as s\u00faas atribuci\u00f3ns ser\u00edan soamente de orixe militar. O punto de inflexi\u00f3n prod\u00facese durante o goberno dos Flavios, xa que intentaron desprazalos da s\u00faa funci\u00f3n primaria progresivamente, iniciando un proceso de desenvolvemento que elevar\u00eda este cargo ata a administraci\u00f3n de xustiza.\nDurante o s\u00e9culo II, seguir\u00eda encarg\u00e1ndose dos procesos contra a seguridade do Estado, ademais por delegaci\u00f3n do emperador encarg\u00e1ronse das apelaci\u00f3ns relacionadas con decisi\u00f3ns emanadas dos gobernadores provinciais e tam\u00e9n entraron de forma definitiva no \"Consilium Principis\", onde se situaban en calidade de xu\u00edces ou incluso en calidade de presidentes do xurado en representaci\u00f3n do emperador. Dos procesos civ\u00eds complexos, salvo en casos excepcionais, non se ocupaban. Ademais representaban ao emperador no castigo dos membros do servizo civil imperial e dos oficiais provinciais que non desempe\u00f1aran correctamente o seu labor.\nPoderes pol\u00edticos.\nA influencia pol\u00edtica dos prefectos p\u00f3dense ver xa dende o comezo da s\u00faa existencia. P\u00f3dese afirmar que a asignaci\u00f3n dun emperador adoitaba estar ligada \u00e1 s\u00faa aceptaci\u00f3n por parte dos pretorianos, a cal ti\u00f1a este proceso: presentaci\u00f3n do candidato aos pretorianos, reuni\u00f3n no Senado, presentaci\u00f3n ao pobo e finalmente, anuncio aos ex\u00e9rcitos das provincias.\nO prefecto que comezou a descubrir o potencial do cargo foi Sexano (prefecto de Tiberio), que chegou ao punto de facer unha revoluci\u00f3n palaciana que se non faiase, colocar\u00edase ao cargo Imperio.\nDurante o s\u00e9culo II d.C., a influencia dos prefectos aparece algo m\u00e1is atenuada, favorecida polo clima de estabilidade institucional que presidiu a vida pol\u00edtica do Imperio. A finais deste s\u00e9culo a influencia pol\u00edtica e todos os niveis en xeral dos prefectos se incrementaron exponencialmente. Ata o punto de que un prefecto poder\u00eda chegar a ser emperador (Macrino ou Filipo o \u00c1rabe) ou actuar como aut\u00e9nticos rexentes de emperadores demasiado novos ou d\u00e9biles (Timesiteo ou Gordiano III). A s\u00faa dignidade chegou a ser tal que Constantino, que disolveu as cohortes pretorianas, dubidou en manter a instituci\u00f3n, iso si, sen atribuci\u00f3ns militares.\nEstes prefectos participaban activamente en decisi\u00f3ns pol\u00edticas determinantes para o desenvolvemento da vida institucional do Imperio: alg\u00fans acompa\u00f1aban ao emperador ao senado, outros influ\u00edan nos nomeamentos dos maxistrados, xenerais ou gobernadores da provincia...\nTribuno pretoriano.\nEra o oficial ao mando de cada cohorte, este ti\u00f1a que ser do \"ordo ecuestre\", principalmente primipilar, o cal pasara polo rango m\u00e1is alto do centurionado lexionario (\"primus pilus\" ou primeiro centuri\u00f3n da lexi\u00f3n). Este cargo soamente poder\u00eda mantelo durante un ano, despois do cal deb\u00eda continuar a s\u00faa carreira noutras unidades.\nA carreira ecuestre, pola cal se ascender\u00eda a tribuno pretoriano, quedou ficada progresivamente no reinado de Claudio: o \"primus pilus\" dunha lexi\u00f3n era ascendido como mando \u00e1 gornici\u00f3n da capital do Imperio, comezando como tribuno dunha cohorte de vixiles, a continuaci\u00f3n ascend\u00edaselle a unha cohorte urbana, ata que ao final alcanzaba o rango de tribuno dunha cohorte pretoriana. Despois de desempe\u00f1ar este cargo o ectribuno poder\u00eda continuar a s\u00faa carreira como\" primus pilus bis\", despois do cal poder\u00eda ofrec\u00e9rselle unha procuratela e o acceso aos chanzos m\u00e1is altos da administraci\u00f3n imperial.\nEntre as funci\u00f3ns dos tribunos estaban as de controlar a disciplina, o equipamento e o adestramento das s\u00faas tropas, as\u00ed como dirixilas na capital ou en campa\u00f1a.\nCenturi\u00f3n pretoriano.\nOs centuri\u00f3ns estaban ao mando dos oitenta soldados correspondentes \u00e1 centuria. Estes soamente eran superados no rango de centuri\u00f3n polo \"trecenarius\" (centuri\u00f3n ao mando dos \"speculadores\"). Estes centuri\u00f3ns ti\u00f1an unha clara diferenza cos das lexi\u00f3ns; o centuri\u00f3n non ti\u00f1a m\u00e1is poder co do seu centurionazgo.\nOs centuri\u00f3ns son facilmente reco\u00f1ecibles pola s\u00faa vara de sarmiento (\"yitis\"), empregada para impartir castigos, e ao igual que todos os centuri\u00f3ns pola s\u00faa cimeira transversal no seu casco.\n\"Principales\".\nPor debaixo dos centuri\u00f3ns aparecen os \"principales\" (suboficiais), cun organigrama moi similar ao da lexi\u00f3n. Estes \"principales\" divid\u00edanse en \"sesquipilcarii\" ou \"duplicarii\", isto \u00e9, se recibiron unha vez e media ou d\u00faas veces o salario normal respectivamente; estaban exentos de servizos e fatigas de campamentos e desempe\u00f1aban tarefas de orde t\u00e1ctico ou cometidos de tipo administrativo.\n\"Optio\".\nO \"optio\" (segundo do centuri\u00f3n) ti\u00f1a certas particularidades en relaci\u00f3n ao seu hom\u00f3logo na lexi\u00f3n. Estes ascend\u00edan a centuri\u00f3ns lexionarios e non aos centuri\u00f3ns pretorianos como ti\u00f1a que ser, pero coma todos ter\u00edan que facer a carreira ecuestre. Dentro do grupo de \"optios\" exist\u00edan dous suboficiais con tarefas espec\u00edficas:\n\"Signifer\".\nO \"signifer\" era o rango equivalente ao \"aquilifer\" das lexi\u00f3ns, xa que na Garda non exist\u00eda esta \u00faltima funci\u00f3n ao non ter de s\u00edmbolo a aguia (o seu s\u00edmbolo era o escorpi\u00f3n); isto non significa que non puideran dispor de estandartes con este emblema.\n\"Cornicularii\".\nOs \"cornicularii\" eran os encargados da direcci\u00f3n do \"officium\" dos prefectos.\n\"Tesserarii\".\nOs \"tesserarii\" eran os encargados do contrasinal. Este rango puido ter maior relevancia nas cohortes pretorianas que nas lexi\u00f3ns, polo car\u00e1cter de protecci\u00f3n e garda imperial das mesmas.\n\"Immunes\".\nOs \"immunes\" pertenc\u00edan \u00e1 tropa pero gozaban dunha serie de exenci\u00f3ns de servizo que os diferenciaba dun simple soldado raso (\"munifex\"). Ata o s\u00e9culo II estes non se diferenciaban claramente dos principais. Eran soldados especialistas rebaixados das fatigas propias do campamento no que se aloxaban.\n\"Beneficiarii\".\nUnha menci\u00f3n especial dento do grupo de \"principales\" e \"inmunes\" merecen os \"beneficiarii\". Se pode distinguir claramente dous tipo; aqueles que desempe\u00f1aban as s\u00faas funci\u00f3ns xunto aos altos mandos pretorianos (\"beneficiarii tribuni\" ou \"beneficiarii praefecti praetoriarum\") e aqueles que eran destacados nunha \"statio\" con algunha funci\u00f3n espec\u00edfica, xeralmente control ou xesti\u00f3n de rutas de abastecemento ou puntos estratexicamente importantes das redes comerciais do imperio. Co\u00f1\u00e9cese tam\u00e9n toda unha serie de pretorianos destacados en comisi\u00f3n de servizos como \"stationarii\". Estes soldados est\u00e1n relacionados con intereses imperiais, control de rutas de abastecemento ou apoio de altos maxistrados. Os \"beneficiarii\" dos prefectos do pretorio participaban as\u00ed mesmo nas expedici\u00f3ns militares xunto ao emperador; o seu emprego directo no combate era pouco probable, xa que perder\u00edan soldados dotados de amplos co\u00f1ecementos administrativos e de xesti\u00f3n.\nO servizo no \"officium\" dun prefecto constitu\u00eda un bo trampol\u00edn para unha posterior carreira que culminase no centurionazgo. Este equipo de \"beneficiarii\" dos prefectos nuns trinta e cinco aproximadamente, e a dos tribunos nuns doce. Calculando as\u00ed que unha media de 150 \"beneficiarii\" estaban en activo para as cohortes pretorianas. Antes de ser beneficiario do prefecto, o pretoriano desenvolv\u00eda unha serie de tarefas nas que acumulaba experiencia tanto militar como administrativa, nunha centuria ou na \"officia\" de rango inferior. O beneficiario do prefecto moitas veces, en caso de cumprir os seus dezaseis anos de servizo, reincorporarse como \"evocatus\", ampliando as s\u00faas posibilidades de ascenso.\nV\u00e9xase tam\u00e9n.\nLigaz\u00f3ns externas.\nP\u00e1xina web sobre a Garda Pretoriana "}
{"id": "149299", "revid": "3533", "url": "https://gl.wikipedia.org/wiki?curid=149299", "title": "Pretorianos", "text": ""}
{"id": "149306", "revid": "56817", "url": "https://gl.wikipedia.org/wiki?curid=149306", "title": "Intel 80386", "text": "O Intel 80386 \u00e9 un procesador CISC con arquitectura x86 fabricado por Intel. Foi lanzado o mercado o 16 de outubro de 1985. Era un procesador de 32 bits e conti\u00f1a 275.000 transistores. Pod\u00eda traballar en tres modos: real, protexido e virtual."}
{"id": "149313", "revid": "89787", "url": "https://gl.wikipedia.org/wiki?curid=149313", "title": "F\u00fatbol Club Barcelona", "text": "O F\u00fatbol Club Barcelona (en catal\u00e1n: \"Futbol Club Barcelona\"), co\u00f1ecido popularmente como \"Bar\u00e7a\", \u00e9 un club polideportivo catal\u00e1n da cidade de Barcelona, fundado o 29 de novembro de 1899 por un grupo de doce futbolistas afeccionados de Su\u00edza, Catalu\u00f1a e Gran Breta\u00f1a, comandados polo su\u00edzo Joan Gamper. O Bar\u00e7a non \u00e9 unha sociedade an\u00f3nima como son a maior\u00eda dos clubs deportivos profesionais, sen\u00f3n que a propiedade do club recae nos seus m\u00e1is de 180.000 socios. Este n\u00famero fai que o FC Barcelona sexa o segundo club con m\u00e1is socios do mundo tralo SL Benfica portugu\u00e9s, seguido polo FC Bayern M\u00fcnchen alem\u00e1n. Segundo a clasificaci\u00f3n hist\u00f3rica da IFFHS, o FC Barcelona \u00e9 o mellor equipo de f\u00fatbol do mundo dende 1991, ano no cal esta organizaci\u00f3n comezou a computaci\u00f3n estat\u00edstica de resultados. O lema do club \u00e9 \"El Bar\u00e7a \u00e9s m\u00e9s que un club\". Os seareiros do FC Barcelona son co\u00f1ecidos co sobrenome de \"cul\u00e9s\".\nUnha das principais caracter\u00edsticas do FC Barcelona \u00e9 o seu car\u00e1cter polideportivo. Ademais da s\u00faa secci\u00f3n principal, a de f\u00fatbol, o club conta con outras catro secci\u00f3ns deportivas profesionais: as de baloncesto, balonm\u00e1n, h\u00f3ckey sobre pat\u00edns e f\u00fatbol sala. Entre as cinco secci\u00f3ns profesionais, o FC Barcelona suma m\u00e1is de 400 t\u00edtulos oficiais, entre os que se incl\u00faen 34 Copas de Europa, 86 Ligas e 88 Copas de Espa\u00f1a. Tr\u00e1tase do \u00fanico club polideportivo do continente que foi campi\u00f3n de Europa en 5 deportes distintos. Ademais destas cinco secci\u00f3ns profesionais, o club conta con outras 8 secci\u00f3ns afeccionadas noutras disciplinas deportivas, como h\u00f3ckey sobre herba, atletismo, patinaxe, h\u00f3ckey sobre xeo, voleibol, rugby, f\u00fatbol praia e baloncesto en cadeira de rodas.\nO equipo de f\u00fatbol foi un dos fundadores da Liga espa\u00f1ola de f\u00fatbol en 1928, e actualmente a\u00ednda segue a ser un dos tres equipos que non perderon nunca a m\u00e1xima categor\u00eda. Con 25 Ligas, 30 Copas do Rei, 12 Supercopas de Espa\u00f1a, 5 Copas de Europa, 4 Recopas de Europa, 3 Copas de Feiras, 2 Copas Latinas, 5 Supercopas de Europa e 3 Copas Mundiais de Clubs, o FC Barcelona est\u00e1 considerado un dos equipos de f\u00fatbol m\u00e1is laureados do mundo. Dende agosto de 2011 \u00e9 o club europeo con m\u00e1is t\u00edtulos continentais (15), adiantando \u00f3 Real Madrid e \u00f3 AC Mil\u00e1n (14). O FC Barcelona \u00e9 ademais o \u00fanico equipo de Europa que disputou sempre, dende 1955, algunha das competici\u00f3ns europeas. Tam\u00e9n \u00e9 o \u00fanico equipo da historia que ga\u00f1ou os seis t\u00edtulos oficiais m\u00e1is importantes nun mesmo ano (2009): Liga, Copa, Supercopa de Espa\u00f1a, Liga de Campi\u00f3ns, Supercopa de Europa e Copa Mundial de Clubs. O 6 de febreiro de 2012 o club recibiu o Premio Laureus World Sports como equipo mundial do ano.\nHistoria.\nOs inicios.\nO F\u00fatbol Club Barcelona foi fundado o 29 de novembro de 1899 por un grupo de doce afeccionados ao f\u00fatbol, convocados polo su\u00edzo Hans Gamper mediante un anuncio publicado na revista \"Los Deportes\" o 22 de outubro do mesmo ano. Entre os doce fundadores do club hab\u00eda seis espa\u00f1ois, tres ingleses, dous su\u00edzos e un alem\u00e1n. O nome orixinal escollido foi \u00ab\"Football Club Barcelona\"\u00bb, en ingl\u00e9s, e designouse ao ingl\u00e9s Walter Wild como primeiro presidente do club por ser a persoa de m\u00e1is idade de entre as presentes.\nA finais da s\u00faa primeira d\u00e9cada conseguiu os seus primeiros t\u00edtulos, unha Copa de Espa\u00f1a e unha Copa dos Pireneos.\nDurante a d\u00e9cada de 1910 o club deu un gran salto, tanto deportivo como social: ga\u00f1ou d\u00faas Copas de Espa\u00f1a e tres Copas dos Pireneos, e chegou aos 3.000 asociados, convert\u00e9ndose xa nunha das sociedades m\u00e1is populares de Catalu\u00f1a. Naqueles anos foi cando se popularizou o apelativo de \u00abcul\u00e9s\u00bb referente aos afeccionados do club. O equipo xogaba os seus partidos nun campo situado na r\u00faa Ind\u00fastria de Barcelona, que se ench\u00eda masivamente cando xogaba o Barcelona, e desde a r\u00faa v\u00edase como estaban sentados, de costas, os afeccionados situados na parte m\u00e1is alta do chanzo. A imaxe desde a r\u00faa era a dunha gran cantidade de traseiros (cus), por iso, aos afeccionados do Barcelona comez\u00f3uselles a chamar \u00abcul\u00e9s\u00bb. Desa d\u00e9cada tam\u00e9n cabe anotar que, en 1914, o club creou a s\u00faa primeira secci\u00f3n polideportiva, a de atletismo.\nA primeira \u00e9poca dourada.\nA d\u00e9cada de 1920 pasou \u00e1 historia como a primeira \u00e9poca dourada do club. Pasouse de 3.000 a 11.000 socios e, en 1922, estreouse o primeiro grande estadio do club, o Camp de Les Corts, con capacidade para 30.000 espectadores. Foron anos nos que o club ga\u00f1ou catro Copas de Espa\u00f1a e, en 1929, a primeira Liga espa\u00f1ola da historia. Tam\u00e9n cabe anotar os incidentes acaecidos en 1925 cando o goberno da ditadura de Primo de Rivera pechou o estadio de Les Corts durante seis meses e obrigou a dimitir ao presidente Hans Gamper por mor dos asub\u00edos cos que a afecci\u00f3n barcelonista recibiu a interpretaci\u00f3n da Marcha Real nos proleg\u00f3menos dun encontro. Desa d\u00e9cada cabe destacar que o club avanzou na li\u00f1a de ampliar o seu car\u00e1cter polideportivo, e creou as secci\u00f3ns de h\u00f3ckey herba, baloncesto e rugby.\nA crise e a posguerra.\nA d\u00e9cada de 1930 foi de gran crise para o club. Iniciouse a d\u00e9cada co suicidio de Hans Gamper, probablemente debido \u00e1 catastr\u00f3fica situaci\u00f3n econ\u00f3mica na que se viu sumido tras o Crack de Wall Street en 1929.\nEn 1934 accede \u00e1 directiva a primeira muller, por un curto per\u00edodo dun ano, Anna Mar\u00eda Mart\u00ednez Sagi.\nPosteriormente, coa chegada da Segunda Rep\u00fablica produciuse un descenso do n\u00famero de socios que se agravou co estalido da Guerra civil espa\u00f1ola en 1936. Ese ano, ademais, o presidente do club Josep Sunyol, que era pol\u00edtico de Esquerra Republicana de Catalunya, foi fusilado polas tropas franquistas na serra de Guadarrama. O club acabou a d\u00e9cada con tan s\u00f3 2.500 socios. \nDurante a d\u00e9cada de 1940 o club foi superando aos poucos a s\u00faa crise social e deportiva. O club foi tomado polas autoridades do novo r\u00e9xime franquista que, en diante e ata 1953, designar\u00edan directamente ao presidente do club. Os novos reitores castelanizaron todos os estamentos do club, eliminando calquera connotaci\u00f3n catalanista ou anglosaxoa. En 1940 o club pasou a denominarse \u00abClub de F\u00fatbol Barcelona\u00bb en lugar de \u00ab\"Football Club Barcelona\"\u00bb, e modificouse o escudo: suprim\u00edronse as catro barras da bandeira catal\u00e1 para colocar no seu lugar a bandeira espa\u00f1ola, a\u00ednda que en 1949, con motivo das vodas de ouro do club, o goberno autorizou a reinstauraci\u00f3n da bandeira catal\u00e1. No plano deportivo recomp\u00faxose o equipo tras a crise da guerra e acab\u00e1ronse conquistando tres ligas, unha Copa de Espa\u00f1a e d\u00faas Copas Eva Duarte. Ademais, nesta d\u00e9cada cre\u00e1ronse novas secci\u00f3ns polideportivas entre as que destacaron as de balonm\u00e1n e hockey sobre pat\u00edns. Todo iso contribu\u00edu a que, ao finalizar a d\u00e9cada, coincidindo coas vodas de ouro do club, se superasen os 25.000 socios.\nKubala e as cinco copas.\nA d\u00e9cada de 1950 foi unha das da historia do club, tanto no plano deportivo como social. A fichaxe de Ladislao Kubala, en 1950, foi a pedra angular sobre a que se constru\u00edu un equipo que, nesa d\u00e9cada, conseguiu 3 Ligas espa\u00f1olas, 5 Copas do Xeneral\u00edsimo, 4 Copas Eva Duarte, 3 Copas Duward, 1 Copa Latina, 2 Copas Martini&amp;Rossi e 1 Pequena Copa do Mundo de Clubs. A masa social creceu ata os 38.000 socios que deixaron pequeno o Camp de Les Corts, de maneira que se constru\u00edu un novo estadio, o Camp Nou, inaugurado en setembro de 1957. Outros feitos destacados desa d\u00e9cada foi a celebraci\u00f3n das primeiras elecci\u00f3ns democr\u00e1ticas \u00e1 presidencia do club en 1953, a\u00ednda que s\u00f3 votaron os socios homes. Ese mesmo ano tivo lugar un contencioso co Real Madrid pola fichaxe de Alfredo Di St\u00e9fano.\nCabe dicir que durante os case 40 anos da ditadura de Francisco Franco en Espa\u00f1a, cando se prohibiron e reprimiron as instituci\u00f3ns pol\u00edticas catal\u00e1s, o club converteuse nun dos s\u00edmbolos da loita anti-franquista en Catalu\u00f1a e da resistencia contra o centralismo que representaba o r\u00e9xime franquista. O estadio do FC Barcelona converteuse nun dos poucos escenarios p\u00fablicos onde os afeccionados expres\u00e1banse libremente, e o club converteuse no mellor embaixador de Catalu\u00f1a no exterior. Foi naqueles anos cando se dixo que, polo seu simbolismo, o Barcelona era \u00ab\"m\u00e9s que un club\"\u00bb (m\u00e1is que un club), expresi\u00f3n pronunciada polo presidente Narc\u00eds de Carreras no seu discurso de toma de posesi\u00f3n en 1968.\nA crise de 1960 e a chegada de Cruyff.\nTras os \u00e9xitos de 1950 chegou a crise da d\u00e9cada de 1960, nos que o equipo de f\u00fatbol ga\u00f1ou 2 Copas do Xeneral\u00edsimo e 2 Copas de Feiras. Estes t\u00edtulos, con todo, non lograron compensar a derrota na final da Copa de Europa de 1961 nin a crise social xerada polas marchas de Helenio Herrera e o galego Luis Su\u00e1rez ao Inter de Mil\u00e1n, cos que o conxunto italiano ga\u00f1ar\u00eda d\u00faas Copas de Europa. A pesar de todo, o n\u00famero de socios aumentou dos 39.000 aos 55.000 durante esa d\u00e9cada.\nDurante a d\u00e9cada de 1970 continuou o imparable aumento de socios do club: pasouse dos 55.000 aos 80.000. Foron os anos nos que o f\u00fatbol espa\u00f1ol abriu as portas aos xogadores estranxeiros e o club fichou a internacionais como Johan Cruyff, Johan Neeskens, Hugo Sotil, Hansi Krankl e Allan Simonsen. O equipo de f\u00fatbol conquistou nesa d\u00e9cada unha Liga espa\u00f1ola, 2 Copas do Rei, 1 Copa de Feiras e 1 Recopa de Europa. En 1978 chegou \u00e1 presidencia Josep Llu\u00eds N\u00fa\u00f1ez, que dirixir\u00eda o club as seguintes d\u00faas d\u00e9cadas.\nO inicio da era N\u00fa\u00f1ez.\nA d\u00e9cada de 1980 foi de grandes investimentos na fichaxe de grandes estrelas como Maradona, Schuster ou Lineker, pero o equipo de f\u00fatbol s\u00f3 puido ga\u00f1ar en Espa\u00f1a unha liga, tres Copas do Rei, unha Supercopa e d\u00faas Copas da Liga. A nivel europeo ga\u00f1\u00e1ronse d\u00faas Recopas, pero volveuse perder unha final da Copa de Europa, a disputada en Sevilla en 1986. Tras unha grave crise deportiva e social, en 1988 o club contratou a Johan Cruyff como adestrador, un feito que marcar\u00eda o destino do club durante a seguinte d\u00e9cada. O m\u00e1is positivo da d\u00e9cada foi a ampliaci\u00f3n do Camp Nou, o incremento de socios, que superou a cifra dos 100.000, a revitalizaci\u00f3n econ\u00f3mica do club e os \u00e9xitos das secci\u00f3ns de baloncesto, balonm\u00e1n e h\u00f3ckey sobre pat\u00edns, que conquistaron importantes t\u00edtulos espa\u00f1ois e europeos.\nO Dream Team.\nA d\u00e9cada de 1990 foi a mellor d\u00e9cada da historia do F\u00fatbol Club Barcelona. Foron 10 anos de \u00e9xitos para o club en todas as ordes, tanto no terreo futbol\u00edstico como nas secci\u00f3ns deportivas. O equipo de f\u00fatbol, adestrado por Johan Cruyff dende 1988, e con xogadores como Zubizarreta dende 1986, Guillermo Amor, Eusebio Sacrist\u00e1n, Txiki Begiristain, Bakero e Julio Salinas dende 1988, Koeman e Laudrup dende 1989, Stoichkov, Albert Ferrer, Carles Busquets e Goikoetxea dende 1990, Guardiola e Miguel \u00c1ngel Nadal dende 1991, Oscar Garc\u00eda dende 1992, ou Rom\u00e1rio e Sergi Barju\u00e1n dende 1993 ga\u00f1ou catro Ligas consecutivas entre 1991 e 1994, e o 20 de maio de 1992 conquistou o t\u00edtulo m\u00e1is prezado do club: a Copa de Europa, no estadio de Wembley, ante a UC Sampdoria italiana.\nDurante estes anos, o equipo desempe\u00f1ou un gran xogo e foi co\u00f1ecido popularmente co nome de \"Dream Team\", imitando a terminolox\u00eda que se usou coa Selecci\u00f3n de baloncesto dos Estados Unidos nos Xogos Ol\u00edmpicos de Barcelona 1992. A derrota na final da Copa de Europa de 1994 fronte ao AC Milan por 4-0 no Estadio Ol\u00edmpico de Atenas, supuxo o fin do \"Dream Team\", no que entraron tam\u00e9n nos \u00faltimos tempos xogadores como Abelardo e Roger Garc\u00eda (1994), e a situaci\u00f3n deportiva do equipo deteriorouse ata o punto dunha profunda divisi\u00f3n social entre partidarios do adestrador, Johan Cruyff e partidarios do presidente, Josep Llu\u00eds N\u00fa\u00f1ez. A traum\u00e1tica despedida de Cruyff creou unha gran crise social no club, que non desapareceu a pesar dos t\u00edtulos conseguidos por Bobby Robson e Louis van Gaal, e acabou desembocando na dimisi\u00f3n de Josep Llu\u00eds N\u00fa\u00f1ez no ano 2000. Esta foi tam\u00e9n unha gran d\u00e9cada para as outras secci\u00f3ns deportivas. O equipo de baloncesto consolidouse na elite do baloncesto espa\u00f1ol e europeo, a pesar de que non conseguiu ga\u00f1ar a Copa de Europa, cuxa final disputou en catro ocasi\u00f3ns nesa d\u00e9cada. O equipo de balonm\u00e1n converteuse no mellor equipo de balonm\u00e1n do mundo: ga\u00f1ou todos os t\u00edtulos, entre os que destacan seis Copas de Europa.\nA era Laporta.\nA d\u00e9cada de 2000 pode dividirse claramente en d\u00faas etapas. Tras a dimisi\u00f3n de N\u00fa\u00f1ez no ano 2000, foi elixido presidente Joan Gaspart. Os seus tres anos como presidente sald\u00e1ronse sen t\u00edtulos futbol\u00edsticos a pesar do investimento de 180 mill\u00f3ns de euros que se fixo en fichaxes. Os \u00fanicos \u00e9xitos deportivos acheg\u00e1ronos as secci\u00f3ns, especialmente o equipo de baloncesto que no 2003 conseguiu ga\u00f1ar a Euroliga. Tras a dimisi\u00f3n de Gaspart chegou \u00e1 presidencia Joan Laporta, que afrontou unha profunda renovaci\u00f3n deportiva, econ\u00f3mica e social. \nFichouse a xogadores como Ronaldinho, Eto'o, Rafael M\u00e1rquez e Deco e o equipo, adestrado por Frank Rijkaard, conseguiu ga\u00f1ar d\u00faas ligas espa\u00f1olas consecutivas e a segunda Liga de Campi\u00f3ns, e a masa social do club superou por primeira vez na historia a cifra dos 140.000 socios. Esta etapa rematou ao final da tempada 2007-2008, coa destituci\u00f3n do ent\u00f3n adestrador Frank Rijkaard e a presentaci\u00f3n dunha moci\u00f3n de censura contra Joan Laporta e a s\u00faa xunta directiva (9 de maio de 2008).\nCoa chegada de Pep Guardiola ao mando do equipo, o Barcelona pasou \u00e1 historia na tempada 2008-09 tras conseguir o \"triplete\" (Liga, Copa e Champions). Guardiola no seu debut en Primeira Divisi\u00f3n como adestrador, logrou o que Frank Rijkaard e Johan Cruyff non conseguiron en varios anos. Co triunfo na final de Roma ante o Manchester United (2-0) o \"Pep Team\" conseguiu o \"triplete\", sendo o \u00fanico equipo espa\u00f1ol en logralo, e pasando ao selecto c\u00edrculo de clubs europeos que o atinxiron antes (Celtic, Ajax, PSV Eindhoven e Manchester United). \nAdemais o Barcelona proclamouse campi\u00f3n de Europa contando entre as s\u00faas filas con 7 canteir\u00e1ns titulares na final. O equipo de Pep Guardiola, ademais de alzarse cos tres principais t\u00edtulos, logrou superar as faza\u00f1as do \"Dream Team\" en canto a cifras conseguidas en Liga, batendo varias marcas de goles, partidos ga\u00f1ados como visitante etc.\nAo comezo da tempada 2009-10, o equipo ga\u00f1ou a Supercopa de Espa\u00f1a ao imporse ao Athletic Club en ambos os partidos. Tam\u00e9n logrou a Supercopa de Europa ao ga\u00f1ar ao Shakhtar Donetsk por 1-0. O equipo dirixido por Josep Guardiola, tras ga\u00f1ar a Copa Mundial de Clubs da FIFA a finais de ano ante o Estudiantes de La Plata por 2-1, pasou definitivamente \u00e1 historia do f\u00fatbol, ao conseguir os 6 t\u00edtulos oficiais nunha mesma tempada, algo que non fora logrado nunca antes por ning\u00fan outro club. O Barcelona de Guardiola consegue en maio de 2010 a s\u00faa segunda Liga consecutiva cun total de 99 puntos, cifra que ning\u00fan outro club alcanzara antes.\nA era Rosell.\nO 1 de xullo de 2010 o FC Barcelona cambiou de presidente. Sandro Rosell venceu nas elecci\u00f3ns cun 61'5% dos sufraxios, o que supuxo a maior vitoria nunhas elecci\u00f3ns presidenciais dentro do club.\nO 11 de xullo de 2010, a selecci\u00f3n espa\u00f1ola ga\u00f1ou a final da Copa do Mundo ali\u00f1ando a sete xogadores do Barcelona no equipo titular, seis deles formados na Mas\u00eda.\nO 2011 resultou outro ano exitoso para o equipo, acadando 5 t\u00edtulos de 6 posibles, a Liga 2010-11, a Liga de Campi\u00f3ns 2010-11, a Supercopa de Espa\u00f1a 2011, a Supercopa de Europa 2011 e o Mundial de Clubs 2011.\nHimno.\nO himno oficial do Bar\u00e7a, denominado oficialmente \"Cant del Bar\u00e7a\" foi creado e estreado en 1974, con motivo dos actos de celebraci\u00f3n do 75 aniversario do club. A letra foi escrita por Jaume Picas e Josep Mar\u00eda Espin\u00e0s, e a m\u00fasica foi composta por Manuel Valls i Gorina. Est\u00e1 integramente escrito en catal\u00e1n, e na versi\u00f3n oficial est\u00e1 interpretada pola Coral Sant Jordi.\nNos \u00faltimos anos foi interpretado por reco\u00f1ecidos cantantes como Joan Manuel Serrat, con motivo de diferentes actos como a conmemoraci\u00f3n do centenario do club. Ademais, a directiva presidida por Joan Laporta incentivou que variados int\u00e9rpretes e conxuntos musicais o interpretasen no estadio do Camp Nou, nos proleg\u00f3menos dos partidos de f\u00fatbol, version\u00e1ndoo e adapt\u00e1ndoo aos m\u00e1is variados estilos musicais: pop, rock, rap, samba ou rumba, entre outros.\nUn dos detalles que caracterizan ao himno \u00e9 a referencia ao car\u00e1cter aberto e integrador do club, que non diferencia a procedencia xeogr\u00e1fica dos seguidores; como di unha das estrofas, \u00abtanto d\u00e1 de onde vimos, se do sur ou do norte, unha bandeira nos irmanda\u00bb.\nEscudo.\nO escudo do F\u00fatbol Club Barcelona ten forma de \u00abpota\u00bb, dividida en tres cuarteis. Nos dous superiores reprod\u00facese a bandeira de Barcelona, isto \u00e9, a Cruz de San Xurxo e a bandeira de Catalu\u00f1a. No cuartel inferior aparece un bal\u00f3n sobre as cores azul e vermello do club. No centro do escudo, nunha franxa, aparecen as iniciais do club, \u00abF.C.B.\u00bb.\nUniforme.\nDa combinaci\u00f3n das cores azul e granate prov\u00e9n o sobrenome de \u00abazulgrana\u00bb co que se co\u00f1ece aos xogadores e afeccionados do club. Estas cores sempre estiveron presentes na camiseta do equipo. Os pantal\u00f3ns nun principio eran brancos e logo pasaron a ser azuis. A marca do uniforme \u00e9 Nike e leva publicidade de Rakuten e de Beko.\nOs uniformes oficiais para a tempada 2017-2018 son:\nEstadio.\nO FC Barcelona xoga os seus encontros como local no Camp Nou, situado no barrio de Les Corts dentro da cidade de Barcelona. Este estadio \u00e9 o 3\u00ba que o club ten en propiedade na s\u00faa historia, tralo Camp del Carrer Ind\u00fastria (1909-1922) e o Camp de Les Corts (1922-1957). O recinto foi inaugurado en 1957 despois de 3 anos de obras, para substitu\u00edr o vello Camp de Les Corts que quedara pequeno nunha \u00e9poca de grandes vitorias do club. No momento da s\u00faa inauguraci\u00f3n ti\u00f1a capacidade para acoller a 93.053 seareiros. O encontro inaugural enfrontou \u00f3 equipo local cunha selecci\u00f3n de Varsovia, sendo o resultado final de 4 goles a 2 a prol do Bar\u00e7a. Co gallo do Mundial de F\u00fatbol Espa\u00f1a 1982 o estadio recibiu unha ampliaci\u00f3n que aumentou a s\u00faa capacidade at\u00e9 121.749 prazas. A \u00faltima renovaci\u00f3n que recibiu o Camp Nou chegou en 1994, deixando a capacidade do coliseo \"blaugrana\" en 98.772 persoas, todas sentadas. Malia s\u00faa capacidade empequenecida, o fogar do FC Barcelona segue a ser o estadio m\u00e1is grande de Europa, por diante do novo estadio de Wembley de Londres (90.000) e do estadio Luzhniki de Moscova (84.745).\nA asistencia media de seareiros \u00f3 Camp Nou en encontros de liga durante a tempada 2010-11 foi de 79.390 persoas, a m\u00e1is alta do continente, por diante da do Borussia Dortmund, do Manchester United, do Real Madrid e do Bayern M\u00fanic. Na tempada 2011-12 esta cantidade foi a\u00ednda superior, por riba dos 84.000 espectadores de media.\nO Camp Nou \u00e9 un dos estadios catalogados como \"Estadio Cinco Estrelas\", a m\u00e1xima categor\u00eda reco\u00f1ecida pola UEFA. No seu interior est\u00e1 o Museo do F\u00fatbol Club Barcelona. As dimensi\u00f3ns do terreo de xogo son 105 x 68 m.\nNeste estadio t\u00e9\u00f1ense disputado 2 finais da m\u00e1xima competici\u00f3n continental, nos anos 1989 e 1999, sa\u00edndo nelas campi\u00f3ns o AC Mil\u00e1n e o Manchester United. Tam\u00e9n se te\u00f1en disputado 3 finais da Copa do Rei, nos anos 1963, 1970 e 2010, sa\u00edndo campi\u00f3ns nelas o FC Barcelona, o Real Madrid e o Sevilla FC. En 1964 xog\u00e1ronse 2 encontros da Eurocopa no Camp Nou, unha semifinal e o encontro polo terceiro e cuarto posto; e durante o Mundial celebrado en Espa\u00f1a en 1982, acolleu 5 encontros, inclu\u00edda unha das semifinais.\nOutras instalaci\u00f3ns deportivas do FC Barcelona a destacar son a Ciutat Esportiva Joan Gamper, La Masia, o Mini Estadi, o Palau Blaugrana e o Palau de Gel.\nRivalidades.\nO FC Barcelona mant\u00e9n unha estreita relaci\u00f3n de fraternidade co equipo holand\u00e9s Ajax \u00c1msterdan, dende que na d\u00e9cada dos 70 chegaron a Barcelona o adestrador Rinus Michels e os xogadores Johan Cruyff e Johan Neeskens, impo\u00f1endo o seu estilo de xogo e unha pol\u00edtica de forte aposta pola canteira. Outro club simp\u00e1tico para os seareiros cul\u00e9s \u00e9 o Club Deportivo Tenerife, dende que nos anos 90 axudou a que o FC Barcelona ga\u00f1ase 2 ligas, derrotando \u00f3 Real Madrid na derradeira xornada do campionato.\nAs rivalidades m\u00e1is salientables do FC Barcelona son as que mant\u00e9n co Real Madrid e co RCD Espanyol. Co Real Madrid adoita pelexar cada ano pola conquista de t\u00f3dolos t\u00edtulos. Pola s\u00faa parte o RCD Espanyol \u00e9 o outro gran equipo da cidade de Barcelona.\nO encontro no que se enfrontan o FC Barcelona e o Real Madrid \u00e9 co\u00f1ecido popularmente como \"O Cl\u00e1sico\" ou \"O partido do s\u00e9culo\". O balance de vitorias e derrotas en encontros oficiais entre os dous conxuntos est\u00e1 case parello:\nO encontro no que se enfrontan o FC Barcelona e o RCD Espanyol co\u00f1\u00e9cese popularmente como \"O Derbi Barcelon\u00e9s\" ou \"O Derbi Catal\u00e1n\". O balance de vitorias e derrotas en encontros oficiais entre os dous conxuntos favorece \u00f3 Bar\u00e7a:\nO FC Barcelona tam\u00e9n mant\u00e9n unha rivalidade antiga co Valencia CF e co Atl\u00e9tico de Madrid. Nos \u00faltimos anos naceu unha antipat\u00eda entre o club e o Inter de Mil\u00e1n, que naceu en 1997 coa marcha de Ronaldo \u00f3 equipo italiano.\nXogadores.\nDistinci\u00f3ns individuais.\nBal\u00f3ns de Ouro.\nO FC Barcelona pos\u00fae a maior cantidade de Bal\u00f3ns de Ouro ga\u00f1ados por xogadores do equipo, cun total de 11, salientando o que ga\u00f1ou o galego Luis Su\u00e1rez en 1960, os 2 que ga\u00f1ou Johan Cruyff e os 5 que ga\u00f1ou Lionel Messi. Houbo 3 anos nos que foron premiados futbolistas pertencentes a outros clubs, pero que vi\u00f1an de xogar a primeira metade dese ano no FC Barcelona: Luis Su\u00e1rez (1961), Ronaldo (1997) e Luis Figo (2000).\nFIFA World Player.\nO FIFA World Player era un premio paralelo \u00f3 Bal\u00f3n de Ouro. Foi creado en 1991 pola FIFA para reco\u00f1ecer \u00f3 mellor xogador do mundo, nun tempo no cal o Bal\u00f3n de Ouro s\u00f3 designaba \u00f3 mellor xogador europeo. En 2009 o FIFA World Player desapareceu \u00f3 fusionarse co Bal\u00f3n de Ouro, para convert\u00e9rense no Bal\u00f3n de Ouro da FIFA.\nBota de Ouro.\nA Bota de Ouro premia \u00f3 m\u00e1ximo goleador de t\u00f3dalas competici\u00f3ns ligueiras de Europa. Dende a s\u00faa creaci\u00f3n en 1968, 3 xogadores do FC Barcelona acadaron este premio:\nPichichis e Zamoras.\nOs trofeos Pichichi e Zamora son entregados polo diario deportivo Marca \u00f3 m\u00e1ximo goleador da liga e \u00f3 porteiro menos goleado. Foron 11 os futbolistas do FC Barcelona que \u00f3 longo da historia te\u00f1en acadado o trofeo Pichichi, 16 veces en total, salientando a cifra r\u00e9cord de 50 goles que acadou Lionel Messi na tempada 2011-12. No tocante \u00f3 trofeo Zamora, foron 10 os porteiros \"cul\u00e9s\" que acadaron esta distinci\u00f3n, nun total de 20 ocasi\u00f3ns, salientando o r\u00e9cord de 5 trofeos que ga\u00f1ou Antoni Ramallets nos anos 50, e os 5 que ga\u00f1ou V\u00edctor Vald\u00e9s igualando antigo o r\u00e9cord de Ramallets.\nCadro 2021/22.\n\"Actualizado a 14 de agosto de 2021.\"\nAdestradores.\nO equipo de f\u00fatbol do FC Barcelona non tivo un adestrador at\u00e9 1917. O ingl\u00e9s John Barrow dirixiu \u00f3 equipo en 19 encontros. Tras del chegou outro adestrador ingl\u00e9s, Jack Greenwell, quen ocupar\u00eda o posto durante 9 anos en d\u00faas etapas distintas, dirixindo \u00f3 Bar\u00e7a en 492 encontros. Rom\u00e0 Forns foi o adestrador que levou \u00f3 equipo \u00f3 seu primeiro t\u00edtulo de liga na tempada 1928-29. O segundo t\u00edtulo de liga chegar\u00eda da man de Josep Samitier, antigo goleador do equipo, quen adestrou \u00f3 FC Barcelona entre 1944 e 1947. Samitier foi substitu\u00eddo polo uruguaio Enrique Fern\u00e1ndez, con quen se ga\u00f1aron as ligas de 1948 e 1949. Pouco tempo despois, o checoslovaco Ferdinand Dau\u010d\u00edk adestrou \u00f3 \"Bar\u00e7a das 5 copas\", que ga\u00f1ar\u00eda t\u00f3dolos t\u00edtulos en xogo entre 1952 e 1953. Os \u00e9xitos seguiron con Helenio Herrera, que ga\u00f1ou as ligas de 1959 e 1960 con xogadores como Luis Su\u00e1rez e L\u00e1szl\u00f3 Kubala, por diante do hist\u00f3rico Real Madrid de Alfredo Di St\u00e9fano. Despois de varios anos sen t\u00edtulos, en 1971 chegou un adestrador que cambiou a filosof\u00eda do club, o holand\u00e9s Rinus Michels, que dirixiu \u00f3 equipo en 361 encontros durante d\u00faas etapas, acadando o t\u00edtulo de liga en 1974. O seguinte t\u00edtulo de liga chegar\u00eda da man do ingl\u00e9s Terry Venables, en 1985, chegando \u00e1 final da Copa de Europa en 1986, para perdela. En 1988 foi contratado como adestrador Johan Cruyff, quen durante 8 anos ga\u00f1ou 4 ligas, 1 Copa de Europa e 1 Recopa de Europa entre outros t\u00edtulos, dirixindo \u00f3 equipo en 602 encontros, cifra r\u00e9cord no club. Outros dous holandeses, Louis van Gaal e Frank Rijkaard, triunfaron no banqui\u00f1o cul\u00e9, acadando 2 t\u00edtulos de liga cada \u00fan. Rijkaard levou \u00f3 equipo \u00e1 vitoria na Liga de Campi\u00f3ns da UEFA 2006-07. O seu sucesor en 2008 foi Pep Guardiola, cuxo traballo deu de si 3 Ligas e 2 Ligas de Campi\u00f3ns entre moitos outros t\u00edtulos durante 4 tempadas. En maio de 2012 Guardiola anunciou a s\u00faa marcha tralo remate da tempada, e o presidente Sandro Rosell comunicou que o seu substituto ser\u00eda Tito Vilanova, quen s\u00f3 puido exercer o cargo durante unha tempada por raz\u00f3ns de sa\u00fade. En 2013 chegou da Gerardo Martino, o cuarto adestrador arxentino da historia do club.\nO corpo t\u00e9cnico da secci\u00f3n de f\u00fatbol na tempada 2018-19 estaba composto polos seguintes membros:\nPresidentes.\nO primeiro presidente da historia do FC Barcelona foi o ingl\u00e9s Walter Wild, un dos 12 fundadores do club. Joan Gamper asumiu a presidencia por vez primeira en 1908, tomando a decisi\u00f3n de constru\u00edr o primeiro estadio propiedade do club, o Camp del Carrer Ind\u00fastria. Tam\u00e9n ser\u00eda Gamper quen, en 1922, durante a s\u00faa 4\u00aa presidencia tomar\u00eda a decisi\u00f3n de substitu\u00edr aquel estadio por un novo, m\u00e1is grande e moderno, o Camp de Les Corts. Co inicio da Guerra Civil espa\u00f1ola, foi executado o presidente Josep Sunyol. En 1950 Agust\u00ed Montal i Galobart asinou a L\u00e1szl\u00f3 Kubala, quen levou \u00f3 club a unha das s\u00faas \u00e9pocas m\u00e1is vitoriosas. Froito deses \u00e9xitos, Francesc Mir\u00f3-Sans chegou \u00e1 presidencia en 1953 co lema \"Polo mellor campo do mundo\" e inaugurou un novo estadio moito m\u00e1is grande, o Camp Nou, en 1957. Fillo dun expresidente, Agust\u00ed Montal i Costa colleu o poder en 1969, asinando \u00f3 adestrador Rinus Michels en 1971 e a Johan Cruyff en 1973. Foi Josep Llu\u00eds N\u00fa\u00f1ez, presidente entre 1978 e 2000, quen cambiou a din\u00e1mica do club, convert\u00e9ndoo nunha das referencias do continente, acadando a primeira Copa de Europa en 1992. En 2003 chegou \u00f3 poder Joan Laporta, en cuxa presidencia chegaron d\u00faas novas Ligas de Campi\u00f3ns entre outros t\u00edtulos. Substitu\u00eduno no cargo en 2010 Sandro Rosell, que levou a cabo unha tarefa continuista nas pol\u00edticas de xesti\u00f3n deportiva do club. En 2014 presentou a s\u00faa dimisi\u00f3n irrevogable e foi substitu\u00eddo polo seu vicepresidente Josep Maria Bartomeu.\nA xunta directiva actual, no poder dende o 23 de xaneiro de 2014, est\u00e1 composta polos seguintes membros:\nPalmar\u00e9s.\nTorneos rexionais.\nO Campionato de Catalunya foi un torneo ligueiro que existiu entre 1900 e 1940, no que se enfrontaban os principais clubs de f\u00fatbol catal\u00e1ns. O campi\u00f3n desta liga acadaba o dereito, como representante catal\u00e1n, a participar na Copa do Rei, torneo que naceu en 1902. Durante as 3 primeiras d\u00e9cadas de existencia do FC Barcelona, estes foron os 2 campionatos oficiais existentes nos que competiu o club coa s\u00faa secci\u00f3n de f\u00fatbol. Unha vez comezada a Guerra Civil disput\u00e1ronse dous torneos que tiveron unha curta existencia, chamados Liga Catal\u00e1 e Liga Mediterr\u00e1nea. En anos recentes, co remate da ditadura, creouse de novo un torneo catal\u00e1n, esta vez en formato de copa, con eliminatorias directas, chamado Copa Catalunya, de menor prestixio. O FC Barcelona liderou o palmar\u00e9s do desaparecido Campionato de Catalunya, e lidera o palmar\u00e9s da actual Copa Catalunya.\nTorneos estatais.\nA Copa do Rei foi o primeiro campionato nacional de f\u00fatbol, fundado en 1902, e que durante 27 anos proclamou \u00f3 mellor equipo de Espa\u00f1a. En 1928 creouse a Liga espa\u00f1ola de f\u00fatbol, convert\u00e9ndose dende ent\u00f3n no principal campionato nacional. A Copa de Ouro Arxentina e a Copa Eva Duarte foron dous torneos precursores da actual Supercopa de Espa\u00f1a, na que se enfrontan os vixentes campi\u00f3ns de liga e copa. A Copa da Liga foi unha competici\u00f3n que s\u00f3 durou 4 anos, cun formato semellante \u00f3 da Copa do Rei, pero na que se enfrontaban s\u00f3 os equipos da primeira divisi\u00f3n. Actualmente o FC Barcelona \u00e9 o 2\u00ba equipo con m\u00e1is Ligas, e o 1\u00ba con m\u00e1is Copas do Rei e Supercopas de Espa\u00f1a. Tam\u00e9n foi o 1\u00ba con m\u00e1is Copas da Liga e Copas Eva Duarte.\nTorneos internacionais.\nOs primeiros grandes \u00e9xitos do club en Europa foron as d\u00faas vitorias na Copa Latina nos anos 1949 e 1952. Nesa competici\u00f3n enfront\u00e1banse os campi\u00f3ns de Espa\u00f1a, Francia, Portugal e Italia. En 1955 naceron a maior\u00eda das actuais competici\u00f3ns europeas. O FC Barcelona leva dende ent\u00f3n participando cada ano sen escepci\u00f3ns nas competici\u00f3ns europeas organizadas pola UEFA, sendo por iso un caso \u00fanico. Neste tempo ga\u00f1ou 19 t\u00edtulos continentais, r\u00e9cord absoluto, superando \u00f3 Real Madrid e \u00f3 AC Mil\u00e1n, que te\u00f1en 18. O club proclamouse campi\u00f3n de Europa en 1992, 2006, 2009, 2011 e 2015, e campi\u00f3n do mundo en 2009, 2011 e 2015.\nFilial.\nO equipo filial do Bar\u00e7a \u00e9 o Barcelona B, tam\u00e9n chamado popularmente \"Bar\u00e7a Atl\u00e8tic\", fundado en 1970. Na tempada 2011-12 disputou a Segunda Divisi\u00f3n Espa\u00f1ola por vix\u00e9sima ocasi\u00f3n.\nO \"Secci\u00f3n de Deportes de la Espa\u00f1a Industrial\" era o equipo de f\u00fatbol dunha f\u00e1brica da cidade de Barcelona, fundado en 1934. O presidente da f\u00e1brica era Josep Antoni de Albert, quen chegou \u00e1 presidencia do FC Barcelona en agosto de 1943. Ese achegamento entre os dous equipos da cidade facilitou que en 1951 o Espa\u00f1a Industrial se convertese nun equipo afiliado do FC Barcelona, pasando a xogar os seus encontros como local no Camp de Les Corts. Nos anos 50 militou na Segunda divisi\u00f3n acadando en 1953 e 1956 postos de promoci\u00f3n de ascenso \u00e1 Primeira divisi\u00f3n, promoci\u00f3ns que non puido disputar por ser un equipo afiliado a outro. Despois de 1956 o SD Espa\u00f1a Industrial desligouse do FC Barcelona rebautiz\u00e1ndose como Club Deportivo Condal para poder ascender \u00e1 m\u00e1xima categor\u00eda do f\u00fatbol espa\u00f1ol, na que chegou a competir durante un ano. Despois de descender \u00e1 segunda divisi\u00f3n e m\u00e1is adiante \u00e1 terceira divisi\u00f3n, acadan de novo o ascenso a segunda, para descender de novo a terceira. En 1970 fusion\u00e1ronse o CD Condal e o Atl\u00e9tico Catalu\u00f1a para converterse no Barcelona Atl\u00e8tic, pasando a ser o primeiro equipo filial do FC Barcelona. O nome do equipo mudouse en 1991 a FC Barcelona B por obriga da RFEF. En 2008 foi rebautizado como FC Barcelona Atl\u00e8tic, pero coa chegada do novo presidente Sandro Rosell en 2010 recuperou o nome FC Barcelona B.\nO equipo filial do FC Barcelona xoga os seus encontros como local no Mini Estadi, un recinto inaugurado en 1982, que ten capacidade para acoller a m\u00e1is de 15.000 seareiros sentados nas bancadas.\nPolas filas do Barcelona B pasaron os mellores xogadores que chegaron ao primeiro equipo do Barcelona procedentes da canteira barcelonista: Carrasco, Calder\u00e9, Amor, Ferrer, Guardiola, Sergi, Vald\u00e9s, Iniesta, De la Pe\u00f1a, Puyol, Gerard ou Xavi, as\u00ed como futbolistas que desenvolveron o groso da s\u00faa carreira noutros equipos importantes como Nayim, Lu\u00eds Garc\u00eda, Luque, Sergio Garc\u00eda ou Cesc F\u00e0bregas. En 2005 xurdiu do FC Barcelona B \u00e9 o arxentino Lionel Messi. Os \u00faltimos anos foron os m\u00e1is produtivos no tocante a preparar xogadores para o primeiro equipo do Bar\u00e7a, sa\u00edndo do filial xente como Bojan Krkic, Pedro, Sergio Busquets, Gerard Piqu\u00e9, Thiago Alc\u00e1ntara ou Mart\u00edn Montoya, todos eles internacionais xa coa selecci\u00f3n de f\u00fatbol de Espa\u00f1a.\nO FC Barcelona ti\u00f1a un segundo equipo filial, o F\u00fatbol Club Barcelona C, que desapareceu en 2007.\nNa tempada 2011-12 o FC Barcelona B competiu por 20\u00aa ocasi\u00f3n na Segunda divisi\u00f3n espa\u00f1ola dende 1970.\nTrivial.\nPublicidade.\nO Bar\u00e7a foi co\u00f1ecido polo seu costume de rexeitar a publicidade na s\u00faa camiseta do primeiro equipo. De calquera xeito, dende o 2005 leva un pequeno logo da TV3 no brazo dereito e a partir da tempada 2006-07 loce o logo de UNICEF. Este logo na camiseta forma parte da iniciativa social do club. Na tempada 2011-12 o club rompeu a s\u00faa tradici\u00f3n cando anunciou que a camiseta do equipo de f\u00fatbol levar\u00eda a publicidade de \"Qatar Foundation\".\n\"Cul\u00e9s\".\nO significado etimol\u00f3xico desta palabra deriva da palabra \"cul\" que significa literalmente \"cu\" en catal\u00e1n. Esta palabra foi creada \u00f3 principio da d\u00e9cada de 1920, xa que os seguidores que se sentaban no posici\u00f3n m\u00e1is alta do estadio, dende f\u00f3ra a xente v\u00eda os cus dos seguidores.\nO FC Barcelona fronte a equipos galegos.\nA Liga espa\u00f1ola de f\u00fatbol inaugurouse en 1928. Dende ent\u00f3n, o FC Barcelona estivo presente en cada unha das edici\u00f3ns disputadas deste torneo. Pola outra banda, foron 4 os equipos de Galicia que te\u00f1en participado nalgunha das edici\u00f3n da Primeira divisi\u00f3n espa\u00f1ola: o Celta de Vigo, o Deportivo da Coru\u00f1a, o Pontevedra CF e o SD Compostela. Ning\u00fan outro equipo galego ag\u00e1s estes catro tivo ocasi\u00f3n de enfrontarse \u00f3 FC Barcelona en encontros de liga, pero si na copa. Nas seguintes t\u00e1boas am\u00f3sase estatisticamente o resultado dos 249 enfrontamentos oficiais do FC Barcelona con equipos galegos en encontros oficiais:"}
{"id": "149320", "revid": "6939", "url": "https://gl.wikipedia.org/wiki?curid=149320", "title": "Cine pornogr\u00e1fico", "text": ""}
{"id": "149321", "revid": "5749", "url": "https://gl.wikipedia.org/wiki?curid=149321", "title": "Combustibles minerais", "text": ""}
{"id": "149331", "revid": "1987", "url": "https://gl.wikipedia.org/wiki?curid=149331", "title": "Tratado de Versalles (hom\u00f3nimos)", "text": "Tratado de Versalles pode referirse a alg\u00fan dos seguintes tratados firmados no Pazo de Versalles de Francia:"}
{"id": "149333", "revid": "336", "url": "https://gl.wikipedia.org/wiki?curid=149333", "title": "Adicci\u00f3n \u00f3 sexo", "text": ""}
{"id": "149334", "revid": "336", "url": "https://gl.wikipedia.org/wiki?curid=149334", "title": "Acto sexual", "text": ""}
{"id": "149340", "revid": "1987", "url": "https://gl.wikipedia.org/wiki?curid=149340", "title": "G\u00fcnter Blobel", "text": "G\u00fcnter Blobel \u00e9 un bioqu\u00edmico xermanoestadounidense que recibiu o Premio Nobel de Fisiolox\u00eda ou Medicina o 1999 polos seus traballos realizados na d\u00e9cada de 1970, ao descubrir que as prote\u00ednas te\u00f1en sinais intr\u00ednsecos que gobernan o seu transporte e situaci\u00f3n na c\u00e9lula.\nTraxectoria.\nNaceu en Waltersdorf, Prusia (actual Polonia) e nacionalizouse estadounidense en 1987. En 1967 graduouse en oncolox\u00eda, realizou toda a s\u00faa carreira na Universidade Rockefeller de Nova York, da que \u00e9 profesor e en cuxo laboratorio de biolox\u00eda celular (no Instituto M\u00e9dico Howard Hughes) traballa actualmente."}
{"id": "149341", "revid": "17479", "url": "https://gl.wikipedia.org/wiki?curid=149341", "title": "Gunter Blobel", "text": ""}
{"id": "149342", "revid": "98629", "url": "https://gl.wikipedia.org/wiki?curid=149342", "title": "Cunca tibetana", "text": "Unha cunca tibetana (tam\u00e9n co\u00f1ecida como cunca do Himalaia) \u00e9 unha especie de camp\u00e1 con forma c\u00f3nica. A persoa que a toca faino desde un estado de repouso, sentado ou nunha posici\u00f3n similar c\u00f3moda. Os lados e o bordo das cuncas tibetanas vibran e producen un son. Estas cuncas us\u00e1ronse tradicionalemente en Asia como parte do B\u00f6n e do sadhana budista t\u00e1ntrico. Actualmente empr\u00e9ganse por todo o mundo dentro e f\u00f3ra das tradici\u00f3ns espirituais, para a meditaci\u00f3n, relaxaci\u00f3n, musicoterapia e tam\u00e9n en pr\u00e1cticas relixiosas.\nAs cuncas tibetanas elabor\u00e1ronse historicamente no T\u00edbet, o Nepal, a India, But\u00e1n, a China, o Xap\u00f3n e Corea. Hoxe fanse no Nepal, a India, o Xap\u00f3n e Corea. O tipo m\u00e1is co\u00f1ecido destas cuncas son da rexi\u00f3n do Himalaia."}
{"id": "149343", "revid": "98629", "url": "https://gl.wikipedia.org/wiki?curid=149343", "title": "Ladeira", "text": "O top\u00f3nimo galego Ladeira pode referirse a:"}
{"id": "149345", "revid": "1888", "url": "https://gl.wikipedia.org/wiki?curid=149345", "title": "Escipi\u00f3n o Africano", "text": ""}
{"id": "149346", "revid": "88215", "url": "https://gl.wikipedia.org/wiki?curid=149346", "title": "Fredy Perlman", "text": "Fredy Perlman, nado en Brno, Checoslovaquia, o 20 de agosto de 1934 e finado o 26 de xullo de 1985, foi un autor e activista checoslovaco.\nTraxectoria.\nDespois de establecerse nos Estados Unidos escribiu, entre outros traballos, \"Against His-Story, Against Leviathan!\" (\"Contra a historia, contra o Leviat\u00e1n\"), o cal foi moi influente no pensamento recente da anarqu\u00eda postesquerda e o anarco-primitivismo. Nesta obra describe o proceso hist\u00f3rico da aparici\u00f3n e desenvolvemento do estado e a dominaci\u00f3n social, usando a met\u00e1fora de Thomas Hobbes do Leviat\u00e1n. Relevantes do mesmo tema tam\u00e9n son outros traballos que escribiu, como \"The Continuing Appeal of Nationalism\" (\"A continua atracci\u00f3n do nacionalismo\") e \"Manual for Revolutionary Leaders\" (\"Manual para Lectores Revolucionarios\").\nO seu pensamento est\u00e1 moi influenciado polo situacionismo. Nesa li\u00f1a destaca o seu escrito \"A reproduci\u00f3n da vida diaria\", as\u00ed como a s\u00faa traduci\u00f3n con outras persoas do libro de Guy Debord \"A sociedade do espect\u00e1culo\" \u00f3 ingl\u00e9s. Foi testemu\u00f1a e participante nos eventos do Maio franc\u00e9s de 1968 e as\u00ed escribiu o escrito descritivo dos feitos titulado \"Worker-Student Action Committees France Mai. '68\". Tam\u00e9n colaborou durante un tempo na revista anarquista estadounidense \"Fifth Estate\"."}
{"id": "149348", "revid": "5132", "url": "https://gl.wikipedia.org/wiki?curid=149348", "title": "Paco Rabal", "text": ""}
{"id": "149349", "revid": "1888", "url": "https://gl.wikipedia.org/wiki?curid=149349", "title": "A Soled\u00e1", "text": "O top\u00f3nimo A Soled\u00e1 pode referirse a varios lugares de Galicia:"}
{"id": "149350", "revid": "1131", "url": "https://gl.wikipedia.org/wiki?curid=149350", "title": "O Cristo", "text": "O top\u00f3nimo galego O Cristo pode referirse a:"}
{"id": "149351", "revid": "5132", "url": "https://gl.wikipedia.org/wiki?curid=149351", "title": "CB Rosal\u00eda de Castro", "text": ""}
{"id": "149352", "revid": "5132", "url": "https://gl.wikipedia.org/wiki?curid=149352", "title": "CB Coru\u00f1a", "text": ""}
{"id": "149353", "revid": "1131", "url": "https://gl.wikipedia.org/wiki?curid=149353", "title": "Fenteira", "text": "O top\u00f3nimo Fenteira \u00e9 un fit\u00f3nimo que indica un lugar onde abundan os fentos. Pode referirse a:"}
{"id": "149354", "revid": "88215", "url": "https://gl.wikipedia.org/wiki?curid=149354", "title": "Liga LEB", "text": "A Liga Espa\u00f1ola de Baloncesto, tam\u00e9n co\u00f1ecida como LEB Ouro (en castel\u00e1n: \"LEB Oro\"), \u00e9 unha competici\u00f3n de baloncesto organizada pola Federaci\u00f3n Espa\u00f1ola de Baloncesto. \u00c9 a segunda divisi\u00f3n do baloncesto espa\u00f1ol, sendo a categor\u00eda inmediatamente inferior \u00e1 Liga ACB. Disputouse por primeira vez co nome de LEB na temporada 1996\u221297. Desde a fundaci\u00f3n da categor\u00eda, dezoito equipos conseguiron o t\u00edtulos, sendo os m\u00e1is laureados o Breog\u00e1n de Lugo e o Murcia con tres trofeos cada un. Actualmente, a liga consta de 18 equipos, promocionando os dous mellores de cada temporada \u00e1 ACB: o campi\u00f3ns da temporada regular e o vencedor dun playoff que disputan os equipos clasificados entre o segundo e o noveno lugar. Por outra banda, os equipos peor clasificados descenden \u00e1 LEB Prata. \nFormato.\nCada equipo de cada categor\u00eda xoga contra t\u00f3dolos demais equipos da s\u00faa divisi\u00f3n en d\u00faas ocasi\u00f3ns, unha vez na s\u00faa casa e o outro no estadio do opo\u00f1ente. Isto trad\u00facese en que na fase regular da LEB Ouro cada equipo xogue 34 encontros. As d\u00faas metades da tempada x\u00f3ganse na mesma orde, \u00e9 dicir, a orde da primeira metade accesorios de cada equipo rep\u00edtese na segunda metade da tempada, coa \u00fanica diferenza das canchas onde se xogan os encontros. Cada vitoria suma un partido ga\u00f1ado ao equipo na clasificaci\u00f3n da liga.\nAo final da liga o campi\u00f3n \u00e9 o equipo que m\u00e1is partidos ga\u00f1ou durante a fase regular. Este equipo consegue o ascenso autom\u00e1tico \u00e1 Liga ACB. Os equipos que ocupan as prazas que van desde o segundo posto at\u00e9 o noveno xogan unha rolda de play-offs para decidir o outro equipo que ascende \u00e1 m\u00e1xima categor\u00eda. Estas eliminatorias comp\u00f3\u00f1ense de d\u00faas fases. A primeira \u00e9 unha eliminatoria de cuartos de final, na que se enfrontan o segundo clasificado contra o noveno, o terceiro contra o oitavo, o cuarto contra o s\u00e9timo e o quinto contra o sexto, tendo vantaxe de campo o equipo mellor clasificado. Os vencedores destas eliminatorias disp\u00fatanse a outra praza de ascenso \u00e1 Liga ACB nunha Final a Catro a partido \u00fanico celebrada nunha \u00fanica sede. Por outra banda, o \u00faltimo clasificado descende \u00e1 LEB Prata, as\u00ed como o perdedor do play-off pola permanencia que xogan o pen\u00faltimo e o antepen\u00faltimo.\nEquipos.\nOs seguintes son os equipos que compiten na temporada 2022\u221223 da LEB Ouro.\nHistoria.\nNomes.\nAo longo dos anos, o campionato da LEB foi mudando o seu nome debido a diferentes acordos de patrocinio. A seguinte \u00e9 unha lista das denominaci\u00f3ns oficiais do compionato:\nA segunda divisi\u00f3n antes da LEB.\nAntes de 1996, os equipos ascendian \u00e1 Liga ACB desde outras competici\u00f3ns de segunda divisi\u00f3n. O n\u00famero de equipos que ascendidos var\u00edan cada ano."}
{"id": "149355", "revid": "5132", "url": "https://gl.wikipedia.org/wiki?curid=149355", "title": "Liga Espa\u00f1ola de Baloncesto", "text": ""}
{"id": "149356", "revid": "5132", "url": "https://gl.wikipedia.org/wiki?curid=149356", "title": "LEB", "text": ""}
{"id": "149357", "revid": "5132", "url": "https://gl.wikipedia.org/wiki?curid=149357", "title": "Liga Espa\u00f1ola de Baloncesto (LEB)", "text": ""}
{"id": "149358", "revid": "5132", "url": "https://gl.wikipedia.org/wiki?curid=149358", "title": "Copa Princesa de Asturias", "text": "A Copa do Princesa de Asturias \u00e9 unha competici\u00f3n espa\u00f1ola de clubs de baloncesto, organizada pola Federaci\u00f3n Espa\u00f1ola de Baloncesto (FEB). Sucesora da Copa da Asociaci\u00f3n, cuxo \u00fanico campi\u00f3n foi o Saski Baskonia, celebrou a s\u00faa primeira edici\u00f3n na tempada 1985-1986, cando a FEB asumiu a perda da organizaci\u00f3n da Copa do Rei, que pasara a ser responsabilidade da Asociaci\u00f3n de Clubs de Baloncesto (ACB) un par de anos antes. A FEB, que tam\u00e9n deixara de organizar a liga, creou a Copa do Pr\u00edncipe para manterse como responsable dunha competici\u00f3n de elite.\nDe 1986-1987 a 1990-1991 foi conquistada por equipos catal\u00e1ns: tres veces polo Joventut de Badalona e unha polo F.C. Barcelona. Diversos problemas provocaron que se deixase de celebrar durante cinco anos. A Copa do Pr\u00edncipe volveu disputarse a partir da temporaada 1996\u22121997. Desde ent\u00f3n, cel\u00e9brase anualmente. Actualmente participan s\u00f3 equipos da Liga LEB Ouro. Os equipos m\u00e1is laureados da competici\u00f3n, con tres t\u00edtulos cada un, son o Joventut Badalona, o Club Melilla Baloncesto e Club Baloncesto Breog\u00e1n.\nNa edici\u00f3n de 2022, disputada no WiZink Center de Madrid, batiuse o r\u00e9cord de asistencia \u00e1 unha final da Copa da Princesa con 9\u00a0432 asistentes que presenciaron a vitoria do equipo local, o Movistar Estudiantes fronte o Covir\u00e1n Granada (73-72), superando deste xeito o anterior rexistro de 7\u00a0200 persoas rexistrado en Sevilla en 2019."}
{"id": "149359", "revid": "5132", "url": "https://gl.wikipedia.org/wiki?curid=149359", "title": "Copa Pr\u00edncipe de Asturias de Baloncesto", "text": ""}
{"id": "149360", "revid": "1888", "url": "https://gl.wikipedia.org/wiki?curid=149360", "title": "Rubial", "text": "O termo Rubial pode referirse a:"}
{"id": "149361", "revid": "1131", "url": "https://gl.wikipedia.org/wiki?curid=149361", "title": "A Adega", "text": ""}
{"id": "149364", "revid": "23204", "url": "https://gl.wikipedia.org/wiki?curid=149364", "title": "Real Madrid Baloncesto", "text": "O Real Madrid Baloncesto, co\u00f1ecido comunmente como Real Madrid, \u00e9 un equipo profesional de baloncesto con sede na cidade de Madrid (Espa\u00f1a). \u00c9 a secci\u00f3n de baloncesto do Real Madrid Club de F\u00fatbol, creada en 1932 da man de Angel Cabrera. \u00c9 o club m\u00e1is laureado de Espa\u00f1a e do baloncesto FIBA, e o \u00fanico, xunto ao Club Joventut de Badalona que, unha vez nela, nunca baixou da m\u00e1xima categor\u00eda do baloncesto espa\u00f1ol.\nHistoria.\nFundaci\u00f3n.\nCo f\u00fatbol xa consolidado, o ent\u00f3n presidente do Real Madrid, Luis Usera Bugallal, quixo potenciar outros deportes que engrandecesen ao club. \u00c1ngel Cabrera, pioneiro e un dos impulsores do baloncesto en Espa\u00f1a, publica o 8 de marzo de 1931 un anuncio no diario ABC para localizar xogadores voluntarios para a creaci\u00f3n desta secci\u00f3n.\nOs primeiros xogadores do proxecto foron Eric Hermes, Lu\u00eds Hoyos, Emilio Guti\u00e9rrez Bringas, Juan Castellv\u00ed, Jenaro Olives, M\u00e1ximo Arn\u00e1iz, Juan Negr\u00edn, Midel, Delgado, Chairo e o alem\u00e1n Midelman, que xunto a Cabrera formaron o primeiro elenco que se oficializou o d\u00eda 22 do mesmo mes baixo o nome de Real Madrid Basket-Ball. O mesmo ano da s\u00faa fundaci\u00f3n o club ga\u00f1ou o seu primeiro trofeo, a Copa Chapultepec, despois de disputar a s\u00faa primeira competici\u00f3n nacional oficial, o Campionato de Castela, no que finalizou en terceira posici\u00f3n por detr\u00e1s do Rayo Club, o maior rival do club at\u00e9 o estoupido da Guerra Civil Espa\u00f1ola. \nEn 1933 o club disputa a primeira edici\u00f3n do Campionato de Espa\u00f1a de baloncesto. Debutou caendo derrotado por 21\u221217 fronte ao Iluro Bastek-Ball Club en Matar\u00f3. Ap\u00f3s remontar no partido de volta en Madrid, terminou como subcampi\u00f3n ao caer derrotado na final por 21\u221211 fronte a un Rayo formado por varios exxogadores madridistas. Foi o primeiro de catro subcampionatos antes de que, finalmente, puidese proclamarse campi\u00f3n de Espa\u00f1a grazas ao continuo crecemento da secci\u00f3n coas primeiras incorporaci\u00f3ns internacionais e que lle serviron para converterse no dominador espa\u00f1ol. Das antigas colonias espa\u00f1olas de Cuba, Porto Rico e Filipinas chegaron ao club grandes xogadores como Freddy Borr\u00e1s, Rafael Deliz, Willo Gal\u00edndez, To\u00f1\u00edn Casillas ou Johnny B\u00e1ez. Con eles o club conseguiu tres t\u00edtulos do Campionato de Espa\u00f1a. En 1952 chegou un dos momentos chave da historia do club cando, coincidindo coas vodas de ouro da entidade, Santiago Bernab\u00e9u, decidiu solicitar axuda \u00e1 Federaci\u00f3n Espa\u00f1ola de Baloncesto para organizar un campionato de baloncesto e que derivou na chegada ao club dunha das s\u00faas m\u00e1ximas figuras: Raimundo Saporta.\nA \u00e9poca de Raimundo Saporta.\nRaimundo Saporta converteuse rapidamente na man dereita de Santiago Bernab\u00e9u. Naceu as\u00ed unha dupla que levou ao club todo o m\u00e1is alto de Europa e que converteu a Saporta nunha das m\u00e1ximas figuras do baloncesto en Europa. Os \u00e9xitos comezaron na temporada 1952\u221253 tras alzarse coa Copa Latina, competici\u00f3n de recente creaci\u00f3n e que foi a precursora da Copa de Europa, actual Euroliga, sendo o primeiro t\u00edtulo internacional do club. Baixo a s\u00faa direcci\u00f3n, o club continuou co crecemento da secci\u00f3n e foi un dos creadores das diversas competici\u00f3ns que dar\u00edan proxecci\u00f3n ao baloncesto, como a Liga Nacional de Baloncesto que o club disputou na s\u00faa nova cancha do Front\u00f3n Jai Alai, co\u00f1ecido como Fiesta Alegre. Tras a honra de ser o primeiro l\u00edder na s\u00faa clasificaci\u00f3n tras vencer na primeira xornada ao seu veci\u00f1o e m\u00e1ximo rival, o Club Baloncesto Estudiantes por 76\u221261, terminou por conquistar o t\u00edtulo \u00e1s ordes de Ignacio Pinedo. No equipo destacaban xogadores como Joaqu\u00edn Hern\u00e1ndez, Lu\u00eds Trujillano, William Brindle ou o pivote Alfonso Mart\u00ednez, sendo o m\u00e1ximo anotador da liga con 180 puntos.\nDesde ent\u00f3n o club nunca descendeu de categor\u00eda sendo o \u00fanico en disputar todas as s\u00faas edici\u00f3ns xunto ao Club Joventut de Badalona. O \u00e9xito na competici\u00f3n valeulle para representar a Espa\u00f1a na primeira edici\u00f3n da Copa de Europa, competici\u00f3n creada da man de Raimundo Saporta a semellanza da Copa de Europa de F\u00fatbol que vira a luz tres anos antes. As\u00ed, ambas as competici\u00f3ns foron creadas e impulsadas polo club. O seu primeiro partido nesta competici\u00f3n foi fronte o Barreirense Basket. O encontro, de oitavos de final, acabou con vitoria para o equipo castel\u00e1n por 51\u221268. Os m\u00e1ximos anotadores do equipo foron Alfonso Mart\u00ednez e Johnny B\u00e1ez con 16 puntos. Tras superar a eliminatoria por un 154\u221291 global, e a seguinte fronte ao Royal Brussels, o club foi descualificado en semifinais tras o impedimento do r\u00e9xime pol\u00edtico de Espa\u00f1a liderado por Francisco Franco de competir fronte ao ASK Riga da sovi\u00e9tico debido \u00e1s discrepancias pol\u00edticas da \u00e9poca entre ambos os pa\u00edses. Ante o contratempo, Raimundo Saporta propuxo xogar a eliminatoria a un \u00fanico partido en Par\u00eds, circunstancia que non foi aceptada pola FIBA polo que o equipo espa\u00f1ol foi eliminado sen poder disputar a s\u00faa eliminatoria fronte ao posteriormente campi\u00f3n do tres primeiras edici\u00f3ns do torneo.\nPese ao \u00e9xito na Copa Latina, o club non consegu\u00eda trasladar os seus \u00e9xitos \u00e1 nova competici\u00f3n europea. Debido a iso Saporta decidiu incorporar ao plano t\u00e9cnico \u00e1 que se converter\u00eda cos anos nunha das m\u00e1ximas figuras do baloncesto mundial e membro do Sal\u00f3n da Fama, Pedro Ferr\u00e1ndiz. Baixo a s\u00faa direcci\u00f3n o equipo conquistou quince Campionatos de Liga, catorce Campionatos de Espa\u00f1a de Copa e catro Copas de Europa.\nDe Ferrandiz a S\u00e1inz.\nAntes da retirada de Ferr\u00e1ndiz e Saporta da secci\u00f3n, lograron sumar cinco t\u00edtulos de dobrete de Liga e Copa de maneira consecutiva, asinando unha xeira de oitenta e oito partidos seguidos sen perder en Liga. Como sucesor no banco escolleron a Lolo S\u00e1inz, un dos integrantes da exitosa \u00e9poca anterior. A elecci\u00f3n pronto se viu reflectida como un acerto. Sen chegar a igualar ao seu antecesor, cultivou un gran n\u00famero de t\u00edtulos nacionais e europeos nas d\u00faas d\u00e9cadas nas que dirixiu ao primeiro equipo. O seu substituto na cancha foi Juan Antonio Corbal\u00e1n, que capitaneou ao equipo noutra grande \u00e9poca xunto a Wayne Brabender, Rafael Rull\u00e1n, Carmelo Cabrera, Juanma L\u00f3pez Iturriaga, Fernando Romay,Chechu Biriukov e Fernando Mart\u00edn. Todos contribu\u00edron a que non se detivesen os \u00e9xitos do club. O citado Mart\u00edn foi considerado como un dos mellores xogadores que deu o club e o baloncesto espa\u00f1ol, xa que entre outros m\u00e9ritos foi o primeiro xogador do territorio e o segundo europeo en participar na National Basketball Association (NBA) con Portland Trail Blazers.\nCon S\u00e1inz como adestrador, o club chega at\u00e9 as dez ligas consecutivas, sendo at\u00e9 a actualidade a mellor serie asinada por un equipo espa\u00f1ol. Por\u00e9n, a hexemon\u00eda na Copa viuse freada polo Barcelona, deixando para a historia unhas das m\u00e1is igualadas contendas do panorama baloncest\u00edstico xunto coa producidos fronte ao Pallacanestro Varese. Fronte aos italianos o Real Madrid disputouse a hexemon\u00eda en Europa, chegando a enfrontarse en catro finais da m\u00e1xima competici\u00f3n europea de clubs, cun balance de d\u00faas vitorias para cada equipo. Nesta \u00e9poc destaca Walter Szczerbiak, que consegue anotar 65 puntos antes o Club Baloncesto Breog\u00e1n en 1976. O gran crecemento que experimentaba o baloncesto viuse particularmente reflectido na creaci\u00f3n da Asociaci\u00f3n de Clubs de Baloncesto e a Liga ACB.\nTras vencer en 22 das 27 edici\u00f3ns da Liga Nacional, o Real Madrid anotouse as tres primeiras edici\u00f3n da ACB. Tras a volta de Fernando Mart\u00edn dos Estados Unidos, onde permaneceu unha \u00fanica temporada, o club reforzouse con Dra\u017een Petrovi\u0107, a grande estrela dun dos seus grandes rivais europeos, a Cibona Zagreb. Co croata o equipo consegue unha Copa do Rei e a Recopa de Europa, sendo Lolo S\u00e1inz o primeiro adestrador que ga\u00f1aba o tres t\u00edtulos continentais (Copa de Europa, Recopa e Kora\u0107). Na temporada 1989\u221290, ap\u00f3s quince anos como adestrador branco, Lolo S\u00e1inz deixa o banco para ocupar a secretar\u00eda t\u00e9cnica. No seu lugar colocou a un adestrador NBA, George Karl \u00e1 vez que Petrovi\u0107 fac\u00eda o cami\u00f1o inverso, recaendo de novo o peso do equipo en Fernando Mart\u00edn. Con todo o destino cruzouse no seu cami\u00f1o o 3 de decembro de 1989, cando o pivote madrile\u00f1o sufriu un accidente de tr\u00e1fico mortal. Tr\u00e1xicamente e en circunstancias similares, o xogador croata falec\u00eda o 7 de xu\u00f1o de 1993.\nTras a desgraza sufrida por Fernando Mart\u00edn tendo un tremendo impacto na sociedade espa\u00f1ola e en particular e no club., que se viu moi afectado animicamente e cedeu a testemu\u00f1a como club dominador en favor do Barcelona. Isto non privou \u00e1 secci\u00f3n de seguir conquistando trofeos, pero xa sen a autoridade de \u00e9pocas anteriores. Na temporada seguinte, soportando a\u00ednda o tr\u00e1xico suceso, repet\u00edronse os acontecementos unha terceira vez. Na final da Copa Kora\u0107 o ent\u00f3n adestrador Ignacio Pinedo, faleceu dun infarto cando apenas levaban 16 minutos da final do partido de ida. Aquela imaxe impactou tanto nos xogadores que non puideron sobreporse na pr\u00f3rroga do partido de volta daquela final. Con todo, na seguinte tempada puideron dedicarlle un triunfo coa conquista dunha emotiva final da Recopa de Europa en Nantes grazas \u00e1 canastra de Ricky Brown e con Clifford Luyk no banco.\nEtapa de transici\u00f3n.\nAo redor da figura do lituano Arvydas Sabonis, reforzado coa fichaxe do norteamericano Joe Arlauckas, comezou a proxectarse un equipo que volvese \u00e1 cima europea. O traballo tr\u00f3uxolles un dobrete na temporada 1992\u221293 e unhas semifinais da Copa de Europa. Unha nova perda, do vicepresidente Mariano Jaquotot, precedeu \u00e1 conquista en 1995 da Euroliga, a oitava do club, \u00e1s ordes do laureado \u017delimir Obradovi\u0107. A temporada seguinte estivo cerca de repetir gui\u00f3n ao acadar novamente a Final Four, a\u00ednda que esta vez ficaron \u00e1s portas da final ao perder en semifinais ante a Virtus Bologna a pesar dos 63 puntos de Arlauckas.\nA pesar dos seus \u00e9xitos deportivos, a secci\u00f3n atravesaba graves problemas econ\u00f3micos acrecentados por unha reestruturaci\u00f3n econ\u00f3mica a nivel global na entidade. Isto, unido \u00e1 sa\u00edda dalg\u00fans dos seus referentes como Sabonis ou Pep Cargol ou as retiradas de Biriukov e Antonio Mart\u00edn, fixeron que se interrompese o proxecto e houbese de empezar case de cero. Con todo, coa chegada ao equipo de Alberto Herreros e Dejan Bodiroga, xunto a un grupo de xogadores experimentados como Pablo Laso, Alberto Angulo ou Juan Antonio Orenga, o equipo conseguiu a Recopa de Europa de 1997. En 1998, debido \u00e1s grandes perdas financeiras que xeraba, especulouse coa posibilidade de disolver a secci\u00f3n, algo que finalmente non ocorreu.\nAp\u00f3 ga\u00f1ar a ACB en 1999, na temporada 2002\u221203, con Javier Imbroda de t\u00e9cnico, o club queda f\u00f3ra dos playoff por primeira vez na historia. Isto siginificaba ficar f\u00f3ra de competici\u00f3ns europeas. Por\u00e9n, a ULEB decidiu invitar ao club a participar na EuroCup en lugar do equipo ao que lle corresponder\u00eda por clasificaci\u00f3n, o Breog\u00e1n de Lugo. As\u00ed, na tempada seguinte o club acada a final desta competici\u00f3n continental caendo na final fronte o Hapoel Jerusalem B.C. (72\u221283). \nTras unha serie de malos anos, coa chegada do t\u00e9cnico Bo\u017eidar Maljkovi\u0107, o Real Madrid consegue un novo t\u00edtulos de liga, a 2004\u221205. C\u00f3mpre destacar a conclusi\u00f3n desta temporada, xa que deu lugar a un dos finais de Liga m\u00e1is destac\u00e1beis da historia. No quinto e definitivo xogo da final, o club madrile\u00f1o perd\u00eda por 8 puntos a falta de 42 segundos para a conclusi\u00f3n contra do Baskonia en Vitoria. Ap\u00f3s unha serie de ataques r\u00e1pidos, o Real Madrid conseguiu remontar cunha canatra tripla desde o recuncho de Alberto Herreros nos intres finais do encontro, facendo subir o definitivo 69-70 ao marcador e outorgando aos madrile\u00f1os o t\u00edtulo.\nCoa chegada \u00e1 presidencia de Ram\u00f3n Calder\u00f3n, contr\u00e1tase a Joan Praza que consegue ga\u00f1ar na su primeira temporada, a 2006\u221207, a liga e a EuroCup. Nesta temporada destacou a incorporaci\u00f3n do base Sergio Llull. Por\u00e9n, entre 2007\u201308 e 2011\u201312 o club non consegue volver ga\u00f1ar un t\u00edtulo de Liga. Coa chegada de Florentino P\u00e9rez \u00e1 presidencia en 2009, no que ser\u00eda o seu segundo mandato, iniciase un novo proxecto que toma forma coa chegada ao banco dun ex-xogador do club, Pablo Laso.\nA \u00e9poca de Pablo Laso.\nCoa chegada de Laso, a t\u00f3nica do equipo fixo que desde o club realizase un esforzo econ\u00f3mico pola secci\u00f3n. O seu estilo ofensivo reforzouse con fichaxes contrastadas ou de proxecci\u00f3n como Sergio Rodr\u00edguez, Jaycee Carroll, a chegada do NBA Rudy Fern\u00e1ndez ou a do canteir\u00e1n Nikola Miroti\u0107. Na temporada 2011\u221212, tras a volta ao Pazo de Deportes, o club consegue despois de dezanove anos unha nova Copa do Rei, ademais de conquistar o seu trix\u00e9simo primeiro t\u00edtulo de Liga cun rexistro de 38 vitorias en 44 partidos. En Europa, conseguiu tras 18 anos chegar \u00e1 Final Four da Euroliga, perdendo o t\u00edtulo fronte ao Olympiacos de Vassilis Spanoulis por 100\u221288. As temporadas seguintes o club seguiu aumentando o seu palmar\u00e9s nacional.\nNa temporada 2014\u221215 o club reforzouse con K. C. Rivers, Jonas Ma\u010diulis, Andr\u00e9s Nocioni e Gustavo Ay\u00f3n ante a baixa de Nikola Miroti\u0107, quen puxera rumbo \u00e1 NBA. Co novo elenco, o club chegou por terceiro ano consecutivo \u00e1 Final Four, esta vez celebrado en Madrid. En semifinais derrotaron ao Fenerbah\u00e7e Ulker, volv\u00e9ndose encontrar na final Olympiacos do Pireo. Por\u00e9n, esta vez, con Nocioni como MVP da final, o Real Madrid conseguiu proclam\u00e1ronse campi\u00f3n por novena vez, sendo o seu vixesimoterceiro t\u00edtulo internacional. Ao t\u00edtulo sumouselle a Liga e a Copa do Rei, conseguindo o club a s\u00faa terceira tripla coroa. Ademais, conseguiron ga\u00f1ar a Copa Intercontinental, pechando as\u00ed un ano con catro t\u00edtulos nunca logrado no europeo. Este \u00e9xito tam\u00e9n se extend\u00eda polo deporte base, onde despuntaba un mozo Luka Don\u010di\u0107, o cal xa debutara co primeiro equipo.\nPara a campa\u00f1a 2015\u221216, con Don\u010di\u0107 xa como xogador primeiro equipo e xunto a Willy Hernang\u00f3mez, o club marcouse como obxectivo reter o t\u00edtulo europeo. Durante a nova temporada Llull, que rexeitara irse \u00e1 NBA onde tivese sido o rookie mellor pagado da historia, converteuse no m\u00e1ximo asistente hist\u00f3rico do club con 1\u00a0160 asistencias, superando ao seu excompa\u00f1eiro Sergio Rodr\u00edguez. Na Euroliga, a pesar de conseguir unha vitoria hist\u00f3rica ante o Barcelona no Palau Blaugrana por 63\u2212102, esta vez o club non consegue chegar \u00e1 Final Four. Na competici\u00f3n dom\u00e9stica, por\u00e9n, o club revalida o t\u00edtulo. Tras unha temporada 2016\u221217, na que o club s\u00f3 consegue ga\u00f1ar a Copa do Rei, na temporada 2017\u221218, o Real Madrid consegue a s\u00faa d\u00e9cima, e at\u00e9 o momento \u00faltima, Euroliga ap\u00f3s vencer na final ao Fenerbah\u00e7e por 85-80.\nPavill\u00f3ns.\nO club utilizou ao longo da s\u00faa historias os seguintes pavill\u00f3ns como local.\nXogadores.\nMembros do Sal\u00f3n da Fama.\nOs seguintes antigos xogadores e adestradores do Real Madrid son membros do Sal\u00f3n da Fama do baloncesto:\nGalard\u00f3ns individuais.\nMVP da ACB\nMVP das Finais da ACB\nMellor Equipo da ACB\nSegundo Mellor Equipo da ACB\nCampi\u00f3n do Concurso de Triplas da ACB\nCampi\u00f3n do Concurso de Mates da ACB\nXogador m\u00e1is espectacular da ACB\nMVP da Copa do Rei\nMVP da Supercopa de Espa\u00f1a\nMVP da Euroliga\nMVP da Final Four da Euroliga\nPrimeiro Equipo All-Euroleague\nSegundo Equipo All-Euroleague\nXogador revelaci\u00f3n da Euroliga\nMellor defensor da Euroliga\nAdestradores.\nA seguinte relaci\u00f3n detalla cronoloxicamente a todos os adestradores que tivo o Real Madrid.\nPalmar\u00e9s.\nNacional.\nLiga\nCopa do Rei\nSupercopa\nInternacional.\nEuroliga\nCopa Saporta\nCopa Kora\u0107\nEuroCup\nCopa Intercontinental\nTripla Coroa"}
{"id": "149365", "revid": "5132", "url": "https://gl.wikipedia.org/wiki?curid=149365", "title": "Real Madrid (Baloncesto)", "text": ""}
{"id": "149366", "revid": "5132", "url": "https://gl.wikipedia.org/wiki?curid=149366", "title": "Real Madrid (baloncesto)", "text": ""}
{"id": "149367", "revid": "5132", "url": "https://gl.wikipedia.org/wiki?curid=149367", "title": "Real Madrid de baloncesto", "text": ""}
{"id": "149373", "revid": "98629", "url": "https://gl.wikipedia.org/wiki?curid=149373", "title": "Sa\u00fal Fern\u00e1ndez", "text": "Sa\u00fal Fern\u00e1ndez Garc\u00eda, nado en Oviedo e criado en Trev\u00edas (Asturias) o 9 de abril de 1985, \u00e9 un exfutbolista espa\u00f1ol. Xogaba de centrocampista.\nTraxectoria.\nSa\u00eddo dun club humilde como \u00e9 o Club Deportivo Treviense, club da s\u00faa vila, debutou co Sporting de Gij\u00f3n B en 2003, onde tras 2 tempadas, decidiu marchar ao M\u00e1laga CF e dar o salto a Segunda Divisi\u00f3n. Durante as s\u00faas d\u00faas tempadas en M\u00e1laga, alternou aparici\u00f3ns co primeiro equipo e co filial, chegando a debutar en Primeira Divisi\u00f3n, situaci\u00f3n que se repetiu durante a s\u00faa etapa no Levante UD. No ver\u00e1n de 2008 asinou polo Elche CF, onde se consolidou como titular.\nNo ver\u00e1n de 2010 fichou polo Deportivo da Coru\u00f1a, tras acabar o seu contrato co Elche.\nO 31 de xaneiro de 2013 rescindiu o seu contrato co Deportivo e firmou pola SD Ponferradina.\nO 22 de abril de 2014, logo de ter sufrido lesi\u00f3ns graves en ambos nocellos que non lle permitiron debutar en toda a tempada, e ser operado varias veces, anunciou a s\u00faa retirada do f\u00fatbol profesional."}
{"id": "149375", "revid": "5132", "url": "https://gl.wikipedia.org/wiki?curid=149375", "title": "Tito D\u00edaz", "text": "Jos\u00e9 Antonio D\u00edaz L\u00f3pez, co\u00f1ecido como Tito D\u00edaz, nado en Lugo o 20 de novembro de 1957, \u00e9 un ex xogador e adestrador profesional de baloncesto galego. Actualmente exerce como director xeral do Club Baloncesto Breog\u00e1n. Como xogador xogou durante sete tempadas no Breog\u00e1n na m\u00e1xima categor\u00eda do baloncesto estatal.\nTraxectoria.\nVida persoal.\nParticipou na pel\u00edcula de Mario Camus \"La vieja m\u00fasica\", facendo o papel de base do Breog\u00e1n."}
{"id": "149376", "revid": "5132", "url": "https://gl.wikipedia.org/wiki?curid=149376", "title": "Breog\u00e1n de Lugo", "text": ""}
{"id": "149377", "revid": "89787", "url": "https://gl.wikipedia.org/wiki?curid=149377", "title": "Alfredo P\u00e9rez", "text": "Alfredo P\u00e9rez G\u00f3mez, nado o 12 de xu\u00f1o de 1949 en Madrid, Espa\u00f1a, \u00e9 un ex xogador profesional de baloncesto espa\u00f1ol da d\u00e9cada de 1970. Pasou case toda a s\u00faa carreira no Breog\u00e1n de Lugo, onde foi d\u00faas veces m\u00e1ximo anotador da Primeira Divisi\u00f3n (hoxe ACB), sendo o \u00faltimo espa\u00f1ol en conseguilo at\u00e9 que na tampada 2006-07, trinta anos despois, o conseguise Juan Carlos Navarro. O seu fillo, Borja P\u00e9rez, foi tam\u00e9n xogador profesional de baloncesto, chegando a xogar na ACB co Breog\u00e1n.\nTraxectoria.\nAlfredo P\u00e9rez G\u00f3mez comezou a xogar ao baloncesto no colexio Buen Consejo de Madrid, dende onde pasou a formar parte do Vallehermoso de Primeira Divisi\u00f3n. O equipo acabou a liga na antepen\u00faltima posici\u00f3n, tendo que xogar o playoff pola permanencia ante o Bosco da Coru\u00f1a, sa\u00edndo o seu equipo derrotado. Con todo, o xogador chamou a atenci\u00f3n dos coru\u00f1eses que se fixeron con el para a seguinte tempada. Ao ano seguinte xa no Bosco o equipo descende e ao finalizar a tempada recala no Matar\u00f3, onde non acabou de encaixar, volvendo ao ano seguinte a Galicia, esta vez ao recentemente ascendido Breog\u00e1n de Lugo.\nNo seu primeiro ano en Lugo conseguiu ser o m\u00e1ximo anotador da liga con 589 puntos, o que supo\u00f1\u00eda unha media de case 27 por partido. Repetiu o fito dous anos despois, con 705 puntos e 23,5 de media. P\u00e9rez seguiu no Breog\u00e1n at\u00e9 1977, marchando do club para xogar un ano m\u00e1is, esta vez no Bosco de Vigo. Finalmente retirouse en 1978 con trinta anos. Ao ano seguinte, en 1979 volveu o brevemente ao Breog\u00e1n, esta vez como adestrador, estando no club durante cinco meses onde s\u00f3 se perderon dous encontros. Finalmente deixa o club por motivos de traballo."}
{"id": "149378", "revid": "3533", "url": "https://gl.wikipedia.org/wiki?curid=149378", "title": "Pretoriano", "text": ""}
{"id": "149379", "revid": "3533", "url": "https://gl.wikipedia.org/wiki?curid=149379", "title": "Pr\u00edncipe da Paz", "text": ""}
{"id": "149383", "revid": "89787", "url": "https://gl.wikipedia.org/wiki?curid=149383", "title": "Velimir Perasovi\u0107", "text": "Velimir Perasovi\u0107, nado o 9 de febreiro de 1965 en Split, Croacia (Iugoslavia), \u00e9 un ex xogador e adestrador profesional de baloncesto. Actualmente \u00e9 o adestrador do UNICS Kazan.\nTraxectoria.\nComo xogador.\nNado na cidade de Split comezou a xogar ao baloncesto aos catorce anos. En 1981 foi recrutado polo KK Split por aquel ent\u00f3n co\u00f1ecido como Jugoplastika. Durante a s\u00faa etapa j\u00fanior proclamouse subcampi\u00f3n do Europeo J\u00fanior de selecci\u00f3ns celebrado en Bulgaria en 1982 e dous anos m\u00e1is tarde conseguiu xunto aos seus compa\u00f1eiros a medalla de bronce do Europeo J\u00fanior de Suecia.\nCoa Jugoplastika conseguiu ga\u00f1ar a Copa de Europa de clubs en 1989 e 1990, e fixo o propio en 1991 cando a denominaci\u00f3n do equipo xa cambiara a \"Pop 84\". Ademais nos anos 1988, 1989, 1990 e 1991 o seu equipo tam\u00e9n logrou ga\u00f1ar a liga de Iugoslavia. Coa selecci\u00f3n absoluta de Iugoslavia Perasovi\u0107 ga\u00f1ou a medalla de ouro no Campionato do Mundo da Arxentina en 1990 e no Europeo de Italia de 1991. Xa formando parte da selecci\u00f3n de Croacia, foi subcampi\u00f3n ol\u00edmpico en Barcelona 1992 e ademais conseguiu a medalla de bronce nos Europeos de Alema\u00f1a 93 e Grecia 1995.\nEn 1992 Perasovic ficha polo club espa\u00f1ol Breog\u00e1n de Lugo da liga ACB onde xoga unha tempada, convert\u00e9ndose no m\u00e1ximo anotador da competici\u00f3n. Despois ficha polo TAU Baskonia da mesma competici\u00f3n co cal se proclama campi\u00f3n da Copa do Rei de 1995. En 1997 ficha polo Baloncesto Fuenlabrada onde xoga at\u00e9 o 2002 ano en que se marcha a xogar ao Lucentum Alicante equipo no que por\u00eda fin \u00e1 s\u00faa traxectoria como xogador no 2003. Na s\u00faa carreira en Espa\u00f1a ga\u00f1ou cinco veces o premio ao m\u00e1ximo anotador da ACB e participou noutros tantos All Stars. Ademais foi unha vez m\u00e1ximo anotador da Copa Kora\u0107.\nEtapa como adestrador.\nTras retirarse como xogador converteuse en director t\u00e9cnico do KK Split antes de volver a Espa\u00f1a para facerse cargo do banco do Caja San Fernando, onde foi cesado pouco despois. Meses m\u00e1is tarde, coa tempada 2005-06 xa empezada faise cargo do TAU Cer\u00e1mica en substituci\u00f3n de Pedro Mart\u00ednez e fai historia ao converterse no primeiro adestrador, dende que existe a liga ACB, en conseguir ga\u00f1ar unha Copa do Rei tras conquistala previamente como xogador.\nNa tempada 2006-07, na que xa lograra ga\u00f1ar a Supercopa sufriu unha anxina de peito mentres dirix\u00eda ao seu equipo, o TAU Baskonia nun partido fronte ao Akasvayu Girona polo que se viu forzado a deixar os bancos para recuperarse. A inicios da tempada 2007-08, ficha como adestrador do MMT Estudiantes para facerse cargo dun equipo cuxo rexistro de vitorias at\u00e9 a data era de 1-9. Finalmente tras loitar durante toda a tempada por evitar o descenso, Perasovi\u0107 finaliza a tempada co obxectivo cumprido de salvar ao equipo colexial. Na tempada 2008-09 volve ao seu pa\u00eds natal para fichar por un equipo hist\u00f3rico que atravesaba unha dura crise econ\u00f3mica e deportiva: a Cibona de Zagreb co obxectivo de tentar reconducir a mesma desde o posto de primeiro adestrador. Tras dous anos no club, adestra durante unha temporada ao Efes Pilsen, para posteriormente regresar \u00e1 Liga ACB con Valencia Basket e Saski Baskonia. Desde 2021 adestra ao UNICS Kazan ruso."}
{"id": "149384", "revid": "5132", "url": "https://gl.wikipedia.org/wiki?curid=149384", "title": "Velimir Perasovic", "text": ""}
{"id": "149391", "revid": "25871", "url": "https://gl.wikipedia.org/wiki?curid=149391", "title": "Imperio Argentina", "text": "Magdalena Nile del R\u00edo, m\u00e1is co\u00f1ecida polo seu nome art\u00edstico, Imperio Argentina, nada en Buenos Aires o 26 de decembro de 1906 e finada en M\u00e1laga o 22 de agosto de 2003, foi unha actriz, cantante e bailarina de orixe arxentina."}
{"id": "149392", "revid": "56817", "url": "https://gl.wikipedia.org/wiki?curid=149392", "title": "Lola Montez", "text": "Lola Montez, cuxo verdadeiro nome era Mar\u00eda Dolores Eliza Rosanna Gilbert, nada en Grange, Irlanda, o 17 de febreiro de 1821 e finada en Nova York o 17 de xaneiro de 1861, foi unha bailarina e actriz irlandesa que acadou sona como bailarina ex\u00f3tica, cortes\u00e1 e amante de Lu\u00eds I de Baviera."}
{"id": "149393", "revid": "6939", "url": "https://gl.wikipedia.org/wiki?curid=149393", "title": "Lola Montes", "text": ""}
{"id": "149394", "revid": "5863", "url": "https://gl.wikipedia.org/wiki?curid=149394", "title": "Encyclop\u00e6dia Britannica", "text": "A Encyclop\u00e6dia Britannica, tam\u00e9n chamada pola s\u00faa traduci\u00f3n a galego Enciclopedia Brit\u00e1nica, \u00e9 unha enciclopedia de contidos xerais redactados en lingua inglesa e publicada pola editorial privada \"Encyclop\u00e6dia Britannica, Inc.\". Os verbetes na \"Britannica\" te\u00f1en como p\u00fablico un perfil de lector adulto e cultivado; est\u00e1 escrita por 19 editores que traballan a xornada completa e conta coa colaboraci\u00f3n de m\u00e1is de catro mil expertos. \u00c9 amplamente considerada como a m\u00e1is acad\u00e9mica das enciclop\u00e9dias do mundo."}
{"id": "149395", "revid": "6939", "url": "https://gl.wikipedia.org/wiki?curid=149395", "title": "Enciclopedia Brit\u00e1nica", "text": ""}
{"id": "149396", "revid": "17467", "url": "https://gl.wikipedia.org/wiki?curid=149396", "title": "Pinturas Bruguer Badalona", "text": ""}
