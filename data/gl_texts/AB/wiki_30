{"id": "116542", "revid": "27155", "url": "https://gl.wikipedia.org/wiki?curid=116542", "title": "Xunqueira de Alba", "text": "O Parque Natural das Marismas de Alba ou da Xunqueira de Alba, \u00e9 un parque natural e zona h\u00famida do alfoz da cidade de Pontevedra, e unha das poucas marismas da r\u00eda de Pontevedra. \u00c9 un parque que \u00e9 utilizado como lugar de paseo a p\u00e9 ou en bicicleta e de observaci\u00f3n da fauna e a flora.\nLocalizaci\u00f3n e acceso.\nO parque est\u00e1 situado na desembocadura do r\u00edo Rons no L\u00e9rez - R\u00eda de Pontevedra no sur da parroquia de Alba, a poucos metros da parte norte da cidade de Pontevedra. Basta con cruzar a ponte das Correntes para atopar a entrada ao parque, no paseo de Domingo Font\u00e1n. Limita ao leste co barrio da Santi\u00f1a e o cami\u00f1o portugu\u00e9s e ao oeste coa autoestrada AP-9.\nHistoria.\nNon se sab\u00eda como utilizar a marisma ata finais dos anos 70, cando, debido \u00e1 falta de chan industrial no municipio de Pontevedra, decidiuse desecala e convertela nunha zona industrial. Tam\u00e9n se pensou en constru\u00edr un novo estadio de f\u00fatbol ou mesmo un parque tem\u00e1tico.\nCon todo, a Asociaci\u00f3n San Benito, da parroquia de L\u00e9rez, reclamou parte dos terreos como espazo que pertenc\u00eda \u00e1 comunidade de montes de L\u00e9rez, o que salvou esta zona de gran riqueza natural da destruci\u00f3n. En 1981, un xulgado de Pontevedra ordenou a paralizaci\u00f3n da construci\u00f3n dun pol\u00edgono industrial e comercial que se \u00eda constru\u00edr al\u00ed. \nDado que a Xunqueira de Alba atop\u00e1base nun grave estado de degradaci\u00f3n, o Ministerio de Medio Ambiente espa\u00f1ol decidiu recuperala. A rehabilitaci\u00f3n da marisma foi planificada polo goberno socialista de Felipe Gonz\u00e1lez e inaugurouse no ano 2000, con Mariano Rajoy como vicepresidente do goberno espa\u00f1ol.\nEn 2001, o Concello de Pontevedra f\u00edxose cargo do mantemento da Xunqueira de Alba. O consistorio realizou a limpeza do r\u00edo, a poda de \u00e1rbores e a recuperaci\u00f3n ou substituci\u00f3n de exemplares enfermos, a sega de prader\u00edas e a eliminaci\u00f3n selectiva de maleza, entre outros traballos.\nEn 2012, o parque foi declarado primeiro Espazo Natural de Interese Local (ENIL) de Galicia.\nA finais de decembro de 2021 presentouse o proxecto de ampliaci\u00f3n do parque cun bosque aut\u00f3ctono de 17.000 metros cadrados fronte ao paseo de Domingo Font\u00e1n, no lugar onde se atopa o actual Parque de Maquinaria e a Imprenta Provincial da Deputaci\u00f3n de Pontevedra, que ser\u00e1n demolidos. Plantaranse especies como o carballo com\u00fan, a sobreira, o freixo negro, a abeleira, o salgueiro irto, o \u00e9rbedo, o salgueiro bravo, o acivro e o loureiro. Un cami\u00f1o unir\u00e1 a senda do r\u00edo Rons e esta nova zona verde aberta, que estar\u00e1 dotada de iluminaci\u00f3n p\u00fablica e mobiliario urbano.\nDescrici\u00f3n.\nNo parque dist\u00ednguense tres zonas: a marisma, a matogueira e a chaira lodosa da desembocadura do r\u00edo Rons.\nA zona pantanosa do parque natural permanece suxeita ao fluxo das mareas e as\u00ed, cada seis horas, unha parte pasa de estar cuberta pola auga a estar descuberta.\nNeste h\u00e1bitat, de grande importancia paisax\u00edstica e ecol\u00f3xica, inventari\u00e1ronse 17 \u00e1rbores, 14 especies de arbustos, 4 plantas rubideiras e 80 plantas herb\u00e1ceas. Hai m\u00e1is de duascentas variedades de plantas e \u00e1rbores (inclu\u00edndo acacias, orqu\u00eddeas, chicoria, salgueiros, eucaliptos, chopos, freixos) e unhas setenta especies animais inventariadas. Tam\u00e9n hai moitos xuncos, de a\u00ed o nome de xunqueira. Hai un total de 115 especies diferentes de flora presentes no parque, como a herba de namorar, a plantago mar\u00edtima, o perexil de mar, a herba da andori\u00f1a ou a espadana.\n\u00c9 unha contorna que alberga unha gran variedade de especies naturais, tanto de aves como de animais, como aves acu\u00e1ticas, bolboretas, lib\u00e9lulas, anfibios e pequenos mam\u00edferos. Por este motivo, o parque e a xunqueira at\u00f3panse actualmente protexidos. No parque hai tres miradoiros para observar as aves no seu h\u00e1bitat natural.\nUn estudo realizado entre o 14 de abril e o 30 de setembro de 2020 detectou ata 73 especies de aves diferentes neste parque natural, entre as que se atopan garzotas, estreli\u00f1as riscadas, picapeixes, gali\u00f1as de r\u00edo, cirrios p\u00e1lidos, fulepas das xunqueiras, papamoscas negros, gabi\u00e1ns, ibis escarlata ou rulas. Neste espazo natural v\u00edronse e rexistr\u00e1ronse un total de 142 aves.\nNunha das entradas do parque hai unha \u00e1rea de xogos para cans inaugurada en 2010, que consiste nun gran recinto pechado por un enreixado met\u00e1lico onde os cans poden correr e xogar libremente."}
{"id": "116543", "revid": "5312", "url": "https://gl.wikipedia.org/wiki?curid=116543", "title": "Provincia de Mimasaka", "text": "Mimasaka (\u7f8e\u4f5c\u56fd, \u307f\u307e\u3055\u304b\u306e\u304f\u306b, \"Mimasaka-no-kuni\" ou \u7f8e\u4f5c, \u307f\u307e\u3055\u304b) foi unha provincia hist\u00f3rica do Xap\u00f3n, nunha zona que hoxe forma a parte nordeste da prefectura de Okayama, na parte de San'y\u014d na rexi\u00f3n de Ch\u016bgoku, na illa de Honsh\u016b. Mimasaka limitaba coas provincias de Bitch\u016b (\u5099\u4e2d), Bizen (\u5099\u524d), Harima (\u64ad\u78e8), Inaba (\u56e0\u5e61) e H\u014dki (\u4f2f\u8006)."}
{"id": "116544", "revid": "5312", "url": "https://gl.wikipedia.org/wiki?curid=116544", "title": "Provincia de Inaba", "text": "Inaba (\u56e0\u5e61\u56fd, \u3044\u306a\u3070\u306e\u304f\u306b, \"Inaba-no-kuni\" ou \u56e0\u5e61, \u3044\u306a\u3070) foi unha provincia hist\u00f3rica do Xap\u00f3n, nunha zona que hoxe forma a parte leste da prefectura de Tottori, na parte de San'in na rexi\u00f3n de Ch\u016bgoku, na illa de Honsh\u016b. \nBizen limitaba coas provincias de H\u014dki (\u4f2f\u8006), Mimasaka (\u7f8e\u4f5c), Harima (\u64ad\u78e8) e Tajima (\u4f46\u99ac)."}
{"id": "116545", "revid": "54336", "url": "https://gl.wikipedia.org/wiki?curid=116545", "title": "Monte Porreiro, Mourente, Pontevedra", "text": "Monte Porreiro \u00e9 un lugar da parroquia de Mourente e un barrio residencial da cidade de Pontevedra. \u00c9 a sede da Universidade Nacional de Educaci\u00f3n a Distancia na provincia de Pontevedra. O barrio conta cun centro de sa\u00fade, un colexio e un instituto e unha igrexa parroquial desde finais do s\u00e9culo XX, sendo o seu patr\u00f3n o Bo Pastor. Tam\u00e9n hai zonas verdes, entre as que destaca o Parque do Miradoiro.\nLocalizaci\u00f3n.\nMonte Porreiro \u00e9 un barrio situado no nord\u00e9s da cidade. Limita ao norte e ao oeste co r\u00edo L\u00e9rez, ao leste co lugar de Mourente e ao sur co barrio da Seca.\nEtimolox\u00eda.\nO nome de Monte Porreiro ten a s\u00faa orixe nas pendentes do terreo do lugar. Porreiro ven de \"porro-porrera\" que significa costas abundantes e o nome do barrio de Monte Porreiro ref\u00edrese a un \"monte con costas abundantes\". \nHistoria.\nA principios do s\u00e9culo XX, en 1900, Casimiro G\u00f3mez, un adi\u00f1eirado terratenente, comprou en Monte Porreiro unha propiedade de 70 hect\u00e1reas, antiga leira de San Antonio Abad, \u00e1 que chamou \"Villa Buenos Aires\". Chamouna as\u00ed pola s\u00faa estreita relaci\u00f3n coa Arxentina, onde fixera fortuna. Converteuna nunha fermosa e rica explotaci\u00f3n agropecuaria onde pasaba as s\u00faas vacaci\u00f3ns. Cultivaba vi\u00f1edos e froiteiras, reservando unha grande extensi\u00f3n de terreo para a cr\u00eda de gando. Os produtos da leira recibiron importantes premios nas diferentes exposici\u00f3ns \u00e1s que concorreron.\nPara rendibilizar ao m\u00e1ximo a riqueza dos mananciais mineromedicinais do contorno da leira, levou a cabo un proxecto de creaci\u00f3n dun balneario. A alta sociedade pontevedresa de principios do s\u00e9culo XX asistiu \u00e1 inauguraci\u00f3n das Termas do L\u00e9rez o 22 de agosto de 1906. O establecemento hostaleiro e termal creado en 1906 por Casimiro G\u00f3mez foi punto de encontro de influentes pol\u00edticos, arist\u00f3cratas e membros da realeza da \u00e9poca, que aproveitaban as augas medicinais (augas dos mananciais de Monte Porreiro e Ace\u00f1as) e os cami\u00f1os que rodeaban esta leira hoxe desaparecida. Casimiro G\u00f3mez comercializaba as augas minerais baixo a marca Augas L\u00e9rez en botellas para consumo dom\u00e9stico que se vend\u00edan en pa\u00edses como Estados Unidos, Inglaterra, Exipto, India e Australia. En 1907, a marca recibiu varios premios e o propio rei Afonso XIII felicitou a Casimiro G\u00f3mez pola s\u00faa gran calidade. Ese mesmo ano conced\u00e9uselle o t\u00edtulo de provedor da Casa Real espa\u00f1ola. A infanta Elena, que visitou o balneario en 1914, o marqu\u00e9s de Riestra, Eugenio Montero R\u00edos, Cobi\u00e1n Roffignac e o ministro Jos\u00e9 Canalejas, entre outros, foron visitantes ilustres do balneario.\nCando estalou a primeira guerra mundial, Casimiro G\u00f3mez regresou a Arxentina para converterse en provedor dos pa\u00edses participantes na Gran Guerra. Regresou a Monte Porreiro ao termo da primeira guerra mundial, pero a moda dos balnearios pasara e a actividade da leira reorientouse cara a unha granxa experimental. Na s\u00faa propiedade constru\u00edu un dos primeiros campos de tenis de Galicia. \nO barrio de Monte Porreiro foi desenvolvido con base nun Plano Parcial derivado do Plano Xeral de 1968, no cual a antiga grande propiedade \"Buenos Aires\" foi inclu\u00edda como solo de reserva residencial. En 1969 presentouse unha maqueta do que ent\u00f3n se denominaba a xigantesca urbanizaci\u00f3n de Monte Porreiro, na que se proxectaban m\u00e1is de 2.000 vivendas de distintos tipos nunha superficie de 68 hect\u00e1reas. Na d\u00e9cada de 1970 comezou a ordenaci\u00f3n e o desenvolvemento urban\u00edstico de Monte Porreiro, coa construci\u00f3n de varios chal\u00e9s na r\u00faa Reino Unido, \u00f3s que seguiron modernas torres ladeira arriba .\nEn 1973 inaugurouse en Pontevedra a sede do Centro Rexional da Universidade Nacional de Educaci\u00f3n a Distancia, que en 1987 trasladouse ao barrio.\nEn 20 anos os campos de cultivos e pastos convert\u00e9ronse nun barrio dormitorio moi preto do n\u00facleo urbano, constru\u00edndose unha gran parte dos edificios do barrio nos anos 80. En novembro de 1988 inaugurouse no barrio o IES Lu\u00eds Seoane.\nEn novembro de 1995, publicouse o anuncio para a construci\u00f3n do centro de sa\u00fade de Monte Porreiro, inaugurado en 1997. \nA igrexa parroquial cat\u00f3lica do Bo Pastor inaugurouna Juli\u00e1n Barrio, arcebispo de Santiago de Compostela, o 9 de outubro de 2010. A s\u00faa planta ten forma de cuncha de vieira.\nEn 2011 inaugurouse a nova ponte sobre o r\u00edo L\u00e9rez, a ponte da Palabra, que une o barrio coa parroquia de L\u00e9rez e o mosteiro de San Salvador de L\u00e9rez.\nDesde 2020, o parque da praza de Europa conta cunha tirolesa de 20 metros de lonxitude. En maio de 2020 o concello de Pontevedra creou un Metrominuto para o barrio.\nUrbanismo.\nMonte Porreiro \u00e9 un barrio da periferia de Pontevedra, situado ao nord\u00e9s do centro da cidade. Est\u00e9ndese ao longo do r\u00edo L\u00e9rez. As r\u00faas do barrio levan nomes de pa\u00edses europeos: Francia, Suecia, Dinamarca, Pa\u00edses Baixos, Reino Unido, Portugal, Luxemburgo, Irlanda, Alema\u00f1a, B\u00e9lxica e Grecia. A praza central \u00e9 a praza de Europa.\nAo oeste do barrio at\u00f3pase o Parque do Miradoiro e ao leste o Parque da UNED, que formaban parte da vila \"Buenos Aires\", cuxo propietario era Casimiro G\u00f3mez.\nMoi preto do barrio, r\u00edo abaixo, at\u00f3pase a praia do L\u00e9rez.\nInstalaci\u00f3ns.\nA sede do Centro Asociado da UNED de Pontevedra (creado en 1973) at\u00f3pase no barrio desde 1987. Entre os centros educativos destacan o IES Lu\u00eds Seoane, o Colexio Marcos Portela, a Escola Infantil Fina Casalderrey e a Garder\u00eda A Gali\u00f1a Azul.\nTam\u00e9n hai un centro de sa\u00fade e unha igrexa parroquial, e as instalaci\u00f3ns deportivas incl\u00faen un campo de f\u00fatbol e rugby.\nPreto do barrio at\u00f3pase o apeadoiro de Pontevedra-Universidade.\nFestividades e actos culturais.\nAs festas do barrio te\u00f1en lugar todos os anos ao redor dos d\u00edas 4 e 5 de maio e ded\u00edcanse ao santo patr\u00f3n de Monte Porreiro, o Bo Pastor. "}
{"id": "116547", "revid": "56817", "url": "https://gl.wikipedia.org/wiki?curid=116547", "title": "Bizen", "text": "Bizen (\u5099\u524d\u5e02, \u3073\u305c\u3093\u3057, \"Bizen-shi\") \u00e9 un concello da prefectura de Okayama no Xap\u00f3n. Est\u00e1 situado \u00f3 leste da prefectura, e na area da provincia hist\u00f3rica de Bizen, e na rexi\u00f3n de San'y\u014d dentro da rexi\u00f3n de Ch\u016bgoku, na illa de Honshu. A s\u00faa superficie \u00e9 de 258,23\u00a0km\u00b2 e a poboaci\u00f3n de 38.407 habitantes (2009) e ten unha densidade de poboaci\u00f3n de 149 hab./km\u00b2.\nBizen limita cos concellos de Setouchi, de Okayama, de Akaiwa, de Wake, de Mimasaka (da prefectura de Okayama); de Ak\u014d, de Kamig\u014dri e de Say\u014d (prefectura de Hy\u014dgo)."}
{"id": "116549", "revid": "25871", "url": "https://gl.wikipedia.org/wiki?curid=116549", "title": "Mimasaka", "text": "Mimasaka (\u7f8e\u4f5c\u5e02, \u307f\u307e\u3055\u304b\u3057, \"Mimasaka-shi\") \u00e9 un concello da prefectura de Okayama no Xap\u00f3n. Est\u00e1 situado \u00f3 leste da prefectura, e na area da provincia hist\u00f3rica de Mimasaka, e na rexi\u00f3n de San'y\u014d dentro da rexi\u00f3n de Ch\u016bgoku, na illa de Honsh\u016b. A s\u00faa superficie \u00e9 de 429,19\u00a0km\u00b2 e a poboaci\u00f3n de 31.035 habitantes (2009) e ten unha densidade de poboaci\u00f3n de 72,3 h/km\u00b2.\nMimasaka limita cos concellos de Bizen, de Wake, de Misaki, de Sh\u014d\u014d, de Nagi, de Nishiawakura (son da prefectura de Okayama); de Say\u014d, de Sis\u014d (son da prefectura de Hy\u014dgo); e de Chizu (da prefectura de Tottori).\nHistoria.\nA cidade dev Mimasaka foi fundada pola fusi\u00f3n de catro concellos de vila (\"Mimasaka\", \"\u014chara\", \"Sakut\u014d\" e \"Aida\") e un concello de aldea (\"Higashiawakura\") do distrito de Aida e un concello de vila (\"Katsuta\") do distrito de Katsuta no ano 2005.\nRelaci\u00f3ns internacionais.\nA vila de \u014chara-ch\u014d est\u00e1 irmandada coa vila francesa de Gleiz\u00e9, co visto e prace do alcalde de Mimasaka, Seiji Hagiwara."}
{"id": "116553", "revid": "736", "url": "https://gl.wikipedia.org/wiki?curid=116553", "title": "Monte Porreiro", "text": ""}
{"id": "116556", "revid": "1131", "url": "https://gl.wikipedia.org/wiki?curid=116556", "title": "Serra do Xur\u00e9s", "text": "A Serra do Xur\u00e9s (en portugu\u00e9s Serra do Ger\u00eas) \u00e9 un macizo do norte de Portugal e o sur da provincia de Ourense, que forma un sistema monta\u00f1oso coa serra da Peneda. Forma parte do Parque Nacional da Peneda-Ger\u00eas e do Parque Natural Baixa Limia - Serra do Xur\u00e9s.\nO cumio de maior altitude \u00e9 o Pico da Nevosa (1548 m), xusto na Raia seca. O Alto do Borrageiro ten 1430 m.\nTop\u00f3nimo.\nO Xur\u00e9s e o Ger\u00eas \u00e9 un top\u00f3nimo que aparece como \"Aquis Ogerensis\" en manuscritos latinos como o Itinerario de Antonino (s\u00e9culo III) e outras deturpaci\u00f3ns posteriores deste, como \"Aquis Ocerensis\" nun texto do s\u00e9culo VI do xe\u00f3grafo Ravera (ou An\u00f3nimo de R\u00e1vena) ou como \"Aquis Originis\" ou \"Oreginis\". Ese top\u00f3nimo de \"Aquis Ogerensis\" proceder\u00eda dun hidr\u00f3nimo prelatino \"Ogerense\", ou \"Ugerense\", e deu lugar aos termos medievais \"Ogeres\" ou \"Ugeres\"."}
{"id": "116561", "revid": "1131", "url": "https://gl.wikipedia.org/wiki?curid=116561", "title": "Santuario de San Gabriele dell'Addolorata", "text": "O santuario de San Gabriele dell'Addolorata (\"San Gabriel da Dolorosa\", en italiano) \u00e9 un santuario italiano, que se atopa aos p\u00e9s do Gran Sasso, na comune de Isola del Gran Sasso d'Italia, na provincia de Teramo.\nHai 4 estruturas principais: o convento que \u00e9 a s\u00e9 de \"passionisti\"; a vella igrexa na que est\u00e1n os restos de Gabriele dell'Addolorata; a nova igrexa en formig\u00f3n armado e aceiro, que en xeral est\u00e1 aberta t\u00f3dolos d\u00edas para acoller ao alto n\u00famero de peregrinos; e a sede do \"Eco di San Gabriele\", a revista mensual vinculada \u00e1s actividades do santuario.\nHistoria.\nCara 1215, Francisco de As\u00eds fundou un convento para a s\u00faa orde franciscana na comune de Isola del Gran Sasso d'Italia, no que estiveron at\u00e9 o tempo das supresi\u00f3ns napole\u00f3nicas; ese convento \u00e9 o actual santuario de San Gabriele.\nParece que o santo de As\u00eds viu nas augas fre\u00e1ticas do Gran Sasso un altar dedicado \u00e1 Virxe, polo que probablemente en 1216 comezou a construci\u00f3n dunha igrexa adicada \u00e1 mesma.\nEn 1809 o convento foi abandonado polos seguidores de Francisco, a ra\u00edz da supresi\u00f3n das ordes relixiosas durante o per\u00edodo napole\u00f3nico e posteriormente tomado en 1847 polos Passionistas.\nA urna cos restos mortais de Gabriele dell'Addolorata estivo durante un tempo conservada na antiga igrexa, para ser trasladada posteriormente ao novo santuario.\nDevoci\u00f3n.\nO santuario \u00e9 unha meta de peregrinaci\u00f3n moi seguida polos xoves con d\u00faas citas principais, unha no mes de marzo, a cen d\u00eda do exame do Estado para obter o diploma de ensinanza media superior, onde miles de estudantes procedentes dos Abruzos e outros lugares acoden ao santuario para rezar e as\u00ed obter un bo resultado no exame; e outra o derradeiro domingo de agosto, no que se amorean multitude de tendas de campa\u00f1a na que os mozos (pero tam\u00e9n os menos mozos) se establecen durante cinco d\u00edas, dando vida o seu encontro relixioso.\nEntre as visitas c\u00e9lebres do santuario caben destacar a do Papa Xo\u00e1n Paulo II e o ent\u00f3n prefecto de Congregaci\u00f3n para a Doutrina da Fe, Joseph Ratzinger. A lembranza destas visitas testim\u00f3niase polas fotos expostas no moderno santuario.\nArte.\nO moderno santuario, realizado segundo o proxecto da escola Gio Ponti, completado co proxecto do arquitecto Eugenio Abruzzini, alberga valiosos exemplos da arte sagrada contempor\u00e1nea de artistas como Enrico Accatino, Ugolino de Belluno ou Tito Amodei."}
{"id": "116565", "revid": "89787", "url": "https://gl.wikipedia.org/wiki?curid=116565", "title": "Giulianova", "text": "Giulianova \u00e9 unha vila costeira e comuna italiana de 23.256 habitantes, na provincia de Teramo.\nXeograf\u00eda.\nA vila est\u00e9ndese no norte da rexi\u00f3n de Abruzos, entre os r\u00edos Salinello e Tordino. Giulianova conc\u00edbese como a escisi\u00f3n entre a \"Paese\", a vila hist\u00f3rica no alto dos outeiros, e o \"lido\", a m\u00e1is recente desenvolvida abaixo, na praia.\nO turismo xoga un gran papel en Giulianova. A vila, caracterizada por ter varias praias, conv\u00e9rtese no ver\u00e1n en refuxio de cidad\u00e1ns de grandes cidades como Roma ou Mil\u00e1n, as\u00ed como de turistas alem\u00e1ns e franceses.\nHistoria.\nEn tempos pre-romanos, a tribo dos Praetutii ti\u00f1an un asentamento chamado Castrum Novum nas proximidades de Giulianova. Na Idade Media a poboaci\u00f3n de Castrum Novum, daquela chamado \"Castrum divi Flaviani\", foi trasladada \u00e1 nova vila de Giulia, situada nos outeiros, fundada polo nobre local Giulio Antonio Acquaviva."}
{"id": "116566", "revid": "98629", "url": "https://gl.wikipedia.org/wiki?curid=116566", "title": "Philadelphia 76ers", "text": "Os Philadelphia 76ers (tam\u00e9n co\u00f1ecidos como Sixers) son un equipo americano de baloncesto profesional con base en Filadelfia, Pensilvania. Xogan na Divisi\u00f3n Atl\u00e1ntico da Conferencia Leste da National Basketball Association (NBA). Orixinalmente co\u00f1ecidos coma Syracuse Nationals, son unha das franqu\u00edas m\u00e1is antigas da NBA. Despois do seu traslado a Filadelfia, f\u00edxose un concurso para decidir o novo nome do equipo. O nome ga\u00f1ador, elixido por Walter Stalberg, foi \"76ers\", de 1776, ano da sinatura da Declaraci\u00f3n de Independencia dos Estados Unidos en Filadelfia.\nOs 76ers te\u00f1en unha historia moi importante, con alg\u00fans dos xogadores m\u00e1is importantes da NBA que xogaron para a franqu\u00eda, inclu\u00edndo Wilt Chamberlain, Julius Erving, Moses Malone, Charles Barkley e Allen Iverson. Ga\u00f1aron tres campionatos da NBA, o primeiro deles sendo os Syracuse Nationals, en 1955. O segundo foi na tempada 1966-67, cun equipo liderado por Chamberlain. O terceiro t\u00edtulo chegou na tempada 1982-83, ga\u00f1ado co liderado de Erving e Malone. Dende ent\u00f3n, tan s\u00f3 chegaron \u00e1s Finais unha soa vez, na tempada 2000-01, da man de Iverson, onde perderon por 4-1 contra Los Angeles Lakers.\nHistoria.\nSyracuse Nationals.\nOs 76ers \u00e9 a franqu\u00eda m\u00e1is antiga de toda a NBA. Comezaron en 1939 co nome de Syracuse Nationals coma un equipo profesional de baloncesto. En 1946, un\u00edronse \u00e1 National Basketball League, convert\u00e9ndose no equipo situado m\u00e1is ao leste nunha liga predominada por equipos do medio-leste estadounidense. Era propiedade do inmigrante italiano Danny Biasone, e na s\u00faa primeira tempada, tras rematar con 21 vitorias e 23 derrotas, conseguiron acceder aos play-offs, onde foron batidos polos seus veci\u00f1os do norte, os Rochester Royals, en 4 partidos. Tras outra tempada na cal foron novamente batidos \u00e1s primeiras de cambio nos play-offs, ao ano seguinte incorporouse coma xogador Dolph Schayes, co cal conseguiron por primeira vez un balance positivo ao fin da tempada regular, ga\u00f1ando 40 dos 63 partidos. Tras pasar a primeira rolda de play-offs, remataron sucumbindo ante Anderson Duffey Packers en 4 partidos. En 1949, os Nationals, xunto con outros sete equipos da NBL fusion\u00e1ronse coa Basketball Association of America para formar a NBA.\nA s\u00faa primeira tempada na gran liga non puido ser mellor, xa que chegaron \u00e1s Finais da NBA, caendo derrotados ante Minneapolis Lakers, que contaba nas s\u00faas ringleiras con xogadores coma George Mikan, Jim Pollard ou Vern Mikkelsen. Ao ano seguinte o rendemento do equipo non foi tan bo na fase regular, rematando con 32 vitorias e 34 derrotas, na cuarta posici\u00f3n da Divisi\u00f3n Leste. Pero ao chegar aos play-offs transform\u00e1ronse, derrotando aos favoritos, os Philadelphia Warriors, por 2-0 nas semifinais de Conferencia, caendo finalmente ante os New York Knicks en 5 partidos nas Finais de Conferencia, perdendo por dous puntos no quinto e \u00faltimo partido. En 1955, os Nationals (liderados por Dolph Schayes) ga\u00f1aron por fin o campionato.\nPhiladelphia novamente na NBA.\nA comezos dos anos 1960, os Nationals pasaban por un mal momento. Syracuse era unha das \u00faltimas cidades de tama\u00f1o medio, pero resultaba moi pequena para que un equipo profesional fose rendible. O empresario papeleiro Irv Kosloff mercou os Nationals a Danny Biasone e mudou o equipo a Filadelfia en 1963. A NBA, daquela, retornaba a Filadelfia un ano despois de que os San Francisco Warriors se mudasen a San Francisco. Levouse a cabo un concurso para decidir que nome levar\u00eda o equipo, e o ga\u00f1ador foi Walt Stahlberg, quen propuso o nome de \"76ers\", en conmemoraci\u00f3n da firma da Declaraci\u00f3n de Independencia dos Estados Unidos levada a cabo en Filadelfia no ano 1776. O nome foi axi\u00f1a acurtado a \"Sixers\" polos medios, e pronto ambos os dous nomes se usaron indistintamente para referirse ao equipo.\nDurante os primeiros catro anos en Filadelfia, os Sixers xogaron no \"Arena and Civic Center-Convention Hall\", salvo nun ocasional partido en \"The Palestra\" pertencente \u00e1 Universidade de Pensilvania. Na tempada 1964-65, contrataron o lendario Wilt Chamberlain procedente dos Warriors. Os Sixers deb\u00edan definir as Finais de Conferencia no s\u00e9timo partido da serie fronte a Boston Celtics no cal caeron derrotados 110\u2013108.\nA inesquecible tempada 1966-67.\nLiderados polo adestrador Alex Hannum, os 76ers tiveron unha tempada so\u00f1ada cun comezo de 46\u20134, para finalizar con 68\u201313, o mellor r\u00e9cord ata ese momento. Chamberlain, Billy Cunningham, e Hal Greer, xunto con Chet Walker, Lucious Jackson e Wali Jones levaron o equipo \u00e1s Finais de Conferencia. Desta vez, cun equipo dos Celtics con xogadores m\u00e1is vellos e alg\u00fans lesionados, os Sixers venc\u00e9ronos en 5 partidos. Nas Finais derrotaron aos Warriors en seis partidos para lograr as\u00ed o seu primeiro campionato da NBA. Ese ano os Sixers foron votados como o mellor equipo na historia da liga tras os seus primeiros 35 anos de existencia.\nCa\u00edda e renacemento dos 76ers.\nNa tempada 1967-68, cun novo pavill\u00f3n, The Spectrum, o equipo prepar\u00e1base para defender o seu t\u00edtulo de campi\u00f3n. Alcanzaron novamente a postempada, chegando \u00e1s Finais de Conferencia onde se enfrontaban outra vez aos Celtics. Despois dos primeiros catro partidos levaban a dianteira por 3-1, pero o partido ego\u00edsta despregado polos Sixers foi a s\u00faa ru\u00edna, cos Celtics remontando a serie para vencer en sete partidos. Alcanzaron novamente a postempada, chegando \u00e1s Finais de Conferencia onde se enfrontaban outra vez aos Celtics. Ao final da tempada, os 76ers enviaron a Chamberlain a Los Angeles Lakers a cambio de tres xogadores de perfil baixo. O cambio foi un dos m\u00e1is desparellados da historia, e o equipo entrou ent\u00f3n en ca\u00edda libre.\nNas tres seguintes tempadas os Sixers non lograron pasar a segunda rolda dos play-offs; nos play-offs de 1969 caeron de novo ante os Celtics, en 5 partidos, sendo ademais Milwaukee Bucks e Baltimore Bullets os seus verdugos nas d\u00faas seguintes postempadas. En 1971-72, a s\u00f3 cinco anos de conseguir o campionato, finalizaron cun r\u00e9cord de 30-52 e non chegaron \u00e1 postempada por primeira vez na historia da franqu\u00eda.\nA peor tempada foi a de 1972-73. Comezaron perdendo os primeiros 15 partidos da tempada, e uns poucos meses despois fixaron o que foi nesa \u00e9poca un r\u00e9cord de 20 derrotas seguidas nunha soa tempada. Logo das 20 derrotas ti\u00f1an un r\u00e9cord de 4-58, e nese momento levaban perdidos 34 dos \u00faltimos 35 partidos. Remataron a tempada con tan s\u00f3 9 vitorias en 82 partidos, polo que a prensa de Philadelphia lles puxo o alcume de \"Nine and 73-ers\" (facendo referencia \u00e1s 9 vitorias e 73 derrotas obtidas). Remataron ese ano con 59 partidos ga\u00f1ados menos c\u00f3 campi\u00f3n da divisi\u00f3n, os Celtics. As 9 vitorias conseguidas polo equipo de 1972-73 \u00e9 a segunda cantidade m\u00e1is baixa na historia da NBA, s\u00f3 superada polos seis partidos obtidos por Providence Steamrollers na curta tempada 1947-48. As 73 derrotas, por\u00e9n, constit\u00faen a maior cantidade sufrida por unha franqu\u00eda nunha soa tempada. Coma dato curioso cabe destacar que s\u00f3 6 anos antes os 76ers fixeran o r\u00e9cord de m\u00e1is vitorias nunha soa tempada.\nAo ano seguinte, Gene Shue foi contratado coma adestrador e lentamente o equipo foi recuperando nivel. Na tempada 1975-76, os Sixers contrataron a George McGinnis, procedente do equipo da ABA Indiana Pacers e con el lograr\u00edan alcanzar os play-offs tras 5 anos de ausencia onde perderon fronte a Buffalo Braves en tres partidos.\nDr. J e os 76ers.\nA tempada 1976-77 ser\u00e1 recordada por ser o ano en que Julius Erving -proveniente de New York Nets- se uniu ao equipo, mentres o equipo era adquirido polo fil\u00e1ntropo local F. Eugene \"Fitz\" Dixon, neto de George Dunton Widener e herdeiro da s\u00faa fortuna. Chegaron \u00e1s Finais de Conferencia tras derrotar ao seu rival hist\u00f3rico, os Celtics, en sete partidos. Nesa instancia, venceron a Houston Rockets, liderado polo futuro sixer Moses Malone, en seis partidos para avanzar \u00e1s Finais da NBA. Al\u00ed perder\u00edan fronte ao equipo dirixido polo seu antigo adestrador Jack Ramsay e liderados dende a cancha por Bill Walton, Portland Trail Blazers, a pesar de comezar ga\u00f1ando a serie 2-0.\nNos play-offs da tempada 1977-78 caeron fronte ao que ser\u00eda o campi\u00f3n, Washington Bullets. As seguintes catro tempadas, os Sixers estiveron moi preto de obter un novo campionato, incluso logo de contratar coma adestrador ao ex xogador Billy Cunningham. Nas Finais de 1980 fronte a Los Angeles Lakers, perderon por 4-2. No sexto partido, o \"rookie\" Magic Johnson xogou coma pivote para os Lakers no lugar de Kareem Abdul-Jabbar (quen non participou ao sufrir unha escordadura de nocello no partido anterior) anotando 42 puntos. Nas Finais de Conferencia de 1981, comezaron ga\u00f1ando 3-1 a serie para logo perder no s\u00e9timo encontro. Na seguinte tempada, os 76ers enfront\u00e1ronse novamente cos Celtics nas Finais da Conferencia Leste, comezando a serie da mesma maneira c\u00e1 anterior s\u00f3 para ver coma os Celtics lograban empatarlle a serie 3-3. As opci\u00f3ns de ga\u00f1ar v\u00edanse diminu\u00eddas por xogarse o partido no Boston Garden. Desta vez, xogar\u00edan dunha maneira agresiva e intelixente, conseguindo a vitoria por 120-106.\nA hist\u00f3rica tempada 1982-83.\nHarold Katz comproulle os 76ers a Dixon en 1982. Segundo a s\u00faa mirada, a \u00faltima peza do crebacabezas para lograr o campionato de 1982-83 foi a contrataci\u00f3n do pivote Moses Malone de Houston Rockets. Liderados polo integrante do Sal\u00f3n da Fama Julius Erving e xogadores do talle de Maurice Cheeks, Andrew Toney e Bobby Jones dominaron a tempada regular, ga\u00f1ando 65 partidos, sendo a\u00ednda a segunda tempada con maior vitorias na historia da franqu\u00eda. Malone foi nomeado xogador m\u00e1is valioso. Cando os reporteiros lle preguntaron que pasar\u00eda nos play-offs, el contestou, \"four, four, four\" (catro, catro, catro), noutras palabras, predicindo que os Sixers varrer\u00edan as 3 series en 4 partidos, co m\u00ednimo posible de 12 partidos en total.\nA pesar de que as series non foron coma Malone predixo, non lles tomou moito traballo pasar \u00e1s Finais da NBA vencendo a New York Knicks en 4 partidos primeiro, e a Milwaukee Bucks despois en 5 partidos. Os Sixers ga\u00f1ar\u00edan o seu terceiro campionato (o 2\u00ba en Filadelfia) en 4 partidos a Los Angeles Lakers, que os venceran na tempada anterior. Malone foi nomeado xogador m\u00e1is valioso dos play-offs. O seu r\u00e9cord de 12-1 \u00e9 o segundo mellor na historia da liga s\u00f3 superado polo logrado polos Lakers na tempada 2000-2001 de 15-1 no cami\u00f1o para conseguir o campionato, curiosamente vencendo aos Sixers nas Finais.\nChega Charles Barkley.\nTras unha decepcionante tempada en 1983-84, Charles Barkley chegou a Filadelfia na seguinte tempada. Durante as pr\u00f3ximas tempadas, Barkley encantar\u00eda aos seareiros dos Sixers grazas \u00e1 s\u00faa forma de ser, gracioso e \u00e1s veces controvertido. Os 76ers volveron \u00e1s Finais de Conferencia, pero perderon contra os Celtics en cinco partidos. Para a tempada seguinte, Matt Guokas susbstitu\u00edu a Billy Cunningham como adestrador, liderando o equipo cara \u00e1 segunda rolda dos play-offs en 1985-86, onde foi derrotado por Milwaukee Bucks en sete partidos.\nO 16 de xu\u00f1o de 1986, Katz fixo dous dos traspasos m\u00e1is controvertidos e criticados na historia da franqu\u00eda, traspasando a Moses Malone a Washington e a primeira elecci\u00f3n do draft de 1986 (que fora obtido de San Diego Clippers nun traspaso por Joe Bryant en 1979) a Cleveland Cavaliers. A cambio diso, os Sixers recibiron a Roy Hinson, Jeff Ruland e Cliff Robinson, ning\u00fan dos cales xogar\u00eda m\u00e1is de tres tempadas co equipo. Cleveland, entre tanto, capitalizou a s\u00faa elecci\u00f3n nun futuro estrela Brad Daugherty. Os 76ers regresaron aos play-offs en 1986-87, pero v\u00edronse derrotados por Milwaukee. En 1987-88, cun r\u00e9cord de 20\u201323, Guokas foi despedido e substitu\u00eddo polo asistente Jim Lynam. Lynam finalizou a tempada 16-13, e o equipo con 36-46, errando en alcanzar a postempada por primeira vez dende 1974-75. Philadelphia seleccionou a Charles Smith coa s\u00faa primeira elecci\u00f3n no draft de 1988, para logo traspasalo a Los Angeles Clippers pola s\u00faa primeira elecci\u00f3n, Hersey Hawkins. En cinco tempadas cos Sixers, Hawkins promediou 19 puntos por partido, e abandonou o equipo como l\u00edder hist\u00f3rico en triplas intentadas e anotadas.\nEn 1988-89, Philadelphia volveu aos play-offs tras un ano de ausencia, pero foron varridos na primeira rolda polos New York Knicks. En 1989-90, Barkley rematou segundo na votaci\u00f3n do MVP da NBA, mentres que o equipo ga\u00f1ou o t\u00edtulo de divisi\u00f3n. Tras derrotar a Cleveland Cavaliers na primeira rolda de play-offs, Philadelphia enfrontouse aos Chicago Bulls de Michael Jordan. Foron vencidos polos Bulls en cinco partidos, e repetir\u00edan a s\u00faa actuaci\u00f3n ao ano seguinte, 1991, varrendo aos Bucks na primeira rolda. Algunhas persoas pensan que as derrotas en postempada fronte a Chicago foron o comezo do fin da estad\u00eda de Barkley en Philadelphia. Na 1991-92, os 76ers non participaron na postempada por segunda ocasi\u00f3n nos oito anos que Barkley estivo no equipo. O 17 de xu\u00f1o de 1992, Barkley foi traspasado aos Phoenix Suns a cambio de Jeff Hornacek, Tim Perry e Andrew Lang.\n\"A \u00e9poca escura\".\nLynam deixou a s\u00faa posici\u00f3n de adestrador para converterse en director xeral no transcurso da tempada 1991-92, e contratou a Doug Moe para cubrir o posto vacante. Moe dirixir\u00eda s\u00f3 56 partidos, cunha marca negativa de 19-37. O popular ex xogador e por moito tempo adestrador asistente, Fred Carter sucedeu a Moe no cargo a partir de marzo de 1993, pero non logrou m\u00e1is que unha pobre marca de 32-76. Para a tempada 1993-94, John Lucas foi contratado co dobre rol de adestrador e xerente xeral. Lucas tivera anos exitosos como adestrador de San Antonio Spurs, e Philadelphia esperaba que puidese devolver o bo xogo aos 76ers. Con todo, sucedeu todo o contrario, xa que o equipo tivo unha marca de 42-122 nas d\u00faas tempadas baixo o mando de Lucas. A contrataci\u00f3n de xogadores pouco produtivos como Scott Williams e Charles Shackleford, xogadores ao final das s\u00faas carreiras como LaSalle Thompson, Orlando Woolridge, e Scott Skiles xunto cuns decepcionantes novatos elixidos nas primeiras roldas do draft como Shawn Bradley e Sharone Wright foron factores importantes na mala situaci\u00f3n do equipo. De feito, Wright xogou soamente en 4 tempadas da NBA mentres que Eddie Jones, elixido no draft 4 postos debaixo de Wright en 1994 polos L.A. Lakers est\u00e1 na s\u00faa 14\u00aa tempada sendo un xogador importante para o seu equipo.\nComezando na 1990-91 e rematando na 1995-96, os 76ers tiveron a pouco agraciada distinci\u00f3n de ter cada ano unha marca peor ao anterior. O peor momento foi en 1995-96, cando terminaron 18-64, o segundo peor balance na historia da franqu\u00eda. Foi ademais o segundo peor na liga ese ano, superando s\u00f3 a Vancouver Grizzlies e mesmo superado polos debutantes Toronto Raptors. Katz, quen non era querido polos afeccionados desde os traspasos de 1986, vendeu a franqu\u00eda a un consorcio liderado polo dono dos Philadelphia Flyers, Ed Snider e a corporaci\u00f3n Comcast a finais desa tempada, con Pat Croce, quen fora preparador tanto dos Flyers como os Sixers, tomando o rol de presidente.\nMoitos seguidores dos 76ers denominaron a estes anos como \"a \u00e9poca escura\". Con todo, despois de moitos anos de pouca fortuna, houbo unha luz de esperanza. O equipo ga\u00f1ou a primeira elecci\u00f3n no Draft da NBA de 1996. Nesa ocasi\u00f3n os Sixers elixir\u00edan a Allen Iverson.\nIverson, \"a chave\".\nCoa nova xerencia e Iverson, e a mudanza ao CoreStates Center, o equipo parec\u00eda encami\u00f1ado cara a un bo futuro. Croce despediu a Lucas de ambos os postos. Johnny Davis foi nomeado como novo adestrador, mentres que Brad Greenberg se fixo cargo da xerencia xeral. Iverson foi nomeado Novato do Ano, pero a mellora do equipo foi m\u00ednima, finalizando cunha marca de 22-60. Os altos dirixentes dos Sixers foron despedidos. Cumpr\u00eda facer cambios despois da tempada 1996-97. Davis e Greenberg foron separados dos seus cargos e mesmo se crearon un novo logo e un novo dese\u00f1o da camiseta. Para substitu\u00edr a Davis foi contratado Larry Brown. Co\u00f1ecido pola s\u00faa t\u00e1ctica defensiva e por transformar equipos sen \u00e9xitos en ga\u00f1adores \"xogando de maneira correcta\", Brown afrontou, quizais, o seu maior desaf\u00edo como adestrador. A mi\u00fado se enfrontou con Iverson, pero os 76ers escalaron a 31 vitorias na 1997-98. A comezos desa tempada, traspasaron a Jerry Stackhouse, quen fora elixido no terceiro posto do Draft de 1995, a Detroit Pistons. A cambio, Philadelphia recibiu a Aaron McKie e Theo Ratliff, xogadores dun gran despregamento defensivo que axudar\u00edan ao rexurdimento do equipo. Foi tam\u00e9n adquirido Eric Snow procedente de Seattle SuperSonics en xaneiro de 1998.\nPrevio ao comezo da tempada 1998-99, os 76ers contrataron a George Lynch e Matt Geiger, tempada que ser\u00eda acurtada a 50 partidos, debido ao peche patronal da NBA (co\u00f1ecido como \"lockout\").). No transcurso da tempada, Philadelphia contratou a Tyrone Hill nunha operaci\u00f3n realizada con Milwaukee. O equipo comezou co seu renacemento durante esta tempada at\u00edpica, cunha marca de 28-22 e o sexto posto na Conferencia Leste, primeira vez na postemporada desde 1991. Na primeira rolda, Philadelphia derrotou a Orlando Magic, 3-1, para logo ser varridos por Indiana Pacers. Ao ano seguinte, os Sixers quedaron quintos cunha marca de 49-33. Novamente, superaron a primeira rolda en catro partidos, esta vez vencendo a Charlotte Hornets. Por segundo ano consecutivo, caeron fronte a Indiana na segunda rolda, esta vez en seis encontros. Iverson e Brown continuaron coas s\u00faas diferenzas, e a relaci\u00f3n chegou a tal punto que era moi probable o traspaso do xogador. Xurdiu un rumor de traspaso a Os Angeles Clippers, pero un complicado trato entre catro equipos enviar\u00eda a Iverson a Detroit Pistons, o que ao final non se produciu por problemas co tope de salarios. Cando quedou claro que Iverson quedaba en Philadelphia, el e Brown melloraron a s\u00faa relaci\u00f3n e o equipo obtivo beneficios na 2000-01.\nLiderado cara as Finais.\nDurante esa tempada, os 76ers comezaron ga\u00f1ando os seus primeiros dez partidos e a s\u00faa marca chegar\u00eda a estar 41-14 a mediados da tempada regular. Larry Brown foi elixido adestrador da Conferencia Leste no All-Star Game, e Allen Iverson nomeado MVP do All-Star. Uns d\u00edas antes do All Star Weekend, Theo Ratliff foi dado de baixa polo resto da tempada por mor dunha lesi\u00f3n no pulso. Sentindo a necesidade de contar cun pivote de xerarqu\u00eda para facer un bo papel nos play-offs, Philadelphia adquiriu a Dikembe Mutombo de Atlanta Hawks nun traspaso que enviou a Ratliff, Nazr Mohammed, Toni Kuko, e Pepe S\u00e1nchez a Atlanta (S\u00e1nchez volver\u00eda ser contratado m\u00e1is tarde na tempada despois de que os Hawks prescindisen del). Ao final da tempada, e cunha marca de 56-26, Philadelphia estaba en carreira polo primeiro posto da conferencia. As 56 vitorias obtidas polo equipo compart\u00edan a segunda maior cantidade da liga detr\u00e1s das 58 de San Antonio. Los Angeles Lakers tam\u00e9n tiveron 56 vitorias, pero clasific\u00e1ronse nun posto m\u00e1is alto que os Sixers baseados no desempate.\nNa primeira rolda dos play-offs, Philadelphia enfrontouse de novo a Indiana. No primeiro encontro, os 76ers desperdiciaron unha vantaxe de 18 puntos e perderon 79-78, cando Reggie Miller encestou un tiro de tres puntos nos segundos finais. Philadelphia recuperouse, con todo, e venceu nos seguintes tres partidos para facerse coa serie. Nas Semifinais de Conferencia, os Sixers enfront\u00e1ronse aos Toronto Raptors de Vince Carter. Os equipos alternaron vitorias nos primeiros catro partidos, con Iverson anotando 54 puntos na vitoria de Philadelphia no segundo partido. No quinto encontro, os 76ers comezaron liderando 33-12 tras o primeiro cuarto e derrotaron a Toronto, 121-88, con 52 puntos de Iverson. Os Raptors ga\u00f1aron o sexto partido, decidindo a serie no s\u00e9timo partido no First Union Center. Cos Sixers vencendo por 88-87, Carter fallou o lanzamento final para enviar a Philadelphia \u00e1s Finais de Conferencia fronte a Milwaukee Bucks. Despois de que se repartisen os dous primeiros partidos, deuse a co\u00f1ecer que Iverson non xogar\u00eda no terceiro encontro debido a varias lesi\u00f3ns que o afectaron tam\u00e9n m\u00e1is adiante. A\u00ednda que moitas persoas pensaban que Milwaukee ga\u00f1ar\u00eda facilmente, os 76ers deron pelexa at\u00e9 o final, en que caeron 80-74. Os Sixers ga\u00f1aron o cuarto e quinto partido e foron derrotados no sexto. No s\u00e9timo encontro, os Bucks lideraban 34-25 no segundo cuarto, ata que un suplente que de cando en cando xogaba, Raja Bell, anotou 10 puntos para lograr un parcial de 23-4 que lle deu o liderado a Philadelphia. Iverson anotou 44 puntos, e os 76ers mantiveron o seu nivel na segunda metade para ga\u00f1ar 108-91, acadando as finais da NBA por primeira vez desde 1983. O seu opo\u00f1ente ser\u00eda Los Angeles Lakers, que vi\u00f1an invictos con once vitorias nas tres series anteriores de play-offs, e era esperado pola maior\u00eda do p\u00fablico que derrotasen rapidamente aos Sixers.\nNo primeiro partido, os Lakers tomaron a dianteira por 18-5, pero os Sixers recuper\u00e1ronse e sacaron unha vantaxe de 15 puntos na segunda metade. Los Angeles xogaron duro para empatar 94-94 o partido ao final do tempo regular. Os Lakers anotaron os primeiros cinco puntos do tempo extra, pero os 76ers responderon cun parcial de 13-2 para dar fin ao partido, vencendo por 107-101. Os Angeles ga\u00f1aron o segundo, 98-89. No terceiro encontro, Shaquille O'Neal sa\u00edu da cancha por 6 faltas no \u00faltimo cuarto, e os 76ers acheg\u00e1ronse os Lakers. Robert Horry, con todo, anotou unha tripla no minuto final, e os Sixers perderon, 91-86. Os Lakers obtiveron o t\u00edtulo de campi\u00f3n obtendo unha vitoria por 100-86 no cuarto partido e outra por 108-96 no quinto. O persoal de 2000-01 dos Sixers foi reco\u00f1ecido en varios aspectos: o MVP da tempada (Iverson), o Adestrador do Ano (Brown), o Mellor Defensor da NBA (Mutombo), e o Mellor Sexto Home (Aaron McKie).\nReca\u00edda.\nOs 76ers empezaron a tempada 2001-02 con altas expectativas, pero s\u00f3 foron capaces de obter unha marca de 43-39, clasific\u00e1ndose sextos na Conferencia Leste. Na primeira rolda dos play-offs, Philadelphia foi derrotado polos Celtics, 3-2. En 2002-03, os Sixers empezaron cun 15-4, pero un per\u00edodo de 10-20 deixounos 25-24 previo ao receso polo All-Star. Tras o descanso, os 76ers reaccionaron, ga\u00f1ando nove partidos seguidos, e 23 dos \u00faltimos 33 para finalizar 48-34, quedando cuartos na conferencia. Iverson anotou 55 puntos no partido inicial dos play-offs fronte a New Orleans Hornets, e os Sixers ga\u00f1aron a serie en seis partidos. Na segunda rolda, Detroit Pistons venceu aos 76ers en seis encontros.\nNo Memorial Day do 2003, Brown renunciou ao seu cargo de adestrador, tomando o cargo en Detroit aos poucos d\u00edas. Tras ser rexeitados por Jeff Van Gundy e Eddie Jordan, os 76ers contrataron a Randy Ayers, que fora asistente de Brown, como o novo adestrador. Ayers durou 52 partidos \u00e1 fronte do equipo, foi despedido cando o equipo levaba unha marca de 21-31. Chris Ford tomou o seu lugar, pero os Sixers terminaron a tempada 33-49, faltando aos play-offs por primeira vez en seis anos. Iverson, que non tivo unha moi boa relaci\u00f3n con Ford durante a segunda metade da tempada, xogou s\u00f3 48 partidos nunha tempada chea de lesi\u00f3ns. Tras esa tempada, foi nomeado como adestrador Jim O'Brien, nacido na cidade. Iverson volveu \u00e1 s\u00faa posici\u00f3n anterior como base e mellorou notablemente o seu rendemento, tendo a s\u00faa mellor tempada. Tam\u00e9n impresionou a moitos coa s\u00faa intenci\u00f3n de inclu\u00edr a outros xogadores na ofensiva. Durante a tempada 2004-05, Philadelphia contratou a Chris Webber nun traspaso con Sacramento Kings, coa esperanza de que este fose a segunda opci\u00f3n no ataque, despois de Iverson, que tanto buscara o equipo. Andre Iguodala, elecci\u00f3n de primeira rolda do draft, foi elixido para o equipo de novatos que participou no All-Star Weekend, e os Sixers regresaron aos play-offs cunha marca de 43-39. En primeira rolda, foi derrotado en cinco partidos por Detroit Pistons, dirixidos por Larry Brown. Para a tempada seguinte, O'Brien foi despedido e substitu\u00eddo por Maurice Cheeks, quen xogara para o equipo entre 1978 e 1989, sendo a base titular do equipo campi\u00f3n de 1983. Con todo, o cambio de adestrador non cambiou a situaci\u00f3n do equipo. Unha secuencia de 2 vitorias e 10 derrotas en marzo foi a causa de que non alcanzasen a postemporada por segunda vez en tres anos.\nNa tempada 2006-07, os Sixers empezaron ga\u00f1ando tres partidos. Con todo, o equipo baixou notablemente o seu xogo a metade de tempada e finalizaron cunha marca de 35-47, alcanzando o terceiro lugar na Divisi\u00f3n Atl\u00e1ntico e novenos na conferencia (empatados con Indiana).\nO martes 5 de decembro de 2006, decepcionado polo rumbo do equipo, Iverson deulle un ultimato \u00e1 xeencia dos 76ers: que atopasen un xogador que o acompa\u00f1ase ou o traspasasen a outro equipo.\nUnha nova era.\nO martes 19 de decembro Allen Iverson, xunto con Ivan McFarlin, foron enviados a Denver Nuggets a cambio de Andre Miller, Joe Smith, e d\u00faas elecci\u00f3ns de primeira rolda no draft.\nO 11 de xaneiro de 2007, o xerente xeral dos Sixers Billy King anunciou que o equipo e o experimentado pivote Chris Webber chegaran a un acordo de rescisi\u00f3n de contrato. Os Sixers pagar\u00edanlle a Webber 36 mill\u00f3ns de d\u00f3lares durante a seguinte tempada e media, que eran 7 mill\u00f3ns menos que o que lle ter\u00edan pagado por xogar. Logo do acordo, os Sixers deixaron a Webber como axente libre. O xogador firmou pouco tempo despois con Detroit Pistons.\nNo medio destes cambios, os 76ers enfoc\u00e1ronse cara os seus xogadores mozos, que deber\u00edan ter maior responsabilidade para lograr o \u00e9xito do equipo. As figuras en ascenso de Andre Iguodala, Kyle Korver e Samuel Dalembert fix\u00e9ronse coas rendas do equipo. No draft de 2007, os Sixers elixiron a Thaddeus Young do Instituto Tecnol\u00f3xico de Georgia co 12\u00ba posto, e tras unha serie de operaci\u00f3ns con Miami Heat e Portland Trail Blazers quedaron finalmente co xogador de Utah Jazz Herbert Hill.\nXogadores.\nDorsais retirados.\nNo cadro de \"anos\" tan s\u00f3 se incl\u00fae o ano do seu debut no equipo e o ano do seu \u00faltimo partido no mesmo, sen precisar se xogou nos Sixers en t\u00f3dolos anos intermedios. Este \u00e9 o caso de Moses Malone que xogou entre 1982 e 1986, para regresar a xogar unha \u00faltima tempada en 1993-94. No caso deste \u00faltimo xogador c\u00f3mpre sinalar que o seu dorsal n\u00famero 2 nunca foi retirado de xeito oficial polo equipo, mais si foi retirado da circulaci\u00f3n. Tam\u00e9n c\u00f3mpre destacar que dous dos xogadores que te\u00f1en o seu dorsal retirado foron posteriormente adestradores dos 76ers; \u00e9 o caso de Billy Cunningham (1977-85) e Maurice Cheeks (2005-08). No caso de Wilt Chamberlain, \u00e1 parte de ter nado en Filadelfia, tam\u00e9n xogou nos Philadelphia Warriors entre 1959 e 1962. Hal Greer xogaba xa nos Sixers dende 1958, a\u00ednda que at\u00e9 1963 o equipo era co\u00f1ecido como Syracuse Nationals. Dave Zinkoff, comentarista dos Sixers entre 1963 e 1985 xa o fora dos Philadelphia Warriors dende 1946 at\u00e9 1962\nMembros do Hall of Fame.\nOs seguintes xogadores foron inclu\u00eddos no Basketball Hall of Fame. Earl Lloyd, a pesar de ter sido xogador, foi inclu\u00eddo como contribuidor.\nPremios.\nGalard\u00f3ns individuais.\nMVP da Tempada da NBA\nMVP das Finais da NBA\nMellor Defensor da NBA\nRookie do Ano da NBA\nMellor Sexto Home da NBA\nXogador M\u00e1is Mellorado da NBA\nAdestrador do Ano da NBA\nPrimeiro equipo All-NBA\nSegundo equipo All-NBA\nTerceiro equipo All-NBA\nPrimeiro Quinteto Defensivo da NBA\nSegundo Quinteto Defensivo da NBA\nPrimeiro Quinteto de Rookies da NBA\nSegundo Quinteto de Rookies da NBA"}
{"id": "116567", "revid": "98629", "url": "https://gl.wikipedia.org/wiki?curid=116567", "title": "Montepulciano d'Abruzzo rosso", "text": "O Montepulciano d'Abruzzo rosso, \u00e9 un vi\u00f1o DOC cuxa produci\u00f3n est\u00e1 permitida nas provincias de Chieti, L'Aquila, Pescara e T\u00e9ramo."}
{"id": "116570", "revid": "1131", "url": "https://gl.wikipedia.org/wiki?curid=116570", "title": "Wells Fargo Center (Filadelfia)", "text": "O Wells Fargo Center (antigamente co\u00f1ecido coma CoreStates Center, First Union Center e Wachovia Center, e apodado polos afeccionados coma The Big House, The Wack, The F.U. Center e The Loud House) \u00e9 un pavill\u00f3n deportivo situado en Filadelfia, Pensilvania, Estados Unidos. Xogan al\u00ed coma local os Philadelphia 76ers da NBA, os Philadelphia Flyers da NHL, Philadelphia Wings da NLL e Philadelphia Soul da AFL.\nHistoria.\nO pavill\u00f3n foi inaugurado o 31 de agosto de 1996 onde antes estivo o John F. Kennedy Stadium, e tivo un custo de 210 mill\u00f3ns de d\u00f3lares, a\u00ednda que foi financiado tanto por empresas privadas coma pola cidade de Filadelfia coma polo estado de Pensilvania. O pavill\u00f3n est\u00e1 inclu\u00eddo no suerest do complexo deportivo South Philadelphia que incl\u00fae o Lincoln Financial Field, Citizens Bank Park, e o anterior pavill\u00f3n, The Spectrum.\nEntre 1996 e 1998 o pavill\u00f3n foi chamado CoreStates Center polo contrato que ti\u00f1a co CoreStates Bank, que aceptou pagar 40 mill\u00f3ns en 21 anos para ter os dereitos do nome do pavill\u00f3n coa condici\u00f3n de estar 8 anos m\u00e1is al\u00ed unha vez rematado o contrato. En 1998 produciuse unha uni\u00f3n entre CoreStates Bank e First Union Bank polo cal o pavill\u00f3n levou desde 1998 ata 2003 o nome First Union Center, alcumado coma F.U. Center polos afeccionados, e debido a isto o recinto foi renomeado coma First Union National Center, ao que alg\u00fans deportistas, como o caso de Brantt Myhres, xogador de Philadelphia Flyers, dixo que o nome soaba coma un circo. No F.U. Center os Sixers xogaron a s\u00faa primeira final na NBA fronte a Los Angeles Lakers.\nEn 2003 First Union uniuse co Wachovia Bank, que \u00e9 a entidade que d\u00e1 nome ao actual pavill\u00f3n. \nDebido ao \"lockout\" da NHL na tempada 2004-05, os Philadelphia Phantoms, equipo afiliado aos Flyers da NHL, tiveron que xogar os seus partidos no Wachovia Center xa que o xeo do seu pavill\u00f3n, o Wachovia Spectrum, estaba inhabilitado.\nO pavill\u00f3n rexistrou un r\u00e9cord de asistencia nun partido universitario en febreiro de 2006 nun partido que enfrontou a Villanova e UConn.\nAlg\u00fans dos grandes concertos que foron organizados no Wachovia foron de AC/DC, Aerosmith, Christina Aguilera, Alice in Chains, Barenaked Ladies, Beyonc\u00e9, Blink-182, Bon Jovi, David Bowie, Garth Brooks, Brooks &amp; Dunn, Mariah Carey, Ray Charles, Eric Clapton, Coldplay, Crosby, Stills, Nash &amp; Young, Miley Cyrus, Dave Matthews Band, Neil Diamond, Celine Dion, The Eagles, Fleetwood Mac, Genesis, George Michael, Grateful Dead, Green Day, Janet Jackson, Jay-Z, Billy Joel, Elton John, KISS, Korn, Avril Lavigne, Madonna, Barry Manilow, Paul McCartney, Metallica, New Kids on the Block, Stevie Nicks, Nine Inch Nails, Oasis, Pearl Jam, Tom Petty &amp; The Heartbreakers, Phil Collins, Phish, The Police, Prince, Red Hot Chili Peppers, The Rolling Stones, Rush, Simon and Garfunkel, Britney Spears, Spice Girls, Bruce Springsteen, Gwen Stefani, Barbra Streisand, Justin Timberlake, Shania Twain, U2, Van Halen, Velvet Revolver, Roger Waters, The Who, Steve Winwood, Stevie Wonder, e Yanni, entre outros. O concerto inaugural foi o 2 de setembro de 1996, onde tocou Oasis con Manic Street Preachers e Screaming Trees. Ao redor de 12.000 persoas asistiron ao concerto.\nO 1 de agosto de 2006, Comcast-Spectacor anunciou que instalar\u00eda un novo videomarcador central, substitu\u00edndo ao antigo de Daktronics."}
{"id": "116571", "revid": "895", "url": "https://gl.wikipedia.org/wiki?curid=116571", "title": "Stadio Comunale de Teramo", "text": ""}
{"id": "116572", "revid": "56817", "url": "https://gl.wikipedia.org/wiki?curid=116572", "title": "Stadio Comunale", "text": "Stadio Comunale \u00e9 a designaci\u00f3n que se fai en italiano para os \"estadios municipais\", e pode facer referencia aos principais estadios de varias cidades en Italia e na Su\u00edza italiana. En particular:"}
{"id": "116573", "revid": "1576", "url": "https://gl.wikipedia.org/wiki?curid=116573", "title": "Valais", "text": "Valais (en alem\u00e1n: \"Wallis\", en arpitano: \"Val\u00eas\", en franc\u00e9s: \"Valais\", italiano: \"Vallese\" e romanche: \"Vallais\") \u00e9 un cant\u00f3n de Su\u00edza, arredor do Val do R\u00f3dano. As s\u00faas linguas oficiais son o franc\u00e9s e o alem\u00e1n, a\u00ednda que tam\u00e9n se fala o arpitano."}
{"id": "116574", "revid": "5132", "url": "https://gl.wikipedia.org/wiki?curid=116574", "title": "Cant\u00f3n do Valais", "text": ""}
{"id": "116575", "revid": "5132", "url": "https://gl.wikipedia.org/wiki?curid=116575", "title": "Cant\u00f3n de Valais", "text": ""}
{"id": "116576", "revid": "5132", "url": "https://gl.wikipedia.org/wiki?curid=116576", "title": "Canton du Valais", "text": ""}
{"id": "116577", "revid": "5132", "url": "https://gl.wikipedia.org/wiki?curid=116577", "title": "Kanton Wallis", "text": ""}
{"id": "116578", "revid": "5132", "url": "https://gl.wikipedia.org/wiki?curid=116578", "title": "Wallis", "text": ""}
{"id": "116579", "revid": "98629", "url": "https://gl.wikipedia.org/wiki?curid=116579", "title": "Obaba", "text": "Obaba \u00e9 un filme dirixido por Montxo Armend\u00e1riz, baseado na novela \"Obabakoak\" de Bernardo Atxaga.\nSinopse.\nLourdes, con 23 anos, emprende unha viaxe cara os territorios de Obaba. Na s\u00faa equipaxe leva unha pequena c\u00e1mara de v\u00eddeo. Con ela quere capturar a realidade de Obaba, da s\u00faa contorna, da s\u00faa xente. Mais Obaba non \u00e9 o lugar que Lourdes imaxinaba, e acaba descubrindo quen vive al\u00ed, como Merche, Ismael, ou Tom\u00e1s, que est\u00e1n atrapados nun pasado do que non poden escapar."}
{"id": "116580", "revid": "1180272", "url": "https://gl.wikipedia.org/wiki?curid=116580", "title": "Para que no me olvides", "text": ""}
{"id": "116581", "revid": "98629", "url": "https://gl.wikipedia.org/wiki?curid=116581", "title": "El m\u00e9todo", "text": "El m\u00e9todo \u00e9 un filme italo-hispano-arxentino dirixido por Marcelo Pi\u00f1eyro que se estreou no 2005.\nSinopse.\nSete aspirantes a un alto posto executivo pres\u00e9ntanse a unha proba de selecci\u00f3n de persoal para unha empresa multinacional nun ra\u00f1aceos de oficinas de Madrid. Entre eles, as personalidades m\u00e1is dispares: o triunfador, o agresivo, a muller insegura, o cr\u00edtico, o indeciso. Dende ese intre, e nun clima de tensa combatividade, a inseguridade dos participantes converterase en medo e d\u00fabidas, e estes \u00e1 s\u00faa vez nun estado de paranoia xeral onde os participantes se preguntar\u00e1n se est\u00e1n sendo observados por c\u00e1maras, ou mesmo se entre eles poder\u00eda haber un psic\u00f3logo infiltrado que xa os est\u00e1 a examinar."}
{"id": "116582", "revid": "12452", "url": "https://gl.wikipedia.org/wiki?curid=116582", "title": "Aisha bint Abi-Bakr", "text": ""}
{"id": "116583", "revid": "1131", "url": "https://gl.wikipedia.org/wiki?curid=116583", "title": "Aeroporto de Pescara", "text": "O Aeroporto de Pescara (en italiano \"Aeroporto di Pescara\"), hoxe denominado Aeroporto Internazionale d'Abruzzo, \u00e9 un aeroporto pr\u00f3ximo a Pescara, Italia. Tr\u00e1tase do aeroporto principal de ItAli Airlines.\nO aeroporto est\u00e1 localizado a uns 4\u00a0km do centro de Pescara. A uns 180\u00a0km de Roma, a 2 horas de conduci\u00f3n en coche, por unha r\u00e1pida autoestrada que, cruzando os Apeninos tam\u00e9n permite gozar das vistas.\nHai taxis dispo\u00f1ibles \u00e1s aforas da zona de chegadas. A viaxe ata a estaci\u00f3n central de trens de Pescara costa uns 15 euros. Hai un autob\u00fas (o n\u00famero 38) que parte do aeroporto ao centro da cidade cada 15 minutos (1 euro a tarifa ordinaria).\nO acceso directo \u00e1 rede de autov\u00edas nacionais permite dirixirse \u00e1s principais cidades de Italia.\nHistoria.\nEn 1973 o historiador Bruce Barrymore Halpenny que viv\u00eda en Abruzzo organizou o voo dun British Caledonian cun BAC 111 que engalaba en X\u00e9nova cara Pescara para que efectuase probas de voo dun avi\u00f3n comercial de grandes dimensi\u00f3ns na aproximaci\u00f3n e aterraxe en Pescara. Co piloto ao mando do British Caledonian, un antigo piloto da RAF e Halpenny (tam\u00e9n antigo piloto da RAF) a bordo as manobras culminaron sen problemas; abr\u00edndose de inmediato o aeroporto e a rexi\u00f3n ao turismo. Halpenny conseguiu que un BAC 111 de British Caledonian engalase desde Londres Gatwick e voase a Pescara, con regreso despois a Gatwick. Os voos comerciais eran agora posibles.\nEstat\u00edsticas.\nEstat\u00edsticas para o Aeroporto Internazionale d'Abruzzo."}
{"id": "116593", "revid": "23204", "url": "https://gl.wikipedia.org/wiki?curid=116593", "title": "Sesta", "text": "A sesta \u00e9 unha pausa curta, polo xeral de entre vinte e trinta minutos, que se efect\u00faa despois do xantar coa intenci\u00f3n de repousar logo do traballo realizado durante a primeira parte da xornada e de recuperar enerx\u00edas. Este costume, tradicional nas culturas hispanas, pract\u00edcase tam\u00e9n hoxe en d\u00eda en moitos outros pa\u00edses.\nHistoria.\nO termo \"sesta\" procede da expresi\u00f3n latina \"hora sexta\", que se refer\u00eda ao invervalo comprendido entre as 12 e as 15 horas no que se aproveitaba para facer un descanso dos labores coti\u00e1ns . Segundo especialistas en trastornos do sono, a explicaci\u00f3n biol\u00f3xica da sesta radica en que o cerebro, despois dunhas horas de actividade continuada, necesita un per\u00edodo de descanso . Asemade, o proceso dixestivo axuda a acentuar a necesidade corporal do repouso (este proceso provoca a chamada depresi\u00f3n postpandrial que se orixina despois de xantar, especialmente con comidas copiosas) .\nA\u00ednda que a duraci\u00f3n da sesta pode ser variable segundo as persoas, o recomendable \u00e9 que endexamais sobrepase os vinte ou trinta minutos. A explicaci\u00f3n radica nas propias etapas do sono, que son en total cinco (catro m\u00e1is a etapa REM) : \nEstas d\u00faas primeiras etapas te\u00f1en unha duraci\u00f3n total aproximada duns vinte minutos, pasados os cales se entra nas etapas terceira e cuarta, correspondentes \u00e1s fases profundas do sono. Espertar durante estas \u00faltimas fases pode provocar sensaci\u00f3n de confusi\u00f3n, desorientaci\u00f3n e esgotamento, de a\u00ed que se aconselle que o tempo da sesta non sobrepase ao das d\u00faas primeiras etapas do sono.\nA sesta resulta moi beneficiosa tanto para rapaces coma para adultos. Nos m\u00e1is cativos, os pesadelos ou terrores nocturnos aparecen por mor dun alto grao de canseira, polo que durmir diariamente despois da comida axuda a evitar estes episodios . No caso dos adultos a sesta presenta un gran n\u00famero de beneficios: axuda a relaxarse e a combater o estr\u00e9s diario; aumenta o rendemento intelectual e as capacidades de concentraci\u00f3n, atenci\u00f3n e reacci\u00f3n (repercutindo as\u00ed positivamente na produtividade); permite repo\u00f1erse do sono atrasado (unha sesta de vinte minutos equivale a unha hora de sono nocturno ); e dimin\u00fae o risco de enfermidades cardiovasculares. Por\u00e9n, quedar durmido sistematicamente despois de xantar pode indicar un problema grave, xa que pode significar que a persoa padece apnea do sono: a apnea consiste na aparici\u00f3n de per\u00edodos curtos nos que a persoa se asfixia mentres dorme, polo que descansa peor de noite e necesita botar logo durante o d\u00eda unha sesta para repo\u00f1erse .\nPese a ser orixinaria da cultura latina, o h\u00e1bito da sesta est\u00e1 moi estendido por toda Europa. Entre os pa\u00edses onde m\u00e1is se practica est\u00e1n Alema\u00f1a (case cun 25%), Italia (16%), Reino Unido (15%), Espa\u00f1a (9%) e Portugal (8%) . Ademais, cada vez m\u00e1is empresas europeas tentan aproveitar os beneficios que unha sesta pode ter nos seus traballadores, polo que habilitan salas de descanso (co\u00f1ecidas coma \"nap lounges\") nas que os empregados se poden relaxar ."}
{"id": "116594", "revid": "98629", "url": "https://gl.wikipedia.org/wiki?curid=116594", "title": "\u00c1lvaro Arbeloa", "text": "\u00c1lvaro Arbeloa Coca, nado en Salamanca o 17 de xaneiro de 1983, \u00e9 un exfutbolista espa\u00f1ol que xogaba de defensa.\nFoi internacional coa selecci\u00f3n espa\u00f1ola, coa que ga\u00f1ou a Copa Mundial de F\u00fatbol en 2010 e as Eurocopas de 2008 e 2012, un triplete in\u00e9dito na historia do f\u00fatbol.\nTraxectoria.\nComezos.\nCando ti\u00f1a catro anos a s\u00faa familia trasladouse a Zaragoza, onde aos 12 anos ingresou nas categor\u00edas inferiores do Real Zaragoza, militando ata a tempada 2001-02, ano en que recalou nas categor\u00edas inferiores do Real Madrid. Xogou no Real Madrid Castilla, chegando a ser capit\u00e1n do equipo que logrou o ascenso \u00e1 Segunda Divisi\u00f3n, a par de promesas como: Granero, Ruben de la Red, Roberto Soldado, \u00c1lvaro Negredo ou Mata. O que o levou a xogar dous partidos oficiais co primeiro equipo, ata o ver\u00e1n de 2006, momento no que foi contratado polo Deportivo da Coru\u00f1a, que pagou 1,3 mill\u00f3ns de euros. Tan s\u00f3 estivo media tempada no Deportivo, chegando a xogar 20 partidos antes da s\u00faa fichaxe polo Liverpool.\nLiverpool FC.\nO 31 de xaneiro de 2007 foi fichado polo Liverpool FC da FA Premier League por un total de 4 mill\u00f3ns de euros, debutando co equipo ingl\u00e9s o 10 de febreiro dese ano contra o Newcastle United. Tras unhas boas tempadas en Inglaterra, foi convocado por primeira vez por Luis Aragon\u00e9s para a selecci\u00f3n absoluta. Co Liverpool chegou a disputar 98 partidos, marcando 2 goles.\nReal Madrid.\nLogo de disputar a Copa Confederaci\u00f3ns en xu\u00f1o de 2009, e tras semanas cheas de rumores, o 29 de xullo confirmouse a fichaxe de Arbeloa polo Real Madrid por cinco tempadas, regresando as\u00ed ao club no que se formou como futbolista. A operaci\u00f3n pechouse nunha cantidade ao redor dos 4 mill\u00f3ns de euros. Habitualmente xoga de lateral esquerdo debido \u00e1s carencias defensivas que ten o equipo por esa banda. O 13 de febreiro marca o seu primeiro gol coa camiseta do primeiro equipo, no partido Xerez CD-Real Madrid, facendo o 0-1 para o conxunto branco.\nSelecci\u00f3n nacional.\nO 1 de febreiro de 2008 foi convocado por primeira vez pola selecci\u00f3n absoluta de f\u00fatbol, a\u00ednda que finalmente non puido entrar na convocatoria do seleccionador Luis Aragon\u00e9s, por un desgarro muscular no abdome.\nRepetiu convocatoria para o seguinte partido, un amigable ante Italia disputado o 26 de marzo de 2008. Nesta ocasi\u00f3n si que puido debutar, saltando ao terreo de xogo no minuto 75, substitu\u00edndo a Sergio Ramos.\nDesde ese momento, foi un fixo en todas a convocatorias, sendo seleccionado para disputar coa selecci\u00f3n a Eurocopa 2008 que se xogou en Austria e Su\u00edza, na que o combinado espa\u00f1ol alzouse coa vitoria, e tam\u00e9n formou parte do equipo que xogou a Copa Confederaci\u00f3ns 2009 disputada en Sur\u00e1frica, onde quedaron en terceiro lugar. O 21 de xu\u00f1o de 2010 debuta nun mundial en Sur\u00e1frica no Mundial de 2010 substitu\u00edndo a Sergio Ramos na segunda metade do segundo partido da fase de grupos (Espa\u00f1a 2-0 Honduras). Nese mundial proclamouse campi\u00f3n con Espa\u00f1a. Tam\u00e9n foi convocado para a Eurocopa 2012, na que Espa\u00f1a ga\u00f1ou na final a por 4-0.\nVida persoal.\nNo ver\u00e1n de 2009 celebrou en Zaragoza a s\u00faa voda, convert\u00e9ndose en esposo de Carlota Ruiz. O 26 de abril de 2010 foi pai dunha nena chamada Alba, e o 16 de maio do 2013 dun neno chamado Ra\u00fal."}
{"id": "116595", "revid": "98629", "url": "https://gl.wikipedia.org/wiki?curid=116595", "title": "Albert Luque", "text": "Albert Luque Martos, nado o 11 de marzo de 1978 en Terrassa, \u00e9 un exfutbolista espa\u00f1ol. Xogaba de dianteiro\u00a0e foi internacional coa selecci\u00f3n espa\u00f1ola.\nTraxectoria.\nEste xogador catal\u00e1n formouse no FC Barcelona e no RCD Mallorca. No ano 2000 estivo cedido no M\u00e1laga onde apenas xogou pola gran competencia que exist\u00eda al\u00ed con outro dianteiros coma Catanha, Edgar ou Dar\u00edo Silva, a\u00ednda que deixou detalles do que chegar\u00eda a ser. Tras volver e despuntar no Mallorca, no ano 2002 foi traspado ao Deportivo da Coru\u00f1a, club no que explotar\u00eda coma futbolista. A s\u00faa vida f\u00f3ra dos terreos de xogo non foi exemplar xa que tivo unha liorta nun co\u00f1ecido local de Santiago co portugu\u00e9s Hugo Costinha. Isto lle valeu para fichar polo Newcastle United no ano 2005, a\u00ednda que non tivo moita fortuna e as lesi\u00f3ns non lle respectaron.\nNo ver\u00e1n de 2007, o Ajax de Amsterdam f\u00edxose cos seus servizos. Tras unha tempada no equipo holand\u00e9s foi traspado ao M\u00e1laga CF no ver\u00e1n de 2008, club no que xa xogara oito anos antes. Luque amosou o seu desexo de seguir no M\u00e1laga CF na tempada 2009-2010. O 4 de xaneiro de 2011, Luque rescindiu o seu contrato co club malacitano porque o adestrador Manuel Pellegrini non contaba con el para o resto da tempada e s\u00f3 disputou 85 minutos nos primeiros 17 partidos.\nSelecci\u00f3n nacional.\nO seu debut produciuse o 7 de xu\u00f1o de 2002 nun partido no que Espa\u00f1a xogou contra Paraguai en Chonju (Corea do Sur), no Mundial de F\u00fatbol de 2002, disputado en Corea do Sur e o Xap\u00f3n."}
{"id": "116596", "revid": "98629", "url": "https://gl.wikipedia.org/wiki?curid=116596", "title": "S\u00e9bastien Buemi", "text": "S\u00e9bastien Buemi (nado o 31 de outubro de 1988 en Aigle, Cant\u00f3n de Vaud, Su\u00edza) \u00e9 un piloto de F\u00f3rmula 1 que forma parte de Red Bull Racing. Residente en Bahrein, antes de chegar \u00e1 m\u00e1xima categor\u00eda do automobilismo correu na F\u00f3rmula BMW, nas F3 Euroseries, onde foi subcampi\u00f3n en 2007, e na GP2, sendo campi\u00f3n da GP2 Asia no 2008.\nCarreira.\nF\u00f3rmula BMW.\nLogo de correr en karting, Buemi correu na F\u00f3rmula BMW alem\u00e1 en 2004 e 2005, terminando terceiro e segundo no campionato, respectivamente. Tam\u00e9n foi finalista na final da FBMW Mundial de 2005.\nF\u00f3rmula Tres.\nLogo dunha \u00fanica carreira na F\u00f3rmula Tres espa\u00f1ola en 2005, Buemi pasou \u00e1 F\u00f3rmula Tres Euroseries de 2006, terminando 12\u00ba no campionato. Permaneceu na serie de 2007, e terminou segundo no campionato, por detr\u00e1s de Romain Grosjean. El tam\u00e9n competiu nas carreiras especiais de Masters of F\u00f3rmula 3 e Gran Premio de Macau.\nA1 Grand Prix.\nPara a tempada 2006-07 de A1 Grand Prix, Buemi compartiu as tarefas de pilotaxe para o A1 Team Su\u00edza con Neel Jani e Marcel F\u00e4ssler. O equipo terminou oitavo no campionato.\nGP2 Series.\nBuemi foi preparado nun curto prazo de tempo para substitu\u00edr o lesionado Michael Ammerm\u00fcller en ART Grand Prix para a carreira de M\u00f3naco da tempada 2007 da GP2 Series. Actuou honrosamente no seu debut na GP2, cualificando cuarto e terminando s\u00e9timo. Uniuse ao equipo Arden International para a tempada 2008 da GP2 Asia Series, e terminou en segunda posici\u00f3n cunha vitoria e catro segundos postos. Continuou co equipo na tempada 2008 das GP2 Series. Anotou a s\u00faa primeira vitoria na carreira de velocidade francesa, partindo da posici\u00f3n 21 na grella. Ga\u00f1ou unha carreira m\u00e1is e terminou a tempada sexto no campionato.\nF\u00f3rmula Un.\nO 18 de setembro de 2007 pilotou o Red Bull RB3 na sesi\u00f3n de probas de F1 en Xerez. Foi o terceiro m\u00e1is r\u00e1pido no d\u00eda, detr\u00e1s de Timo Glock ( BMW) e Vitantonio Liuzzi (Scuderia Toro Rosso) e por diante de nomes como Rubens Barrichello ( Honda) e Nelson Piquet Jr. ( Renault). O 16 de xaneiro de 2008 Red Bull Racing confirmou a Buemi como piloto de probas e de reserva para a tempada de F\u00f3rmula Un de .\nScuderia Touro Rosso (2009-2011).\n2009.\nToro Rosso confirmou o 9 de xaneiro de 2009 a firma de Buemi como un dos seus pilotos. Foi o primeiro su\u00edzo en tomar parte nunha carreira de F1 desde Jean-Denis D\u00e9l\u00e9traz pilotando un Pacific no Gran Premio de Europa de 1995.\nNa s\u00faa primeira carreira, o Gran Premio de Australia de 2009, Buemi cualificou por riba do seu compa\u00f1eiro de equipo S\u00e9bastien Bourdais e logo anotou un punto na carreira ao terminar en oitava posici\u00f3n. M\u00e1is tarde foi promovido ao s\u00e9timo lugar como resultado da descualificaci\u00f3n de Lewis Hamilton. No Gran Premio da China, marcou outro punto, esta vez en mollado, terminando oitavo logo de comezar d\u00e9cimo. Logo dunha non moi boa metade de tempada, Buemi logra no final da mesma terminar s\u00e9timo no Gran Premio do Brasil de 2009, e un oitavo posto en Abu Dhabi. Buemi terminou o ano d\u00e9cimo sexto con 6 puntos.\n2010.\nO 9 de novembro de 2009, confirmouse que Buemi seguir\u00eda por unha segunda tempada con Toro Rosso.\nBuemi terminou o con oito puntos e o seu compa\u00f1eiro Alguersuari cinco. Foi d\u00e9cimo sexto de novo no campionato de pilotos.\n2011.\nBuemi, xunto co seu compa\u00f1eiro de equipo Jaime Alguersuari, seguiu na Scuderia Toro Rosso en . \nO 14 de decembro de 2011, anunciouse que tanto Buemi e Alguersuari foron retirados do equipo, e que ser\u00edan substitu\u00eddos por Daniel Ricciardo e Jean-\u00c9ric Vergne para a tempada .\nRed Bull Racing (2012 -).\n2012.\nEn xaneiro de 2012 anunciouse que se reintegrar\u00eda en Red Bull Racing como piloto de probas e de reserva para a tempada , as\u00ed como piloto de reserva de Toro Rosso.\nVida persoal.\nBuemi vive coa s\u00faa familia e a s\u00faa noiva Jennifer en Bahrein.\nResultados completos na F\u00f3rmula Un.\n() As carreiras en letra grosa indican \"pole position\"; as carreiras en \"cursiva\" indican volta r\u00e1pida."}
{"id": "116598", "revid": "1131", "url": "https://gl.wikipedia.org/wiki?curid=116598", "title": "Aeroporto de Bilbao", "text": "O Aeroporto de Bilbao (IATA: BIO, OACI: LEBB) at\u00f3pase a 5 quil\u00f3metros da cidade de Bilbao. A antiga terminal, terminal de carga, e gran parte dos servizos aeroportuarios at\u00f3panse no municipio de Sondika, mentres que a nova terminal, dese\u00f1ada por Santiago Calatrava est\u00e1 no de Loiu. Tr\u00e1tase do aeroporto m\u00e1is importante da cornixa cant\u00e1brica en canto a n\u00famero de viaxeiros e impacto econ\u00f3mico. O aeroporto de Bilbao recibiu en 2016 un total de 4 588 265 viaxeiros, o que sup\u00f3n un incremento dun 7,3% respecto ao ano anterior, segundo datos de AENA.\n\u00c9 o \u00fanico aeroporto rendible do Pa\u00eds Vasco e un dos 14 rendibles do sistema aeroportuario espa\u00f1ol. Tr\u00e1tase do 12\u00ba aeroporto m\u00e1is concorrido de Espa\u00f1a por n\u00famero de pasaxeiros. \u00c9 unha base da aeroli\u00f1a rexional Air Nostrum e a segunda base en n\u00famero de destinos de Vueling, despois do aeroporto de Barcelona.\nArquitectura.\nO aeroporto actual foi concibido polo arquitecto valenciano Santiago Calatrava. Dese\u00f1ouno de tal forma que desde o exterior se asemellase a unha ave emprendendo o voo, por iso \u00e9 polo que se co\u00f1eza popularmente co nome de A Pomba. Na construci\u00f3n abunda a cor branca, o vidro e o formig\u00f3n.\nA terminal conta cun total de 6 \"fingers\" (t\u00faneles m\u00f3biles que conectan directamente o avi\u00f3n coa terminal). \u00c1 s\u00faa vez, foi dese\u00f1ada unha nova torre de control en forma de \"falc\u00f3n\" para facer fronte ao incremento de voos que a nova terminal atraer\u00eda. Con todo, as antigas instalaci\u00f3ns aproveit\u00e1ronse para mellorar o conxunto do aeroporto. A antiga pista de aterraxe mant\u00edvose como pista secundaria para utilizala cando a principal non estivese en condici\u00f3ns, a antiga terminal de pasaxeiros habilitouse como terminal de carga e a torre de control equipouse con dispositivos especiais para situaci\u00f3ns de urxencia.\nAccesos.\nAo aeroporto p\u00f3dese acceder desde a cidade de Bilbao de tres xeitos diferentes:"}
{"id": "116599", "revid": "1131", "url": "https://gl.wikipedia.org/wiki?curid=116599", "title": "Aeroporto de Zaragoza", "text": "O Aeroporto de Zaragoza (IATA: ZAZ, OACI: LEZG) at\u00f3pase situado a 10 quil\u00f3metros da cidade de Zaragoza, preto do barrio de Garrapinillos. Comparte pista e algunhas instalaci\u00f3ns coa Base A\u00e9rea de Zaragoza.\nCon motivo da Exposici\u00f3n Internacional de Zaragoza 2008 levouse a cabo unha renovaci\u00f3n total deste aeroporto que consistitiu na construci\u00f3n dunha nova terminal anexa \u00e1 antiga e varios aparcadoiros. Abriuse ao p\u00fablico en marzo de 2008. A terminal antiga est\u00e1 pechada; tr\u00e1tase dun edificio de certo valor que se conservou, a\u00ednda que non est\u00e1 en uso.\nEn 2008 deu servizo a 594\u00a0952 pasaxeiros e rexistrou 21\u00a0438 toneladas de carga.\nBase a\u00e9rea.\nEdificios na base que son utilizados como residencia cando se realizan os lanzamentos dos transbordadores espaciais, xa que o aeroporto de Zaragoza \u00e9 unha base de aterraxe de urxencias."}
{"id": "116600", "revid": "22570", "url": "https://gl.wikipedia.org/wiki?curid=116600", "title": "Comunicaci\u00f3n s\u00edncrona", "text": "A comunicaci\u00f3n s\u00edncrona entre dous dispositivos def\u00ednese coma aquela transmisi\u00f3n, na que se precisa dun sinal previo que indique o intre de transmisi\u00f3n de cada unidade b\u00e1sica de transmisi\u00f3n. Unha vez recibido este sinal trasm\u00edtese o paquete.\nSe falamos de biestables, unha transmisi\u00f3n s\u00edncrona producir\u00edase cun sinal de reloxo, xa sexa por flanco de subida, baixada ou cando se alcance un valor."}
{"id": "116601", "revid": "1131", "url": "https://gl.wikipedia.org/wiki?curid=116601", "title": "Aeroporto de Huesca", "text": "O Aeroporto de Huesca-Pireneos (IATA: HSK, OACI: LEHC) est\u00e1 localizado a 10,5 quil\u00f3metros ao sueste de Huesca, entre os termos municipais de Alcal\u00e1 del Obispo e Monflorite. A s\u00faa localizaci\u00f3n resulta privilexiada para a comunicaci\u00f3n co Pireneo aragon\u00e9s, referente obrigado para os afeccionados ao esqu\u00ed, xa que nel se atopan algunhas das principais estaci\u00f3ns de Espa\u00f1a.\nInfraestruturas.\nPara dotalo dunhas instalaci\u00f3ns modernas, capaces de atender dentro duns adecuados niveis de seguridade e calidade a demanda de tr\u00e1fico a\u00e9reo, Aena executou importantes obras de infraestruturas, consistentes fundamentalmente na construci\u00f3n dunha nova \u00c1rea Terminal e un novo Campo de Voos.\nDeclarado aeroporto de interese xeral e incorporado \u00e1 rede de Aena en outubro de 2000, o aeroporto at\u00f3pase aberto para operaci\u00f3ns de voo visual desde o 21 de decembro de 2006. O 10 de maio entraron en vigor os procedementos instrumentais baseados no novo VOR/DME que se instalou. Actualmente existen d\u00faas zonas de voo diferenciadas, unha para uso exclusivo dos planeadores e outra para as aeronaves con motor. As\u00ed, aseg\u00farase a compatibilidade de ambos tipos de aeronaves, ao ter asignados espazos a\u00e9reos diferenciados. Tam\u00e9n conta cunha escola privada de pilotos de voo comercial.\nO seu primeiro voo transcorreu entre Huesca e A Coru\u00f1a, nun acto hist\u00f3rico para a provincia. Os ocupantes do avi\u00f3n foron os xogadores do equipo de balonm\u00e1n de Huesca, que se dirix\u00edan \u00e1 cidade galega a xogar un partido.\nAeroli\u00f1as e destinos.\nEn febreiro do ano 2011 Pyrenair cesou as s\u00faas actividades, deixando ao aeroporto sen ningunha actividade comercial ata que Air Europa comezou un servizo estacional cara o aeroporto de Menorca que tam\u00e9n foi abandonado."}
{"id": "116611", "revid": "1131", "url": "https://gl.wikipedia.org/wiki?curid=116611", "title": "Aeroporto de Sevilla", "text": "O Aeroporto Internacional de Sevilla, (IATA: SVQ, OACI: LEZL) tam\u00e9n co\u00f1ecido como \"Aeroporto Internacional de Sevilla-San Pablo\", \u00e9 un aeroporto espa\u00f1ol xestionado por AENA e situado a dez quil\u00f3metros ao nordeste de Sevilla. A s\u00faa \u00faltima reforma afrontouna en 1992 con motivo da Exposici\u00f3n Universal, constru\u00edndose un novo edificio terminal dese\u00f1ado polo arquitecto Rafael Moneo, ampli\u00e1ndose a plataforma de estacionamento de aeronaves e execut\u00e1ndose un novo acceso desde a estrada nacional N-IV; ao sur da pista edif\u00edcase unha nova torre de control.\nHistoria.\nEn 1914, aterriza no improvisado aer\u00f3dromo de Tablada, habilitado o ano anterior para un festival a\u00e9reo, o primeiro avi\u00f3n que une a pen\u00ednsula e Marrocos, tralo que o Concello de Sevilla cede al\u00ed unha parcela de 240\u00a0000 metros cadrados ao Servizo de Aeron\u00e1utica Militar para a construci\u00f3n dun aer\u00f3dromo. As obras de acondicionamento in\u00edcianse en 1915 e, ese mesmo ano, empeza a ser utilizado para a formaci\u00f3n de pilotos e observadores.\nEn 1919, l\u00e9vanse a cabo os primeiros voos comerciais que unen Sevilla e Madrid. Ao ano seguinte, establ\u00e9cese a li\u00f1a a\u00e9rea postal entre Sevilla e Larache e, en 1921, a primeira comercial espa\u00f1ola Sevilla-Larache. En 1923, inaug\u00faranse diversas instalaci\u00f3ns: hangares, talleres e locais e apr\u00f3base a construci\u00f3n en Tablada dun aeroporto municipal nun extremo do campo de voos do aer\u00f3dromo militar, cunhas dimensi\u00f3ns de 750 por 500 metros.\nEn abril de 1927, a compa\u00f1\u00eda Uni\u00f3n A\u00e9rea Espa\u00f1ola establece a li\u00f1a a\u00e9rea Madrid-Sevilla-Lisboa. En febreiro de 1929, apr\u00f3base o proxecto do aeroporto de Sevilla e, en marzo, o aer\u00f3dromo de Tablada \u00e1brese \u00e1 navegaci\u00f3n e ao tr\u00e1fico a\u00e9reo, determin\u00e1ndose que haber\u00eda de deixar de prestar devandito servizo axi\u00f1a que estivese constru\u00eddo o aeroporto proxectado.\nEn 1929, real\u00edzase o primeiro voo Madrid-Sevilla e, en 1930, prol\u00f3ngase ata Canarias. En febreiro de 1931, a li\u00f1a Berl\u00edn-Barcelona chega ata Sevilla. En decembro de 1933, a compa\u00f1\u00eda LAPE inaugura a li\u00f1a Sevilla-Canarias.\nDurante a Guerra Civil, Sevilla \u00e9 punto de chegada das tropas africanas, mentres que Iberia presta servizos de transporte a\u00e9reo coas li\u00f1as Tetu\u00e1n-Sevilla-Vitoria, Sevilla-Salamanca e Sevilla-Larache-Las Palmas.\nEn setembro de 1945, in\u00edcianse as obras do aeroporto transoce\u00e1nico de Sevilla, constru\u00edndose as pistas 05-23, 02-20, e 09-27. Un ano despois, clasif\u00edcase como aduaneiro e se asfaltan as pistas 05-23 e 02-20. En 1948, inst\u00e1lase un gonio e compl\u00e9tase o balizamento, pasando a denominarse as pistas 04-22, 18-36 e 09-27. En 1956, ampl\u00edase a pista 09-27, pasando a 18-36 a ser unha r\u00faa de rodaxe.\nEn 1957, real\u00edzanse as obras do edificio terminal, as\u00ed como as da torre de control. O aeroporto de Sevilla incl\u00faese no Acordo Hispano Americano para instalar nel unha base de aprovisionamento. As instalaci\u00f3ns desenv\u00f3lvense nas proximidades do limiar 04, polo que esta pista queda f\u00f3ra de servizo.\nEn 1965 inst\u00e1lase un ILS. Entre 1971 e 1975, remod\u00e9lase a \u00e1rea terminal, ampl\u00edase o estacionamento, constr\u00faese un novo edificio terminal e se urbaniza e acondicionan novos accesos.\nEn 1989, con vistas \u00e1 Exposici\u00f3n Universal de 1992, ampl\u00edase a plataforma, constr\u00faese un novo acceso desde a estrada nacional N-IV, as\u00ed como un novo edificio terminal e unha nova torre de control ao sur da pista. O 31 de xullo inaug\u00faranse as novas instalaci\u00f3ns.\nTras 1992, co tren de alta velocidade AVE entre Madrid e Sevilla funcionando a pleno rendemento, o aeroporto sufriu unha lixeira crise, cun estancamento no n\u00famero de pasaxeiros e un crecemento moi inferior ao resto de aeroportos andaluces.\nActualmente xa superou a crise coa liberalizaci\u00f3n do mercado a\u00e9reo e a incursi\u00f3n das aerol\u00edneas de baixo custo e van super\u00e1ndose ano tras ano o n\u00famero de voos, destinos e pasaxeiros.\nCaracter\u00edsticas.\nDese\u00f1ouse un edificio enraizado na cultura sevillana e, para iso, serviuse de tres compo\u00f1entes tradicionais: a Mesquita, o Palacio e as laranxeiras. Unha horta de laranxeiras recibe ao viaxeiro no aeroporto, para logo entrar nunha estancia de cor azul por efecto de t\u00e9zalas vidriadas e coroada por unha arquer\u00eda sustentada polas b\u00f3vedas.\nO aeroporto de Sevilla conta con:\nO aeroporto de Sevilla serve a un tr\u00e1fico maioritariamente nacional, a\u00ednda que ano tras ano o internacional vai adquirindo relevancia, actualmente a balanza est\u00e1 70% nacional-30% internacional.\nA principal ruta do aeroporto de Sevilla \u00e9 a que une a cidade con Barcelona. 4 compa\u00f1\u00edas e unha media de 15 voos diarios nunha ruta na que se transportaron 1,2 mill\u00f3ns de pasaxeiros en 2007.\nS\u00e9guelle Madrid-Barajas con preto de 500\u00a0000 pasaxeiros transportados en 2007 e unha media de 7 voos diarios, sendo Iberia a \u00fanica compa\u00f1\u00eda que realiza este voo.\nOs seguintes destinos m\u00e1is destacados son Par\u00eds, Val\u00e8ncia, Palma, Londres e Tenerife.\nSevilla \u00e9 unha das bases da compa\u00f1\u00eda a\u00e9rea Vueling, xunto a Barcelona, Madrid e Par\u00eds-Charles de Gaulle.\nPasaxeiros dos \u00faltimos 3 anos:\nO \"Aeroporto de San Pablo\" \u00e9 o \u00fanico que existe actualmente na cidade, trala pechadura da Base A\u00e9rea de Tablada tras quedar impedidos os voos desde ela pola construci\u00f3n do Ponte do V centenario."}
{"id": "116612", "revid": "1131", "url": "https://gl.wikipedia.org/wiki?curid=116612", "title": "Aeroporto Josep Tarradellas Barcelona-El Prat", "text": "O Aeroporto Josep Tarradellas Barcelona\u2013El Prat \u00e9 un aeroporto espa\u00f1ol da rede de AENA que d\u00e1 servizo \u00e1 cidade de Barcelona. At\u00f3pase 10\u00a0km ao suroeste da cidade, no municipio de El Prat de Llobregat, a unha altura de 4 metros sobre o nivel medio do mar. \u00c9 o maior aeroporto en extensi\u00f3n e tr\u00e1fico de Catalu\u00f1a, e o segundo de maior tr\u00e1fico de Espa\u00f1a tralo Aeroporto de Madrid-Barajas, co que mant\u00e9n o corredor a\u00e9reo regular de pasaxeiros m\u00e1is transitado do mundo. Ademais \u00e9 o oitavo aeroporto de Europa por pasaxeiros e o 35\u00ba do mundo.\nHistoria.\nO primeiro campo de aviaci\u00f3n de Barcelona situouse en El Remolar (Viladecans) en 1916 en terreos dunha granxa av\u00edcola chamada \"La Volater\u00eda\", da que tomou o seu nome. Dous anos m\u00e1is tarde un novo campo de aviaci\u00f3n foi aberto en El Prat de Llobregat a uns centos de metros da anterior localizaci\u00f3n. O primeiro avi\u00f3n en aterrar foi un Latecoere Salmson 300 da li\u00f1a de Pierre-Georges Lat\u00e9co\u00e8re, que chegou de Tolosa con destino final Casablanca. O aeroporto foi utilizado como sede do Aeroclub de Catalu\u00f1a e como base para a frota de Zeppelin e hidroavi\u00f3ns da Armada e do Ex\u00e9rcito de Terra Espa\u00f1ol. Os servizos comerciais regulares comezaron en 1927 coa li\u00f1a de Iberia que o un\u00eda co Aeroporto de Cuatro Vientos de Carabanchel Alto. Esta li\u00f1a foi a primeira li\u00f1a de Iberia.\nNa d\u00e9cada de 1940 decidiuse ampliar o aeroporto, para o que entre 1941 e 1946 realiz\u00e1ronse unha serie de obras para unir os dous aer\u00f3dromos. En 1948 estreouse a pista 07-25 e operou o primeiro voo intercontinental operado pola aeroli\u00f1a Pan American a Nova York con avi\u00f3ns Lockheed Constellation. Entre 1948 e 1952 constru\u00eduse unha segunda pista perpendicular \u00e1 anterior, as\u00ed como r\u00faas de rodaxe e unha terminal para atender aos pasaxeiros. En 1963 alcanzouse o mill\u00f3n de pasaxeiros anuais e dous anos m\u00e1is tarde volveuse a ampliar a pista principal e engad\u00eduselle unha r\u00faa de rodaxe con r\u00faas de sa\u00edda r\u00e1pida. Ese mesmo ano tam\u00e9n se constru\u00edu unha torre de control e unha nova plataforma de estacionamento de aeronaves. En 1968 abriuse unha nova terminal que actualmente \u00e9 o \u00e1 m\u00e1is vella da terminal T2B.\nO d\u00eda 3 de agosto de 1970 a compa\u00f1\u00eda a\u00e9rea Pan American inaugurou unha li\u00f1a regular entre Barcelona-El Prat, Lisboa e Nova York operada cun Boeing 747SP. O 4 de novembro Iberia iniciou o servizo de ponte a\u00e9rea entre Barcelona-El Prat e Madrid-Barajas. Poucos anos m\u00e1is tarde, en 1976, inaugurouse unha terminal espec\u00edfica para esta ruta, unha terminal exclusiva para carga, un servizo anexo de correos e unha plataforma de estacionamento para avi\u00f3ns de carga a\u00e9rea. No ano 1977 o aeroporto supera os 5 mill\u00f3ns de pasaxeiros anuais.\nDesde finais dos setenta ata principios dos noventa o aeroporto estivo estancado tanto en tr\u00e1fico como investimentos ata que a preparaci\u00f3n para os Xogos Ol\u00edmpicos de 1992 impulsou unha nova reforma que consistiu na modernizaci\u00f3n e ampliaci\u00f3n da terminal existente naquel momento (terminal B) e a construci\u00f3n das outras d\u00faas (terminais A e C) que xa incorporaban pasarelas de acceso directo ao avi\u00f3n. Esta reforma foi dese\u00f1ada polo arquitecto Ricardo Bofill Levi. En 1996 inaug\u00farase a nova torre de control tam\u00e9n dese\u00f1ada por Ricardo Bofill Levi.\nDebido \u00e1 forte baixada do tr\u00e1fico a\u00e9reo que se sufriu logo de 1999 e a crise do sector a\u00e9reo en 2001, desvi\u00e1ronse a Barcelona-El Prat moitas operaci\u00f3ns ch\u00e1rter que se realizaban nos aeroportos de Xirona e Reus, o cal axudou ao aeroporto a aguantar a crise.\nAta o 6 de xu\u00f1o de 2011, o aeroporto cham\u00e1base oficialmente Aeroporto de Barcelona, na que o Ministerio de Fomento ante as presi\u00f3ns do Concello de El Prat de Llobregat decide cambiar o nome oficial polo de Aeroporto de Barcelona-El Prat."}
{"id": "116613", "revid": "1131", "url": "https://gl.wikipedia.org/wiki?curid=116613", "title": "Aeroporto de Palma", "text": "O Aeroporto de Palma, tam\u00e9n co\u00f1ecido como Aeroporto Internacional de Son Sant Joan (IATA: PMI, OACI: LEPA) \u00e9 un aeroporto situado a 8 quil\u00f3metros do centro da vila mallorquina de Palma, estratexicamente situado entre as zonas de veraneo da ba\u00eda de Palma (S'Arenal) e a cidade, na localizaci\u00f3n dunha antiga base militar a\u00ednda existente. Inaugurado nos anos 1960, \u00e9poca do gran boom tur\u00edstico nas Illas Baleares, para substitu\u00edr o antigo Aeroporto de Son Bonet (que segue en funcionamento)."}
{"id": "116614", "revid": "5312", "url": "https://gl.wikipedia.org/wiki?curid=116614", "title": "Provincia de Harima", "text": "Harima (\u64ad\u78e8\u56fd, \u306f\u308a\u307e\u306e\u304f\u306b, \"Harima-no-kuni\" ou \u64ad\u78e8, \u306f\u308a\u307e) foi unha provincia hist\u00f3rica do Xap\u00f3n, nunha zona que hoxe forma a maior parte do sur da prefectura de Hy\u014dgo, na parte de San'y\u014d na rexi\u00f3n de Kinki, na illa de Honsh\u016b. Harima limitaba coas provincias de Bizen (\u5099\u524d), Mimasaka (\u7f8e\u4f5c), Inaba (\u56e0\u5e61), Tajima (\u4f46\u99ac), Tanba (\u4e39\u6ce2) e Settsu (\u6442\u6d25)."}
{"id": "116615", "revid": "1131", "url": "https://gl.wikipedia.org/wiki?curid=116615", "title": "Aeroporto de Gran Canaria", "text": "O Aeroporto de Gran Canaria (IATA: LPA, OACI: GCLP) \u00e9 un aeroporto espa\u00f1ol da rede de AENA situado na illa de Gran Canaria, na ba\u00eda de Gando, ocupando superficie dos municipios de Ingenio e Telde. O aeroporto forma parte do aer\u00f3dromo de utilizaci\u00f3n conxunta Gran Canaria/Gando xunto coa base a\u00e9rea do Ex\u00e9rcito do Aire de Gando.\nOcupa o quinto lugar na rede aeroportuaria espa\u00f1ola por n\u00famero de pasaxeiros, tralos aeroportos de Madrid-Barajas, Barcelona, Palma e M\u00e1laga. Est\u00e1 igualmente entre os 25 m\u00e1is importantes de Europa e entre os 100 primeiros do mundo. Tam\u00e9n nas proximidades do Aeroporto de Gran Canaria at\u00f3pase o Centro de Control de Tr\u00e1nsito A\u00e9reo das Canarias.\nO aeroporto est\u00e1 situado a 18\u00a0km da capital da illa, As Palmas de Gran Canaria, e a 25\u00a0km dos centros tur\u00edsticos."}
{"id": "116617", "revid": "5312", "url": "https://gl.wikipedia.org/wiki?curid=116617", "title": "Provincia de Tajima", "text": "Tajima (\u4f46\u99ac\u56fd, \u305f\u3058\u307e\u306e\u304f\u306b, \"Tajima-no-kuni\" ou \u4f46\u99ac, \u305f\u3058\u307e) foi unha provincia hist\u00f3rica do Xap\u00f3n, nunha zona que hoxe forma o norte da prefectura de Hy\u014dgo, na parte de San'y\u014d na rexi\u00f3n de Kinki, na illa de Honsh\u016b.\nTajima limitaba coas provincias de Inaba (\u56e0\u5e61), Harima (\u64ad\u78e8), Tanba (\u4e39\u6ce2) e Tango (\u4e39\u5f8c)."}
{"id": "116618", "revid": "10599", "url": "https://gl.wikipedia.org/wiki?curid=116618", "title": "Autov\u00eda do Barbanza", "text": ""}
{"id": "116619", "revid": "10599", "url": "https://gl.wikipedia.org/wiki?curid=116619", "title": "Autov\u00eda Ferrol - Vilalba", "text": ""}
{"id": "116620", "revid": "15490", "url": "https://gl.wikipedia.org/wiki?curid=116620", "title": "Asakuchi", "text": "Asakuchi (\u6d45\u53e3\u5e02, \u3042\u3055\u304f\u3061\u3057, \"Asakuchi-shi\") \u00e9 un concello da prefectura de Okayama no Xap\u00f3n. Est\u00e1 situado \u00f3 suroeste da prefectura, e na area da provincia hist\u00f3rica de Bitch\u016b, e na parte San'y\u014d da rexi\u00f3n de Ch\u016bgoku, na illa de Honsh\u016b. A s\u00faa superficie \u00e9 de 66,46\u00a0km\u00b2 e a poboaci\u00f3n de 36.517 habitantes (2009) e ten unha densidade de poboaci\u00f3n de 549 h/km\u00b2.\nO concello de Asakuchi limita cos concellos de Kasaoka, de Satosh\u014d, de Yakage e de Kurashiki.\nHistoria.\nA cidade de Asakuchi foi fundada no ano 2006 pola fusi\u00f3n de tres concellos de vila do distrito de Asakuchi; \"Kamogata\", \"Konk\u014d\" e \"Yorishima\"."}
{"id": "116621", "revid": "56817", "url": "https://gl.wikipedia.org/wiki?curid=116621", "title": "Tsuyama", "text": "Tsuyama (\u6d25\u5c71\u5e02, \u3064\u3084\u307e\u3057, \"Tsuyama-shi\") \u00e9 un concello da prefectura de Okayama no Xap\u00f3n. Est\u00e1 situada \u00f3 norte da prefectura, e na area da provincia hist\u00f3rica de Mimasaka e \u00e9 como centro desa area, e na parte San'y\u014d da rexi\u00f3n de Ch\u016bgoku, na illa de Honsh\u016b. A s\u00faa superficie \u00e9 de 506,36\u00a0km\u00b2 e a poboaci\u00f3n de 107.965 habitantes (2009) e ten unha densidade de poboaci\u00f3n de 213 h/km\u00b2.\nO concello de Tsuyama limita cos concellos de Maniwa, de Kagamino, de Nagi, de Sh\u014d\u014d, de Misaki (son de prefectura de Okayama); de Tottori e de Chizu (son de prefectura de Tottori). Tsuyama \u00e9 a terceira cidade da prefectura."}
{"id": "116622", "revid": "15490", "url": "https://gl.wikipedia.org/wiki?curid=116622", "title": "Maniwa", "text": "Maniwa (\u771f\u5ead\u5e02, \u307e\u306b\u308f\u3057, \"Maniwa-shi\") \u00e9 un concello da prefectura de Okayama no Xap\u00f3n. Est\u00e1 situado \u00f3 norte da prefectura, e na parte San'y\u014d da rexi\u00f3n de Ch\u016bgoku, na illa de Honsh\u016b. A s\u00faa superficie \u00e9 de 828,43\u00a0km\u00b2 e a poboaci\u00f3n de 49.549 habitantes (2009) e ten unha densidade de poboaci\u00f3n de 59,8 h/km\u00b2. A s\u00faa superficie \u00e9 a m\u00e1is grande na prefectura de Okayama.\nO concello de Maniwa limita cos concellos de Shinj\u014d, de Niimi, de Takahashi, de Kibich\u016b\u014d, de Misaki, de Tsuyama, de Kagamino (son de prefectura de Okayama); de K\u014dfu, de Kurayoshi e de Misasa (son de prefectura de Tottori).\nHistoria.\nA cidade de Maniwa foi fundada pola fusi\u00f3n dun concello de vila do distrito de J\u014db\u014d (\"Hokub\u014d\") e de catro concellos de vila (\"Katsuyama\", \"Ochiai\", \"Yubara\" e \"Kuse\") e de catro concellos de aldea (\"Mikamo\", \"Kwakami\", \"Yatsuka\" e \"Ch\u016bka\") do distrito de Maniwa no ano 2006."}
{"id": "116623", "revid": "5312", "url": "https://gl.wikipedia.org/wiki?curid=116623", "title": "Asakura", "text": "Asakura (\u671d\u5009\u5e02, \u3042\u3055\u304f\u3089\u3057, \"Asakura-shi\") \u00e9 un concello da prefectura de Fukuoka no Xap\u00f3n. Est\u00e1 situado \u00f3 norte da rexi\u00f3n de Ky\u016bsh\u016b e no centro da prefectura, e case todo o territorio est\u00e1 na \u00e1rea da provincia hist\u00f3rica de Chikuzen, na illa de Ky\u016bsh\u016b. A s\u00faa superficie \u00e9 de 246,73\u00a0km\u00b2, a poboaci\u00f3n \u00e9 de 56.802 habitantes (2009) e ten unha densidade de poboaci\u00f3n de 230 h/km\u00b2.\nO concello de Asakura limita cos concellos de Ukiha, Kurume, Tachiarai, Chikuzen, Kama, T\u014dh\u014d (que son da prefectura de Fukuoka); e Hita (este \u00faltimo \u00e9 da prefectura de \u014cita)."}
{"id": "116624", "revid": "89787", "url": "https://gl.wikipedia.org/wiki?curid=116624", "title": "Buzen", "text": "Buzen (\u8c4a\u524d\u5e02, \u3076\u305c\u3093\u3057, \"Buzen-shi\") \u00e9 un concello da prefectura de Fukuoka no Xap\u00f3n. Est\u00e1 situada \u00f3 norte da rexi\u00f3n de Ky\u016bsh\u016b e \u00f3 leste da prefectura, e na provincia hist\u00f3rica de Buzen, na illa de Ky\u016bsh\u016b. A s\u00faa superficie \u00e9 de 111,17\u00a0km\u00b2 e a poboaci\u00f3n de 27.295 habitantes (2009) e ten unha densidade de poboaci\u00f3n de 246 h/km\u00b2.\nO concello de Buzen limita cos concello de Chikuj\u014d, de K\u014dge, de Yoshitomi (son da prefectura de Fukuoka), e de Nakatsu (da prefectura de \u014cita)."}
{"id": "116625", "revid": "5312", "url": "https://gl.wikipedia.org/wiki?curid=116625", "title": "Kama", "text": "Kama (\u5609\u9ebb\u5e02, \u304b\u307e\u3057, \"Kama-shi\") \u00e9 un concello xapon\u00e9s da prefectura de Fukuoka. Est\u00e1 situado \u00f3 norte da rexi\u00f3n de Ky\u016bsh\u016b e no centro da prefectura, na \u00e1rea de Chikuh\u014d, na illa de Ky\u016bsh\u016b. A s\u00faa superficie \u00e9 de 135,18\u00a0km\u00b2 e a poboaci\u00f3n de 43.532 habitantes (2009), cunha densidade de poboaci\u00f3n de 322 hab./km\u00b2.\nO concello de Kama limita cos concellos de Asakura, Chikuzen, Keisen, Iizuka, Tagawa, Kawasaki, Soeda e T\u014dh\u014d.\nHistoria.\nA cidade de Kama foi fundada pola fusi\u00f3n do concello da cidade de \"Yamada\" e 3 concellos de vilas do distrito de Kaho (\"Inatsuki\", \"Usui\" e \"Kaho\") no ano 2006."}
{"id": "116627", "revid": "98629", "url": "https://gl.wikipedia.org/wiki?curid=116627", "title": "Alongamento da Uni\u00f3n Europea", "text": "As Comunidades Europeas, fundadas nos anos 50 do s\u00e9culo XX, contaban orixinalmente con seis estados fundadores. A Uni\u00f3n Europea (UE) \u00e9 o resultado da ampliaci\u00f3n de contidos dos antigos tratados constitutivos daquelas Comunidades Europeas e das sucesivas ampliaci\u00f3ns coa adhesi\u00f3n de novos estados membros. De a\u00ed que medrase ata os 27 membros, amais de existir varios estados cursando a s\u00faa solicitiude de adhesi\u00f3n para vindeiras datas.\nPara a incorporaci\u00f3n dun Estado europeo \u00e1 Uni\u00f3n Europea, este debe cumprir unhas condici\u00f3ns econ\u00f3micas e pol\u00edticas co\u00f1ecidas como os criterios de Copenhaguen, por terse tomado o correspondente acordo no Consello Europeo de 1993 celebrado na capital dinamarquesa. Por\u00e9n, a bandeira da Uni\u00f3n Europea (c\u00edrculo de doce estrelas amarelas sobre fondo azul) foi adoptada pola ent\u00f3n Comunidade Econ\u00f3mica Europea en 1985, e o seu n\u00famero de estrelas foi e ser\u00e1 invariablemente de doce, \u00e9 dicir, non ten vencello ning\u00fan co n\u00famero de estados da Uni\u00f3n.\nCronolox\u00eda das ampliaci\u00f3ns.\nMembros fundadores.\nA Comunidade Europea do Carb\u00f3n e do Aceiro (CECA) foi proposta por Robert Schuman na s\u00faa declaraci\u00f3n do 9 de maio de 1950 na que pretend\u00eda establecer un mercado com\u00fan do carb\u00f3n e do aceiro, suprimindo aranceis, subvenci\u00f3ns nacionais ou medidas discriminatorias, para asegurar as\u00ed a libre competencia do sector, cun abaratamento dos prezos e un fornecemento ininterrompido entre as industrias de Francia e da Alema\u00f1a occidental. Axi\u00f1a un\u00edronse a este proxecto os pa\u00eds do Benelux: B\u00e9lxica, Luxemburgo e mailos Pa\u00edses Baixos, quen xa acadaran un grao relevante de integraci\u00f3n entre eles. A estes pa\u00edses uniuse Italia, feito rubricado coa sinatura do Tratado de Par\u00eds o 23 de xullo de 1952. A comunidade sufriu algunhas perdas no seu territorio por mor da descolonizaci\u00f3n. Alxeria, que formaba parte integrante de Francia e xa que logo da Comunidade, obtivo a independencia o 5 de xullo de 1962, polo que sa\u00edu da Comunidade. Non houbo m\u00e1is ampliaci\u00f3ns ata a d\u00e9cada de 1970. O Reino Unido, que anteriormente se negara a unirse, mudou a s\u00faa pol\u00edtica trala crise de Suez presentando ent\u00f3n a s\u00faa aplicaci\u00f3n \u00e1s Comunidades. No entanto, o presidente franc\u00e9s Charles de Gaulle vetou a adhesi\u00f3n de Gran Breta\u00f1a por temor \u00e1 influencia estadounidense no pa\u00eds.\nPrimeira ampliaci\u00f3n.\nAs\u00ed que de Gaulle deixou o seu cargo, a porta para a ampliaci\u00f3n foi aberta de novo. Xunto co Reino Unido, Dinamarca, Irlanda e mais Noruega aplicaron e foron admitidas; por\u00e9n o goberno noruegu\u00e9s desbotou a posibilidade de unirse \u00e1 Comunidade debido \u00e1 resposta negativa dos noruegueses nun referendo celebrado no pa\u00eds, xaora o pa\u00eds non entrou xunto cos outros o 1 de xaneiro de 1973. Xibraltar, Territorio Brit\u00e1nico de Ultramar, non se uniu \u00e1 Comunidade xunto co Reino Unido, o que levou a fondas discusi\u00f3ns con Espa\u00f1a sobre o status internacional do territorio.\nAntes da s\u00faa entrada, houbo unha forte oposici\u00f3n por parte do executivo franc\u00e9s \u00e1 incorporaci\u00f3n do Reino Unido. S\u00f3 puido ser pos\u00edbel despois de que de Gaulle deixase o seu posto e o primeiro ministro brit\u00e1nico Edward Heath e mailo presidente franc\u00e9s George Pompidou tivesen unha conversa de 12 horas para que a terceira petici\u00f3n do Reino Unido foi aceptada. Despois de que Gran Breta\u00f1a fose aceptada o primeiro ministro Edward Heath dixo:\n\"Pola mi\u00f1a parte, non te\u00f1o d\u00fabida ningunha de que a conversa que tivemos vai probar a certeza do beneficio, non s\u00f3 para Gran Breta\u00f1a e Francia, sen\u00f3n tam\u00e9n para o resto de Europa.\"\nA d\u00e9cada de 1970 viu tam\u00e9n a restauraci\u00f3n da democracia en Grecia, Espa\u00f1a e Portugal. Grecia uniuse en 1981 e os dous estados ib\u00e9ricos en 1986. No ano 1985 produciuse a \u00fanica ocasi\u00f3n na que un pa\u00eds decidiu abandonar a Comunidade, acontecida cando Groenlandia obtivo a autonom\u00eda de Dinamarca, facendo daquela uso dos seus novos poderes e votando a s\u00faa sa\u00edda da Comunidade. Marrocos e Turqu\u00eda cursaron cadans\u00faa solicitude de entrada no ano 1987; Marrocos foi rexeitado xa que non se considera parte do Continente europeo, namentres que a petici\u00f3n de Turqu\u00eda foi aceptada, mais non foi ata o ano 2000 que o pa\u00eds recibiu o status de candidato, comezando no 2004 as s\u00faas negociaci\u00f3ns coa UE. Actualmente un terzo dos cap\u00edtulos das negociaci\u00f3ns con Turqu\u00eda xa foron abertos.\nPost Guerra fr\u00eda.\nEtre 1989 e 1990 a Guerra fr\u00eda rematou, o 3 de outubro de 1990 a Alema\u00f1a Oriental e a do Oeste reunific\u00e1rone, convert\u00e9ndose as\u00ed o leste alem\u00e1n en parta da Comunidade. A comunidade converteuse m\u00e1is adiante na Uni\u00f3n Europea trala sinatura do Tratado de Maastricht no ano 1993. En parte debido ao fin das tensi\u00f3ns da Guerra fr\u00eda, os estados membros da EFTA facendo fronteira co bloque do leste aplicaron para unirse \u00e1 Comunidade. O 1 de xaneiro de 1995 Austria, Finlandia e Suecia un\u00edronse \u00e1 UE na cuarta expansi\u00f3n na s\u00faa historia. O goberno noruegu\u00e9s volveu perder o segundo referendo para entrar na UE.\nA fin da Guerra fr\u00eda e maila occidentalizaci\u00f3n da Europa do leste levaron \u00e1 UE a establecer unha serie de est\u00e1ndares para os novos pa\u00edses que quixesen entrar na UE. Estas regras, co\u00f1ecidas como Criterios de Copenhagen, estableceron que un pa\u00eds con intenci\u00f3n de unirse \u00e1 Uni\u00f3n Europea deber\u00e1 estar rexido por unha democracia, operar nun mercado libre e estar disposto a adoptar o corpo enteiro das Leis da UE.\nAmpliaci\u00f3n do bloque do leste.\nOito pa\u00edses da Europa continental (Rep\u00fablica Checa, Estonia, Hungr\u00eda, Letonia, Lituania, Polonia, Eslovaquia, e Eslovenia), e mailas illas Mediterr\u00e1neas de Malta e Chipre, un\u00edronse \u00e1 UE o 1 de maio do ano 2004. Esta foi a meirande ampliaci\u00f3n en termos tanto humanos como de territorio, mais a menor no tocante ao PIB. A natureza pouco desenvolvida destes pa\u00edses inquietou a alg\u00fans dos vellos membros da UE, que estableceron restrici\u00f3ns nas viaxes e dereitos de traballo dos cidad\u00e1ns do leste que fosen a estes pa\u00edses. A migraci\u00f3n que tivou lugar coa ampliaci\u00f3n contribu\u00edu a espallar alg\u00fans estereotipos (coma o do \"Fontaneiro polaco\"), a pesar dos beneficios que estes traballadores achegaron aos pa\u00edses aos que marcharon traballar.\nO 1 de xaneiro de 2007 tivo lugar a sexta ampliaci\u00f3n ao ingresaren Roman\u00eda e mais Bulgaria, pa\u00edses que segundo a Comisi\u00f3n europea non estaban preparados para entar no 2004. Ao igual c\u00f3s pa\u00edses que ingresaron no 2004, Bulgar\u00eda e Roman\u00eda sufriron do mesmo xeito algunhas restrici\u00f3ns. A falta de progreso nalgunhas \u00e1reas fixo que a UE os avisase de que \u00edan ser vixiados severamente en tres puntos cr\u00edticos: a corrupci\u00f3n e o crime organizado, o uso dos fondos europeos e a seguridade alimentaria. Segundo o sitio oficial da Comisi\u00f3n Europea, a sinatura do tratado de adhesi\u00f3n de Roman\u00eda e Bulgaria \"completa a quinta ampliaci\u00f3n da UE\". Xaora, a ampliaci\u00f3n do 2004 constitu\u00edu a primeira fase da \"Quinta ampliaci\u00f3n\". Recentemente Elmar Brok, membro alem\u00e1n do Parlamento Europeo e presidente do Comit\u00e9 de Asuntos Exteriores do Parlamento Europeo, engadiu \"N\u00f3s non pensamos que Croacia sexa parte da futura ampliaci\u00f3n da UE. Croacia constit\u00fae a derradeira ampliaci\u00f3n en curso da ampliaci\u00f3n segundo a f\u00f3rmula de 10 m\u00e1is 2 m\u00e1is 1.\"\nCandidatos \u00e1 adhesi\u00f3n.\nTurqu\u00eda.\nO 6 de outubro do ano 2004, a Comisi\u00f3n Europea deu o visto e prace a Turqu\u00eda e recomendou ao Consello da Uni\u00f3n Europea comezar as negociaci\u00f3ns para o ingreso de Turqu\u00eda na UE. O 29 de outubro do mesmo ano, os membros do consello da UE asinaron en Roma o Tratado polo que se establece unha Constituci\u00f3n para Europa, cuxo proxecto foi aprobado o 18 de xu\u00f1o anterior. Recep Tayyip Erdogan asinouno en representaci\u00f3n de Turqu\u00eda. O 3 de outubro de 2005 comez\u00e1ronse formalmente as negociaci\u00f3ns a\u00ednda que como Macedonia, Turqu\u00eda debe resolver temas con Grecia e admitir que foi a culpable do Xenocidio Armenio. Outra problem\u00e1tica \u00e9 a turcochipriota, que se agarda resolva no momento no que as d\u00faas comunidades que viven na illa de Chipre (grega ao sur e turca ao norte) cheguen a un acordo que posibilite a s\u00faa fusi\u00f3n nunha federaci\u00f3n. Tras un par\u00f3n nas negociaci\u00f3ns debido a problemas internos do pa\u00eds, Turqu\u00eda segue a realizar importantes reformas a fin de posibilitar a s\u00faa entrada definitiva na UE o antes posible. Na actualidade estanse a levar a cabo mudanzas significativas na s\u00faa constituci\u00f3n que favorecen a liberdade de prensa, relixiosa e respecto \u00e1s minor\u00edas. En xaneiro de 2009, o primeiro ministro turco pediu \u00e1 Uni\u00f3n que axilizase as negociaci\u00f3ns e que abrise novos cap\u00edtulos, como o enerx\u00e9tico, b\u00e1sico para a estratexia europea de conseguir gas do Caspio. Refer\u00edase ao Proxecto Nabucco, gasoduto que transcorrer\u00e1 por Turqu\u00eda e trasladar\u00e1 o gas azer\u00ed cara a Europa.\nMacedonia do Norte.\nMacedonia do Norte obtivo en decembro de 2005 o status de candidato oficial despois de telo solicitado formalmente en xaneiro de 2004. As negociaci\u00f3ns a\u00ednda non comezaron. O pa\u00eds debe resolver tam\u00e9n as s\u00faas disputas con Grecia antes de que se poida chegar a unha decisi\u00f3n.\nIslandia.\nIslandia non solicitou nunca o ingreso de adhesi\u00f3n, debido en gran medida ao medo a perder o seu alto nivel de vida e recursos pesqueiros. Pertence \u00e1 Asociaci\u00f3n Europea de Libre Comercio e xa que logo mant\u00e9n estreitas relaci\u00f3ns econ\u00f3micas coa UE. Islandia foi un dos pa\u00edses m\u00e1is prexudicados pola crise econ\u00f3mica e Financeira Mundial, feito que levou aos cidad\u00e1ns da illa a replantearse o feito de se adheriren ao proxecto europeo. E \u00e9 que a seguridade que d\u00e1 o pertencer a un mercado tan amplo e, sobre todo, o uso da moeda com\u00fan, o euro, provocou que segundo as \u00faltimas enquisas actualmente a maior\u00eda de islandeses estar\u00edan a favor dunha posible entrada \u00e1 UE.\nDespois do cambio de goberno propiciado pola crise econ\u00f3mica, tanto o goberno island\u00e9s como a Comisi\u00f3n Europea est\u00e1n barallando o ano 2011 como data da posible adhesi\u00f3n de Islandia ao club dos 27, ao igual que Croacia. Deste xeito a Uni\u00f3n Europea pasar\u00eda a estar formada por 29 pa\u00edses, Islandia quere ingresar na UE para o 2011 mentres que segur\u00edan \u00e1 espera Turqu\u00eda e Macedonia do Norte.\nCandidatos potenciais.\nPa\u00edses Balc\u00e1nicos.\nPa\u00edses balc\u00e1nicos: Todos os pa\u00edses dos Balc\u00e1ns occidentais son candidatos potenciais: Albania, Bosnia e Hercegovina, Montenegro e Serbia, segundo o disposto na Resoluci\u00f3n n\u00ba 1244 do Consello de Seguridade das Naci\u00f3ns Unidas. \u00c9 dicir, ademais de Croacia e Macedonia, outros pa\u00edses creados a partir do desmembramento da Rep\u00fablica Federal Socialista de Iugoslavia, as\u00ed como Albania, te\u00f1en posibilidades de adherirse \u00e1 UE antes do ano 2020, sempre que as s\u00faas econom\u00edas prosperen e se solucionen os seus conflitos \u00e9tnicos. Nestes pa\u00edses, varios l\u00edderes pol\u00edticos son partidarios do ingreso. Montenegro xa emprega o euro como moeda e agora est\u00e1 considerando o seu ingreso na UE, xa que se independizou de Serbia. Bosnia e Hercegovina xa aprobou a s\u00faa intenci\u00f3n de entrar na UE. \nSerbia.\nO actual goberno europe\u00edsta no mando do pa\u00eds tralas \u00faltimas elecci\u00f3ns xerais favorecer\u00e1 as relaci\u00f3ns de fluidez para conseguir canto antes o status de pa\u00eds candidato. Isto p\u00faidose comprobar coa entrega ao Tribunal Internacional da Haia de varios dos homes m\u00e1is buscados trala devastadora guerra que acabou coa antiga Iugoslavia, como Slobodan Milo\u0161evi\u0107 ou Radovan Karad\u017ei\u0107. Con todo, para conseguir o devandito status de candidato, que talvez se conceda no ano 2009, deber\u00e1n seguir cooperando neste eido e entregar o resto de criminais de guerra, as\u00ed como resolver problemas recentes como o da independencia unilateral dunha das s\u00faas provincias, Kosovo.\nBosnia-Hercegovina.\nEste pa\u00eds xa amosou o seu interese en pertencer ao grupo europeo. O seu principal reto \u00e9 o de integrar nun mesmo proxecto de estado a todas as etnias do pa\u00eds: bosn\u00edacos musulm\u00e1ns, bosniocroatas e serbobosnios, entre outros.\nNa actualidade, os serbios da Rep\u00fablica Serbia buscan unha maior autonom\u00eda. Con todo, a UE esixe maior colaboraci\u00f3n entre etnias para poder ingresar na Uni\u00f3n. Para iso, entre outras cousas, deber\u00e1n unificar as forzas de seguridade, xa que a d\u00eda de hoxe os serbios pos\u00faen corpos separados aos bosn\u00edacos.\nAlbania.\nXa se converteu en membro da OTAN, o cal era un dos seus grandes obxectivos, e agora pretende seguir o mesmo exemplo coa UE. Xa existe un acordo de estabilizaci\u00f3n e asociaci\u00f3n, feito previo \u00e1 declaraci\u00f3n dun pa\u00eds como candidato. O seu principal reto \u00e9 acabar co crime organizado e a corrupci\u00f3n, as\u00ed como mellorar o sistema xudicial. Tam\u00e9n ser\u00e1 de importancia o seu posicionamento respecto ao caso kosovar, xa que a maior\u00eda \u00e9tnica en Kosovo \u00e9 a albanesa. \nMontenegro.\nEste pa\u00eds balc\u00e1nico ten como meirande obxectivo a s\u00faa incorporaci\u00f3n \u00e1 Uni\u00f3n Europea. Debido \u00e1 s\u00faa mocidade como estado soberano (2006), a\u00ednda ten que mellorar na s\u00faa administraci\u00f3n. Con todo, ag\u00e1rdase que entre xunto co resto de estados xa mencionados en bloque antes de 2020.\nKosovo.\n\u00c9 o grande interrogante dos Balc\u00e1ns occidentais. Reco\u00f1ecido por alg\u00fans pa\u00edses da UE, pero non por outros, non est\u00e1 reco\u00f1ecido pola ONU como estado independente. Serbia non acepta a s\u00faa independencia, e segue consider\u00e1ndoo como parte do seu territorio nacional. Poder\u00edase dicir que este estado de facto est\u00e1 nun limbo, xa que c\u00f3mpre que vaia pasando o tempo para poder saber que direcci\u00f3n haber\u00e1 de tomar.\nOutros estados europeos.\nSu\u00edza: Comezou as negociaci\u00f3ns coa CEE para o seu ingreso, pero estas ficaron paralizadas tras un referendo en 1992. As negociaci\u00f3ns volveron ser rexeitadas polos su\u00edzos en varias ocasi\u00f3ns (o derradeiro referendo celebrado o 4 de marzo de 2001). Crese que o temor da perda de neutralidade e independencia \u00e9 o problema clave en contra do ingreso. O goberno federal su\u00edzo polo de agora tense limitado a asinar acordos espec\u00edficos coa UE no tocante ao libre tr\u00e1fico de persoas e traballadores.\nNoruega: Este pa\u00eds \u00e9 remiso ao ingreso na UE entre outros motivos porque desexa manter o control dos seus recursos pesqueiros nas s\u00faas augas territoriais as\u00ed como o seu alto nivel de vida. Noruega solicitou a admisi\u00f3n \u00e1 CEE e \u00e1 UE en d\u00faas ocasi\u00f3ns (sendo rexeitada en referendo local ambas veces). Este estado forma parte da Asociaci\u00f3n Europea de Libre Comercio, que mant\u00e9n estreitas relaci\u00f3ns econ\u00f3micas coa UE. Mesmo participa nalg\u00fans proxectos europeos. Por exemplo, Noruega participa no programa Erasmus de intercambio de alumnos universitarios.\nComunidade de Estados Independentes: Posiblemente Rusia non poder\u00e1 ingresar na UE, polo menos durante as pr\u00f3ximas d\u00e9cadas, debido a que o seu tama\u00f1o supor\u00eda un grave contrapeso que desequilibrar\u00eda o balance interno da Uni\u00f3n, e a s\u00faa diferente orientaci\u00f3n econ\u00f3mica e industrial. Belar\u00fas, co seu sistema pr\u00f3ximo a Rusia, permanecer\u00e1 probablemente f\u00f3ra da UE.\nOs novos gobernos de Ucra\u00edna e Moldavia anunciaron os seus cami\u00f1os de achegamento \u00e1 UE e as s\u00faas petici\u00f3ns no futuro de ingresar na UE. Ademais, o goberno de Romania protexeu publicamente o seu total apoio \u00e1 Rep\u00fablica de Moldova para que esta sexa aceptada como membro integrante da UE. Xeorxia e Armenia afirmaron en moitas ocasi\u00f3ns a s\u00faa vocaci\u00f3n europe\u00edsta e solicitaron o seu ingreso na UE a medio prazo. Acerbaix\u00e1n poder\u00eda solicitar formalmente a s\u00faa petici\u00f3n de entrada na UE nuns anos, a\u00ednda que a d\u00eda de hoxe a\u00ednda non o fixo. Este ser\u00e1 posible conforme se afiance o seu sistema democr\u00e1tico e se solucionen os seus problemas fronteirizos. Con todo, en ning\u00fan documento da Comisi\u00f3n Europea est\u00e1 plasmada esa opci\u00f3n.\nMicroestados europeos: Os estados moi pequenos, tales como Liechtenstein, San Marino, Andorra, Cidade do Vaticano e M\u00f3naco probablemente non ingresar\u00e1n endexamais, xa que a s\u00faa propia existencia como naci\u00f3ns soberanas est\u00e1 estreitamente vencellada \u00e1s s\u00faas especiais leis econ\u00f3micas, que non son compatibles coas leis da UE.\nEstados extra-europeos.\nTunisia: Este estado do Magreb mant\u00e9n un pacto de asociaci\u00f3n coa UE dende 1995, que comezou eliminando barreiras arancelarias na meirande parte dos seus produtos durante o per\u00edodo 1998-2008. Unha vez que a zona de libre comercio sexa completamente funcional, a situaci\u00f3n de Tunisia con respecto \u00e1 UE vir\u00eda ser semellante \u00e1 de Noruega e Islandia. Con todo, non se suscitou ning\u00fan outro tipo de relaci\u00f3n. \nMarrocos: Tam\u00e9n parte do Magreb, este estado solicitou a s\u00faa incorporaci\u00f3n \u00e1 UE en varias ocasi\u00f3ns, mais foi rexeitada xa que non \u00e9 considerado un pa\u00eds europeo. Ademais, Marrocos non pos\u00fae, do mesmo xeito que Tunisia, un sistema democr\u00e1tico equivalente ao dos pa\u00edses europeos. A\u00ednda que tam\u00e9n se poder\u00eda fundamentar o rexeitamento \u00e1 s\u00faa posible candidatura debido aos conflitos con Espa\u00f1a sobre os territorios de Ceuta e Melilla reclamados por Marrocos.\nIsrael: O goberno deste estado do Oriente Medio apuntou en varias ocasi\u00f3ns que non descarta a posibilidade de solicitar o seu ingreso na UE. Unha enquisa revelou en 2011 que o 81% dos israel\u00eds querer\u00eda formar parte da Uni\u00f3n Europea. Do mesmo xeito que no caso de Marrocos, a s\u00faa situaci\u00f3n xeogr\u00e1fica poder\u00eda contribu\u00edr ao rexeitamento da s\u00faa candidatura, que non se suscitou.\nCabo Verde: Cabo Verde \u00e9 un arquip\u00e9lago africano, antiga colonia portuguesa nas costas do Atl\u00e1ntico Sur. Xunto \u00e1s espa\u00f1olas Illas Canarias e as portuguesas Azores e Madeira, forman a chamada Macaronesia. Formalmente nunca se deu unha petici\u00f3n do goberno do pa\u00eds para adher\u00edrense \u00e1 UE, malia que existiron rumores ao respecto. Con todo, do mesmo xeito que nos casos anteriores, \u00e9 posible que unha hipot\u00e9tica candidatura fose rexeitada debido \u00e1 situaci\u00f3n xeogr\u00e1fica das illas."}
{"id": "116631", "revid": "77744", "url": "https://gl.wikipedia.org/wiki?curid=116631", "title": "Maxia do caos", "text": "O concepto de maxia do caos \u00e9 relativamente recente, tendo orixe en West Yorkshire, en Inglaterra, nos anos 70 do s\u00e9culo XX. Influenciada polas pr\u00e1cticas thel\u00e9micas de Aleister Crowley e Austin Osman Spare, a maxia do caos \u00e9 primeiramente unha pr\u00e1ctica abordada na pr\u00e1ctica de maxia. A m\u00e1xima central deste tipo de pr\u00e1ctica \u00e9 \"se funciona, \u00fasase a\". A maxia do caos usa o estado de gnose, a trav\u00e9s de pr\u00e1cticas como meditaci\u00f3n, m\u00fasica, danza, uso de herbas, dor, ou orgasmos, como forma de incumbir en pr\u00e1cticas divinat\u00f3rias. Os magos do caos cren que conseguen dar forma a realidade, accedendo a estes estados de conciencia e proxecto imaxes, pensamentos.\nA pesar dalgunhas pr\u00e1cticas seren \u00fanicas \u00e1 maxia do caos (como o uso de formas m\u00e1xicas de nome sigils), este tipo de pr\u00e1cticas son normalmente baseados en sistemas de crenzas individuais, e de base adogm\u00e1tica. Alg\u00fans magos do caos cren que algunha desta pr\u00e1ctica \u00e9 unha forma de paradigma de pirater\u00eda. Algunhas fontes com\u00fans neste tipo de inspiraci\u00f3n incl\u00faen cousas diversas como ciencia ficci\u00f3n, teor\u00edas cient\u00edficas, teor\u00edas da conspiraci\u00f3n, shamanismo, filosof\u00eda oriental, relixi\u00f3ns do mundo, e experiencias individuais. A pesar de enorme variaci\u00f3n, os magos do caos frecuentemente traballan con paradigmas ca\u00f3ticos e humor\u00edsticos."}
{"id": "116632", "revid": "10599", "url": "https://gl.wikipedia.org/wiki?curid=116632", "title": "Autov\u00eda do Noroeste", "text": ""}
{"id": "116633", "revid": "10599", "url": "https://gl.wikipedia.org/wiki?curid=116633", "title": "Autov\u00eda do Cant\u00e1brico", "text": ""}
{"id": "116634", "revid": "10599", "url": "https://gl.wikipedia.org/wiki?curid=116634", "title": "Autov\u00eda Santiago-Lugo", "text": ""}
{"id": "116635", "revid": "10599", "url": "https://gl.wikipedia.org/wiki?curid=116635", "title": "Autov\u00eda do Atl\u00e1ntico", "text": ""}
{"id": "116636", "revid": "10599", "url": "https://gl.wikipedia.org/wiki?curid=116636", "title": "Autov\u00eda Lugo - Ourense", "text": ""}
{"id": "116637", "revid": "10599", "url": "https://gl.wikipedia.org/wiki?curid=116637", "title": "Autov\u00eda Ponferrada-Ourense", "text": ""}
{"id": "116638", "revid": "10599", "url": "https://gl.wikipedia.org/wiki?curid=116638", "title": "Autov\u00eda A-57", "text": ""}
{"id": "116640", "revid": "10599", "url": "https://gl.wikipedia.org/wiki?curid=116640", "title": "Autov\u00eda A-75", "text": ""}
{"id": "116643", "revid": "72012", "url": "https://gl.wikipedia.org/wiki?curid=116643", "title": "Dorothy Clutterbuck", "text": "Dorothy Clutterbuck, nada o 19 de xaneiro de 1880 e finada o 12 de xaneiro de 1951, foi unha escritora e suposta meiga que viviu preto de Christchurch, en Inglaterra.\nLogo da s\u00faa morte a s\u00faa identidade veu ser importante dentro da Wicca, porque Gerald Gardner dic\u00eda que ela foi a muller que o iniciou na bruxer\u00eda, e logo el fundar\u00eda a Wicca. Dorothy Clutterbuck deixou diarios do per\u00edodo de 1942-1943, coa intenci\u00f3n de que fose de consumo p\u00fablico e contendo poes\u00eda, ilustraci\u00f3ns e folclore."}
{"id": "116646", "revid": "75439", "url": "https://gl.wikipedia.org/wiki?curid=116646", "title": "Lista de xogos de PlayStation 3", "text": "Esta \u00e9 unha lista de todos os xogos lanzados en Blu-Ray ou anunciados para PlayStation 3, a videoconsola de sobremesa de Sony."}
{"id": "116647", "revid": "23204", "url": "https://gl.wikipedia.org/wiki?curid=116647", "title": "Dagr", "text": "Dagr (\"d\u00eda\", en escandinavo moderno: Dag, en island\u00e9s moderno : Dagur) era, na mitolox\u00eda n\u00f3rdica, o deus do d\u00eda, fillo de Delling (deus do crep\u00fasculo) e N\u00f3tt (deusa da noite). Dagr, cruza a trav\u00e9s do unha carruaxe empuxada por un cabalo chamado Skinfaxi. A melena de Skinfaxi alumea o ceo e a terra polo d\u00eda. O cabalo equivalente de Nott, Hrimfaxi , alumea a noite."}
{"id": "116648", "revid": "1410", "url": "https://gl.wikipedia.org/wiki?curid=116648", "title": "N\u00f3tt", "text": "Na mitolox\u00eda n\u00f3rdica, N\u00f3tt \u00e9 a personificaci\u00f3n da noite. \u00c9 filla do xigante N\u00f6rfi (tam\u00e9n Narfi ou N\u00f6rr). Foi esposa de Naglfari con quen tivo un fillo chamado Aud, logo con Annar tivo unha filla chamada J\u00f6rd e finalmente casou con Delling que era un dos deuses, e con quen tivo un fillo chamado Dagr.\nA s\u00faa orixe e natureza son descritas por Snorri Sturluson no primeiro cap\u00edtulo da Edda prosaica, en Gylfaginning:"}
{"id": "116649", "revid": "43327", "url": "https://gl.wikipedia.org/wiki?curid=116649", "title": "Hawaiano", "text": "Hawaiano pode referirsea :"}
{"id": "116651", "revid": "89787", "url": "https://gl.wikipedia.org/wiki?curid=116651", "title": "Resident Evil Dead Aim", "text": "Resident Evil Dead Aim \u00e9 un videoxogo creado por Capcom pertencente \u00e1 serie Resident Evil para a videoconsola PlayStation 2. No Xap\u00f3n titulouse Gun Survivor 4: Biohazard - Heroes Never Die. Sa\u00edu ao mercado no ano 2003.\nHistoria.\nTras a destruci\u00f3n de Raccoon City un cargamento do virus T \u00e9 roubado. O goberno estadounidense env\u00eda a un axente chamado Bruce McGivern para obter informaci\u00f3n do incidente. O virus \u00e9 liberado nun cruceiro e infecta a toda a pasaxe por un antigo membro da corporaci\u00f3n Umbrella, Morpheus T. Duvall. Tras destru\u00edr o cruceiro, Bruce chega a unhas instalaci\u00f3ns nunha illa pr\u00f3xima. Nela Morpheus equipou varios m\u00edsiles co virus T, cos que tenta ameazar aos Estados Unidos. Bruce consegue desactivar os m\u00edsiles e Morpheus inf\u00e9ctase co virus e conv\u00e9rtese nun Tyrant. Finalmente, Bruce elim\u00ednao cun can\u00f3n de part\u00edculas e foxe da illa.\nCr\u00edtica.\nNas publicaci\u00f3ns m\u00e1is salientables acadou un 74 en GameSpy, un 70 en Eurogamer e un 64 en GameSpot. En Metacritic consegiu un 65."}
{"id": "116652", "revid": "56817", "url": "https://gl.wikipedia.org/wiki?curid=116652", "title": "Esbat", "text": "O esbat \u00e9 a celebraci\u00f3n da l\u00faa chea por parte da Wicca. Adoitan ser festas m\u00e1is pequenas e con moita menos parafernalia ritualista que os sabbats, por que normalmente van acompa\u00f1ados de meditaci\u00f3n e de observancia ritual, en grupo ou en solitario, ademais de ser unhas festas moi solemnes. Cel\u00e9branse, de preferencia, pola noite, a\u00ednda que o poder e a influencia da l\u00faa chea tam\u00e9n est\u00e1 presente polo d\u00eda.\nA palabra Esbat ven da palabra francesa \"s'ebattre\", que significa divertirse. Orixinariamente, estas reuni\u00f3ns privadas ti\u00f1an lugar na obscuridade da noite, dentro dun bosque, nun claro, e nunha zona moy profunda a ser preferible. Na Wicca \u00e9 importante a proximidade \u00f3s elementos, polo que moitos wiccanos realizan as cerimonias \"revestidos de ceo\", \u00e9 dicir, espidos \u00f3 aire libre. (\u00c9 unha manifestaci\u00f3n de inocencia e de retorno \u00e1 natureza, a\u00ednda que isto non \u00e9 necesario, existen moitos grupos que traballan vestidos)."}
{"id": "116654", "revid": "1131", "url": "https://gl.wikipedia.org/wiki?curid=116654", "title": "Animacam", "text": "Animacam \u00e9 un festival internacional de animaci\u00f3n en li\u00f1a que forma parte dunha iniciativa levada a cabo por Limaia Produci\u00f3ns, produtora ourens\u00e1 do sector da animaci\u00f3n.\nTraxectoria.\nA primeira edici\u00f3n de \"Animacam.tv\", de xullo a outubro de 2008, foi visitada por 75\u00a0000 internautas e participaron nas secci\u00f3ns competitivas 164 pel\u00edculas de animaci\u00f3n procedentes de 33 pa\u00edses das cales seis foron seleccionadas para premios de 2000 euros cada un por votantes rexistrados dende 43 pa\u00edses.\nNa s\u00faa Segunda Edici\u00f3n, posta en marcha en Internet, o apartado competitivo do festival engadiu espazos para escolas de animaci\u00f3n e creadores noveis que puideron participar no apartado \u201c\u00d3pera prima\u201d e tam\u00e9n noutro para pel\u00edculas dirixidas a nenos ata os seis anos baixo o nome de Preescolar, mantendo as demais categor\u00edas e os premios do p\u00fablico de 2000 euros e dous premios especiais coa mesma dotaci\u00f3n.\nTam\u00e9n foi nova a categor\u00eda \u201cObras inacabadas\u201d, f\u00f3ra de concurso, aberta a recibir todas aquelas obras de animaci\u00f3n de calquera \u00e9poca e t\u00e9cnica, que quedaron en fase inicial ou \u00e1 metade de produci\u00f3n, co obxectivo de que xurdan contactos que axuden a rematalas.\nA participaci\u00f3n en Animacam abriuse tam\u00e9n a peregrinos e internautas en xeral, a trav\u00e9s das s\u00faas Secci\u00f3ns Paralelas, nas que todos puideron deixar a s\u00faa cr\u00f3nica persoal sobre o Cami\u00f1o de Santiago, as lendas de tradici\u00f3n oral e as festas. Nesta \u00faltima secci\u00f3n, aparec\u00edan tam\u00e9n os 315 concellos galegos con ligaz\u00f3ns \u00e1s s\u00faas respectivas p\u00e1xinas de Internet."}
{"id": "116656", "revid": "1131", "url": "https://gl.wikipedia.org/wiki?curid=116656", "title": "Aeroporto de Xirona-Costa Brava", "text": "O Aeroporto de Xirona-Costa Brava (IATA: GRO, OACI: LEGE) \u00e9 un aeroporto xestionado por Aena situado a 13 quil\u00f3metros da cidade de Xirona, dando servizo a toda a Costa Brava, e a 74 quil\u00f3metros da cidade de Barcelona.\nNa actualidade \u00e9 un dos aeroportos que m\u00e1is crecemento experimentou nos \u00faltimos anos, debido fundamentalmente ao feito de ser unha das principais bases da compa\u00f1\u00eda Ryanair en Europa.\nEn 2007, o aeroporto recibiu un total de 4\u00a0848\u00a0619, o cal sup\u00f3n un crecemento do 34% con respecto ao ano anterior, cun incremento de m\u00e1is dun mill\u00f3n de pasaxeiros."}
{"id": "116657", "revid": "1131", "url": "https://gl.wikipedia.org/wiki?curid=116657", "title": "Aeroporto de Tenerife Sur", "text": "O Aeroporto de Tenerife Sur (IATA: TFS, OACI: GCTS), co\u00f1ecido tam\u00e9n como Aeroporto Reina Sof\u00eda, \u00e9 un aeroporto xestionado por Aena, que est\u00e1 localizado nos municipios nos municipios tinerfe\u00f1os de Granadilla de Abona e San Miguel, moi preto das localidades costeiras de El M\u00e9dano e Los Abrigos. A finais dos sesenta, con motivo da visita do ministro do Aire \u00e1s obras do Aeroporto de Los Rodeos (hoxe Tenerife Norte), as autoridades insulares suscitaron a necesidade de elixir unha nova localizaci\u00f3n debido aos inconvenientes de car\u00e1cter meteorol\u00f3xico que imped\u00edan ao aeroporto existente reunir as condici\u00f3ns t\u00e9cnicas axeitadas."}
{"id": "116659", "revid": "895", "url": "https://gl.wikipedia.org/wiki?curid=116659", "title": "SS-81", "text": ""}
{"id": "116660", "revid": "23204", "url": "https://gl.wikipedia.org/wiki?curid=116660", "title": "Strada statale 81 Piceno Aprutina", "text": "A Strada statale 81 Piceno Aprutina (SS 81), \u00e9 unha hist\u00f3rica strada statale de Italia. Tr\u00e1tase dun importante eixo de comunicaci\u00f3n entre as rexi\u00f3ns das Marcas e os Abruzos que conecta a cidade de Ascoli Piceno at\u00e9 chegar aos arredores de Casoli, atravesando t\u00f3dolos municipios m\u00e1is importantes que se atopan na franxa pedemontana abruzesa.\nPercorrido.\nAs principais ciadades polas que pasa a estrada son: Teramo, Penne, Chieti e Guardiagrele.\nOs primeiros 11,498 quil\u00f3metros est\u00e1n en territorio nas Marcas, os restantes nos Abruzos."}
{"id": "116661", "revid": "895", "url": "https://gl.wikipedia.org/wiki?curid=116661", "title": "SS-80", "text": ""}
{"id": "116663", "revid": "109216", "url": "https://gl.wikipedia.org/wiki?curid=116663", "title": "Strada statale 80 del Gran Sasso d'Italia", "text": "A Strada statale 80 del Gran Sasso d'Italia (SS 80), que une L'Aquila con T\u00e9ramo, ou \"Strada regionale 80 del Gran Sasso d'Italia (SR 80)\", de T\u00e9ramo a Giulianova, \u00e9 unha importante strada statale e rexional italiana. Une a capital da rexi\u00f3n coa costa.\nNo tramo central a estrada foi destinada a fin tur\u00edstico e denominada Strada maestra del Parco.\nPercorrido.\nTen a s\u00faa orixe en L'Aquila, por Viale Corrado IV, e dir\u00edxese cara o norte, onde toca os \"comuni\" de San Vittorino, Cermone e Arischia. De a\u00ed a estrada pasa a ser t\u00edpicamente de monta\u00f1a e comeza a s\u00faa subida cara ao Gran Sasso d'Italia; a 1.299 msnm atrav\u00e9sase o paso fronteirizo de Capannelle e penetra no val do Vomano, onde se pasa pola localidade de Ortolano. Continuando cara ao leste a estrada atravesa Fano Adriano, Montorio al Vomano, Villa Tordinia e, descendendo cara \u00e1 chaira, ch\u00e9gase a T\u00e9ramo. Despois da cidade o trazado faise chairo e flu\u00eddo e, superado San Nicol\u00f2 a Tordino (\u00faltima \"frazione\" da cidade de T\u00e9ramo), p\u00e1sase pola estaci\u00f3n de Bellante (na \"frazione\" de Bellante Stazione, en Bellante), cr\u00fazase coa Autostrada A14, pola cal se chega a Giulianova, onde a ruta segue o cami\u00f1o pola strada statale 16 Adriatica."}
{"id": "116667", "revid": "98629", "url": "https://gl.wikipedia.org/wiki?curid=116667", "title": "Terremoto de L'Aquila de 2009", "text": "O terremoto de L'Aquila de 2009 foi un sismo de 6,3 graos na escala sismol\u00f3xica de magnitude de momento segundo a United States Geological Survey (6,7 graos na escala de Richter) rexistrado o d\u00eda 6 de abril de 2009 na zona central da pen\u00ednsula It\u00e1lica. O epicentro localizouse na cidade de L'Aquila, rexi\u00f3n dos Abruzos, mentres que en Roma a s\u00faa magnitude foi de 4,6 grados Richter. O terremoto deixou 294 mortos, 1.500 feridos e unhas 50.000 persoas perderon as s\u00faas casas a causa da destruci\u00f3n total ou parcial de miles de edificaci\u00f3ns. As r\u00e9plicas continuaron os d\u00edas posteriores do sismo m\u00e1is forte, entre eles varios que superaron os 5 graos na escala de Richter."}
{"id": "116668", "revid": "56817", "url": "https://gl.wikipedia.org/wiki?curid=116668", "title": "Maibara", "text": "Maibara (\u7c73\u539f\u5e02, \u307e\u3044\u3070\u3089\u3057, \"Maibara-shi\") \u00e9 un concello da prefectura de Shiga no Xap\u00f3n. Est\u00e1 situado ao nordeste da prefectura e da rexi\u00f3n de Kinki e no centro-oeste da Illa de Honsh\u016b. A s\u00faa superficie \u00e9 de 250,46\u00a0km\u00b2 e a poboaci\u00f3n de 40.581 habitantes (2009) e ten unha densidade de poboaci\u00f3n de 162 hab./km\u00b2.\nO concello de Maibara limita cos concellos de Nagahama, de Hikone, de Taga (son da prefectura de Shiga), de Ibigawa, de Sekigahara e de \u014cgaki (son da prefectura de Gifu).\nHistoria.\nA cidade de Maibara foi fundada pola fusi\u00f3n de tres concellos de vila do distrito de Sakata (\"Ibuki\", \"Sant\u014d\" e \"Maihara\") en 14 de febreiro de 2005."}
{"id": "116669", "revid": "56817", "url": "https://gl.wikipedia.org/wiki?curid=116669", "title": "Yasu", "text": "Yasu (\u91ce\u6d32\u5e02, \u3084\u3059\u3057, \"Yasu-shi\") \u00e9 un concello da prefectura de Shiga no Xap\u00f3n. Est\u00e1 situado ao sur da prefectura e ao leste da rexi\u00f3n de Kinki e no centro-oeste da Illa de Honsh\u016b. A s\u00faa superficie \u00e9 de 81,07\u00a0km\u00b2 e a poboaci\u00f3n de 50.041 habitantes (2009) e ten unha densidade de poboaci\u00f3n de 617 h/km\u00b2.\nO concello de Maibara limita cos concellos de Moriyama, de Ritt\u014d, de Konan, de Ry\u016b\u014d e de \u014cmihachiman."}
{"id": "116670", "revid": "2074", "url": "https://gl.wikipedia.org/wiki?curid=116670", "title": "Bici", "text": ""}
{"id": "116671", "revid": "895", "url": "https://gl.wikipedia.org/wiki?curid=116671", "title": "Universidade de Teramo", "text": ""}
{"id": "116672", "revid": "5312", "url": "https://gl.wikipedia.org/wiki?curid=116672", "title": "Higashi\u014dmi", "text": "Higashi\u014dmi (\u6771\u8fd1\u6c5f\u5e02, \u3072\u304c\u3057\u304a\u3046\u307f\u3057, \"Higashi\u014dmi-shi\") \u00e9 un concello xapon\u00e9s da prefectura de Shiga. Est\u00e1 situado ao sur da prefectura, ao leste da rexi\u00f3n de Kinki e no centro-oeste da illa de Honshu. A s\u00faa superficie \u00e9 de 388,58\u00a0km\u00b2, a poboaci\u00f3n \u00e9 de 116.853 habitantes (2009) e ten unha densidade de poboaci\u00f3n de 301 hab./km\u00b2.\nO concello de Higashi\u014dmi limita cos concellos de \u014cmihachiman, Azuchi, Ry\u016b\u014d, K\u014dka, Hino, Taga, Aish\u014d, Hikone (pertencentes \u00e1 prefectura de Shiga); Inabe e Komono (que son da prefectura de Mie)."}
{"id": "116673", "revid": "2074", "url": "https://gl.wikipedia.org/wiki?curid=116673", "title": "Bmx", "text": ""}
{"id": "116674", "revid": "98629", "url": "https://gl.wikipedia.org/wiki?curid=116674", "title": "Franco Baldini", "text": "Franco Baldini, nado en Reggello o 3 de outubro de 1960, \u00e9 un exfutbolista italiano. Xogaba de centrocampista e actualmente \u00e9 director deportivo do AS Roma."}
{"id": "116675", "revid": "25871", "url": "https://gl.wikipedia.org/wiki?curid=116675", "title": "Valeriano Dom\u00ednguez B\u00e9cquer", "text": "Valeriano Dom\u00ednguez B\u00e9cquer, nado en Sevilla o 15 de decembro de 1833 e finado en Madrid o 23 de setembro de 1870, foi un pintor espa\u00f1ol.\nTraxectoria.\nEra fillo do pintor Jos\u00e9 Dom\u00ednguez B\u00e9cquer, sobri\u00f1o do tam\u00e9n pintor Joaqu\u00edn Dom\u00ednguez B\u00e9cquer e irm\u00e1n do poeta Gustavo Adolfo B\u00e9cquer. Iniciouse na pintura da man de seu pai, a\u00ednda que tam\u00e9n tivo como mestre a Antonio Cabral Bejarano. Trasladado a Madrid, foi seu irm\u00e1n quen lle abriu as portas dos ambientes art\u00edsticos da capital espa\u00f1ola. \nEn 1864 recibiu do Goberno da Naci\u00f3n o encargo dunha serie de pinturas que reflectisen as festas populares, os costumes e os traxes t\u00edpicos das distintas rexi\u00f3ns espa\u00f1olas e que deron lugar a obras como \"O baile\", \"Festa popular do Moncaio (Arag\u00f3n)\" ou \"Costumes espa\u00f1ois da provincia de Soria\". Con todo un cambio do Goberno supuxo para o pintor abandonar o traballo ao ver suspendida a bolsa que ti\u00f1a concedida para a s\u00faa realizaci\u00f3n. \nTraballou como debuxante e ilustrador de importantes publicaci\u00f3ns como \"La Ilustraci\u00f3n Espa\u00f1ola y Americana\", \"El Museo Universal\" e \"El Arte en Espa\u00f1a\"."}
{"id": "116676", "revid": "98629", "url": "https://gl.wikipedia.org/wiki?curid=116676", "title": "Inmigraci\u00f3n xaponesa no Brasil", "text": "A inmigraci\u00f3n xaponesa no Brasil comezou a comezos do s\u00e9culo XX, mediante un acordo entre o goberno xapon\u00e9s e o brasileiro. Actualmente, o Brasil abriga a maior poboaci\u00f3n de xaponeses fora do Xap\u00f3n con preto de 2 mill\u00f3ns de nikkeis (\u65e5\u7cfb), termo usado para denominar os xaponeses e os seus descendentes.\nRaz\u00f3ns da inmigraci\u00f3n.\nO Xap\u00f3n estaba superpoboado no s\u00e9culo XIX. O pa\u00eds quedara illado do mundo durante os 265 anos do per\u00edodo Edo (shogunato Tokugawa), sen guerras, epidemias tra\u00eddas do exterior ou emigraci\u00f3n. Coas t\u00e9cnicas agr\u00edcolas da \u00e9poca, o Xap\u00f3n produc\u00eda s\u00f3 o alimento que consumida, sen practicamente formar estoques para per\u00edodos dif\u00edciles.\nO fin do shogunato Tokugawa deu espazo para un intenso proxecto de modernizaci\u00f3n e apertura ao exterior durante a era Meiji. A pesar da reforma agraria, a mecanizaci\u00f3n da agricultura desempregou miles de campesi\u00f1os. Outros milleiros de pequenos campesi\u00f1os quedaron empe\u00f1ados ou perderon as s\u00faas terras por non poder pagar os altos impostos, que, na era Meiji, pasaron a ser cobrados en di\u00f1eiro, mentres antes eran cobrados en especie (parte da produci\u00f3n).\nOs campesi\u00f1os sen terra foron para as principais cidades, que quedaron saturadas. As oportunidades de emprego volv\u00e9ronse cada vez m\u00e1is raras, formando unha masa de traballadores miser\u00e1beis.\nA pol\u00edtica emigratoria do goberno xapon\u00e9s ti\u00f1a como principal obxectivo aliviar as tensi\u00f3ns sociais debido \u00e1 escaseza de terras cultiv\u00e1beis e \u00f3 endebedamento dos traballadores rurais, permitindo as\u00ed a aplicaci\u00f3n de proxectos de modernizaci\u00f3n.\nA partir da d\u00e9cada de 1880, o Xap\u00f3n incentivou a emigraci\u00f3n dos seus habitantes a trav\u00e9s de contratos con outros gobernos. Antes do Brasil, xa hab\u00eda emigraci\u00f3n de xaponeses para os Estados Unidos (principalmente Hawai), Per\u00fa e M\u00e9xico. No inicio do s\u00e9culo XX, tam\u00e9n houbo grandes fluxos de emigraci\u00f3n xaponesa para colonizar os territorios recentemente conquistados de Corea e Taiw\u00e1n. S\u00f3 no Brasil e nos Estados Unidos se formaron grandes colonias de descendentes de xaponeses. Practicamente t\u00f3dolos emigrantes que formaron grandes colonias en Corea e Taiw\u00e1n volveron ao Xap\u00f3n despois de que terminou a segunda guerra mundial."}
{"id": "116677", "revid": "89787", "url": "https://gl.wikipedia.org/wiki?curid=116677", "title": "Toxicidade do paracetamol", "text": "A toxicidade do paracetamol \u00e9 causada polo uso excesivo ou sobredose do paracetamol, un f\u00e1rmaco analx\u00e9sico que act\u00faa inhibindo a s\u00edntese de prostaglandinas responsables da aparici\u00f3n da dor, \u00e1 parte de ter propiedades antipir\u00e9ticas que aten\u00faan os estados febr\u00eds. A s\u00faa intoxicaci\u00f3n causa, principalmente, danos hep\u00e1ticos, sendo unha das formas m\u00e1is com\u00fans de envelenamento en todo o mundo.\nMalia pertencer \u00f3 grupo dos AINEs (antiinflamatorios non esteroideos) carece de propiedades antiinflamatorias significativas; existe en diversas formas farmac\u00e9uticas para facilitar a s\u00faa administraci\u00f3n por v\u00eda rectal, intravenosa ou oral.\nTr\u00e1tase dun f\u00e1rmaco de libre disposici\u00f3n, que est\u00e1 presente en practicamente t\u00f3dolos fogares, o que pode facer pensar que \u00e9 unha substancia inocua, cando non o \u00e9. De feito, ten un \u00edndice terap\u00e9utico reducido, o que quere dicir que a dose normal est\u00e1 preto da sobredose, e por iso \u00e9 un composto relativamente perigoso. Deste xeito, a dose t\u00f3xica de paracetamol \u00e9 moi variable. En adultos, unha dose \u00fanica de 10g ou doses m\u00e1is pequenas pero continuadas de 5g en 24 horas nunha persoa sa e non consumidora de alcohol (4g/d\u00eda nun consumidor de alcohol) pode causar danos importantes no f\u00edgado. Ademais, se non se trata adecuadamente no momento oportuno a sobredose de paracetamol provoca fallo hep\u00e1tico seguido de morte en poucos d\u00edas.\nEn comparanza coa aspirina, que tam\u00e9n se usa como analx\u00e9sico-antipir\u00e9tico (evita ou baixa a febre), ten varias vantaxes: non dana a barreira mucosa do tracto G.I. (non provoca \u00falcera g\u00e1strica), non provoca disfunci\u00f3n plaquetaria (non altera a capacidade do sangue para callar), ten un maior rango terap\u00e9utico (as doses t\u00f3xicas son bastante superiores \u00e1s terap\u00e9uticas) e non est\u00e1 asociado \u00e1 s\u00edndrome de Reye (cadro grave de encefalopat\u00eda e hepatopat\u00eda).\nIndicaci\u00f3ns terap\u00e9uticas.\nO paracetamol util\u00edzase para o tratamento sintom\u00e1tico da dor de calquera etiolox\u00eda de intensidade moderada como \u00e9 o caso de dores postoperatorias, dores posparto, reum\u00e1ticos, lumbago, ci\u00e1ticas, neuralxias, dores musculares, dismenorrea, cefaleas e odontalxias. Estados febr\u00eds.\nDoses terap\u00e9uticas e t\u00f3xicas.\nO paracetamol abs\u00f3rbese rapidamente alcanzando concentraci\u00f3ns m\u00e1ximas no plasma \u00e1s 2 horas despois da inxesti\u00f3n. A concentraci\u00f3n plasm\u00e1tica terap\u00e9utica \u00e9 de 10-20\u00a0\u00b5g/ml e presenta unha vida media de 2-4horas.\nA dose terap\u00e9utica oscila entre 10\u201315\u00a0mg/Kg (dose m\u00e1xima recomendada: 80\u00a0mg/kg) en nenos; e 250\u20131000\u00a0mg (dose m\u00e1xima recomendada: 4g \u00f3 d\u00eda) en adultos. A dose t\u00f3xica m\u00ednima \u00e9 de 150\u00a0mg/kg en nenos e 10g en adultos, \u00f3 d\u00eda.\nEstes valores ve\u00f1en variando en funci\u00f3n, sobre todo, dos niveis basais de glutati\u00f3n a\u00ednda que tam\u00e9n infl\u00faen outros factores.\nMecanismo de toxicidade.\nO paracetamol metabol\u00edzase a compostos inactivos (90%) por combinaci\u00f3n con sulfato e glicur\u00f3nido, logo estas substancias elim\u00ednanse por v\u00eda urinaria. Do 10% restante unha parte excretase directamente polos riles e unha pequena parte \u00e9 metabolizada polo sistema Citocromo P450; este oxida \u00f3 paracetamol para producir un intermedio moi reactivo e electrof\u00edlico, a NAPQI (N-acetil-p-benzoquinoneimina); este composto en condici\u00f3ns normais neutral\u00edzase por acci\u00f3n do glutati\u00f3n, isto \u00e9, formase Ciste\u00edna e Mercaptano que son compostos que carecen de toxicidade.\nEn episodios de toxicidade por paracetamol as v\u00edas metab\u00f3licas do sulfato e do glicur\u00f3nido esg\u00f3tanse e a NAPQI pode reaccionar libremente coas membranas celulares, causando amplos danos e morte de moitos hepatocitos dando como resultado necrose hep\u00e1tica aguda.\nEn resumo, o paracetamol en si non \u00e9 t\u00f3xico pero sofre procesos de biotransformaci\u00f3n a partir dos cales se orixina un composto t\u00f3xico responsable dos efectos indesexables.\nFactores que modifican a toxicidade.\nDo mencionado no punto anterior concl\u00faense os factores que poden influ\u00edr na toxicidade do paracetamol:\nDiagn\u00f3stico cl\u00ednico da intoxicaci\u00f3n aguda.\nNun paciente cun consumo excesivo de paracetamol p\u00f3dese producir unha intoxicaci\u00f3n que pode rematar nunha lesi\u00f3n hep\u00e1tica. Despois dunha sobredose, d\u00e9bense medir os niveis plasm\u00e1ticos entre as 4 e 24 horas postinxesti\u00f3n. Niveis tomados antes das 4 horas non son v\u00e1lidos para tomar unha decisi\u00f3n. O valor obtido aval\u00edase de acordo co \"nomograma de Rumack-Matthew\". O cadro cl\u00ednico da intoxicaci\u00f3n por paracetamol caracter\u00edzase fundamentalmente por unha hepatopat\u00eda, que nos casos mais graves remata nunha necrose (morte das c\u00e9lulas) hep\u00e1tica, e p\u00f3dese dividir en catro etapas cl\u00ednicas ben diferenciadas segundo o intervalo de tempo que decorre dende o momento da inxesti\u00f3n:\nNomograma de Rumack-Matthew.\n\u00c9 unha gr\u00e1fica preditiva da gravidade da intoxicaci\u00f3n. Nela relaci\u00f3nanse as concentraci\u00f3ns ou niveis plasm\u00e1ticos do paracetamol no sangue obtido do paciente (entre as 4 e as 24 horas da inxesti\u00f3n) co tempo transcorrido entre a inxesti\u00f3n e a obtenci\u00f3n da mostra. Se ao cruz\u00e1rense ambos os dous datos o punto cae na zona da gr\u00e1fica situada por enriba da li\u00f1a de risco, tr\u00e1tase dunha intoxicaci\u00f3n grave que precisa de tratamento con ant\u00eddoto (N-Acetil-ciste\u00edna). Cando cae por debaixo \u00e9 unha intoxicaci\u00f3n leve, e non precisa de ant\u00eddoto. Esta gr\u00e1fica, non obstante, ten unhas indicaci\u00f3ns limitadas, e perante a d\u00fabida deber\u00eda indicarse o ant\u00eddoto.\nO diagn\u00f3stico diferencial debe inclu\u00edr a hepatite isqu\u00e9mica (por falta de osixenaci\u00f3n), a hepatite viral, a toxicidade por outras drogas ou toxinas e o \"s\u00edndrome de Reye\" (en rapaces menores de 16 anos).\nO diagn\u00f3stico de toxicidade por uso cr\u00f3nico de paracetamol \u00e9 bastante m\u00e1is dif\u00edcil, porque os s\u00edntomas son de presentaci\u00f3n m\u00e1is insidiosa e o dato da inxesti\u00f3n do f\u00e1rmaco non sempre \u00e9 obtido na avaliaci\u00f3n inicial. D\u00e9bese sospeitar hepatotoxicidade por paracetamol cando un paciente con factores de risco (alcoholismo, xax\u00fan, uso de indutores (citocromo P450) tomou m\u00e1is de 4 g nun per\u00edodo de 24 h.\nTratamento.\nO tratamento da intoxicaci\u00f3n por paracetamol bas\u00e9ase en dous eixes:\nDescontaminaci\u00f3n.\nO uso de carb\u00f3n activado est\u00e1 indicado en t\u00f3dolos pacientes que se presentan nas primeiras 4 horas postinxesti\u00f3n (o carb\u00f3n activado absorbe o paracetamol, diminu\u00edndo a s\u00faa absorci\u00f3n nun 90%). Tam\u00e9n est\u00e1 indicado se existe inxesti\u00f3n de preparados de liberaci\u00f3n prolongada ou inxesti\u00f3n simult\u00e1nea de drogas que retarden o baleirado g\u00e1strico. O carb\u00f3n activado d\u00e9bese administrar nunha dose \u00fanica de 1 g/Kg. O carb\u00f3n activado p\u00f3dese unir \u00f3 NAC cando se administra conxuntamente, mais a s\u00faa absorci\u00f3n \u00e9 maior que a requirida para reverter a toxicidade por paracetamol, polo que non se recomenda aumentar a dose.\nN-acetilciste\u00edna (NAC).\n\u00c9 un precursor do glutaci\u00f3n que serve para previr a toxicidade por paracetamol \u00f3 limitar a acumulaci\u00f3n de NAPQI. Ademais, p\u00f3dese unir directamente \u00e1 NAPQI como substituto do glutaci\u00f3n e aumenta a v\u00eda non t\u00f3xica de sulfataci\u00f3n do paracetamol. En etapas m\u00e1is tard\u00edas da intoxicaci\u00f3n, a NAC \u00e9 beneficiosa a trav\u00e9s de mecanismos antiinflamatorios e antioxidantes amais de ter propiedades inotr\u00f3picas e vasodilatadores. As indicaci\u00f3ns de tratamento con NAC son:\nOutras medidas: se o emprego de cimetidina coa fin de inhibi-lo citocromo P450 non tivo o efecto agardado, a hemodi\u00e1lise e a hemoperfusi\u00f3n son alternativas de manexo que tampouco demostraron un beneficio claro. O emprego de sistemas de di\u00e1lise hep\u00e1tica (por exemplo MARS) poder\u00eda ser de utilidade en casos que se presentan con m\u00e1is de 10 horas de evoluci\u00f3n.\nA m\u00e1xima eficacia da NAC ac\u00e1dase cando se usa dentro das primeiras 10 horas despois da inxesti\u00f3n, reducindo a hepatotoxicidade de 50 a 5% e a mortalidade global dun 8 \u00f3 0%. Por\u00e9n, o uso m\u00e1is tard\u00edo tam\u00e9n \u00e9 beneficioso nestes pacientes.\nProgn\u00f3stico.\nSe a administraci\u00f3n do ant\u00eddoto \u00e9 o r\u00e1pida abondo, os problemas hep\u00e1ticos non son clinicamente relevantes. En caso contrario (ou en pacientes malnutridos, con hepatite, alcoh\u00f3licos etc.) pode ser preciso o transplante hep\u00e1tico. A hepatotoxicidade severa def\u00ednese como un aumento de transaminases por enriba de 1000 U/L. En conxunto, a mortalidade global non supera o 2%, a\u00ednda que pode acadar o 47% se ocorre un fallo hep\u00e1tico."}
{"id": "116678", "revid": "35737", "url": "https://gl.wikipedia.org/wiki?curid=116678", "title": "Cant\u00f3n de Friburgo", "text": "O cant\u00f3n de Friburgo (en franc\u00e9s: \"Fribourg\", alem\u00e1n: \"Freiburg\", en italiano: \"Friburgo\", en romanche: \"Friburg\") \u00e9 un cant\u00f3n da confederaci\u00f3n Su\u00edza."}
{"id": "116680", "revid": "23204", "url": "https://gl.wikipedia.org/wiki?curid=116680", "title": "Cant\u00f3n de Schaffhausen", "text": "O cant\u00f3n de Schaffhausen, oficialmente en alem\u00e1n Kanton Schaffhausen (en alem\u00e1n su\u00edzo: Kanton Schafuuse, en franc\u00e9s: Canton de Schaffhouse, en italiano: Canton Sciaffusa, en romanche: Chantun Schaffusa), \u00e9 o cant\u00f3n m\u00e1is setentrional de Su\u00edza e at\u00f3pase case na s\u00faa totalidade ao norte do r\u00edo Rin. Malia que o seu \u00fanico idioma oficial sexa o alem\u00e1n, a lingua coloquial \u00e9 o dialecto alem\u00e1nico do alem\u00e1n su\u00edzo oriental, o chamado Schaffhauserdeutsch. O cant\u00f3n recibe o nome da s\u00faa capital e vila m\u00e1is poboada, Schaffhausen.\nXeograf\u00eda.\nSituado ao norte da Confederaci\u00f3n Su\u00edza, bordeando Alema\u00f1a e apenas enteiramente \u00e1 beira dereita do Rin, o cant\u00f3n componse de tres partes: a central, onde se atopa a capital cantonal, Schaffhausen, e que pos\u00fae no interior das s\u00faas fronteiras o enclave alem\u00e1n de B\u00fcsingen am Hochrhein, a oriental, que cont\u00e9n as comunas de Stein am Rhein e Ramsen e a occidental, formada polas comunas de Buchberg e R\u00fcdlingen. Linda cos cant\u00f3ns de Z\u00faric e de Turgovia.\nO cant\u00f3n de Schaffhausen culmina no Hagen, unha monta\u00f1a da cordilleira de Randen, a 912 metros de altitude. O punto m\u00e1is baixo at\u00f3pase \u00e1s beiras do Rin, en Buchberg, con 344 metros de altitude. Abrangue un territorio de 298,42 km2, o que o converte no s\u00e9timo cant\u00f3n m\u00e1is pequeno de Su\u00edza."}
{"id": "116681", "revid": "5132", "url": "https://gl.wikipedia.org/wiki?curid=116681", "title": "Kanton Freiburg", "text": ""}
{"id": "116682", "revid": "5132", "url": "https://gl.wikipedia.org/wiki?curid=116682", "title": "Cant\u00f3n de Freiburg", "text": ""}
{"id": "116683", "revid": "5132", "url": "https://gl.wikipedia.org/wiki?curid=116683", "title": "Cant\u00f3n de Fribourg", "text": ""}
{"id": "116684", "revid": "5132", "url": "https://gl.wikipedia.org/wiki?curid=116684", "title": "Canton de Fribourg", "text": ""}
{"id": "116685", "revid": "5132", "url": "https://gl.wikipedia.org/wiki?curid=116685", "title": "Kanton Schaffhausen", "text": ""}
{"id": "116686", "revid": "5863", "url": "https://gl.wikipedia.org/wiki?curid=116686", "title": "Historia da lingua inglesa", "text": "A lingua inglesa \u00e9 un idioma da rama Xerm\u00e1nica occidental da rama anglofrisia falado por m\u00e1is de 300 mill\u00f3ns de persoas como lingua materna en todos os continentes e varios centos de mill\u00f3ns m\u00e1is como lingua secundaria.\nA s\u00faa historia pasa por varias etapas ao longo de m\u00e1is de 1500 anos. Antes de chegar \u00e1 posici\u00f3n de lingua franca mundial da que desfruta hoxe, o ingl\u00e9s evolucionou desde as linguas dos invasores xermanos de Britannia no s\u00e9culo V D.C., que con substrato lat\u00edn, escandinavo e celta foron conformando o ingl\u00e9s antigo. Posteriores invasi\u00f3ns, como a Normanda de 1066 e adiantos tecnol\u00f3xicos como a introduci\u00f3n da imprenta permitiron forxar a lingua inglesa falada hoxe.\nSemellanzas coa historia da lingua galega.\nO programa da CRTVG Ben falado! estabeleceu semellanzas entre a historia da lingua inglesa e a historia da lingua galega, falando dos \"s\u00e9culos escuros do ingl\u00e9s\"."}
{"id": "116688", "revid": "51526", "url": "https://gl.wikipedia.org/wiki?curid=116688", "title": "Cant\u00f3n de Schwyz", "text": "O Cant\u00f3n de Schwyz (en alem\u00e1n: \"Schwyz\", franc\u00e9s: \"Schwytz\", en italiano: \"Svitto\", en romanche: \"Sviz\") \u00e9 un cant\u00f3n da confederaci\u00f3n Su\u00edza. \u00c9 unha das tres \"comunidades rurais\", xunto con Uri e Unterwalden, que fundaron a confederaci\u00f3n. O cant\u00f3n est\u00e1 cercado polo Lago dos Catro Cant\u00f3ns (Lago de Lucerna) ao sur e o Lago de Z\u00faric ao norte.\nNo 2007 a poboaci\u00f3n era de 140.965. Cun territorio de 908\u00a0km\u00b2, a densidade de poboaci\u00f3n \u00e9 de 153 hab/km\u00b2.\nEntre os residentes at\u00f3pase o extenista Boris Becker.\nHistoria do top\u00f3nimo.\nO nome \"Schwyz\" rec\u00f3llese por primeira vez en 972 como \"Suittes\", o que a conecta cun l\u00edder lendario dos alam\u00e1ns chamado \"Suito\", que se dixo que se estableceu na \u00e1rea no s\u00e9culo VII. O nome estendeuse \u00e1 zona controlada por Schwyz, (o Ccant\u00f3n de Schwyz) e m\u00e1is tarde \u00e1 Antiga Confederaci\u00f3n Su\u00edza: a\u00ednda que que outros cant\u00f3ns tend\u00edan a estar en desacordo con esta denominaci\u00f3n no s\u00e9culo XV, o termo \"Schywzer\" adoptouse como autodenominaci\u00f3n despois do 1499, e empregouse para designar abusos na Guerra Suaba e \"Eidgenossenschaft\" e \"Schwytzerland\" us\u00e1ronse de forma intercambiable no s\u00e9culo XVI.\nNa capital cons\u00e9rvanse os arquivos nacionais da confederaci\u00f3n, no Museo Nacional de Letras (\"Bundesbriefmuseum\"), no que se mostra o estatuto de 1291 polo cal os cant\u00f3ns de Schwyz, Uri e Unterwalden declar\u00e1ronse independentes do Imperio.\nXeograf\u00eda.\nO cant\u00f3n de Schwyz est\u00e1 situado na Su\u00edza central. As tres cuartas partes do territorio est\u00e1n cubertas por outeiros, o que permite que estas terras sexan aptas para a agricultura. Da terra produtiva preto de 240\u00a0km\u00b2 est\u00e1n cubertos de fragas. Os lagos ocupan 65\u00a0km\u00b2. Esta \u00e1rea est\u00e1 composta por parte do Lago de Lucerna e do Lago de Z\u00faric. S\u00f3 unha pequena parte do Lago de Zug est\u00e1 dentro do cant\u00f3n. Outros lagos m\u00e1is pequenos son o Lago de Lauerz (\"Lauerzersee\") e o Lago do Sihl (\"Sihlsee\"), que est\u00e1n completamente ao interior do cant\u00f3n.\nO territorio cantonal limita cos cant\u00f3ns de: Zug, Z\u00faric e Sankt Gallen ao norte, con Glarus ao leste, con Uri e Nidwalden ao sur, e con Lucerna ao leste.\nO punto m\u00e1is alto \u00e9 o \"Ortstock\" con 2.716 msnm, a\u00ednda que a monta\u00f1a m\u00e1is famosa do cant\u00f3n \u00e9 o Rigi (\"Kulm\", 1.798 msnm, e \"Scheidegg\", 1.665 msnm). A superficie total do cant\u00f3n \u00e9 de 908\u00a0km\u00b2.\nHistoria.\nNo norte do cant\u00f3n, preto do lago de Z\u00faric, atop\u00e1ronse indicios dun poboamento da zona dende fai 5.000 anos. Ach\u00e1ronse vestixios que datan da idade da Pedra e da Idade de Bronce.\nHai uns 1.400 anos, as tribos xerm\u00e1nicas asent\u00e1ronse no territorio do cant\u00f3n; isto influenciou a agricultura e a forma de vida dos locais. O cristianismo s\u00f3 chegou no s\u00e9culo VII.\nO 1 de agosto de 1291, o cant\u00f3n de Schwyz fundou a Confederaci\u00f3n Helv\u00e9tica xunto cos cant\u00f3ns de Uri e Unterwalden. O cant\u00f3n de Schwyz foi quen guiou \u00e1 Confederaci\u00f3n, de forma que en 1320 o nome do cant\u00f3n era aplicado para toda a confederaci\u00f3n, ata que en 1803 o nome de \"Su\u00edza\" (\"Schweiz\") converteuse no nome oficial da naci\u00f3n. O nome da naci\u00f3n (Schweiz) der\u00edvase xustamente do nome de Schwyz, como o \u00e9 igualmente a bandeira da Confederaci\u00f3n.\nEntre 1798 e 1803 o cant\u00f3n de Schwyz formou parte da Rep\u00fablica Helv\u00e9tica. Enseguida recuperou a s\u00faa independencia e moitos dos cambios introducidos por Napole\u00f3n foron anulados. Isto causou a divisi\u00f3n do cant\u00f3n; en 1830 creouse o cant\u00f3n Schwyz externo, pero este reunificouse en 1833. En 1845 o cant\u00f3n uniuse \u00e1 liga separatista cat\u00f3lica romana (\"Sonderbund\"). Isto permitiu que o cant\u00f3n volvese ser un membro de pleno dereito da Confederaci\u00f3n.\nA constituci\u00f3n de 1848 puxo fin \u00e1 asemblea p\u00fablica (\"Landsgemeinde: os habitantes do cant\u00f3n reun\u00edanse e decid\u00edan as leis\"). A constituci\u00f3n foi revisada no 1876 e 1898.\nEconom\u00eda.\nGran parte do cant\u00f3n depende da agricultura. A raza de bovinos local \u00e9 famosa. O t\u00e9xtil foi de grande importancia para o cant\u00f3n, pero agora cesaron case de producirse. A poboaci\u00f3n conc\u00e9ntrase ao redor da capital Schwyz, na que se atopan varias f\u00e1bricas de artigos de luxo.\nFreienbach, na parte norte do cant\u00f3n, \u00e9 co\u00f1ecida por ter os impostos m\u00e1is baixos de toda Su\u00edza, o que atrae a un gran n\u00famero de persoas adi\u00f1eiradas.\nDemograf\u00eda.\nO cant\u00f3n de Schwyz conta con preto de 131.400 habitantes (2002). A lingua oficial \u00e9 o alem\u00e1n, a\u00ednda que a xente fala o dialecto da Su\u00edza central. A relixi\u00f3n principal \u00e9 o catolicismo.\nMunicipalidades.\nAs cidades m\u00e1is grandes son Schwyz e Einsiedeln. O cant\u00f3n esta dividido en seis distritos e 30 municipalidades."}
{"id": "116697", "revid": "22570", "url": "https://gl.wikipedia.org/wiki?curid=116697", "title": "Metr\u00f3nomo", "text": "O metr\u00f3nomo \u00e9 un instrumento que d\u00e1 un sinal auditivo ou visual permanente para indicar un \"tempo\", o que nos permite interpretar unha peza musical. \u00dasase sobre todo para o estudo das partituras para a posta en marcha dunha interpretaci\u00f3n ou a busca da minutaxe dunha obra musical.\nHistoria.\nPartindo do principio que un metro de f\u00edo cun peso balanc\u00e9ase \u00e1 velocidade de 1 segundo, por movementos \"is\u00f3cronos\" (que non te\u00f1en a mesma amplitude, pero si a mesma duraci\u00f3n) e tras observar que as oscilaci\u00f3ns son proporcionais \u00e1 altura do f\u00edo, \u00c9tienne Louli\u00e9 (1637-1702) inventa o primeiro metr\u00f3nomo graduado, dunha altura de 2 metros e pulsaci\u00f3n ou latexo mudo.\nInventado en \u00c1msterdam en 1812 polo reloxeiro holand\u00e9s Dietrich Nikolaus Winkel (~1780-1826), o metr\u00f3nomo tradicional de pulsaci\u00f3n audible foi patentado en 1816 polo alem\u00e1n Johann Nepomuk Maelzel."}
{"id": "116700", "revid": "23204", "url": "https://gl.wikipedia.org/wiki?curid=116700", "title": "A grande evasi\u00f3n (\u00e1lbum)", "text": "A grande evasi\u00f3n \u00e9 o terceiro disco do grupo santiagu\u00e9s Ataque Escampe, publicado no 2009. Ademais de estar dispo\u00f1ible en formato CD, p\u00f3dese descargar en mp3 de balde na p\u00e1xina do selo A Regueifa Plataforma.\nPor primeira vez, Ataque Escampe deixa de ser estritamente ac\u00fastico para introducir alg\u00fans elementos el\u00e9ctricos neste \u00e1lbum."}
{"id": "116704", "revid": "22570", "url": "https://gl.wikipedia.org/wiki?curid=116704", "title": "Distrito de Chuquibamba (Arequipa)", "text": "O Distrito peruano de Chuquibamba \u00e9 un dos oito distritos que conforman a Provincia de Condesuyos, situada no Departamento de Arequipa, pertencente \u00e1 Rexi\u00f3n Arequipa, Per\u00fa.\nCapital.\nA s\u00faa capital \u00e9 a cidade de Chuquibamba.\nPoboaci\u00f3n.\nO distrito ten unha poboaci\u00f3n aproximada de 5 000 persoas, na s\u00faa maior\u00eda adicada \u00e1 actividade agr\u00edcola como fonte principal de ingresos econ\u00f3micos.\nEconom\u00eda.\nA actividade b\u00e1sica de Chuquibamba \u00e9 a agricultura como o cultivo do millo, papas, orxo, quinua e cabaza (chamada localmente 'zapallo') que son empregados para o consumo interno. A cabaza \u00e9 o produto m\u00e1is cotizado nas zonas de Arequipa, Caman\u00e1 e Majes. O manexo de rega \u00e9 por gravidade con auga que chegan do nevado Coropuna e a trav\u00e9s do R\u00edo Blanco e xurdimentos de augas subterr\u00e1neas ou mananciais.\nUnha pequena parte da poboaci\u00f3n ad\u00edcase \u00e1 gandar\u00eda, empregando a alfalfa como alimento para o gando vac\u00fan e ovino que se comercializa nas cidades de Arequipa e Lima. Tam\u00e9n conta con micro industrias de plantas queixeiras de onde se obte\u00f1en produtos l\u00e1cteos: Manteigas, iogur e o o famoso queixo chuquibambino apreciado nas grandes cidades do Per\u00fa.\nCultura.\nEn Chuquibamba o idioma predominante na poboaci\u00f3n \u00e9 o castel\u00e1n. Tam\u00e9n \u00e9 e foi unha terra prodixiosa en artistas como 'Los Errantes', 'Los Trovas' e outros que destacan na m\u00fasica especialmente 'El Huayco' que aflora coas tradicionais serenatas chuquibambinas, mediante as cales decl\u00e1rase o amor \u00e1 s\u00faa amada.\nEtnograf\u00eda.\nDentro dos costumes chuquibambinas temos os entroidos, onde participan toda a poboaci\u00f3n dividida en barrios (Bel\u00e9n, Copacabana, Arequipa Barrios, Vallecito) e sectores como os (Tres errantes, Papachacra, Carmenalto, Chiringay, Siguan, Cuyay, Buena Vista) que participan con caravanas de cantantes interpretando famosos c\u00e1nticos do entroido, as\u00ed mesmo pres\u00e9ntanse cunha fermosa ra\u00ed\u00f1a que engalana o seu carro aleg\u00f3rico. Estes entroidos te\u00f1en unha semana de duraci\u00f3n, at\u00e9 finalizar coa queima do '\u00f1ocarnaval\u00f3n', lectura do testamento e o 'corta monte' o domingo despacho de entroidos."}
{"id": "116706", "revid": "1576", "url": "https://gl.wikipedia.org/wiki?curid=116706", "title": "Roman de la Rose", "text": "O Roman de la Rose \u00e9 un poema en lingua francesa de preto de 22.000 versos octos\u00edlabos que adopta a forma de so\u00f1o aleg\u00f3rico. A\u00ednda que consta de d\u00faas partes, que se escribiron en distintos intres, a obra non foi concibida de xeito conxunto. Elaborouse entre 1225 e 1240: a primeira parte do poema foi escrita por Guillaume de Lorris, e consta de 4.058 versos octos\u00edlabos. A obra, interrompida pola prematura morte de Guillaume de Lorris, foi continuada por Jean de Meung con 17.722 versos entre 1275 e 1280.\nA primeira parte.\nA primeira parte do poema \u00e9 o relato dun so\u00f1o. O amante, Guillaume, entra nun xard\u00edn marabilloso de \"Pracer\" da man de Dama Ociosa. Al\u00ed participa na danza do tempo, un baile guiado por \"Alegr\u00eda\" e animado por \"Amor\", \"Riqueza\", \"Xenerosidade\" e outros personaxes de car\u00e1cter aleg\u00f3rico. Visita o xard\u00edn e nam\u00f3rase da \"Rosa\", alcanzado polas frechas de \"Amor\". Ao longo do poema Guillaume vai aprendendo as regras do amor cort\u00e9s: educaci\u00f3n, discreci\u00f3n, cortes\u00eda, paciencia, devoci\u00f3n e xenerosidade. Para alcanzar a \"Rosa\", recibir\u00e1 a axuda de \"Esperanza\", \"Pensamento Agradable\", \"Dozura na Mirada\" e \"Verbo Doce\". O fillo de \"Cortes\u00eda\", \"Acollida Amable\" l\u00e9vao ao bosque, pero al\u00ed vese rexeitado por \"Perigo\". A\u00ednda que \"Raz\u00f3n\" tenta desanimar a Guillaume, este insiste, aplaca a Perigo e consegue mesmo bicar \u00e1 \"Rosa\". A escena \u00e9 vista por \"Malaboca\", que pide auxilio aos inimigos do cabaleiro: \"Perigo\", \"Vergo\u00f1a\" e \"Medo\", que pechan o bosque e encarceran a \"Amable Acollida\" nunha torre. Guillaume d\u00e9ixase levar pola dor.\nA segunda parte.\n\"Raz\u00f3n\" fala sobre a Fortuna e as paix\u00f3ns a Guillaume. Ao non estar demasiado convencido, visita ao seu Amigo, que lle aconsella seguir normas contrarias ao amor cort\u00e9s, e filosofa acerca da orixe das sociedades. \"Amor\" arenga a todos os seus seguidores antes de tentar asaltar a torre na que \"Amable Acollida\" est\u00e1 preso. Os asaltantes acceden \u00e1 praza, pero os inimigos def\u00e9ndense con af\u00e1n. Con todo, na s\u00faa retirada, \"Natureza\" oponse \u00e1 forza destrutora de \"Morte\". Conf\u00e9sase a \"Xenio\", e env\u00edao para que se unha \u00e1s tropas de \"Amor\", apoiadas por Venus. Perigo, Vergo\u00f1a e Medo foxen. Amable Acollida permite ao amante tomar a \"Rosa\" e ent\u00f3n o poeta esperta.\nDiferenzas entre ambas as partes.\nA primeira parte do poema ten claras influencias de Ovidio, e constr\u00faese adoptando a forma narrativa dunha \"arte de amar\" inspirado pola doutrina do amor cort\u00e9s. Utiliza un recurso habitual tanto na literatura antiga como na medieval: o So\u00f1o que describe outro mundo, neste caso aleg\u00f3rico, que representa ideas abstractas e calidades morais.\nA segunda parte presenta unha discusi\u00f3n m\u00e1is filos\u00f3fica do amor, chegando mesmo a rirse dalgunhas das ideas e sentimentos expresados por Guillaume de Lorris. Esta segunda parte provocou pol\u00e9micas relacionadas coa visi\u00f3n que da muller ten Jean de Meung, en especial a resposta de Cristina de Piz\u00e1n \u00e1s s\u00faas posici\u00f3ns e que desembocaron nunha das primeiras querelas feministas.\nEsta segunda parte non s\u00f3 trata do amor. F\u00e1lase tam\u00e9n de:\nO libro pres\u00e9ntase como \"unha conversaci\u00f3n pracenteira e instructiva\" con varios interlocutores sucesivos (entre os que est\u00e1 o abominable personaxe de \"A vella\", que conta en detalle como unha muller sempre debe conseguir sempre tantas vantaxes materiais como poida dos seus namorados e sucesivos amantes, que \u00e9 o que sempre fixo, e que actuar doutro xeito \u00e9 unha tolemia).\nRepercusi\u00f3n da obra.\nO \"Roman de la Rose\" foi o que hoxe chamariamos un best-s\u00e9ller. De feito, atop\u00e1ronse uns cen exemplares en Francia. Para valorar na s\u00faa xusta medida esta cifra, hai que lembrar que Johannes Gutenberg inventa a imprenta con caracteres m\u00f3biles cara a 1450. As\u00ed pois, todos os exemplares dos que estamos a falar son pergami\u00f1os escritos pacientemente a man letra a letra. Tendo en conta o tempo necesario dos expertos da \u00e9poca (era necesario saber ler \"e\" escribir) para dedicarse a esa tarefa, o custo dunha obra deste calibre pod\u00eda oscilar entre o que hoxe en d\u00eda custa un autom\u00f3bil e un apartamento.\nUnha parte da novela traduciuna ao ingl\u00e9s co t\u00edtulo de \"The Romaunt of Rose\" Geoffrey Chaucer, o que tivo unha importante repercusi\u00f3n sobre a literatura inglesa.\nTam\u00e9n en Holanda houbo unha versi\u00f3n realizada por Hein van Aken.\nEn Francia o seu \u00e9xito foi enorme: a concepci\u00f3n amorosa de Meung provocou o primeiro gran debate literario en Francia, a \"Querelle du Roman de la Rose\", iniciada pola poetisa Cristina de Piz\u00e1n; tam\u00e9n inspirou boa parte dos \"Dits\" de Guillaume de Machaut. Posteriormente, case no s\u00e9culo XVI, a obra foi prosificada por Jean Molinet.\nTam\u00e9n se sinalaron notables paralelismos coa obra \"Arbre de filosofia d'amor\" de Ramon Llull, a\u00ednda que neste caso, m\u00e1is que de influencia directa, haxa que falar de similitudes froito dunha mesma tradici\u00f3n cultural."}
{"id": "116710", "revid": "85894", "url": "https://gl.wikipedia.org/wiki?curid=116710", "title": "Franschhoek", "text": "Franschhoek (en holand\u00e9s: \"Recuncho franc\u00e9s\") \u00e9 unha pequena cidade da Provincia Western Cape e unha das cidades m\u00e1is antigas de Sur\u00e1frica.\nHistoria.\nEste val de Sur\u00e1frica foi establecido orixinalmente en 1688 polos refuxiados hugonotes franceses, a moitos deles foron dadas terras polo goberno holand\u00e9s nun val chamado Olifantshoek (recuncho dos elefantes), nomeado deste xeito polas grandes mandas de elefantes que viviron na zona.\nO nome axi\u00f1a mudou a Franschhoek, xa que moitos dos colonos nomeaban as s\u00faas novas granxas con nomes das \u00e1reas das que chegaron. La Motte, La Cotte, Cabri\u00e8re, Provence, Chamoix, Dieu Donn\u00e9 e La Dauphine estaban entre algunhas das primeiras granxas (moitas a\u00ednda conservan as s\u00faas casas orixinais a d\u00eda de hoxe).\nA herdanza hugonote pres\u00e9rvase hoxe co monumento hugonote que foi posto na entrada do pobo.\nA arquitectura holandesa non foi agredida, foron establecidas restrici\u00f3ns a quen quixese facer restauraci\u00f3ns ou novas construci\u00f3ns, para conservaren o esp\u00edrito dos colonos orixinais da zona.\nDesenvolvemento.\nA vila comezou a experimentar un pulo desde os anos 90, e con isto medraron os prezos das propiedades. O tempo ideal de ver\u00e1n, os cumios nevados de inverno e a proximidade de Cape Town fixeron de Franschhoek unha das rexi\u00f3ns resindenciais m\u00e1is solicitadas de Sur\u00e1frica. A construci\u00f3n da escola privada tam\u00e9n trouxo moitos habitantes \u00e1 vila.\nFranschhoek \u00e9 famosa por ter alg\u00fans dos restaurantes de maior clase do pa\u00eds. Este feito, as\u00ed como a cultura do vi\u00f1o e a beleza natural e arquitect\u00f3nica fixeron de Franschhoek o que moitos co\u00f1ecen como a 'capital da comida e do vi\u00f1o' de Sur\u00e1frica. As caracter\u00edsticas de Franschhoek convert\u00e9rono nun destino tur\u00edstico popular."}
{"id": "116711", "revid": "75439", "url": "https://gl.wikipedia.org/wiki?curid=116711", "title": "Mariano Casas Gil", "text": "Mariano Casas Gil, nado en Madrid en 1971, \u00e9 un artista galego.\nTraxectoria.\nDespois de estudar en Barcelona, licenciouse en Belas Artes por Pontevedra (Universidade de Vigo). Mariano Casas \u00e9 pintor, debuxante de banda dese\u00f1ada, realizador de curtametraxes e profesor de Educaci\u00f3n Pl\u00e1stica e Visual no CPI de Touro dende o 2002-2003. Vive en Santiago de Compostela, onde pos\u00fae un estudio aberto ao p\u00fablico.\nTen acadado diversos premios en concursos de pintura, carteis etc. No ano 2008 acadou o prestixioso Premio Castelao de banda dese\u00f1ada. Tam\u00e9n practica o audiovisual, con numerosas curtas, algunhas animaci\u00f3ns, e o documental \"15.000 horas\"\nMariano Casas \u00e9 un dos tres fundadores do Movemento Hartista."}
{"id": "116716", "revid": "15490", "url": "https://gl.wikipedia.org/wiki?curid=116716", "title": "Turgovia", "text": "Turgovia (en alem\u00e1n: \"Thurgau\", franc\u00e9s: \"Thurgovie\", en italiano: \"Turgovia\", en romanche: \"Turgovia\") \u00e9 un cant\u00f3n da confederaci\u00f3n Su\u00edza, situado ao noroeste do pa\u00eds."}
{"id": "116717", "revid": "98629", "url": "https://gl.wikipedia.org/wiki?curid=116717", "title": "Enrico Chiesa", "text": "Enrico Chiesa, nado o 29 de decembro de 1970 en X\u00e9nova \u00e9 un exfutbolista italiano que xogaba na demarcaci\u00f3n de dianteiro.\nTraxectoria.\nComeza a s\u00faa carreira no Pontedecimo durante a tempada (1986-87), pasando ao termo desta \u00e1 UC Sampdoria, equipo da Serie A, onde militou tres tempadas en tres \u00e9pocas diferentes. Tras alternar a Sampdoria con outros equipos menores da finalmente o salto \u00e1 elite ao fichar en 1996 polo Parma FC, onde permaneceu tres tempadas.\nEn 1999 fichou pola ACF Fiorentina, onde compartiu dianteira co arxentino Gabriel Batistuta e en 2002 polo SS Lazio, no que so permanecer\u00eda un ano. O seu \u00faltimo equipo na Serie A ser\u00eda o AC Siena, finalmente retirouse nas filas do AS Figline."}
{"id": "116719", "revid": "5312", "url": "https://gl.wikipedia.org/wiki?curid=116719", "title": "Provincia de Tanba", "text": "Tanba (\u4e39\u6ce2\u56fd, \u305f\u3093\u3070\u306e\u304f\u306b, \"Tanba-no-kuni\" ou \u4e39\u6ce2, \u305f\u3093\u3070) foi unha provincia hist\u00f3rica do Xap\u00f3n, nunha zona que hoxe forma o leste da prefectura de Hy\u014dgo, o oeste da prefectura de Quioto e unha pequena parte do norte da prefectura de Osaca, na parte de San'in na rexi\u00f3n de Kinki, na illa de Honshu. Tanba limitaba coas provincias de Harima (\u64ad\u78e8), Tajima (\u4f46\u99ac), Tango (\u4e39\u5f8c), Wakasa (\u82e5\u72ed), Yamashiro (\u5c71\u57ce) e Settsu (\u6442\u6d25)."}
{"id": "116721", "revid": "5132", "url": "https://gl.wikipedia.org/wiki?curid=116721", "title": "Cant\u00f3ns da Su\u00edza", "text": ""}
{"id": "116723", "revid": "5312", "url": "https://gl.wikipedia.org/wiki?curid=116723", "title": "Provincia de Tango", "text": "Tango (\u4e39\u5f8c\u56fd, \u305f\u3093\u3054\u306e\u304f\u306b, \"Tango-no-kuni\" ou \u4e39\u5f8c, \u305f\u3093\u3054) foi unha provincia hist\u00f3rica do Xap\u00f3n, nunha zona que hoxe forma o norte da prefectura de Quioto, na parte de San'in na rexi\u00f3n de Kinki, na illa de Honshu.\nTango limitaba coas provincias de Tajima (\u4f46\u99ac), Tanba (\u4e39\u6ce2) e Wakasa (\u82e5\u72ed)."}
{"id": "116724", "revid": "85894", "url": "https://gl.wikipedia.org/wiki?curid=116724", "title": "Don\u00f3n, O H\u00edo, Cangas", "text": "Don\u00f3n \u00e9 unha pequena aldea da parroquia do H\u00edo, ao oeste do concello de Cangas, famoso polas s\u00faas praias e vistas privilexiadas das illas C\u00edes e Ons. Segundo o IGE, en 2011 ti\u00f1a 173 habitantes (83 homes e 90 mulleres).\nEtimolox\u00eda.\nDon\u00f3n \u00e9 un termo derivado do celta \"dunium\", relaci\u00f3nase co deus Donn \"O Escuro\", o deus celta da morte (era un dos fillos de Mil na saga irlandesa), cons\u00e9rvase unha casa de Donn na costa irlandesa onde se desped\u00eda ao morto na s\u00faa derradeira viaxe.\nO Santuario do Facho.\nEst\u00e1 coroado polo \"Facho\", un antigo santuario romano dedicado ao deus lar Berobreo. A escavaci\u00f3n no Monte do Facho forma parte dun proxecto de investigaci\u00f3n adicado ao estudo da romanizaci\u00f3n dos santuarios ind\u00edxenas no occidente hisp\u00e1nico. A primeira campa\u00f1a levou ao achado do santuario de Berobreo ata agora desco\u00f1ecido. Atop\u00e1ronse m\u00e1is de 180 aras, moitas delas \"in situ\", e observouse a existencia dos lugares da s\u00faa colocaci\u00f3n exacta. Algunhas localizaci\u00f3ns forman parte dun recinto maior. O santuario d\u00e1tase entre os s\u00e9culos III-IV d.C. e constru\u00eduse enriba dun castro anteriormente abandonado. O primeiro asentamento parece datar da Idade de Bronce e ter un gran tama\u00f1o, o segundo xa pertencente \u00e1 segunda metade do primeiro milenio \u00e9 un castro da mediano tama\u00f1o. Foi abandonado pola grande influencia romana a\u00ednda que seguiu existindo como santuario de peregrinaci\u00f3n sobre as ru\u00ednas do poboado.\nPraias.\nPos\u00fae d\u00faas praias principais, a de Melide e a de Barra, esta \u00faltima unha das praias nudistas m\u00e1is co\u00f1ecidas de Galiza."}
{"id": "116725", "revid": "98629", "url": "https://gl.wikipedia.org/wiki?curid=116725", "title": "Moris Carrozzieri", "text": "Moris Carrozzieri, nado o 16 de novembro de 1980 en Giulianova (nos Abruzos) \u00e9 un futbolista italiano. Xoga de defensa e o seu actual equipo \u00e9 o US Lecce."}
{"id": "116726", "revid": "98629", "url": "https://gl.wikipedia.org/wiki?curid=116726", "title": "Yaracuy", "text": "Yaracuy \u00e9 un dos 23 estados de Venezuela. O seu significado etimol\u00f3xico \u00e9 \"coller auga de lonxe\" xa que est\u00e1 formado por Yara-yara\u00ed cuxo significado \u00e9 \"coller auga\" e Cu\u00ed-cu-i que significa \"al\u00e1 ao lonxe\".\nYaracuy est\u00e1 situado no centroccidente do pa\u00eds limitando ao norte con Falc\u00f3n, ao sur con Portuguesa e Cojedes, ao oeste con Lara e ao leste con Carabobo e Cojedes. As principais poboaci\u00f3ns son San Felipe, Yaritagua, Chivacoa, Nirgua, Cocorote, Urachiche e Aroa. A s\u00faa poboaci\u00f3n \u00e9 de 597.721 habitantes e a densidade \u00e9 de 84,18 hab./km\u00b2.\nO seu nome foille dado en conmemoraci\u00f3n ao bravo cacique Yaracuy, habitante das marxes do principal r\u00edo do estado. A capital \u00e9 a fermosa cidade de San Felipe, fundada en 1732, e cuxo nome foi dado en honor ao rei de Espa\u00f1a desa \u00e9poca, Filipe V.\nHistoria.\nO val do r\u00edo Yaracuy foi chamado polos aborixes \"Uadabacoa\", que na s\u00faa linguaxe significa \"sitio de arboredos\". Caquet\u00edos, Jiraharas e Gayones, eran as tribos que habitaban en Yaracuy antes da chegada dos espa\u00f1ois.\nA historia escrita do Yaracuy comeza no ano 1530, co paso do alem\u00e1n Nicol\u00e1s Federman, lugartenente do Gobernador Weltzer. Na s\u00faa relaci\u00f3n de viaxe pola xurisdici\u00f3n belzaresca, cualif\u00edcao de Val das Damas, porque as ind\u00edxenas que atopou son belas e esveltas.\nDurante a Colonia, estivo integrado \u00e1 Provincia de Caracas. A Constituci\u00f3n de 1811 vinculouno a Barquisimeto; na constituci\u00f3n sancionada o 23 de xu\u00f1o de 1824 adxud\u00edcaselle \u00e1 Provincia de Carabobo; no 29 de maio de 1832 pasaba novamente \u00e1 Provincia de Barquisimeto; o 15 de marzo de 1855, por primeira vez d\u00e1selle personalidade propia como Provincia de Yaracuy, integrada polos cant\u00f3ns de San Felipe, Yaritagua e N\u00edrgua, con capital en San Felipe; foi a segunda entidade nacional que se designou co nome de Estado co advenir da Guerra Federal e iso ocorre en 1859, pero s\u00f3 \u00e9 oficializado co triunfo da revoluci\u00f3n de 1864. Ao declararse no Congreso de Plenipotenciarios de 1879 a reduci\u00f3n dos estados, pasou a integrar ao Estado Norte de Occidente xunto con Barquisimeto e Falc\u00f3n, pero esta divisi\u00f3n territorial chegou s\u00f3 ata 1881 en que pasou a chamarse Grande Estado Lara, subdividido en secci\u00f3n Barquisimeto e Secci\u00f3n Yaracuy. Nos comezos de 1892 recobrou a s\u00faa autonom\u00eda para perdela o 28 de decembro dese mesmo ano, no que pasou a incorporarse novamente a Barquisimeto. O 22 de abril de 1899 o Congreso acorda os vinte estados federais, entre os cales figura o Estado Yaracuy, incorpor\u00e1ndoo a localidade de Nirgua, que pertenc\u00eda ent\u00f3n a Carabobo; desde ent\u00f3n non houbo m\u00e1is cambios e o Yaracuy goza de autonom\u00eda plena.\nEconom\u00eda.\nA actividade econ\u00f3mica predominante \u00e9 a agricultura. No sector agr\u00edcola vexetal dest\u00e1canse rubros como o millo, o cambur, a caraota, a cana de azucre, o caf\u00e9, o sorgo, o pl\u00e1tano, o aguacate, a laranxa e outras froitas. No sector pecuario sobresaen a gandar\u00eda de bovinos, porcinos e aves. A entidade, en termos econ\u00f3micos, produce bens e servizos con maior intensidade para os estados veci\u00f1os que para a s\u00faa circulaci\u00f3n interna. Os recursos forestais son alfarrobeira, bucare, cedro, \"jabillo\", \"mijao\", carballo, \"sam\u00e1n\"; recursos minerais: antimonio, arxilas, areas, calcaria, cobre, gravas, dolomita, m\u00e1rmore, ouro, pirita, prata, chumbo, titanio, xeso.\nFolclore.\nO Estado Yaracuy est\u00e1 representado por unha rica variedade social e cultural. Mant\u00e9n vencellos ancestrais xa que o yaracuyano \u00e9, particularmente, \"amante da s\u00faa terra\". Por\u00e9n, os costumes dan cabida, ao mesmo tempo, \u00e1s li\u00f1as modernas de expresi\u00f3n.\nOs Pr\u00f3ceres marcan o cami\u00f1o. Resulta rechamante o feito de que cada Instituci\u00f3n de Educaci\u00f3n leva o nome dalg\u00fan pr\u00f3cer (local ou nacional), e cuxa biograf\u00eda pasar a formar parte da preparaci\u00f3n dos educandos. Nas escolas e colexios cel\u00e9branse as datas inherentes ao personaxe ao que se lle dedica o cami\u00f1o educativo e formativo.\nMonumento ao Cacique YaracuyLa Escola: semente da comunidade. Indistintamente, as escolas e colexios dedican parte do esforzo formativo, no ensino das tradici\u00f3ns folcl\u00f3ricas. \u00c9 as\u00ed que non se deixan de lado mostras aut\u00f3ctonas como \"A Parranda de San Juan\", \"O Velorio da Cruz\" ou o \"Oso Melero\", esta \u00faltima, met\u00e1fora enfocada nas ind\u00edxenas Jira-Xara (antergos da vila yaracuyano).\nDiversidade Relixiosa. Como en toda Venezuela, Yaracuy tam\u00e9n celebra con af\u00e1n as festas Cat\u00f3licas: \"Semana Santa\" (coas acostumadas procesi\u00f3ns), \"A Queima de Xudas\", \"O Nacemento do Neno Xes\u00fas\" (Natividade do Se\u00f1or), entre outras. Por\u00e9n, tam\u00e9n te\u00f1en cabida e relevancia celebraci\u00f3ns baseadas noutras mostras relixiosas propias e/ou importadas desde a \u00e9poca colonial, como por exemplo: \"O Entroido\", \"Danzas sobre Brasas\", e a m\u00e1is relevante, a adoraci\u00f3n da \"reina-santa\" Mar\u00eda Lionza (patroa dos \"bruxos\", cuxo centro de veneraci\u00f3n \u00e9 a Monta\u00f1a de \"Sorte\", situada en Chivacoa).\nYaracuy \u00e9 a terra de \"Mitos e Lendas\". Forman parte do acervo cultural de Yaracuy, un sen fin de lendas e mitos, propios nalg\u00fans casos, adaptaci\u00f3ns noutros; que gozan incluso de representaci\u00f3ns en distintos festivais e eventos. A maior\u00eda dos relatos, gardan a misticidade propia que en Yaracuy atrib\u00faese \u00e1 devandita Mar\u00eda Lionza.\nOutras danzas, bailes crioulos e rondas son: \"O Sebuc\u00e1n\", \"Mare Mare\", \"O Paxaro Guarandol\" etc."}
{"id": "116728", "revid": "5132", "url": "https://gl.wikipedia.org/wiki?curid=116728", "title": "Cant\u00f3n de Turgovia", "text": ""}
{"id": "116729", "revid": "1131", "url": "https://gl.wikipedia.org/wiki?curid=116729", "title": "Estadio Municipal El Molin\u00f3n", "text": "O Estadio Municipal El Molin\u00f3n\u2013Enrique Castro \u201cQuini\u201d, co\u00f1ecido como El Molin\u00f3n, \u00e9 un estadio de f\u00fatbol que se atopa na cidade de Xix\u00f3n, na comunidade aut\u00f3noma de Asturias. Nel disp\u00fatanse os encontros de f\u00fatbol que o Real Sporting de Gij\u00f3n xoga como local e en ocasi\u00f3ns tam\u00e9n \u00e9 empregado para facer concertos musicais.\nEst\u00e1 situado no Parque Isabel la Cat\u00f3lica, flanqueado polo r\u00edo Piles. O seu nome fai referencia a unha grande acea (mu\u00ed\u00f1o hidr\u00e1ulico) que se ergu\u00eda no lugar cando foi constru\u00eddo.\nNon se co\u00f1ecen con exactitude as datas da s\u00faa construci\u00f3n e inauguraci\u00f3n. A primeira referencia \u00e1 s\u00faa existencia, no diario local \"El Comercio\", data do 20 de maio de 1908, cando se xogou un encontro cuxa nota na prensa non o presenta como algo excepcional, o cal fai sospeitar que o escenario xa era co\u00f1ecido polos xixoneses e, por tanto, a existencia do estadio \u00e9 a\u00ednda m\u00e1is antiga.\nA FIFA designouno como unha das sedes da Copa Mundial de F\u00fatbol de 1982, disputada en Espa\u00f1a. Ademais, albergou oito encontros da selecci\u00f3n espa\u00f1ola de f\u00fatbol.\nHistoria.\nT\u00e9\u00f1ense referencias da disputa de partidos no Molin\u00f3n desde 1908, o que o converte no campo m\u00e1is antigo do f\u00fatbol profesional espa\u00f1ol.\nO Sporting empezou a utilizalo como campo oficial en 1915. O primeiro partido de competici\u00f3n nacional disputouse o 22 de abril de 1917, entre o Sporting e o Arenas Club de Getxo, no Campionato de Espa\u00f1a.\nO 20 de novembro de 1924, o club adqu\u00edreo en propiedade, xa que at\u00e9 ent\u00f3n t\u00ed\u00f1ao en arrendamento.\nEn 1920 xogouse no campo a final da Copa do Rei de F\u00fatbol entre o Athletic Club e o FC Barcelona. En 1931 a tribuna cuberta sufriu un incendio que a destru\u00edu totalmente, e dada a precaria situaci\u00f3n econ\u00f3mica do Sporting e os custos da reconstruci\u00f3n, o Sporting devolve a titularidade ao concello en 1944.\nEn decembro de 1968 instal\u00e1ronse 4 torretas que dotaron ao estadio de luz artificial, indispensable para a disputa de partidos polas noites. O primeiro partido disputado con iluminaci\u00f3n artifial enfrontou ao Sporting e ao Valencia CF Mestalla. Un ano m\u00e1is tarde inaugur\u00e1ronse as obras para cubrir a bancada xeral e posteriormente procedeuse a cubrir totalmente o estadio, o que lle permitiu ser o primeiro campo de f\u00fatbol de Espa\u00f1a coas bancadas totalmente cubertas.\nO 8 de febreiro de 1970 produciuse a primeira retransmisi\u00f3n dun partido de segunda divisi\u00f3n en directo por televisi\u00f3n desde o Municipal xixon\u00e9s, co partido Sporting - Osasuna.\nEntre 1997 e 1998 realiz\u00e1ronse obras no campo para adecualo \u00e1s normativas de seguridade que marcaron a UEFA e a FIFA para os estadios de f\u00fatbol profesional. Desta forma, fix\u00e9ronse todas as localidades de asento e retir\u00e1ronse os valos de seguridade, pasando dunha capacidade para 45.000 espectadores a 25.885. Tam\u00e9n se dividiron as bancadas en sectores independentes e instal\u00e1ronse c\u00e1maras de seguridade. En 2006 anunciouse un proxecto de remodelaci\u00f3n parcial do estadio que afectar\u00e1 principalmente \u00e1 imaxe exterior do estadio, no que colaborou o artista Vaquero Turcios. A remodelaci\u00f3n financiouse coa privatizaci\u00f3n dos locais existentes baixo as tribunas. O proxecto non cumpriu as condici\u00f3ns esixidas pola UEFA para que o estadio sexa homologado como estadio elite.\nO 28 de febreiro de 2018, un d\u00eda despois do falecemento de Quini, o Concello de Xix\u00f3n aprobou por unanimidade cambiar a s\u00faa denominaci\u00f3n oficial a Estadio Municipal El Molin\u00f3n-Enrique Castro \"Quini\" como homenaxe \u00e1 s\u00faa figura.\nPartidos internacionais.\nO 22 de abril de 1928 disputouse o primeiro partido de selecci\u00f3ns nacionais en Asturias, no Molin\u00f3n, entre Espa\u00f1a e Italia. Por aquel ent\u00f3n, o estadio ti\u00f1a unha capacidade de 6.000 localidades. \nCon motivo da designaci\u00f3n do Molin\u00f3n como subsede do Mundial 82, elev\u00e1ronse con tribunas superpostas as bancadas Oeste e Fondo Sur, o que supuxo un aforamento de case 45.000 espectadores, dos que 16.600 era sentados. Na celebraci\u00f3n de dita Copa do Mundo produciuse o partido con maior aforamento de Asturias, dado que nunca tantas persoas viron en directo un partido de f\u00fatbol en Asturias ao longo de toda a historia, ser\u00eda no partido Alema\u00f1a contra Austria, con 45.000 espectadores nas bancadas. Esta cifra xa non ser\u00e1 posible superala, tendo en conta que non existe campo no Principado de Asturias que alcance esta capacidade. No Molin\u00f3n disput\u00e1ronse os seguintes partidos:\nPrimeira rolda (Grupo B): Alema\u00f1a Federal v/s Alxeria, Alema\u00f1a Federal v/s Chile, Alema\u00f1a v/s Austria\nSete veces m\u00e1is disput\u00e1ronse partidos de selecci\u00f3ns nacionais absolutas no Molin\u00f3n, entre Espa\u00f1a, e Noruega (1978), Checoslovaquia (1980), Grecia (1986), Brasil (1990), Illas Feroe (1997), Dinamarca (2004) e Uruguai (2005)."}
{"id": "116730", "revid": "1410", "url": "https://gl.wikipedia.org/wiki?curid=116730", "title": "Julio C\u00e9sar de Le\u00f3n", "text": "Julio C\u00e9sar de Le\u00f3n, tam\u00e9n co\u00f1ecido como Rambo, nado en Puerto Cort\u00e9s o 13 de setembro de 1979, \u00e9 un futbolista hondure\u00f1o. Xoga de volante e o seu equipo en 2009 era o Parma FC."}
{"id": "116731", "revid": "5132", "url": "https://gl.wikipedia.org/wiki?curid=116731", "title": "Thurgau", "text": ""}
{"id": "116732", "revid": "5312", "url": "https://gl.wikipedia.org/wiki?curid=116732", "title": "Provincia de Yamashiro", "text": "Yamashiro (\u5c71\u57ce\u56fd, \u3084\u307e\u3057\u308d\u306e\u304f\u306b, \"Yamashiro-no-kuni\" ou \u5c71\u57ce, \u3084\u307e\u3057\u308d) foi unha provincia hist\u00f3rica do Xap\u00f3n, nunha zona que hoxe forma o sur da prefectura de Quioto, historicamente na parte de Kinai, actualmente na rexi\u00f3n de Kinki, na illa de Honshu. A antiga capital xaponesa, Ky\u014d estaba nesta provincia, Ky\u014d actualmente ch\u00e1mase Quioto.\nYamashiro limitaba coas provincias de Tanba (\u4e39\u6ce2), Settsu (\u6442\u6d25), Kawachi (\u6cb3\u5185), Yamato (\u5927\u548c), Iga (\u4f0a\u8cc0), \u014cmi (\u8fd1\u6c5f) e Wakasa (\u82e5\u72ed)."}
{"id": "116733", "revid": "98629", "url": "https://gl.wikipedia.org/wiki?curid=116733", "title": "Simone Pepe", "text": "Simone Pepe, nado en Albano Laziale (Roma, no Lacio), o 30 de agosto de 1983, \u00e9 un exfutbolista italiano que xogaba de centrocampista.\nTraxectoria.\nEmpeza xogando na canteira do AS Roma. O salto ao f\u00fatbol profesional deuno no ano 2002 co Lecco Calcio, e logo disputando unha inesquecible tempada co Teramo Calcio chegou directamente \u00e1 Serie A co US Palermo. Logo de varios cambios de equipos no 2006 fichou polo Udinese Calcio, co que se consolidou na Serie A de Italia e converteuse nun dos dianteiros referencia do campionato. Durante a tempada 2008-09 puido debutar na copa da UEFA e na selecci\u00f3n italiana."}
{"id": "116734", "revid": "98629", "url": "https://gl.wikipedia.org/wiki?curid=116734", "title": "Fabio Grosso", "text": "Fabio Grosso, nado en Chieti o 28 de novembro de 1977, \u00e9 un exfutbolista italiano. Xogaba de defensa, e xogou coa selecci\u00f3n de f\u00fatbol de Italia. Ostenta o t\u00edtulo de Cabaleiro Oficial da Orde ao M\u00e9rito da Rep\u00fablica Italiana. O seu derradeiro club como xogador foi a Juventus F.C., onde xogou de 2009 a 2012. Dende o 2018, \u00e9 o adestrador do Hellas Verona F.C."}
{"id": "116735", "revid": "1660", "url": "https://gl.wikipedia.org/wiki?curid=116735", "title": "El Molin\u00f3n", "text": ""}
{"id": "116737", "revid": "56817", "url": "https://gl.wikipedia.org/wiki?curid=116737", "title": "Luca Ferri", "text": "Luca Ferri (Roma, 19 de marzo de 1980) \u00e9 un futbolista italiano. Xoga de defensa e o seu equipo actual \u00e9 o Cisco Roma da Serie C2 de Italia."}
{"id": "116738", "revid": "56817", "url": "https://gl.wikipedia.org/wiki?curid=116738", "title": "Matteo Moment\u00e8", "text": "Matteo Moment\u00e8, nado en Jesolo o 26 de febreiro de 1987, \u00e9 un futbolista italiano. Xoga de dianteiro e o seu club actual \u00e9 o UC AlbinoLeffe."}
{"id": "116739", "revid": "98629", "url": "https://gl.wikipedia.org/wiki?curid=116739", "title": "Florian Myrtaj", "text": "Florian Myrtaj, nado en Vlor\u00eb o 15 de setembro de 1976, \u00e9 un exfutbolista alban\u00e9s. Xogaba de dianteiro.\nTraxectoria.\nNa tempada 1999-2000 \u00e9 cedido ao Teramo Calcio, onde logra marcar 6 goles. Entre 2000 e 2002, e xa como xogador do Teramo, marca un total 41 goles en 53 partidos."}
{"id": "116745", "revid": "56817", "url": "https://gl.wikipedia.org/wiki?curid=116745", "title": "Federico Turienzo", "text": "Federico Ezequiel Turienzo, nado en La Plata o 6 de febreiro de 1983, \u00e9 un futbolista arxentino. Xoga de dianteiro e o seu actual equipo \u00e9 o Salernitana Calcio 1919 de Italia.\nTraxectoria.\nFederico Turienzo xogou no Gimnasia y Esgrima La Plata arxentino entre 2002 e 2005, ano no que \u00e9 transferido ao Brighton &amp; Hove Albion FC ingl\u00e9s, equipo no que milita durante unha campa\u00f1a. No 2006 ficha polo Teramo Calcio italiano e en 2007 polo Salernitana Calcio 1919, o seu actual club."}
{"id": "116746", "revid": "89787", "url": "https://gl.wikipedia.org/wiki?curid=116746", "title": "Daniel Ola", "text": "Daniel Ola (Accra, 23 de novembro de 1982) \u00e9 un futbolista ghan\u00e9s-nixeriano. Xoga de defensa e o seu club actual \u00e9 o Persebaya Surabaya."}
{"id": "116749", "revid": "89787", "url": "https://gl.wikipedia.org/wiki?curid=116749", "title": "Adewale Dauda Wahab", "text": "Adewale Dauda Wahab, nado en Port Harcourt o 4 de outubro de 1984, \u00e9 un futbolista nixeriano. Xoga de centrocampista e o seu actual equipo \u00e9 o AC Bellinzona de Italia."}
{"id": "116750", "revid": "5863", "url": "https://gl.wikipedia.org/wiki?curid=116750", "title": "Cant\u00f3n de Xura", "text": "O cant\u00f3n de Xura (en franc\u00e9s: \"R\u00e9publique et Canton du Jura\", en arpitano: \"R\u00e8publica et Quenton du Jura\", alem\u00e1n: \"Republik und Kanton Jura\", en italiano: \"Repubblica e Canton Giura\", en romanche: \"Republica e Chantun Giura\") \u00e9 un cant\u00f3n da confederaci\u00f3n Su\u00edza. \u00c9 o m\u00e1is moderno dos cant\u00f3ns su\u00edzos, fundado en 1979 trala s\u00faa escisi\u00f3n do Cant\u00f3n de Berna.\nXeograf\u00eda.\nO cant\u00f3n de Xura at\u00f3pase situado na parte noroccidental de Su\u00edza. O territorio consiste maioritariamente na cordilleira do Xura na parte sur, e no altiplano de Jura na parte norte, onde se atopa a rexi\u00f3n de Ajoie.\nAo norte e oeste limita coa Francia, ao leste cos cant\u00f3ns de Soleura e Basilea-Campo e ao sur cos de Berna e Neuch\u00e2tel. Os r\u00edos Doubs e Birs ba\u00f1an a rexi\u00f3n. O Doubs \u00fanese ao Saona para desembocar no R\u00f3dano, mentres que o Birs e tributario do Rin.\nHistoria.\nTratase do cant\u00f3n su\u00edzo de fundaci\u00f3n m\u00e1is recente (1979). Separouse do cant\u00f3n de Berna influ\u00eddo pola \"brecha\" ling\u00fc\u00edstica, cultural e econ\u00f3mica que existe entre ambas comunidades. No Jura f\u00e1lase franc\u00e9s, mentres que en Berna f\u00e1lase alem\u00e1n.\nA capital e Del\u00e9mont, cunha poboaci\u00f3n aproximada duns 14.000 habitantes (agosto de 2004).\nO Jura \u00e9 un dos poucos cant\u00f3ns su\u00edzos onde a maior\u00eda da poboaci\u00f3n est\u00e1 a favor da integraci\u00f3n de Su\u00edza na Uni\u00f3n Europea.\nO cant\u00f3n \u00e9 co\u00f1ecido tam\u00e9n pola antiga asociaci\u00f3n de reloxeiros anarquistas, a Federaci\u00f3n do Xura.\nInstituci\u00f3ns.\nO poder lexislativo esta en mans do parlamento do Jura. Est\u00e1 formado por 60 membros (deputados) elixidos por escrutinio proporcional polos electores das tres circunscrici\u00f3ns electorais. O parlamento \u00e9 escollido cada catro anos.\nO poder executivo \u00e9 detentado polo Goberno do Jura, equivalente ao \"Conseil d'\u00c9tat\" (consello de estado) nos demais cant\u00f3ns da Romand\u00eda (zona franc\u00f3fona). Est\u00e1 composto de 5 membros (ministros) elixidos por sufraxio maioritario.\nOs partidos pol\u00edticos actuais son:"}
{"id": "116753", "revid": "5132", "url": "https://gl.wikipedia.org/wiki?curid=116753", "title": "Cant\u00f3n do Xura", "text": ""}
{"id": "116754", "revid": "56817", "url": "https://gl.wikipedia.org/wiki?curid=116754", "title": "Interleucina 11", "text": "A interleucina 11 (IL-11) \u00e9 unha citocina xerada polas c\u00e9lulas do estroma da medula \u00f3sea. Tam\u00e9n \u00e9 co\u00f1ecida como factor inhibitorio da adipox\u00e9nese (AGIF) e a IL-11 recombinante ch\u00e1mase oprelvequina.\nFunci\u00f3ns biol\u00f3xicas.\nA IL-11 estimula a recuperaci\u00f3n das plaquetas en pacientes con recontos plaquetarios baixos (trombocitopenia) por mor da quimioterapia. As\u00ed mesmo, a IL-11 ten a propiedade de modular as respostas espec\u00edficas ant\u00edxeno-anticorpo, potenciar a maduraci\u00f3n dos megacariocitos, e regular a adipox\u00e9nese da medula \u00f3sea."}
{"id": "116755", "revid": "5312", "url": "https://gl.wikipedia.org/wiki?curid=116755", "title": "Provincia de Settsu", "text": "Settsu (\u6442\u6d25\u56fd, \u305b\u3063\u3064\u306e\u304f\u306b, \"Settsu-no-kuni\" ou \u6442\u6d25, \u305b\u3063\u3064) foi unha provincia hist\u00f3rica do Xap\u00f3n, nunha zona que hoxe forma o norte da prefectura de Osaca, historicamente na parte de Kinai, actualmente na rexi\u00f3n de Kinki, na illa de Honshu.\nSettsu limitaba coas provincias de Harima (\u64ad\u78e8), Tanba (\u4e39\u6ce2), Yamashiro (\u5c71\u57ce), Kawachi (\u6cb3\u5185) e Izumi (\u548c\u6cc9)."}
{"id": "116756", "revid": "56817", "url": "https://gl.wikipedia.org/wiki?curid=116756", "title": "Luca Ettorre", "text": "Luca Etorre (23 de marzo de 1988) \u00e9 un futbolista italiano. Xoga de defensa e o seu equipo actual \u00e9 o Teramo Calcio."}
{"id": "116757", "revid": "5312", "url": "https://gl.wikipedia.org/wiki?curid=116757", "title": "Provincia de Kawachi", "text": "Kawachi (\u6cb3\u5185\u56fd, \u304b\u308f\u3061\u306e\u304f\u306b, \"Kawachi-no-kuni\" ou \u6cb3\u5185, \u304b\u308f\u3061) foi unha provincia hist\u00f3rica do Xap\u00f3n, nunha zona que hoxe forma a parte leste da prefectura de Osaca, historicamente na parte de Kinai, actualmente na rexi\u00f3n de Kinki, na illa de Honshu.\nKawachi limitaba coas provincias de Settsu (\u6442\u6d25), Yamashiro (\u5c71\u57ce), Yamato (\u5927\u548c), Kii (\u7d00\u4f0a) e Izumi (\u548c\u6cc9)."}
{"id": "116758", "revid": "5312", "url": "https://gl.wikipedia.org/wiki?curid=116758", "title": "Provincia de Izumi", "text": "Izumi (\u548c\u6cc9\u56fd, \u3044\u305a\u307f\u306e\u304f\u306b, \"Izumi-no-kuni\" ou \u548c\u6cc9, \u3044\u305a\u307f) foi unha provincia hist\u00f3rica do Xap\u00f3n, nunha zona que hoxe forma a parte oeste da prefectura de Osaca, historicamente na parte de Kinai, actualmente na rexi\u00f3n de Kinki, na illa de Honshu.\nIzumi limitaba coas provincias de Settsu (\u6442\u6d25), Kawachi (\u6cb3\u5185) e Kii (\u7d00\u4f0a). A capital da provincia de Izumi estaba na actual cidade de Izumi.\nHistoria.\nA provincia de Izumi foi fundada o 8 de maio de 757.\nNo per\u00edodo de Edo do Shogunato de Tokugawa, dentro da provincia situ\u00e1banse dous dominios de Han, o dominio de Kishiwada (\u5cb8\u548c\u7530\u85e9, \u304d\u3057\u308f\u3060\u306f\u3093) e o dominio de Hakata (\u4f2f\u592a\u85e9, \u306f\u304b\u305f\u306f\u3093)."}
{"id": "116760", "revid": "5863", "url": "https://gl.wikipedia.org/wiki?curid=116760", "title": "Basilea-Campo", "text": "O cant\u00f3n de Basilea-Campo (en alem\u00e1n: \"Basel-Landschaft\", franc\u00e9s: \"B\u00e2le-Campagne\", en italiano: \"Basilea Campagna\", en romanche: \"Basilea-Champagna\", no dialecto alem\u00e1n su\u00edzo: \"Basel-Land/Baselbiet\") \u00e9 un semicant\u00f3n da confederaci\u00f3n Su\u00edza."}
{"id": "116761", "revid": "88215", "url": "https://gl.wikipedia.org/wiki?curid=116761", "title": "Gerardo Machado", "text": "Gerardo Machado Morales, nado en Camajuan\u00ed o 28 de setembro 1871 e finado en Miami Beach, Florida, o 29 de marzo 1939, foi un pol\u00edtico cubano, que foi o quinto presidente de Cuba.\nInfancia, mocidade e cami\u00f1o cara ao poder.\nNaceu o 28 de setembro de 1871 en Camajuan\u00ed, fillo de crioulos os cales pertenc\u00edan a unha clase non moi acomodada. Ingresou moi novo ao chamado Ex\u00e9rcito Liberador, no cal se foi destacando at\u00e9 que chegou a ser xeral. Combateu na zona de As Vilas xunto a Jos\u00e9 Miguel G\u00f3mez, o home que anos despois o reco\u00f1ecer\u00eda como Secretario de Gobernaci\u00f3n. \nEn 1917 participou en Rebeli\u00f3n de A Chambelona, unha pequena guerra pol\u00edtica que rematou coa derrota do Partido Liberal, ao cal pertenc\u00eda Machado. Foi un importante executivo da General Electric Co. e ademais vicepresidente da Cuban Electric Company.\nDitadura.\nA partir de 1924 durante a campa\u00f1a presidencial, anuncia o seu programa electoral no cal se destacan os seus proxectos en canto a benestar social, educaci\u00f3n, sanidade e viarias. A consigna da s\u00faa campa\u00f1a era: \"agua, caminos y escuelas\" (auga, cami\u00f1os e escolas). Foi electo Presidente da rep\u00fablica e asumiu o cargo o 20 de maio de 1925. Durante o seu goberno destac\u00e1ronse a construci\u00f3n do Capitolio da Habana, a \"Carretera Central\" e diversos pero insignificantes logros econ\u00f3micos. \nO seu mandato caracterizouse por unha feroz represi\u00f3n contra as forzas opositoras. Durante o seu goberno, realizouse unha dura loita contra os comunistas cubanos, os cales atoparon en Machado un importante inimigo. Durante o seu goberno comez\u00e1ronse a fortalecer os movementos revolucionarios.\nFortalecemento da oposici\u00f3n. Ca\u00edda de Machado.\nMachado quen violara a Constituci\u00f3n cubana, foi elixido de novo nas elecci\u00f3ns (que a\u00ednda non foron aclaradas). Durante o seu goberno, present\u00e1ronse importantes figuras revolucionarias, tal \u00e9 o caso de Julio Antonio Mella, Rub\u00e9n Mart\u00ednez Villena e un nacente Antonio Guiteras Holmes. \nO 10 de xaneiro de 1929, Mella foi asasinado e isto levantou o poder opositor. O 12 de agosto de 1933, nunha folga revolucionaria, encabezada por Rub\u00e9n Mart\u00ednez Villena, Machado foi derrocado e obrigado a emigrar aos Estados Unidos cunha fortuna de dous mill\u00f3ns de d\u00f3lares nas s\u00faas maletas. Al\u00ed morreu en 1939.\nValoraci\u00f3n.\nO intelectual cubano Rub\u00e9n Mart\u00ednez Villena, durante a Folga de Fame de Julio Antonio Mella, chamouno: \"Asno con garras\"."}
{"id": "116763", "revid": "5863", "url": "https://gl.wikipedia.org/wiki?curid=116763", "title": "Cant\u00f3n de Soleura", "text": "O cant\u00f3n de Soleura (en alem\u00e1n: \"Solothurn\", franc\u00e9s: \"Soleure\", en italiano: \"Soletta\", en romanche: \"Soloturn\") \u00e9 un cant\u00f3n da confederaci\u00f3n Su\u00edza situado no noroeste ao p\u00e9 da Cordilleira do Xura na conca do r\u00edo Aar. A poboaci\u00f3n \u00e9 de lingua alem\u00e1, a maior\u00eda de relixi\u00f3n cat\u00f3lica cunha importante minor\u00eda protestante."}
{"id": "116765", "revid": "56817", "url": "https://gl.wikipedia.org/wiki?curid=116765", "title": "Non me deixes nunca", "text": "Non me deixes nunca \u00e9 unha novela en lingua inglesa de Kazuo Ishiguro, publicada no 2005 co t\u00edtulo de Never Let Me Go. Foi traducida ao galego por Eva Almaz\u00e1n e publicada por Editorial Galaxia en 2007.\nSeguindo o estilo cl\u00e1sico do \"Bildungsroman\" ou novela de iniciaci\u00f3n, narra o proceso de desenvolvemento e aprendizaxe dunha rapaza internada nun centro en Inglaterra."}
{"id": "116766", "revid": "5863", "url": "https://gl.wikipedia.org/wiki?curid=116766", "title": "Cant\u00f3n de Zug", "text": "O cant\u00f3n de Zug (en alem\u00e1n: \"Zug\", franc\u00e9s: \"Zoug\", en italiano: \"Zugo\", en romanche: \"Zug\") \u00e9 un cant\u00f3n da confederaci\u00f3n Su\u00edza."}
{"id": "116767", "revid": "15490", "url": "https://gl.wikipedia.org/wiki?curid=116767", "title": "Kazuo Ishiguro", "text": "Kazuo Ishiguro, en \u30ab\u30ba\u30aa\u30fb\u30a4\u30b7\u30b0\u30ed \"Kazuo Ishiguro\", formalmente en \u77f3\u9ed2\u4e00\u96c4 \"Ishiguro Kazuo\", nado en Nagasaki o 8 de novembro de 1954, \u00e9 un escritor xapon\u00e9s-brit\u00e1nico en lingua inglesa, que conseguiu o premio Nobel de Literatura en 2017.\nTraxectoria.\nCon seis anos foi cos seus pais vivir a Londres, onde est\u00e1 establecido. Estudou na universidade de Kent e na de Anglia do Leste.\nTraduci\u00f3ns ao galego.\nEn galego est\u00e1n publicados \"Non me deixes nunca\" traducido por Eva Almaz\u00e1n e \"Nocturnos\" traducido por Mar\u00eda Alonso Seisdedos."}
{"id": "116769", "revid": "1131", "url": "https://gl.wikipedia.org/wiki?curid=116769", "title": "Casa Mil\u00e0", "text": "A Casa Mil\u00e0, tam\u00e9n co\u00f1ecida como \"La Pedrera\", \u00e9 un edificio modernista que se localiza no Paseo de Gracia de Barcelona, na esquina coa r\u00faa de Provenza. Foi dese\u00f1ada por Antoni Gaud\u00ed por encarga do comerciante Pere Mil\u00e0 i Camps, e foi constru\u00edda entre os anos 1906 e 1910; foi moi pol\u00e9mica no seu momento, por mor das atrevidas formas onduladas da fachada de pedra e os ferros forxados retorcidos que decoran as balconadas e xanelas, dese\u00f1ados en gran parte por Josep Maria Jujol, quen tam\u00e9n proxectou alg\u00fans dos ceos rasos de xeso. No ano 1984 foi declarada Patrimonio da Humanidade pola UNESCO. Actualmente \u00e9 a sede da Fundaci\u00f3 Catalunya-La Pedrera, a cal xestiona as diversas exposici\u00f3ns e actividades que se fan no seu interior."}
{"id": "116771", "revid": "5863", "url": "https://gl.wikipedia.org/wiki?curid=116771", "title": "Obwalden", "text": "O cant\u00f3n de Obwalden (en alem\u00e1n: \"Obwalden\", franc\u00e9s: \"Obwald\", en italiano: \"Obvaldo\", en romanche: \"Sursilvania\") \u00e9 un cant\u00f3n do centro de Su\u00edza. Foi un dos tres primeiros cant\u00f3ns da confederaci\u00f3n, a\u00ednda que nesa \u00e9poca formaba xunto con Nidwalden o cant\u00f3n de Unterwalden."}
{"id": "116773", "revid": "5863", "url": "https://gl.wikipedia.org/wiki?curid=116773", "title": "Nidwalden", "text": "O cant\u00f3n de Nidwalden (en alem\u00e1n: \"Nidwalden\", franc\u00e9s: \"Nidwald\", en italiano: \"Nidvaldo\", en romanche: \"Sutsilvania\") \u00e9 un cant\u00f3n do centro de Su\u00edza. Foi un dos tres primeiros cant\u00f3ns da confederaci\u00f3n, a\u00ednda que nesa \u00e9poca formaba xunto con Obwalden o cant\u00f3n de Unterwalden."}
{"id": "116775", "revid": "5132", "url": "https://gl.wikipedia.org/wiki?curid=116775", "title": "Obwald", "text": ""}
{"id": "116776", "revid": "5132", "url": "https://gl.wikipedia.org/wiki?curid=116776", "title": "Nidwald", "text": ""}
{"id": "116777", "revid": "5132", "url": "https://gl.wikipedia.org/wiki?curid=116777", "title": "Cant\u00f3n de Nidwalden", "text": ""}
{"id": "116778", "revid": "5132", "url": "https://gl.wikipedia.org/wiki?curid=116778", "title": "Cant\u00f3n de Obwalden", "text": ""}
{"id": "116779", "revid": "5132", "url": "https://gl.wikipedia.org/wiki?curid=116779", "title": "Cant\u00f3n de Nidwald", "text": ""}
{"id": "116780", "revid": "5132", "url": "https://gl.wikipedia.org/wiki?curid=116780", "title": "Cant\u00f3n de Obwald", "text": ""}
{"id": "116781", "revid": "5132", "url": "https://gl.wikipedia.org/wiki?curid=116781", "title": "Cant\u00f3n de Basilea-Campo", "text": ""}
{"id": "116784", "revid": "1131", "url": "https://gl.wikipedia.org/wiki?curid=116784", "title": "OU-11", "text": "A OU-11 ou Autov\u00eda centro de Ourense \u00e9 unha v\u00eda interurbana con dobre carril de m\u00e1is de 4\u00a0km de lonxitude que conecta a A-52 co barrio do Couto, o centro de Ourense e a N-120 e a s\u00faa futura autov\u00eda, a A-76. Axuda a desconxestionar as entradas \u00e1 cidade desde a A-52, xa que Ourense unicamente dispu\u00f1a de dous accesos: ao sur, por San Cibrao das Vi\u00f1as, que requir\u00eda un percorrido de 6\u00a0km por estrada nacional; e un acceso norte, que tam\u00e9n se atopaba a m\u00e1is de 6 quil\u00f3metros do centro da cidade; e crea un viario que une os dous extremos da autov\u00eda perif\u00e9rica de Ourense, a OU-30, formada pola A-52, A-76 e A-56. Este acceso arrinca desde o seminario maior e descende mediante un complexo viaduto de case 2 quil\u00f3metros ata enlazar nunha glorieta co acceso a Ourense, continuado polo antiga trazado da N-120 (Vigo-Logro\u00f1o) ata chegar \u00e1 pasarela de circunvalaci\u00f3n, onde se une \u00e1 A-76 no tramo que esta forma parte da circunvalaci\u00f3n."}
{"id": "116786", "revid": "2074", "url": "https://gl.wikipedia.org/wiki?curid=116786", "title": "Os outros feirantes (televisi\u00f3n)", "text": ""}
{"id": "116787", "revid": "22570", "url": "https://gl.wikipedia.org/wiki?curid=116787", "title": "Toxicidade do mon\u00f3xido de carbono", "text": "A toxicidade do mon\u00f3xido de carbono \u00e9 causada pola inhalaci\u00f3n de mon\u00f3xido de carbono (CO), un gas considerablemente t\u00f3xico que, ao ser incoloro, inodoro, ins\u00edpido e non irritante, \u00e9 moi dif\u00edcil para as persoas detectalo.\nCaracter\u00edsticas.\n\u00c9 igual de pesado c\u00f3 aire e pode filtrarse a trav\u00e9s de estruturas s\u00f3lidas como muros ou paredes. \u00c9 moi soluble en auga e en alcois, e como a s\u00faa densidade \u00e9 menor \u00e1 do aire, xeralmente atoparase na parte superior do ambiente.\nEpidemiolox\u00eda.\nNos anos 50, a intoxicaci\u00f3n por CO era o medio de suicidio m\u00e1is utilizado. Ademais us\u00e1base o gas cidade, que conti\u00f1a ata un 20% de CO, polo que a exposici\u00f3n continuada presentaba un risco importante de toxicidade. M\u00e1is tarde, na d\u00e9cada dos 70 substitu\u00eduse por gas natural, que xa non presentaba este perigo.\nO mon\u00f3xido de carbono \u00e9 o principal compo\u00f1ente t\u00f3xico do fume nos incendios, polo que na actualidade \u00e9 a causa m\u00e1is frecuente de morte nestes, sendo responsable de entre 3.000 e 4000 mortes \u00f3 ano nos EUA. As intoxicaci\u00f3ns por CO prod\u00facense principalmente en inverno debido \u00e1 exposici\u00f3n a braseiros e calefacci\u00f3ns.\nCO e tabaquismo.\n\u00d3 falarmos de tabaco, o primeiro en que pensamos \u00e9 en alcatr\u00e1n e nicotina, deixando a un lado o CO que forma parte do fume. Na respiraci\u00f3n, o aire inspirado leva os\u00edxeno ata os alv\u00e9olos desde onde pasar\u00e1 \u00f3 sangue para unirse \u00e1s mol\u00e9culas de hemoglobina. Se nese aire hai mon\u00f3xido de carbono, ser\u00e1 este \u00faltimo quen se una \u00e1 hemoglobina e non o os\u00edxeno.\nA concentraci\u00f3n no fume de cigarros aprox\u00edmase \u00e1s 400ppm (0,04 %), ou o equivalente a 8 veces o l\u00edmite de exposici\u00f3n permitido pola Administraci\u00f3n de Seguridade de Sa\u00fade Ocupacional (OSHA-USA). Os niveis de CO na hemoglobina (carboxihemoglobina; abreviado COHb) xeralmente van do 3 % \u00f3 8 % entre os fumadores, e poden exceder o 15 % nos intensivos; comparado co 0,5 % en adultos non-fumadores en ausencia dunha exposici\u00f3n ambiental, e 1 % cunha exposici\u00f3n ambiental t\u00edpica.\nMecanismo de acci\u00f3n.\nO CO produce toxicidade ao provocar hipoxia tisular e dano a nivel celular. A s\u00faa toxicidade d\u00e9bese \u00e1 s\u00faa combinaci\u00f3n coa hemoglobina para dar carboxihemoglobina (COHb). A COHb non transporta os\u00edxeno xa que ambos os dous gases (tanto os\u00edxeno como CO) reaccionan cos grupos hemo na mol\u00e9cula tetram\u00e9rica da Hb. O CO ten 200-250 veces m\u00e1is afinidade pola hemoglobina c\u00f3 os\u00edxeno, invalid\u00e1ndoa para transportar este \u00faltimo. Por tanto, a intoxicaci\u00f3n pode ocorrer a\u00ednda cando pequenas cantidades de CO se atopen presentes na atmosfera.\nCando o paciente \u00e9 illado do ambiente contaminado, a carboxihemoglobina desaparece rapidamente, particularmente cando o os\u00edxeno se lle \u00e9 administrado. S\u00f3 refugallos se lle poden detectar cando o paciente vai \u00f3 hospital e se lle realiza unha cl\u00ednica toxicol\u00f3xica, a\u00ednda que a medida de carboxihemoglobina \u00e9 raramente xustificada nela.\nA formaci\u00f3n de oxihemoglobina (Hb.Fe.O2) como de carboxihemoglobina (Hb.Fe.CO) son reacci\u00f3ns reversibles e dependen principalmente da presi\u00f3n parcial dos gases e do pH sangu\u00edneo, a\u00ednda que outros factores como a temperatura e a concentraci\u00f3n i\u00f3nica te\u00f1en tam\u00e9n incidencia.\nA toxicidade do mon\u00f3xido de carbono manif\u00e9stase non s\u00f3 da interferencia na achega de os\u00edxeno polo sangue sen\u00f3n que tam\u00e9n exerce efecto directo ao unirse aos citocromos celulares como os presentes nas encimas respiratorias e a mioglobina. Esta interferencia d\u00e9bese \u00e1 competici\u00f3n polos lugares activos que conte\u00f1en Fe ou Cu. As\u00ed dimin\u00fae o transporte de os\u00edxeno ao m\u00fasculo card\u00edaco e aos m\u00fasculos das extremidades e se produce un desprazamento da curva de disociaci\u00f3n da hemoglobina cara \u00e1 esquerda. Deste xeito, existe dano por reperfusi\u00f3n e ocorre unha peroxidaci\u00f3n lip\u00eddica (degradaci\u00f3n de \u00e1cidos graxos insaturados) a nivel dos tecidos. Os tecidos m\u00e1is sensibles aos efectos t\u00f3xicos do CO son aqueles cunhas maiores necesidades metab\u00f3licas (o SNC e mais o miocardio).\nCin\u00e9tica.\nDurante o catabolismo normal da hemoglobina prod\u00facese CO. En situaci\u00f3n de repouso, a carboxihemoglobina \u00e9 do 0,4 \u00f3 0,7%, que pode subir ao 2% no medio urbano, e en fumadores pode chegar ao 6% e mesmo a m\u00e1is. A cantidade de gas absorbido depende da ventilaci\u00f3n por minuto, da duraci\u00f3n da exposici\u00f3n e da concentraci\u00f3n de CO no ambiente. Entre un 10-15% \u00fanese \u00e1s prote\u00ednas (inclu\u00edndo a mioglobina e a citocromo-c-oxidase). Menos do 1% \u00e1chase disolto no plasma. \u00c9 eliminado principalmente polos pulm\u00f3ns e ten unha vida media de 4 horas. As mulleres embarazadas e os seus beb\u00e9s, os nenos pequenos, as persoas maiores e as que sofren de anemia, problemas do coraz\u00f3n ou respiratorios poden ser moito m\u00e1is sensibles.\nDose t\u00f3xica.\nNo ambiente, a dose t\u00f3xica \u00e9 de 50ppm (partes por mill\u00f3n) durante un tempo m\u00e1ximo de 8 horas (LTE). M\u00e1is de 4000ppm producen a morte nun adulto nunha hora. Consid\u00e9rase perigoso para a sa\u00fade emisi\u00f3ns de m\u00e1is de 1500ppm. En Espa\u00f1a, a compa\u00f1\u00eda de gas precinta un quentador que te\u00f1a unha emisi\u00f3n, por mala combusti\u00f3n, por riba desta cifra.\nAs concentraci\u00f3ns letais de CO poden alcanzarse dentro dos 10 minutos se a v\u00edtima se atopa confinada nun espazo pechado. A s\u00faa toxicidade tam\u00e9n pode ocorrer en espazos semipechados ou habitaci\u00f3ns adxacentes a garaxes. As variables m\u00e1is importantes a considerar dentro da toxicidade son a concentraci\u00f3n no ambiente, o ritmo card\u00edaco e o tama\u00f1o do individuo.\nManifestaci\u00f3ns cl\u00ednicas.\nAs manifestaci\u00f3ns cl\u00ednicas, en orde decrecente de frecuencia, son cefaleas, mareos, vertixe, debilidade muscular, confusi\u00f3n e dificultade de concentraci\u00f3n, sensaci\u00f3n de afogo, alteraci\u00f3ns na visi\u00f3n, opresi\u00f3n tor\u00e1cica, perda da conciencia, dor abdominal e mioclon\u00edas.\nEn funci\u00f3n da taxa de COHb:\nA perda da conciencia, idade avanzada, exposici\u00f3n prolongada, acidose metab\u00f3lica manifesta son os factores de risco das secuelas neurol\u00f3xicas. Existen d\u00faas s\u00edndromes neurol\u00f3xicas que se observan coa mesma incidencia: a s\u00edndrome neurol\u00f3xica persistente e a s\u00edndrome neurol\u00f3xica tard\u00eda (SNT). Nesta \u00faltima \u00e9 moi t\u00edpico un per\u00edodo de lucidez entre as manifestaci\u00f3ns da intoxicaci\u00f3n aguda e a posterior afectaci\u00f3n do sistema nervioso central.\nAs manifestaci\u00f3ns poden ser dram\u00e1ticas e levar a unha discapacidade. Entre os m\u00e1is com\u00fans est\u00e1n a depresi\u00f3n, perda de memoria, a demencia, a s\u00edndrome de Parkinson, convulsi\u00f3ns e cegueira. O SNT obs\u00e9rvase nun 3-40% das v\u00edtimas da intoxicaci\u00f3n por mon\u00f3xido aguda. O progn\u00f3stico \u00e9 moi variable. Obs\u00e9rvase en xeral un 13% de trastornos neuropsiqui\u00e1tricos severos, un 30% da deterioraci\u00f3n da personalidade e un 40% de alteraci\u00f3ns da memoria.\nUn dos trazos caracter\u00edsticos da intoxicaci\u00f3n por mon\u00f3xido de carbono para o cerebro \u00e9 o edema cerebral. A fisiopatolox\u00eda da aparici\u00f3n do edema cerebral ten a seguinte orixe: a inhalaci\u00f3n de mon\u00f3xido de carbono produce hipoxia pola reduci\u00f3n do transporte de O2 debido \u00e1 formaci\u00f3n da carboxihemoglobina. A hipoxia produce acidose coa exacerbaci\u00f3n da permeabilidade vascular e aumento do hematocrito, coa formaci\u00f3n do edema cerebral, e ao mesmo tempo a hipoxia produce alteraci\u00f3ns do miocardio, cerrando un c\u00edrculo vicioso de insuficiencia card\u00edaca, conxesti\u00f3n venosa, edema pulmonar, que \u00e1 s\u00faa vez agravan a hipoxia existente. O edema cerebral pode producir un dano irreversible coa atrofia cerebral posterior o pode ser reversible, cando o paciente mellora.\nSecuelas.\nPres\u00e9ntanas o 1,9% do total dos intoxicados por CO. Poden desenvolverse tras exposici\u00f3ns severas a CO dunha forma insidiosa a partir de fontes non reco\u00f1ecidas tanto no medio dom\u00e9stico coma no laboral. Caracter\u00edzanse por desorientaci\u00f3n, alteraci\u00f3n da personalidade, alteraci\u00f3n da visi\u00f3n, agnosia, apraxia, e parkinsonismo. A necrose do n\u00facleo p\u00e1lido bilateral \u00e9 unha secuela ben reco\u00f1ecida que se pode observar na TC cranial e na RNM. Tam\u00e9n se producen lesi\u00f3ns en ganglios basais, na substancia gris e branca que dan lugar \u00e1 s\u00edndrome tard\u00eda.\nPrevenci\u00f3n.\nMoitas intoxicaci\u00f3ns por mon\u00f3xido de carbono ocorren nos meses de inverno cando se utilizan fornos, chemineas de gas e quentadores port\u00e1tiles e as fiestras est\u00e1n pechadas. \u00c9 recomendable revisar calquera tipo de quentador ou gasodom\u00e9stico regularmente para garantir que o seu uso sexa seguro.\nProgn\u00f3stico.\nA intoxicaci\u00f3n con CO pode causa-la morte, e para os que se repo\u00f1en a recuperaci\u00f3n \u00e9 lenta. O progn\u00f3stico da persoa depende da duraci\u00f3n da exposici\u00f3n ao mon\u00f3xido. Igualmente, p\u00f3dese presentar dano cerebral permanente. Se o paciente presenta s\u00edntomas de deterioraci\u00f3n da capacidade mental despois de d\u00faas semanas, a probabilidade de recuperarse completamente non \u00e9 moita. A deterioraci\u00f3n da capacidade mental pode reaparecer nas primeiras d\u00faas semanas en aquelas persoas que fosen asintom\u00e1ticas durante un tempo curto.\nDiagn\u00f3stico.\nO m\u00e9dico medir\u00e1 e vixiar\u00e1 os signos vitais do paciente, inclu\u00edndo a temperatura, o pulso, a frecuencia respiratoria e a presi\u00f3n arterial. O paciente pode recibir:\nToma de mostra.\nA recolecci\u00f3n da mostra de sangue debe ser obtida por punci\u00f3n venosa con anticoagulante (heparina) evitando a formaci\u00f3n de burbullas ou a entrada de aire na xeringa. Se recomenda obter sangue do coraz\u00f3n ou das veas grosas como a femoral. O recipiente a utilizar para a conservaci\u00f3n da mostra debe estar escrupulosamente limpo, seco e pechado en forma herm\u00e9tica.\nIndicaci\u00f3ns xerais e procedementos.\nDeterminar, mediante coox\u00edmetros ou espectrofot\u00f3metro, niveis de carboxihemoglobina. As mostras de sangue venosa son adecuadas para medilos niveis de carboxihemoglobina. Os gases arteriais permiten identificar a acidose metab\u00f3lica polo aumento do \u00e1cido l\u00e1ctico. A TC cranial non \u00e9 \u00fatil (a\u00ednda que si para descartar patolox\u00eda asociada). A pulsioximetr\u00eda* non distingue entre carboxihemoglobina e oxihemoglobina.\nO pulsiox\u00edmetro mide a saturaci\u00f3n de os\u00edxeno nos tecidos, ten un transdutor con d\u00faas pezas, un emisor de luz e un fotodetector, xeralmente en forma de pinza e que adoita colocarse no dedo, despois se espera recibila informaci\u00f3n na pantalla: a saturaci\u00f3n de os\u00edxeno, frecuencia card\u00edaca e curva do pulso.\nA correlaci\u00f3n entre a saturaci\u00f3n de os\u00edxeno e a PaO2 ven determinada pola curva de disociaci\u00f3n da oxihemoglobina.\nInterpretaci\u00f3n cl\u00ednica.\nA pulsioximetr\u00eda mide a saturaci\u00f3n de os\u00edxeno no sangue, pero non mide a presi\u00f3n de os\u00edxeno (PaO2), a presi\u00f3n de di\u00f3xido de carbono (PaCO2) ou o pH. Por tanto, non substit\u00fae \u00e1 gasometr\u00eda na valoraci\u00f3n completa dos enfermos respiratorios. Por\u00e9n supera \u00e1 gasometr\u00eda en rapidez e na monitorizaci\u00f3n destes enfermos. Os aparatos dispo\u00f1ibles na actualidade son moi fiables para valores entre o 80 e o 100%, pero a s\u00faa fiabilidade dimin\u00fae por debaixo destas cifras.\nExiste un valor cr\u00edtico: PaO2 60\u00a0mm de Hg que corresp\u00f3ndese cunha saturaci\u00f3n do 90%, por debaixo da cal, pequenas diminuci\u00f3ns da PaO2 ocasionan desaturaci\u00f3ns importantes. Polo contrario, por encima do 95%, grandes aumentos da PaO2 non supo\u00f1en incrementos significativos da saturaci\u00f3n do os\u00edxeno.\nO punto cr\u00edtico que debe dar o sinal de alarma \u00e9 o de saturaci\u00f3ns inferiores ao 95% (inferiores ao 90 ou 92% ) cando existe patolox\u00eda pulmonar cr\u00f3nica previa) estes pacientes deben recibir tratamento inmediato.\nLimitaci\u00f3ns e causas de error.\nOs aparatos actuais son moi fiables cando o paciente presenta saturaci\u00f3ns superiores ao 80%. As situaci\u00f3ns que poden dar lugar a lecturas err\u00f3neas son:\nVantaxes respecto \u00e1 gasometr\u00eda:\nDesvantaxes fronte \u00e1 gasometr\u00eda.\nDeterminaci\u00f3n anal\u00edtica de carboxihemoglobina.\nExisten distintos m\u00e9todos para a identificaci\u00f3n e cuantificaci\u00f3n de carboxihemoglobina en sangue: exame espectrosc\u00f3pico, espectrofotom\u00e9trico, cromatograf\u00eda gasosa e infravermello.\nA determinaci\u00f3n cuantitativa da carboxihemoglogina en sangue pode realizarse por m\u00e9todos espectrosc\u00f3picos que se basean nos diferentes espectros de absorci\u00f3n que presentan a carboxihemoglobina respecto da hemoglobina. En todos eles real\u00edzanse medidas de absorci\u00f3n a distintas lonxitudes de onda de diluci\u00f3ns adecuadas do sangue en estudo."}
{"id": "116788", "revid": "5863", "url": "https://gl.wikipedia.org/wiki?curid=116788", "title": "Appenzell Exterior", "text": "O cant\u00f3n de Appenzell Exterior (en alem\u00e1n: \"Appenzell Ausserrhoden\", franc\u00e9s: \"Appenzell Rhodes-Ext\u00e9rieures\", en italiano: \"Appenzello Esterno\", en romanche: \"Appenzell Dador\") \u00e9 un cant\u00f3n da confederaci\u00f3n Su\u00edza."}
{"id": "116790", "revid": "5132", "url": "https://gl.wikipedia.org/wiki?curid=116790", "title": "Cant\u00f3n de Appenzell Exterior", "text": ""}
{"id": "116794", "revid": "5863", "url": "https://gl.wikipedia.org/wiki?curid=116794", "title": "Appenzell Interior", "text": "O cant\u00f3n de Appenzell Interior (en alem\u00e1n: \"Appenzell Innerrhoden\", franc\u00e9s: \"Appenzell Rhodes-Int\u00e9rieures\", en italiano: \"Appenzello Interno\", en romanche: \"Appenzell Dadens\") \u00e9 un cant\u00f3n da confederaci\u00f3n Su\u00edza.\n\u00c9 tam\u00e9n o segundo cant\u00f3n m\u00e1is pequeno de Su\u00edza.\nAppenzell \u00e9 a capital deste semicant\u00f3n. Appenzell Interior est\u00e1 situado no nord\u00e9s de Su\u00edza. Limita ao norte co cant\u00f3n de Appenzell Exterior, ao leste co Sankt Gallen. A s\u00faa superficie \u00e9 de 173\u00a0km\u00b2. O pico do S\u00e4ntis con 2.501,9 msnm \u00e9 unha das atracci\u00f3ns principais do cant\u00f3n.\nHistoria.\nEn 1513 o cant\u00f3n de Appenzell foi o d\u00e9cimo terceiro cant\u00f3n en unirse \u00e1 Confederaci\u00f3n Su\u00edza. En 1597 o cant\u00f3n dividiuse en dous semicant\u00f3ns, debido \u00e1s desavinzas relixiosas: o semicant\u00f3n de Appenzell Interior (cat\u00f3lico) e o de Appenzell Exterior (protestante).\nA constituci\u00f3n foi introducida en 1872.\nEconom\u00eda.\nAs principais actividades agr\u00edcolas do cant\u00f3n son o pastoreo e a gandar\u00eda. Te\u00f1en certa relevancia os servizos financeiros, o turismo e a industria do metal.\nIngresos (en mill\u00f3ns de CHF): 646 fr\nPol\u00edtica.\nOs cidad\u00e1ns do cant\u00f3n re\u00fanense todos nunha das prazas de Appenzell, o \u00faltimo domingo do mes de abril, para a \"Landgemeinde\" (asemblea xeral). Al\u00ed as persoas naturais (su\u00edzos) votan para elixir os seus representantes ao parlamento cantonal. O cant\u00f3n de Appenzell Interior foi o \u00faltimo cant\u00f3n en introducir o voto feminino no 1992. S\u00f3 logo dunha decisi\u00f3n federal, o cant\u00f3n viuse obrigado a introducir o voto das mulleres.\nMunicipios.\nO cant\u00f3n est\u00e1 dividido en distritos no canto de municipios, o que quere dicir que os distritos equivalen \u00e1s comunas dos demais cant\u00f3ns su\u00edzos. O seis distritos son:"}
{"id": "116795", "revid": "5132", "url": "https://gl.wikipedia.org/wiki?curid=116795", "title": "Cant\u00f3n de Appenzell Interior", "text": ""}
{"id": "116797", "revid": "1182714", "url": "https://gl.wikipedia.org/wiki?curid=116797", "title": "Fotogramas de Prata", "text": ""}
{"id": "116798", "revid": "2248", "url": "https://gl.wikipedia.org/wiki?curid=116798", "title": "\u20ac", "text": ""}
{"id": "116799", "revid": "23204", "url": "https://gl.wikipedia.org/wiki?curid=116799", "title": "Miguel Rell\u00e1n", "text": "Miguel Rell\u00e1n, nado en Tetu\u00e1n (Marrocos) o 7 de novembro de 1943 \u00e9 un actor espa\u00f1ol que participou en numerosas pel\u00edculas, obras de teatro e series de televisi\u00f3n, tendo exercido tam\u00e9n como escritor.\nNo cinema destacou nas d\u00faas entregas de \"El crack\", con direcci\u00f3n de Jos\u00e9 Luis Garci, e \u00e1s ordes de Jos\u00e9 Luis Cuerda en \"El bosque animado\" e \"Amanece, que no es poco\", as\u00ed como no \"Perro del hortelano\", de Pilar Mir\u00f3.\nNa televisi\u00f3n acadou popularidade co seu papel protagonista na serie xuvenil \"Compa\u00f1eros\", que Antena 3 emitiu entre o 1998 e o 2002.\nGalard\u00f3ns.\nFoi galardoado na 1\u00aa edici\u00f3n dos Premios Goya como mellor actor secundario polo seu papel en \"Tata m\u00eda\", de Jos\u00e9 Luis Borau."}
{"id": "116800", "revid": "23204", "url": "https://gl.wikipedia.org/wiki?curid=116800", "title": "Gabrielle Renaudot", "text": "Gabrielle Renaudot Flammarion, nada en 1877 e finada o 31 de outubro de 1962, foi unha astr\u00f3noma francesa e muller do tam\u00e9n astr\u00f3nomo Camille Flammarion.\nTraxectoria.\nTraballou no Observatorio de Juvisy-sur-Orge e foi secretaria xeral da \"Soci\u00e9t\u00e9 Astronomique de France\". Publicou varios traballos sobre a evoluci\u00f3n das caracter\u00edsticas da superficie do planeta Marte, sobre a Gran Mancha Vermella de X\u00fapiter e tam\u00e9n sobre observaci\u00f3ns que sacou doutros planetas, planetas menores e estrelas variables.\nTrala s\u00faa morte, en 1973 a Uni\u00f3n Astron\u00f3mica Internacional aprobou po\u00f1erlle o seu apelido a un cr\u00e1ter do planeta Marte, co\u00f1ecido como Cr\u00e1ter de Renaudot."}
{"id": "116801", "revid": "1131", "url": "https://gl.wikipedia.org/wiki?curid=116801", "title": "Telecoru\u00f1a", "text": "Telecoru\u00f1a foi unha emisora privada de televisi\u00f3n que emitiu entre os anos 1994 e 2017 na Coru\u00f1a e na s\u00faa \u00e1rea metropolitana.\nHistoria.\nA cadea Telecoru\u00f1a era propiedade da sociedade Telecoru\u00f1a Canal 41 S.A. A empresa propietaria foi fundada no 1994 baixo a xerencia de Jos\u00e9 Manuel Brandariz Su\u00e1rez.\nNo ano 2006 a Xunta de Galicia resolveu unha concesi\u00f3n de licenzas para emitir en dixital que resultou pol\u00e9mica. Nela deneg\u00e1baselles a licenza a Telecoru\u00f1a, Ferrol Television, C\u00f3digo TV e Televigo, que a ti\u00f1an solicitado. A actividade da emisora rematou no ano 2008 ante a imposibilidade de seguir emitindo en anal\u00f3xico.\nTraxectoria.\nTelecoru\u00f1a estaba orientada \u00e1 difusi\u00f3n de noticias de \u00e1mbito local e de programas relacionados coas actividades socio-culturais comarcais. Telecoru\u00f1a pertenceu \u00e1 Asociaci\u00f3n Galega de Televisi\u00f3ns Locais (Asgatel) e \u00e1 Red de Televisiones Locales (UNE). Estivo afiliada \u00e1 cadea Telemundo, que produc\u00eda unha gran parte da s\u00faa programaci\u00f3n.\nA s\u00faa \u00e1rea de recepci\u00f3n limit\u00e1base \u00e1 provincia da Coru\u00f1a, especialmente nos concellos da Coru\u00f1a, Ferrol, Arteixo, Carballo, Culleredo e Santiago de Compostela. Posteriormente foi posible a s\u00faa recepci\u00f3n a trav\u00e9s do operador R Cable y Telecomunicaciones Galicia S.A."}
{"id": "116802", "revid": "85894", "url": "https://gl.wikipedia.org/wiki?curid=116802", "title": "Toxicidade do c\u00e1nnabis", "text": "A toxicidade do c\u00e1nnabis \u00e9 causada polo uso excesivo ou sobredose do c\u00e1nnabis, unha substancia con propiedades psicoactivas e alucin\u00f3xenas que se obt\u00e9n das plantas femininas, frutificadas e secas do \"Cannabis sativa\".\nComposici\u00f3n qu\u00edmica.\nDesde o punto de vista da s\u00faa actividade p\u00f3dese afirmar que os compo\u00f1entes m\u00e1is interesantes son os cannabinoides, contendo \u00f3 redor dunhas 60 clases que se localizan maioritariamente na resina da mesma, o haxix, dos cales o tetrahidrocannabinol (THC) vai ser o m\u00e1ximo representante da s\u00faa actividade farmacol\u00f3xica.\nO THC \u00e9 o principal axente psicoactivo da planta e p\u00f3dese establecer a seguinte relaci\u00f3n entre a porcentaxe de THC con respecto \u00e1 s\u00faa potencia:\nPreparados.\nOs preparados para o consumo elab\u00f3ranse de distintas formas, dependendo, entre outras cousas, do pa\u00eds de orixe, e incl\u00faen:\nToxicocin\u00e9tica.\nO THC \u00e9 un composto de natureza lip\u00eddica, polo que se absorbe con gran rapidez, concentr\u00e1ndose maioritariamente nos tecidos con elevado contido lip\u00eddico. Este composto vai sufrir un efecto de primeiro paso moi importante, \u00e9 dicir, vaise metabolizar no f\u00edgado o que implica que non todo o principio activo se incorporar\u00e1 \u00f3 sangue (s\u00f3 arredor dun 2-10%).\nMecanismo de acci\u00f3n.\nExisten distintas v\u00edas de incorporaci\u00f3n das substancias qu\u00edmicas do c\u00e1nnabis \u00f3 noso organismo: a trav\u00e9s da v\u00eda oral e da pulmonar principalmente. Esta \u00faltima vai ser a m\u00e1is destacada xa que \u00f3 fumar a marihuana, esta acceder\u00e1 m\u00e1is rapidamente \u00f3 torrente sangu\u00edneo desde onde ser\u00e1 transportada \u00f3 resto do organismo, inclu\u00edndo o cerebro, que \u00e9 un tecido con alto contido lip\u00eddico onde exercer\u00e1 a maior parte dos seus efectos. As\u00ed, a marihuana afecta o cerebro da seguinte forma: unha vez nel, o THC adh\u00edrese a lugares espec\u00edficos nas c\u00e9lulas nerviosas chamadas receptores de cannabinoides, afectando as\u00ed \u00e1 actividade das mesmas. Dependendo da \u00e1rea do cerebro na cal nos situemos imos ter m\u00e1is ou menos receptores cannabinoides (estes at\u00f3panse en gran cantidade naquelas rexi\u00f3ns do cerebro que exercen influencia sobre o pracer, a memoria, o pensamento, o movemento coordinado, entre outros).\nA seguinte t\u00e1boa recolle as rexi\u00f3ns do cerebro nas que os receptores do cannabinoides son m\u00e1is abundantes:\nEfectos.\nMoitos dos efectos do THC son debidos \u00e1 similitude que pos\u00fae con mol\u00e9culas qu\u00edmicas que o noso organismo ten denominadas cannabinoides end\u00f3xenos producidos naturalmente polo noso corpo. A mol\u00e9cula do THC vai interactuar cos receptores das c\u00e9lulas nerviosas, cos que interact\u00faan os cannabinoides end\u00f3xenos. Hai descritos dous tipos de receptores cannabinoides, dependendo da s\u00faa localizaci\u00f3n:\nOs numerosos estudos demostraron que os cannabinoides end\u00f3xenos axudan a controlar unha gran variedade de procesos mentais e f\u00edsicos no cerebro, inclu\u00edndo a memoria, a dor, a reproduci\u00f3n e coordinaci\u00f3n motora, entre outros. Deste xeito, cando se consome marihuana, o THC en exceso sobreestimula os receptores cannabinoides provocando alteraci\u00f3ns do control normal dos cannabinoides end\u00f3xenos, producindo unha intoxicaci\u00f3n que co paso do tempo pode provocar a alteraci\u00f3n das funci\u00f3ns destes receptores.\nEfectos t\u00f3xicos.\nO uso de marihuana pode levar a problemas de adicci\u00f3n a longo prazo. Elevadas doses poden producir psicose t\u00f3xica, alucinaci\u00f3ns e sentimentos pavorosos con alteraci\u00f3n completa da personalidade. Entre as consecuencias para a sa\u00fade producidas polo abuso da marihuana figuran:\nTam\u00e9n c\u00f3mpre citar o efecto teratox\u00e9nico que ten o consumo de marihuana durante o embarazo, podendo incluso provocar alteraci\u00f3ns de tipo nervioso no feto, que pode presentar choros agudos e incluso alteraci\u00f3ns na visi\u00f3n en comparaci\u00f3n cos nenos non expostos \u00e1 marihuana.\nNon obstante, o c\u00e1nnabis non s\u00f3 presenta efectos adversos: c\u00f3mpre tam\u00e9n destacar a actividade farmacol\u00f3xica do THC como antiem\u00e9tico fundamentalmente para o tratamento de v\u00f3mitos provocados pola aplicaci\u00f3n de quimioterapia nos tratamentos de cancro, glaucoma e asma; tam\u00e9n hai numerosos estudos que a asocian como estimulante do apetito, e o seu uso para a espasticidade na esclerose m\u00faltiple.\nDiagn\u00f3stico de consumo.\nDetectouse a presenza de cannabinoides en tecidos graxos, as\u00ed como tam\u00e9n en feces e ouri\u00f1os en consumidores da mesma. A presenza de c\u00e1nnabis no plasma e ouri\u00f1os p\u00f3dese detectar incluso tempo despois de cesaren os seus efectos; nestes casos os m\u00e9todos utilizados normalmente vannos dar unha informaci\u00f3n de consumo pero non de canto tempo hai que se consumiu. Na actualidade \u00e9 de maior interese a identificaci\u00f3n de metabolitos en sangue e ouri\u00f1os; esta real\u00edzase con t\u00e9cnicas inmunol\u00f3xicas para a detecci\u00f3n de cannabinoides, caracterizados pola s\u00faa gran sensibilidade e baixa especifidade. Os resultados positivos sempre han de validarse con outra t\u00e9cnica como (neste caso) a cromatograf\u00eda de gases. O pelo tam\u00e9n nos pode proporcionar unha importante informaci\u00f3n con respecto \u00e1 identificaci\u00f3n dun consumo pasado.\nR\u00e9xime legal.\nNon existe autorizaci\u00f3n algunha para comercializar marihuana con fins recreativos, a excepci\u00f3n do que ocorre nos Pa\u00edses Baixos. O resto dos pa\u00edses adscritos \u00e1 ONU te\u00f1en que seguir unha serie de tr\u00e1mites burocr\u00e1ticos para utilizar esta planta ou os seus derivados con fins cient\u00edficos. As leis adoitan contemplar penas por tr\u00e1fico, cultivo ou posesi\u00f3n para consumo propio. A dureza das penas var\u00edan segundo o pa\u00eds. Os Pa\u00edses Baixos son o \u00fanico pa\u00eds da Uni\u00f3n Europea onde se permite a venda dunha cantidade m\u00e1xima de 5 gramos por persoa. En Espa\u00f1a \u00e9 a droga ilegal de maior consumo entre a poboaci\u00f3n igual que no resto de Europa, xa que o seu consumo non xera unha aparente preocupaci\u00f3n social. \u00c9 un delito o seu cultivo, elaboraci\u00f3n e tr\u00e1fico, sendo unha infracci\u00f3n a s\u00faa posesi\u00f3n e consumo en lugares p\u00fablicos, pero non en \u00e1mbitos privados, penados con multas e cursos de rehabilitaci\u00f3n. E a tendencia con intenci\u00f3n de tr\u00e1fico implica penas de c\u00e1rcere. O uso terap\u00e9utico est\u00e1 regulado con receita m\u00e9dica. Na actualidade existen centros de subministraci\u00f3n de c\u00e1nnabis con plans de drogodependencia como no caso do Pa\u00eds Vasco onde dispensan c\u00e1nnabis con fins terap\u00e9uticos."}
{"id": "116803", "revid": "2074", "url": "https://gl.wikipedia.org/wiki?curid=116803", "title": "Relato curto", "text": ""}
{"id": "116810", "revid": "23204", "url": "https://gl.wikipedia.org/wiki?curid=116810", "title": "Primeira guerra balc\u00e1nica", "text": "A primeira guerra balc\u00e1nica, tam\u00e9n co\u00f1ecida como primeira guerra dos Balc\u00e1ns, foi un conflito militar que durou de outubro de 1912 a maio de 1913 e colocou a Liga Balc\u00e1nica (Serbia, Montenegro, Grecia e Bulgaria) contra o Imperio Otom\u00e1n. As forzas combinadas dos Estados balc\u00e1nicos conseguiron superar as forzas otom\u00e1s, numericamente inferiores e en desvantaxe estrat\u00e9xica, conseguindo unha r\u00e1pida vitoria. Como resultado da guerra, case todos os territorios europeos do Imperio Otom\u00e1n foron conquistados e divididos entre os aliados, e creouse un estado independente alban\u00e9s, por presi\u00f3n de Austria-Hungr\u00eda e de Italia. A pesar deste logro, as naci\u00f3ns balc\u00e1nicas quedaron insatisfeitas co resultado da guerra, e as tensi\u00f3ns internas que xurdiran coa retirada da ameaza otom\u00e1, que ata ent\u00f3n os unira, levounos \u00e1 segunda guerra balc\u00e1nica.\nAntecedentes.\nAs tensi\u00f3ns entre os estados balc\u00e1nicos sobre as s\u00faas aspiraci\u00f3ns \u00e1s provincias da Rumelia ocupadas polos otom\u00e1ns, como a Rumelia Oriental, Tracia e Macedonia, foron interrompidas pola intervenci\u00f3n das grandes potencias nos Balc\u00e1ns a mediados do s\u00e9culo XIX, que quer\u00edan garantir a protecci\u00f3n das maior\u00edas cristi\u00e1s da rexi\u00f3n e o mantemento do \"statu quo\". En 1867, Grecia, Serbia e Montenegro xa aseguraran as s\u00faas independencias, confirmadas polo Tratado de Berl\u00edn unha d\u00e9cada m\u00e1is tarde. Mais a cuesti\u00f3n da viabilidade do dominio otom\u00e1n reaparecer\u00eda coa Revoluci\u00f3n dos Mozos Turcos en xullo de 1908, que obrigou ao sult\u00e1n Abd-ul-Hamid II a restaurar a suspensa Constituci\u00f3n otom\u00e1.\nAs aspiraci\u00f3ns serbias sobre o territorio da Bosnia-Hercegovina foron derrubadas por Austria-Hungr\u00eda, que anexionou formalmente a provincia en outubro de 1908, polo que os serbios volveron a s\u00faa atenci\u00f3n cara Kosovo, que consideraban un territorio hist\u00f3rico serbio, e para unha pos\u00edbel expansi\u00f3n cara ao sur.\nOficiais gregos, que se levantaran contra o goberno en agosto de 1909, aseguraran un goberno progresista liderado por Eleftherios Venizelos que, segundo esperaban, conseguir\u00eda resolver a cuesti\u00f3n da illa de Creta ao seu favor e vingar a derrota na guerra greco-turca de 1897.\nBulgaria, que ga\u00f1ou a s\u00faa independencia do Imperio Otom\u00e1n en abril de 1909 e ti\u00f1a a amizade do Imperio Ruso, tam\u00e9n cobizaba territorios otom\u00e1ns na Tracia e na Macedonia, para garantir s s\u00faa expansi\u00f3n.\nEn marzo de 1910, estalou unha insurrecci\u00f3n albanesa no Kosovo, e en agosto do mesmo ano Montenegro seguiu o precedente de Bulgaria e tornouse monarqu\u00eda.\nEn 1911, Italia iniciou a invasi\u00f3n da Tripolitania, no norte da \u00c1frica, \u00e1 cal seguiu a ocupaci\u00f3n das illas do Dodecaneso. As decisivas vitorias militares italianas sobre o Imperio Otom\u00e1n influenciaron aos Estados balc\u00e1nicos a preparar unha guerra contra os otom\u00e1ns. Con ese fin, ocorreran diversos encontros entre os representantes das naci\u00f3ns balc\u00e1nicas durante a primavera de 1912, que acadaron unha rede de alianzas militares que se converter\u00edan na co\u00f1ecida como a Liga Balc\u00e1nica.\nAs grandes potencias, sobre todo Francia e Austria-Hungr\u00eda, reaccionaron a estas reuni\u00f3ns diplom\u00e1ticas tentando disuadir \u00e1 Liga de provocar a guerra, mais fracasaron. Cara ao final de setembro, tanto os Estados da Liga coma o Imperio Otom\u00e1n mobilizaron os seus ex\u00e9rcitos. Montenegro foi o primeiro pa\u00eds en declarar a guerra ao Imperio, o 25 de setembro. Os outros tres membros da alianza enviaron un ultimato ao Imperio Otom\u00e1n o 13 de outubro, e declar\u00e1ronlle a guerra o d\u00eda 17 do mesmo mes.\nPlanos de batalla.\nOs catro aliados non planearan un plano xeral de batalla, e non fixeron ning\u00fan esforzo para coordinar as s\u00faas forzas. Polo contrario, a guerra acabar\u00eda por ser conducida por cada estado individualmente, e sendo as\u00ed, pode separarse en catro frontes de batalla xeograficamente definidas. Os B\u00falgaros enfront\u00e1ronse \u00e1 maior parte das forzas otom\u00e1s, que protex\u00edan as rutas cara Constantinopla, especialmente na Tracia e na Macedonia. Serbios e montenegrinos actuaron en Kosovo, en Sandjak, no norte da Macedonia e na rexi\u00f3n que vir\u00eda a formar Albania. Os gregos concentraron os seus esforzos de guerra no sur da Macedonia e na zona de Sal\u00f3nica."}
{"id": "116812", "revid": "23204", "url": "https://gl.wikipedia.org/wiki?curid=116812", "title": "Lingua alsaciana", "text": "O alsaciano (en franc\u00e9s: \"alsacien\", en ingl\u00e9s: \"alsatian\", en castel\u00e1n: \"alsaciano\", en alem\u00e1n: \"Els\u00e4sserdeutsch\" e en alsaciano: \"Els\u00e4ssisch\") \u00e9 un conxunto de variantes de baixo alem\u00e1nico e alto alem\u00e1nico que se falan dende o leste da cordilleira dos Vosgos e o r\u00edo Rin, principalmente na rexi\u00f3n de Alsacia.\nXeograf\u00eda e uso.\nUso.\nA partir do s\u00e9culo XX, o uso do alsaciano entra en retroceso como resultado das pol\u00edticas de uso do franc\u00e9s, dentro do contexto das d\u00faas guerras mundiais, e a\u00ednda que hoxe en d\u00eda \u00e9 empregado pola poboaci\u00f3n de maior idade e no mundo rural. Nas cidades o seu uso \u00e9 moito menor.\nO alsaciano, considerado polo 95% dos alsacianos como a lingua rexional contra a un 1% que pensa que \u00e9 o alem\u00e1n (sondaxe de Derni\u00e8res Nouvelles d'Alsace, DNA, 22 de setembro 1999), pode no entanto ser ensinado nas gardar\u00edas e na escola primaria, pero permanece a\u00ednda como unha lingua maioritariamente de uso familiar.\nOrthal.\nCon \"Orthal\" (xurdiu no 2003 co nome \"Graphal\") int\u00e9ntase unificar todos os dialectos alsacianos para ter unha forma normativa na escrita. \nComo todos os dialectos alem\u00e1nicos, non disp\u00f3n dunhas regras de ortograf\u00eda inamovibles e a fon\u00e9tica pode variar dunha vila a outra.\nLexicolox\u00eda.\nO seu l\u00e9xico caracter\u00edzase por preservar arca\u00edsmos do alto alem\u00e1n e unha permeabilidade constante ao franc\u00e9s.\nHistoria.\nOrixes.\nO primeiro rexistro en alem\u00e1nico antigo na Alsacia at\u00f3pase nos Xuramentos de Estrasburgo do 842.\nDisputas franco-xermanas: 1648-1945.\nA partir de 1648, coa asimilaci\u00f3n progresiva de Alsacia ao reino de Francia e o resultante nacemento da rivalidade franco-xermana, o uso do alsaciano vese afectado as decisi\u00f3ns pol\u00edticas da administraci\u00f3n de quenda que competir\u00e1n en radicalidade pola instruci\u00f3n dos habitantes da rexi\u00f3n ao uso da lingua oficial, en detrimento todo iso do local.\n\u00c9 o caso do uso oficial exclusivo do alem\u00e1n acad\u00e9mico, no per\u00edodo de 1871 a 1919 e especialmente, o de asimilaci\u00f3n ao III Reich de 1940 a 1945 que chega a prohibir o uso de palabras de orixe francesa ao falar en alsaciano.\n\u00c1 s\u00faa vez, as administraci\u00f3ns francesas que impulsaron o uso da lingua de Moli\u00e8re at\u00e9 a anexi\u00f3n de 1871, renov\u00e1rono con particular \u00e9nfase desde 1919, chegando os seus partidarios m\u00e1is intransixentes a considerar o alsaciano como unha lingua \"anti-patri\u00f3tica\".\nDende 1945 e Uni\u00f3n Europea.\nDesde a d\u00e9cada de 1960, no contexto da reconciliaci\u00f3n franco-alem\u00e1, a recuperaci\u00f3n do uso da lingua alsaciana at\u00e9 ent\u00f3n en retroceso, foi o obxecto de interese da cultura alsaciana, co rexurdimento das representaci\u00f3ns teatrais en alsaciano, o uso na televisi\u00f3n local ou o seu emprego por figuras relevantes da cultura alsaciana.\nCon todo, no nivel da administraci\u00f3n do Estado franc\u00e9s s\u00e9guese favorecendo o ensino da \"lingua alem\u00e1\", impulsado dende 1992, con clases biling\u00fces paritarias de franc\u00e9s e alem\u00e1n en secundaria, e permitindo o acceso aos estudos superiores en universidades dos dous pa\u00edses a trav\u00e9s do \"Abibac\", mestura de \"Abitur\" alem\u00e1n e do \"Baccalaur\u00e9at\" franc\u00e9s."}
{"id": "116813", "revid": "5132", "url": "https://gl.wikipedia.org/wiki?curid=116813", "title": "Alsaciano", "text": ""}
{"id": "116816", "revid": "25871", "url": "https://gl.wikipedia.org/wiki?curid=116816", "title": "Hiperpotasemia", "text": "A hiperpotasemia \u00e9 un trastorno hidroelectrol\u00edtico que afecta ao potasio no que os niveis sangu\u00edneos deste i\u00f3n est\u00e1n elevados por riba de 5,5 mEq/kg. O potasio \u00e9 un ion fundamentalmente intracelular, que se introduce na c\u00e9lula cando act\u00faa a insulina, nunha descarga \u03b2 adren\u00e9rxica ou na alcalose. \u00c1 s\u00faa vez, sae da c\u00e9lula nas acedoses.\nPseudohiperpotasemias.\nCando unha extracci\u00f3n sangu\u00ednea se complica e pasa moito tempo sen que alg\u00fan tecido reciba sangue, pode ocorrer unha pseudohiperpotasemia. Cando falta sangue aparecen procesos necr\u00f3ticos e acedose, co que o potasio sae da c\u00e9lula xerando na mostra de sangue unha aparente hiperpotasemia. Por\u00e9n, a concentraci\u00f3n do potasio nestas mostras non \u00e9 representativa da potasemia sist\u00e9mica.\nCausas de hiperpotasemias.\nExisten varios tipos de causas de hiperpotasemias:\nManifestaci\u00f3ns cl\u00ednicas.\nAparecen nos casos moderados ou graves (potasio por riba de 6 ou 7 mEq/kg). As manifestaci\u00f3ns m\u00e1is notables acontecen a nivel card\u00edaco. Refl\u00edctense no electrocardiograma con atraso do segmento Q-R e unha maior intensidade da onda T. Nos niveis m\u00e1is graves aparecen arritmias, descenso da velocidade de conduci\u00f3n, taquicardia e finalmente fibrilaci\u00f3n.\nTratamento.\nO tratamento primordial deste trastorno bas\u00e9ase en tratar a s\u00faa orixe. Por outra banda, \u00e9 preciso reducir a concentraci\u00f3n s\u00e9rica de potasio mentres act\u00faa o tratamento etiol\u00f3xico. Para iso empr\u00e9ganse:"}
{"id": "116817", "revid": "1131", "url": "https://gl.wikipedia.org/wiki?curid=116817", "title": "Hipopotasemia", "text": "A hipopotasemia \u00e9 un trastorno hidroelectrol\u00edtico no que a concentraci\u00f3n sangu\u00ednea de potasio \u00e9 menor de 3,5 mEq/l.\nCausas de hipopotasemia.\nSon varias as causas de hipopotasemia:\nManifestaci\u00f3ns cl\u00ednicas.\nAparecen nas hipopotasemias moderadas ou graves, sobre todo a nivel coronario. No electrocardiograma refl\u00edctese cun descenso na intensidade da onda T e a aparici\u00f3n da onda U."}
{"id": "116818", "revid": "23204", "url": "https://gl.wikipedia.org/wiki?curid=116818", "title": "A-57", "text": "A Autov\u00eda do Atl\u00e1ntico ou A-57 \u00e9 unha futura autov\u00eda situada no corredor occidental de Galicia, que discorrer\u00e1 dende A Coru\u00f1a ata O Confurco (Ponteareas), pasando por Santiago de Compostela e Pontevedra.\nNa actualidade, dividiuse para a s\u00faa tramitaci\u00f3n en bastantes treitos, con diferentes estados. O \u00fanico treito en obras \u00e9 o traxecto entre Vilaboa e A Ermida, que pertence \u00e1 circunvalaci\u00f3n leste de Pontevedra.\nA A-57 empezar\u00e1 na cidade da Coru\u00f1a, aproveitar\u00e1 a autov\u00eda AC-14 dende o seu inicio ata a s\u00faa conexi\u00f3n coa A-6, ir\u00e1 ata Santiago ao oeste da N-550 e a AP-9. En Santiago de Compostela circunvalar\u00e1 polo oeste, creando unha aut\u00e9ntica circunvalaci\u00f3n circular en dita cidade. Logo rodear\u00e1 Padr\u00f3n, Pontecesures e Valga polo oeste chegando a Curro onde haber\u00e1 un gran n\u00f3 de conexi\u00f3ns coa AP-9, AG-41 a Sanxenxo e a futura AG-47 a Vilagarc\u00eda de Arousa. O \u00faltimo treito, coa tramitaci\u00f3n m\u00e1is avanzada e os proxectos construtivos listos, bordear\u00e1 Pontevedra polo leste, en Vilaboa ter\u00e1 conexi\u00f3ns coa AP-9 e a futura A-59 a Vigo, logo subir\u00e1 polo monte para chegar \u00e1 zona do Confurco, nas proximidades do Porri\u00f1o, onde se conectar\u00e1 coa A-52 e a A-55.\nAta o 1 de outubro do 2015, a A-57 \u00eda dende Barro ata O Confurco. En 2015, cambiouse a orixe ata a cidade da Coru\u00f1a e foi bautizada co novo nome de Autov\u00eda do Atl\u00e1ntico."}
{"id": "116820", "revid": "111586", "url": "https://gl.wikipedia.org/wiki?curid=116820", "title": "Televigo", "text": "Televigo foi a primeira televisi\u00f3n local con sede en Vigo. Nada en 1995, era propiedade da sociedade Tranv\u00edas El\u00e9ctricos de Vigo, e non ti\u00f1a relaci\u00f3n con ning\u00fan outro grupo de comunicaci\u00f3n local. Televigo emit\u00eda sen licenza, a trav\u00e9s da Televisi\u00f3n Dixital Terrestre, TDT, dende o d\u00eda 12 de maio na canle 32.\nEn marzo de 2011 anova a s\u00faa p\u00e1xina web, cunha interface moito m\u00e1is moderna e coa posibilidade de ver a canle en directo ou recuperar alg\u00fans dos programas en diferido.\nInterrompeu as emisi\u00f3ns o 10 de outubro de 2014. O 1 de decembro do mesmo ano retomou as emisi\u00f3ns co nome provisional de \"La Tele de Vigo\" para despois volver adoptar o nome orixinal o 18 de marzo de 2015, o 30 de setembro dese ano pecha definitivamente as s\u00faas emisi\u00f3ns. En 2017 a marca Televigo foi comprada polo grupo Radio Vigo, dono de Localia Vigo. As\u00ed, a que fora a s\u00faa \u00fanica competidora absorbeu a marca e pasou a chamarse Localia Televigo.\nProgramaci\u00f3n.\nContaba con programas como:"}
{"id": "116821", "revid": "5749", "url": "https://gl.wikipedia.org/wiki?curid=116821", "title": "Telmario de Ara\u00fajo Sacramento", "text": "Telmario de Ara\u00fajo Sacramento, m\u00e1is co\u00f1ecido simplemente coma Dinei, \u00e9 un futbolista brasileiro que xoga na Primeira divisi\u00f3n espa\u00f1ola co CD Tenerife no posto de dianteiro."}
{"id": "116822", "revid": "2074", "url": "https://gl.wikipedia.org/wiki?curid=116822", "title": "Telmario de Araujo Sacramento", "text": ""}
{"id": "116830", "revid": "89787", "url": "https://gl.wikipedia.org/wiki?curid=116830", "title": "Carl Nielsen", "text": "Carl August Nielsen, nado en Sortelung (Dinamarca) o 9 de xu\u00f1o de 1865 e finado en Copenhague o 3 de outubro de 1931, foi un compositor, director de orquestra e violinista dinamarqu\u00e9s, amplamente reco\u00f1ecido como o meirande dos compositores cl\u00e1sicos do seu pa\u00eds.\nCriado por pais pobres mais con talento musical na illa de Funen, amosou as s\u00faas habilidades musicais a unha idade temper\u00e1. Inicialmente tocou nunha banda militar antes de asistir \u00e1 Real Academia Dinamarquesa de M\u00fasica en Copenhague dende 1884 ata decembro de 1886. Estreou o seu Op. 1, \"Suite para cordas\", en 1888, aos 23 anos. O ano seguinte, Nielsen comezou un per\u00edodo de 16 anos como segundo violinista da Real Orquestra Dinamarquesa baixo a direcci\u00f3n de Johan Svendsen, durante o cal tocou a estrea dinamarquesa das \u00f3peras de Giuseppe Verdi, \"Falstaff\" e \"Otello\". En 1916, tomou un posto de profesor na Real Academia Dinamarquesa, que ocupou ata a s\u00faa morte.\nA\u00ednda que as s\u00faas sinfon\u00edas, concertos e m\u00fasica coral son agora reco\u00f1ecidos internacionalmente, a carreira e a vida persoal de Nielsen estiveron marcadas por moitas dificultades, que frecuentemente se reflicten na s\u00faa m\u00fasica. As obras que compuxo entre 1897 e 1904 son \u00e1s veces atribu\u00eddas ao seu per\u00edodo \"psicol\u00f3xico\", como resultado dun matrimonio turbulento coa escultora Anne Marie Brodersen. Nielsen \u00e9 especialmente co\u00f1ecido polas s\u00faas seis sinfon\u00edas, o seu Quinteto de vento e os seus concertos para viol\u00edn, frauta e clarinete. En Dinamarca, a s\u00faa \u00f3pera \"Maskarade\" e moitas das s\u00faas canci\u00f3ns convert\u00e9ronse nunha parte integrante do patrimonio nacional. A s\u00faa m\u00fasica temper\u00e1 estivo inspirada por compositores como Brahms e Grieg, mais axi\u00f1a desenvolveu o seu propio estilo, primeiro experimentando coa tonalidade progresiva e posteriormente diverxendo a\u00ednda m\u00e1is radicalmente dos est\u00e1ndares de composici\u00f3n que a\u00ednda eran com\u00fans na \u00e9poca. A sexta e \u00faltima sinfon\u00eda de Nielsen, \"Sinfonia semplice\", foi escrita en 1924\u201325. Morreu dun ataque ao coraz\u00f3n seis anos despois e est\u00e1 enterrado no Cemiterio Vestre de Copenhague.\nNielsen mantivo a reputaci\u00f3n de estra\u00f1o musical durante a s\u00faa vida, tanto no seu propio pa\u00eds como a nivel internacional. Foi s\u00f3 m\u00e1is tarde cando as s\u00faas obras entraron firmemente no repertorio internacional, aumentando a s\u00faa popularidade dende a d\u00e9cada de 1960 por medio de Leonard Bernstein e outros. En Dinamarca a reputaci\u00f3n de Nielsen selouse en 2006 cando tres das s\u00faas composici\u00f3ns foron inclu\u00eddas polo Ministerio de Cultura entre as doce mellores pezas de m\u00fasica dinamarquesa. Durante moitos anos apareceu no billete dinamarqu\u00e9s de 100 coroas. O Museo Carl Nielsen en Odense documenta a s\u00faa vida e a da s\u00faa dona. Entre 1994 e 2009 a Real Biblioteca Dinamarquesa, patrocinada polo goberno dinamarqu\u00e9s, completou a \"Carl Nielsen Edition\", dispo\u00f1ible en li\u00f1a de xeito gratu\u00edto, que cont\u00e9n informaci\u00f3n en profundidade e partituras de todas as obras de Nielsen, moitas das cales non foran publicadas previamente.\nTraxectoria.\nPrimeiros anos.\nNielsen naceu o 9 de xu\u00f1o de 1865, sendo o s\u00e9timo dos doce fillos dunha familia pobre de campesi\u00f1os, en Sortelung, unha vila pr\u00f3xima a N\u00f8rre Lyndelse, ao sur de Odense na illa de Fionia. O seu pai, Niels J\u00f8rgensen era pintor de casas e m\u00fasico tradicional que, coas s\u00faas habilidades como violinista e cornetista, ti\u00f1a unha gran demanda para celebraci\u00f3ns locais. Nielsen describiu a s\u00faa infancia na s\u00faa autobiograf\u00eda \"Min Fynske Barndom\" (traducible ao galego como \"A mi\u00f1a infancia en Fionia\"). A s\u00faa nai, a quen lembraba cantando canci\u00f3ns populares durante a s\u00faa infancia, proced\u00eda dunha familia acomodada de capit\u00e1ns mari\u00f1os, mentres que un dos seus medio t\u00edos, Hans Andersen (1837\u20131881), era un m\u00fasico talentoso.\nNielsen relatou a s\u00faa introduci\u00f3n \u00e1 m\u00fasica: \"Escoitara m\u00fasica antes, escoitara tocar a meu pai o viol\u00edn e a corneta, escoitara cantar a mi\u00f1a nai, e, cando estaba na cama co xaramp\u00f3n, tenteino por min mesmo co pequeno viol\u00edn\". Recibira o instrumento da s\u00faa nai canto ti\u00f1a seis anos. A\u00ednda que a s\u00faa familia era relativamente pobre, Carl puido estudar viol\u00edn e piano sendo neno, e escribiu as s\u00faas primeiras composici\u00f3ns aos oito ou nove anos: unha canci\u00f3n de berce, agora perdida, e unha polka que menciona na s\u00faa autobiograf\u00eda. Como os seus pais non cr\u00edan que puidera ter futuro na m\u00fasica, mand\u00e1rono como aprendiz cun tendeiro nunha vila pr\u00f3xima cando ti\u00f1a catorce anos. O tendeiro declarouse en quebra a mediados do ver\u00e1n e Nielsen tivo que regresar \u00e1 casa. Logo de aprender instrumentos de vento-metal, o 1 de novembro de 1879 converteuse en cornetista e tromb\u00f3n alto na banda do 16\u00ba Batall\u00f3n do ex\u00e9rcito en Odense.\nNielsen non renunciou ao viol\u00edn durante o tempo que pasou no batall\u00f3n, e continuaba toc\u00e1ndoo cando volv\u00eda \u00e1 casa a tocar con seu pai en bailes. O ex\u00e9rcito pagoulle durante dous anos e medio tr\u00e9s coroas e 45 \u00f8re e unha barra de pan cada cinco d\u00edas, logo do cal o seu salario aumentou lixeiramente, o que lle permitiu mercar as roupas que precisaba para tocar nos bailes dos celeiros.\nEstudos e inicios da s\u00faa carreira.\nEn 1881, Nielsen comezou a tomar o viol\u00edn m\u00e1is en serio, estudando de xeito privado con Carl Larsen, o \"sexton\" da catedral de Odense. Desco\u00f1\u00e9cese canto compuxo Nielsen durante este per\u00edodo, mais a partir da s\u00faa autobiograf\u00eda, pode deducirse que escribiu alg\u00fans tr\u00edos e cuartetos para instrumentos de metal, e que viviu dificultades co feito de que os instrumentos de metal estaban afinados en distintas tonalidades. Logo dunha presentaci\u00f3n a Niels W. Gade, o director da Academia Real en Copenhague, por quen foi ben recibido, Nielsen obtivo a s\u00faa liberaci\u00f3n da banda militar a curto prazo, e estudou na Academia dende principios de 1884.\nA\u00ednda que non era un estudante sobresaliente e compu\u00f1a pouco, Nielsen progresou ben co viol\u00edn con Valdemar Toftel (1832-1907), e recibiu unha s\u00f3lida base en teor\u00eda musical con Orla Rosenhoff (1844-1905), quen seguir\u00eda sendo unha asesora valiosa durante os seus primeiros anos como compositor profesional. Tam\u00e9n estudou composici\u00f3n con Gade, quen lle gustaba como amigo mais non pola s\u00faa m\u00fasica. Os contactos con outros estudantes e familias cultas de Copenhague, alg\u00fans dos cales se converter\u00edan en amigos para toda a vida, volv\u00e9ronse igualmente importantes. A irregular educaci\u00f3n resultante da s\u00faa experiencia no pa\u00eds deixou a Nielsen insaciablemente curioso respecto das artes, a filosof\u00eda e a est\u00e9tica. Mais, na opini\u00f3n do music\u00f3logo David Fanning, tam\u00e9n o deixou \"cun punto de vista persoal elevado para un home com\u00fan nestes temas\". Deixou a Academia en 1886, logo de graduarse con boas pero non sobresalientes cualificaci\u00f3ns en todas as materias. Logo quedou no apartamento do comerciante xubilado de Odense Jens Georg Nielsen (1820\u20131901) e a s\u00faa muller no primeiro piso do n\u00famero 18 de Slagelsegade, xa que a\u00ednda non se encontraba en disposici\u00f3n de pagar a s\u00faa propia vivenda. Mentres estivo al\u00ed, namorouse da s\u00faa filla de 14 anos, Emilie Demant. A aventura durar\u00eda os tres anos seguintes.\nO 17 de setembro de 1887, Nielsen tocou o viol\u00edn no Tivolis Koncertsal cando se estreou o seu \"Andante tranquillo e Scherzo\" para cordas. Pouco despois, o 25 de xaneiro de 1888, o seu Cuarteto de Corda en fa maior foi interpretado nunha das actuaci\u00f3ns privadas da (Sociedade Privada de M\u00fasica de C\u00e1mara). Mentres que Nielsen consideraba o Cuarteto en fa maior como o seu debut oficial como compositor profesional, a s\u00faa \"Suite para cordas\" causou unha impresi\u00f3n moito maior. Interpretada nos Jardins Tivoli de Copenhague o 8 de setembro de 1888, foi designada por Nielsen como o seu Op. 1.\nEn setembro de 1889 Nielsen progresara o suficiente no viol\u00edn para conseguir un posto nos segundos viol\u00edns da prestixiosa Real Orquestra Dinamarquesa que tocaba no Teatro Real, daquela dirixida por Johan Svendsen. Neste posto tocou nas estreas en Dinamarca das \u00f3peras \"Falstaff\" e \"Otello\" de Verdi. A\u00ednda que o seu emprego \u00e1s veces caus\u00e1balle a Nielsen unha considerable frustraci\u00f3n, continuou tocando na orquestra ata 1905. Logo da xubilaci\u00f3n de Svendsen en 1906, Nielsen comezou a exercer cada vez m\u00e1is como director (sendo nomeado oficialmente director asistente en 1910). Entre a s\u00faa graduaci\u00f3n e o momento no que ga\u00f1ou a praza na orquestra, obtivo modestos ingresos dando clases particulares de viol\u00edn mentres desfrutaba do continuo apoio dos seus patr\u00f3ns, non s\u00f3 Jens Georg Nielsen, sen\u00f3n tam\u00e9n Albert Sachs (nado en 1846) e Hans Demant (1827\u20131897) que dirix\u00edan f\u00e1bricas en Odense. Logo de menos dun ano no Teatro Real, Nielsen ga\u00f1ou unha bolsa de estudos de 1\u00a0800 coroas que lle deu os medios para pasar varios meses viaxando por Europa.\nMatrimonio e descendencia.\nMentres viaxaba, Nielsen descubriu e logo volveuse en contra dos dramas musicais de Richard Wagner, escoitou a moitas das principais orquestras e solistas de Europa, e agudizou as s\u00faas opini\u00f3ns tanto sobre a m\u00fasica como sobre as artes visuais. A\u00ednda que veneraba a m\u00fasica de Bach e Mozart, segu\u00eda a ser ambivalente respecto de boa parte da m\u00fasica do s\u00e9culo XIX. En 1891 co\u00f1eceu o compositor e pianista Ferruccio Busoni en Leipzig; ambos mantiveron correspondencia durante m\u00e1is de trinta anos. Pouco despois de chegar a Par\u00eds a principios de marzo de 1891 Nielsen co\u00f1eceu a escultora dinamarquesa Anne Marie Brodersen, que tam\u00e9n estaba viaxando cunha bolsa de estudos. Percorreron Italia xuntos e casaron na Igrexa Inglesa de San Marcos de Florencia, o 10 de maio dese mesmo ano antes de regresar a Dinamarca. Segundo Fanning, a s\u00faa relaci\u00f3n non era s\u00f3 un \"encontro amoroso\", sen\u00f3n tam\u00e9n unha \"reuni\u00f3n de mentes\"; Anne Marie era unha artista talentosa e unha \"muller decidida e moderna, decidida a forxar a s\u00faa propia carreira\". Esta determinaci\u00f3n tensionou o seu matrimonio con Nielsen, xa que Anne Marie pasar\u00eda meses f\u00f3ra da casa durante as d\u00e9cadas de 1890 e 1900, deixando a Carl, que era susceptible \u00e1s oportunidades con outras mulleres, encargado de criar os seus tres fillos pequenos, ademais de compo\u00f1er e cumprir coas s\u00faas obrigas co Teatro Real.\nNielsen sublimou a s\u00faa ira e frustraci\u00f3n do seu matrimonio nunha serie de obras musicais, especialmente entre 1897 e 1904, un per\u00edodo que \u00e1s veces denominou como o seu per\u00edodo \"psicol\u00f3xico\". Fanning escribe: \"Nesta \u00e9poca o seu interese nas forzas condutoras detr\u00e1s da personalidade humana cristalizaron na \u00f3pera \"Saul og David\" e a \"Segunda Sinfon\u00eda (\"Os catro temperamentos\")\" e as cantatas e \". Carl suxeriu o divorcio en marzo de 1905 e considerou mudarse a Alema\u00f1a para comezar de novo, mais a pesar de varios per\u00edodos prolongados de separaci\u00f3n, os Nielsen permaneceron casados ata o final da vida do compositor.\nNielsen tivo cinco fillos, dous dos cales eran ilex\u00edtimos. Xa enxendrara un fillo, Carl August Nielsen, en xaneiro de 1888, antes de co\u00f1ecer a Anne Marie. En 1912 tivo unha filla ilex\u00edtima, Rachel Siegmann, sobre a cal Anne Marie nunca tivo co\u00f1ecemento. Coa s\u00faa muller Nielsen tivo d\u00faas fillas e un fillo. Irmelin, a filla m\u00e1is vella, estudou teor\u00eda musical con seu pai e en decembro de 1919 casou con Egger M\u00f8ller (1893\u20131978), un m\u00e9dico que se converteu en profesor da Universidade de Copenhague e director da policl\u00ednica no Rigshospitalet (Hospital Nacional). A filla m\u00e1is nova Anne Marie, que se graduou na Academia das Artes de Copenhague, casou co violinista h\u00fangaro Emil Telm\u00e1nyi (1892\u20131988) en 1918; el contribu\u00edu \u00e1 promoci\u00f3n da m\u00fasica de Nielsen, tanto como violinista como director de orquestra. O fillo de Nielsen, Hans B\u00f8rge, foi discapacitado como resultado dunha meninxite e pasou a maior parte da s\u00faa vida afastado da familia. Morreu preto de Kolding en 1956.\nCompositor maduro.\nAo principio, as obras de Nielsen non tiveron o suficiente reco\u00f1ecemento para poder manterse a si mesmo. Durante o concerto que viu a estrea da s\u00faa \"Primeira Sinfon\u00eda\" o 14 de marzo de 1894 dirixido por Svendsen, Nielsen tocou na secci\u00f3n de segundos viol\u00edns. A sinfon\u00eda foi un grande \u00e9xito cando se tocou en Berl\u00edn en 1896, contribu\u00edndo significativamente na s\u00faa reputaci\u00f3n. Era cada vez m\u00e1is demandado para escribir m\u00fasica incidental para o teatro as\u00ed como cantatas para ocasi\u00f3ns especiais, e ambas proporcionaron unha benvida fonte de ingresos adicionais. Fanning comenta sobre a relaci\u00f3n que se desenvolveu entre as s\u00faas obras program\u00e1ticas e sinf\u00f3nicas: \"\u00c1s veces encontrar\u00eda ideas dignas dun escenario na s\u00faa m\u00fasica orquestral supostamente pura; \u00e1s veces un texto ou escenario forzouno a inventar imaxes musicais v\u00edvidas que logo poder\u00eda empregar para un uso m\u00e1is abstracto.\"\nA cantata de Nielsen \"Hymnus amoris\" para solistas, coro e orquestra foi interpretada por primeira vez na Musikforeningen (Sociedade Musical) de Copenhague o 27 de abril de 1897. Estaba inspirada na pintura de Tiziano \"Milagra do marido celoso\" que Nielsen vira na s\u00faa l\u00faa de mel en Italia en 1891. Nunha das s\u00faas copias, escribiu: \"Para a mi\u00f1a propia Mar\u00ede! Estes tons de loanza ao amor non son nada comparados cos reais\".\nA principios de 1901, Nielsen recibiu unha modesta pensi\u00f3n estatal \u2015inicialmente de 800 coroas anuais, que medrou ata as 1\u00a0500 coroas en 1927\u2015 para aumentar o seu salario como violinista. Isto permitiulle deixar de tomar alumnos privados e deixoulle m\u00e1is tempo para compo\u00f1er. A partir de 1903, tivo tam\u00e9n un dep\u00f3sito anual do seu principal editor, Wilhelm Hansen Edition. Entre 1905 e 1914 exerceu como segundo director no Teatro Real. Para o seu xenro, Emil Telm\u00e1nyi, Nielsen escribiu o seu \"Concerto para viol\u00edn\" Op. 33 (1911). Dende 1914 ata 1926, dirixiu a orquestra da Musikforeningen. En 1916, tomou un posto de profesor na Real Academia Dinamarquesa de M\u00fasica en Copenhague, e continuou traballando al\u00ed ata a s\u00faa morte.\nA tensi\u00f3n das d\u00faas carreiras e a constante separaci\u00f3n da s\u00faa muller ampliaron a brecha do seu matrimonio. A parella comezou os procedementos de separaci\u00f3n en 1916, e a separaci\u00f3n de mutuo acordo concedeuse en 1919. No per\u00edodo de 1916 a 1922 Nielsen viviu asiduamente en Funen, retir\u00e1ndose \u00e1s casas se\u00f1oriais de Damgaard e Fuglsang, e traballou como director en Gotemburgo. O per\u00edodo foi de crise creativa para Nielsen que, coincidindo coa primeira guerra mundial, influir\u00eda fortemente nas s\u00faas \"Cuarta\" (1914\u201316) e \"Quinta sinfon\u00edas\" (1921\u201322), posiblemente as s\u00faas mellores obras segundo Fanning. O compositor estaba particularmente molesto na d\u00e9cada de 1920, cando o seu antigo editor dinamarqu\u00e9s, Wilhelm Hansen, non puido realizar a publicaci\u00f3n de moitas das s\u00faas principais obras, inclu\u00eddas \"Aladdin\" e \"Pan og Syrinx\".\nA sexta e \u00faltima sinfon\u00eda, \"Sinfonia semplice\", foi escrita entre 1924 e 1925. Logo de sufrir un grave ataque card\u00edaco en 1925, Nielsen foi forzado a reducir en gran medida a s\u00faa actividade, a\u00ednda que continuou a compo\u00f1er ata a s\u00faa morte. O seu sexax\u00e9simo aniversario en 1925 tr\u00f3uxolle numerosas felicitaci\u00f3ns, un reco\u00f1ecemento do goberno sueco, e un concerto de gala e recepci\u00f3n en Copenhague. O compositor, con todo, estaba de mal humor; nun artigo en \"Politiken\" o 9 de novembro de 1925 escribiu: \n\u00daltimos anos e morte.\nAs \u00faltimas obras a grande escala de Nielsen foron o seu \"Concerto para frauta\" (1926) e o \"Concerto para clarinete\" (1928), sobre o que Robert Layton sinala: \"Se algunha vez houbo m\u00fasica doutro planeta, \u00e9 esta seguramente. As s\u00faas sonoridades son escasas e monocromas, o seu aire enrarecido e vigorizante\". A \u00faltima composici\u00f3n musical de Nielsen, a obra para \u00f3rgano \"Commotio\", foi estreada postumamente en 1931.\nDurante os seus \u00faltimos anos, Nielsen realizou un pequeno libro de ensaios titulado \"Levende Musik\" (traducible ao galego como \"M\u00fasica viva\") en 1925, seguido en 1927 polas s\u00faas memorias \"Min Fynske Barndom\". En 1926 escribiu no seu diario \"A mi\u00f1a terra natal atr\u00e1eme cada vez m\u00e1is como un longo bico chuchado. Significa isto que debo regresar finalmente e descansar na terra de Funen? Ent\u00f3n debe ser no lugar onde eu nac\u00edn: Sortelung, parroquia de Frydenlands\".\nIsto non foi as\u00ed. Nielsen ingresou no Rigshospitalet (Hospital Nacional de Copenhague) o 1 de outubro de 1931 logo dunha serie de ataques card\u00edacos. Morreu al\u00ed pasados dez minutos da media noite o 3 de outubro, rodeado da s\u00faa familia. As s\u00faas \u00faltimas palabras para eles foron \"Estades aqu\u00ed como se estiverades agardando algo\".\nFoi enterrado no Cemiterio Vestre de Copenhague; toda a m\u00fasica do seu funeral, inclu\u00eddos os himnos, foron composici\u00f3ns s\u00faas. Logo da s\u00faa morte, a s\u00faa muller recibiu o encargo de esculpir un monumento no seu honor, para ser erixido no centro de Copenhague. Ela escribiu: \"Quer\u00eda tomar o cabalo alado, s\u00edmbolo eterno da poes\u00eda, e situar un m\u00fasico no seu lombo. Deb\u00eda sentar al\u00ed entre as impetuosas \u00e1s soprando unha frauta de cana sobre Copenhague\". A disputa sobre o seu dese\u00f1o e a falta de fondos deron como resultado que a construci\u00f3n do monumento atrasouse e que a propia Anne Marie acabou subsidi\u00e1ndoa. O Monumento Carl Nielsen foi finalmente inaugurado en 1939.\nM\u00fasica.\nAlgunhas veces faise referencia \u00e1s obras de Nielsen mediante n\u00fameros CNW, baseados no \"Catalogue of Carl Nielsen's Works\" (CNW) publicado en li\u00f1a pola Biblioteca Nacional Dinamarquesa en 2015. O cat\u00e1logo CNW est\u00e1 destinado a substitu\u00edr o cat\u00e1logo de 1965 compilado por Dan Fog e Torben Schousboe (n\u00fameros FS).\nEstilo musical.\nNa s\u00faa obra \"Lives of the Great Composers\", o cr\u00edtico musical Harold Schonberg enfatiza a amplitude das composici\u00f3ns de Nielsen, os seus ritmos en\u00e9rxicos, a s\u00faa xenerosa orquestraci\u00f3n e a s\u00faa individualidade. En comparaci\u00f3n con Jean Sibelius, considera que Nielsen ten \"tanta extensi\u00f3n, mesmo m\u00e1is poder, e unha mensaxe m\u00e1is universal\". O profesor de m\u00fasica da Universidade de Oxford Daniel M. Grimley cualifica a obra de Nielsen como \"unha das voces m\u00e1is trouleiras, afirmativas e desgarbadas da m\u00fasica do s\u00e9culo XX\" grazas \u00e1 \"riqueza mel\u00f3dica e \u00e1 vitalidade harm\u00f3nica\" da s\u00faa obra. Anne-Marie Reynolds, autora de \"Carl Nielsen's Voice: His Songs in Context\", cita a visi\u00f3n de Robert Simpson de que \"toda a s\u00faa m\u00fasica \u00e9 de orixe vocal\", mantendo que a composici\u00f3n de canci\u00f3ns influ\u00edu fortemente no desenvolvemento como compositor de Nielsen.\nA soci\u00f3loga dinamarquesa Benedikte Brincker observa que a percepci\u00f3n de Nielsen e a s\u00faa m\u00fasica no seu pa\u00eds \u00e9 bastante diferente da s\u00faa apreciaci\u00f3n internacional. O seu interese e experiencia na m\u00fasica folk tivo unha resonancia especial para os dinamarqueses, e isto foi intensificado durante os movementos nacionalistas da d\u00e9cada de 1930 e durante a segunda guerra mundial, cando o canto era unha base importante para que os dinamarqueses se distinguisen dos seus inimigos alem\u00e1ns. As canci\u00f3ns de Nielsen conservan un lugar importante na cultura e educaci\u00f3n dinamarquesas. O music\u00f3logo Niels Krabbe describe a imaxe popular de Nielsen en Dinamarca como \"a s\u00edndrome do parrulo feo\" \u2013 unha referencia ao conto do escritor dinamarqu\u00e9s Hans Christian Andersen \u2013 polo cal \"un neno pobre\u00a0... atravesando a adversidade e a frugalidade\u00a0... marcha a Copenhague e\u00a0... v\u00e9n conquistar o posto de rei sen coroa\". Polo tanto mentres f\u00f3ra de Dinamarca Nielsen \u00e9 amplamente considerado como o compositor de m\u00fasica orquestral e a \u00f3pera \"Maskarade\", no seu pa\u00eds \u00e9 m\u00e1is un s\u00edmbolo nacional. Estas d\u00faas partes un\u00edronse oficialmente en Dinamarca en 2006 cando o Ministerio de Cultura emitiu unha lista das doce mellores obras musicais dinamarquesas, que inclu\u00edan tres de Nielsen \u2013 \"Maskarade\", a \"Cuarta Sinfon\u00eda\", e un par das d\u00faas canci\u00f3ns dinamarquesas. Krabbe fai a pregunta ret\u00f3rica: \"Pode demostrarse en Nielsen 'o nacional' na m\u00fasica en forma de temas particulares, harmon\u00edas, sons, formas, etc., ou \u00e9 unha construci\u00f3n pura da historia recibida?\"\nO propio Nielsen era ambiguo sobre as s\u00faas actitudes cara \u00e1 m\u00fasica rom\u00e1ntica alem\u00e1 e cara ao nacionalismo na m\u00fasica. Escribiulle ao compositor neerland\u00e9s Julius R\u00f6ntgen en 1909 \"Estou sorprendido polas habilidades t\u00e9cnicas dos alem\u00e1ns hoxe en d\u00eda, e non podo evitar pensar que todo este deleite na composici\u00f3n debe esgotarse. Prevexo unha arte completamente nova de pura virtude arcaica. Que pensas sobre as canci\u00f3ns cantadas en un\u00edsono? Debemos volver\u00a0... ao puro e o claro.\" Por outra banda, escribiu en 1925 \"Nada destr\u00fae m\u00e1is a m\u00fasica que o nacionalismo\u00a0... e \u00e9 imposible entregar m\u00fasica nacional por pedido\".\nNielsen estudou a polifon\u00eda renacentista de preto, o que explica parte do contido mel\u00f3dico e harm\u00f3nico da s\u00faa m\u00fasica. Este interese est\u00e1 exemplificado nos seus \"Tre Motetter\" (\"Tres Motetes\", Op. 55). Para os cr\u00edticos non dinamarqueses, a m\u00fasica de Nielsen inicialmente ti\u00f1a un son neocl\u00e1sico pero tornouse cada vez m\u00e1is moderno a medida que desenvolveu o seu propio enfoque do que o escritor e compositor Robert Simpson chamou tonalidade progresiva, pasando dunha tonalidade a outra. Tipicamente, a m\u00fasica de Nielsen poder\u00eda rematar nunha tonalidade diferente da do seu comezo, \u00e1s veces como resultado dunha loita como nas s\u00faas sinfon\u00edas. Existe un debate sobre canto deben eses elementos \u00e1s s\u00faas actividades na m\u00fasica folcl\u00f3rica. Alg\u00fans cr\u00edticos t\u00e9\u00f1ense referido aos seus ritmos, o seu emprego de acciaccaturas ou appoggiaturas, ou o seu uso frecuente de s\u00e9tima diminu\u00edda e terceira menor nas s\u00faas obras, como tipicamente dinamarqu\u00e9s. O propio compositor escribiu \"Os intervalos, como os vexo eu, son os elementos que primeiro espertan un interese m\u00e1is profundo na m\u00fasica\u00a0... [son] intervalos que nos sorprenden e deleitan cada vez que escoitamos cantar o cuco na primavera. O seu atractivo ser\u00eda menor se toda a s\u00faa chamada fose nunha nota\".\nA filosof\u00eda do estilo musical de Nielsen est\u00e1 quizais resumido no seu consello nunha carta de 1907 ao compositor noruegu\u00e9s Knut Harder: \"Tes\u00a0... fluidez, ata agora, moi ben; mais acons\u00e9lloche unha e outra vez, meu querido Sr. Harder: \"Tonalidade, Claridade, Forza\"\".\nSinfon\u00edas.\nNielsen est\u00e1 quizais m\u00e1is estreitamente asociado f\u00f3ra de Dinamarca coas s\u00faas seis sinfon\u00edas, escritas entre 1892 e 1925. As obras te\u00f1en moito en com\u00fan: todas te\u00f1en unha duraci\u00f3n superior aos 30 minutos, os instrumentos de metal son un compo\u00f1ente clave da orquestraci\u00f3n, e todos exhiben infrecuentes cambios de tonalidade, que aumentan a tensi\u00f3n dram\u00e1tica. Dende os compases iniciais, a \"Primeira Sinfon\u00eda\" (Op. 7, 1890\u201392), mentres reflicte a influencia de Grieg e Brahms, amosan a individualidade de Nielsen. Na \"Segunda Sinfon\u00eda\" (Op. 16, 1901\u201302), Nielsen emb\u00e1rcase no desenvolvemento do car\u00e1cter humano. A inspiraci\u00f3n veulle dunha pintura nunha pousada que representa os catro temperamentos (col\u00e9rico, flem\u00e1tico, melanc\u00f3lico e sangu\u00edneo).\nO t\u00edtulo da \"Terceira Sinfon\u00eda\", \"Sinfonia Espansiva\" (Op. 27, 1910\u201311), \u00e9 entendido polo compositor ingl\u00e9s como referido ao \"crecemento externo do alcance da mente\" . Explota completamente a t\u00e9cnica de Nielsen de confrontar d\u00faas tonalidades ao mesmo tempo e incl\u00fae unha pac\u00edfica secci\u00f3n con voces de soprano e bar\u00edtono, cantando unha melod\u00eda sen palabras. A \"Cuarta Sinfonia, \"Inextinguible\"\" (Op. 29, 1914\u201316), escrita durante a primeira guerra mundial, est\u00e1 entre as sinfon\u00edas m\u00e1is interpretadas. No \u00faltimo movemento dous conxuntos de timbais est\u00e1n situados en lados opostos do escenario realizando unha especie de duelo musical. Nielsen describiu a sinfon\u00eda como \"a forza vital, a insaciable vontade de vivir\".\nTam\u00e9n se interpreta frecuentemente a \"Quinta Sinfon\u00eda\" (Op. 50, 1921\u201322), que presenta outra batalla entre as forzas da orde e do caos. A un percusionista tocando a caixa enc\u00e1rgaselle interromper a orquestra, tocando e f\u00f3ra de tempo, como para destru\u00edr a m\u00fasica. Interpretada pola Orquestra Sinf\u00f3nica da Radio Dinamarquesa dirixida por Erik Tuxen na edici\u00f3n de 1950 do Festival Internacional de Edinburgo, causou sensaci\u00f3n, espertando o interese na m\u00fasica de Nielsen f\u00f3ra de Escandinavia. Na \"Sexta Sinfon\u00eda\" (sen n\u00famero de opus), escrita en 1924\u201325, e subtitulada \"Sinfonia Semplice\", a linguaxe tonal parece similar \u00e1 das outras sinfon\u00edas de Nielsen, mais a sinfon\u00eda desenv\u00f3lvese nunha secuencia de cameos, algo tristes, alg\u00fans grotescos, alg\u00fans humor\u00edsticos.\n\u00d3peras e cantatas.\nAs d\u00faas \u00f3peras de Nielsen son moi diferentes en estilo. A \u00f3pera en catro actos \"Saul og David\" (\"Sa\u00fal e David\"), escrita en 1902 con libreto de Einar Christiansen, conta a historia b\u00edblica dos celos de Sa\u00fal do mozo David, mentres \"Maskarade\" (\"Mascarada\") \u00e9 unha \u00f3pera c\u00f3mica en tres actos escrita en 1906 para un libreto dinamarqu\u00e9s de Vilhelm Andersen, baseado na comedia de Ludvig Holberg. \"Saul og David\" recibiu comentarios negativos na prensa cando se estreou en novembro de 1902, e non melloraron cando se reviviu en 1904. Por contra, en novembro de 1906 \"Maskarade\" foi un \u00e9xito rotundo cun total de 25 representaci\u00f3ns nos seus catro primeiros meses. Xeralmente considerada a \u00f3pera nacional de Dinamarca, no seu pa\u00eds natal ten gozado de \u00e9xito e popularidade duradeiros, atribu\u00edbles \u00e1s s\u00faas numerosas canci\u00f3ns estr\u00f3ficas, as s\u00faas danzas e a s\u00faa subxacente atmosfera do \"vello Copenhague\".\nNielsen escribiu un considerable n\u00famero de obras corais, mais moitas delas foron compostas para ocasi\u00f3ns especiais e raras veces foron repetidas. Con todo, tres cantatas completas para solistas, orquestra e coro entraron no repertorio. Nielsen compuxo \"Hymnus amoris\" (\"Himno do amor\"), Op. 12 (1897) logo de estudar o estilo coral polif\u00f3nico temper\u00e1n. Escribindo no xornal \"Dannebrog\", Nanna Liebmann referiuse \u00e1 obra como \"unha vitoria decisiva\" para Nielsen, e Angul Hammerich de \"Nationaltidende\" acolleu a s\u00faa mellorada claridade e pureza. Mais o cr\u00edtico do \"Berlingske Tidende\" H.W. Schytte pensou que Nielsen fora pretencioso ao presentar a letra en lat\u00edn e non en dinamarqu\u00e9s. \"S\u00f8vnen\" (\"O so\u00f1o\"), Op. 18, a segunda obra coral m\u00e1is importante de Nielsen, pon en m\u00fasica as diversas fases do so\u00f1o inclu\u00eddo o terror dun pesadelo no seu movemento central que, coas s\u00faas disonancias infrecuentes, sorprendeu a cr\u00edtica na s\u00faa estrea en marzo de 1905. \"Fynsk Foraar\" (\"Primavera en Fionia\"), Op. 42, completada en 1922, foi citada como a m\u00e1is dinamarquesa de todas as composici\u00f3ns de Nielsen, xa que ensalza a beleza do campo de Funen.\nConcertos.\nNielsen escribiu tres concertos: o concerto para viol\u00edn, Op. 33 \u00e9 unha composici\u00f3n do per\u00edodo medio, de 1911, que se encontra dentro da tradici\u00f3n do clasicismo europeo, mentres que o concerto para frauta (sen n\u00famero de opus) de 1926 e o concerto para clarinete, Op. 57 que lle seguiu en 1928 son obras tard\u00edas, influenciadas polo modernismo da d\u00e9cada de 1920 e, segundo o music\u00f3logo dinamarqu\u00e9s Herbert Rosenberg, o produto \"[d]un compositor extremadamente experimentado que sabe como evitar o non esencial\". A diferenza das obras posteriores de Nielsen, o concerto para viol\u00edn ten unha inequ\u00edvoca estrutura neocl\u00e1sica orientada cara \u00e1 melod\u00eda. O concerto para frauta, en dous movementos, foi escrito para o frautista Holger Gilbert-Jespersen, un membro do Quinteto de Vento de Copenhague que estreara o Quinteto de Vento de Nielsen (1922). En contraste co estilo bastante tradicional do concerto para viol\u00edn, reflicte as tendencias modernistas do per\u00edodo. O primeiro movemento, por exemplo, cambia entre re menor, mi bemol menor e fa maior antes de que a frauta destaque cun tema \"cantabile\" en mi maior. O concerto para clarinete foi tam\u00e9n escrito para un membro do Quinteto de Vento de Copenhague, Aage Oxenvad. Nielsen estende ao m\u00e1ximo as capacidades de instrumento e int\u00e9rprete; o concerto ten un s\u00f3 movemento continuo e cont\u00e9n unha loita entre solista e orquestra e entre as d\u00faas tonalidades principais, fa maior e mi maior.\nOs concertos para ventos presentan moitos exemplos do que Nielsen chamou (\"obxectivaci\u00f3n\"). Con este termo refer\u00edase a dar aos instrumentistas liberdade de interpretaci\u00f3n e execuci\u00f3n dentro dos l\u00edmites establecidos pola partitura.\nM\u00fasica orquestral.\nA primeira composici\u00f3n de Nielsen escrita especificamente para orquestra foi a exitosa \"Suite para cordas\" (1888), que evocaba o romanticismo escandinavo como o expresaron Gieg e Svendsen. A obra marcou un fito importante na carreira de Nielsen, xa que non s\u00f3 foi o seu primeiro \u00e9xito real sen\u00f3n tam\u00e9n a primeira das s\u00faas pezas que el mesmo dirixiu cando se interpretou en Odense un mes despois.\nA \"Abertua Helios\", Op. 17 (1903) prov\u00e9n da estad\u00eda de Nielsen en Atenas, que o inspirou para compo\u00f1er unha obra que representa a sa\u00edda do sol e a s\u00faa posta sobre o Mar Exeo. A partitura \u00e9 unha obra mestra para orquestra, e ten estado entre as composici\u00f3ns m\u00e1is populares de Nielsen. \"Saga-Dr\u00f8m\" (\"So\u00f1o de saga\"), Op. 39 (1907\u201308) \u00e9 un poema sinf\u00f3nico para orquestra baseado na \"Saga de Nj\u00e1l\" islandesa. En palabras e Nielsen:\n\"Ved en ung Kunstners Baare\" (\"F\u00e9retro para un mozo artista\") para cordas foi escrita para o funeral do pintor dinamarqu\u00e9s Oluf Hartmann en xaneiro de 1910 e foi interpretada tam\u00e9n no propio funeral de Nielsen. \"Pan og Syrinx\" (\"Pan e Syrinx\"), un vigoroso poema sinf\u00f3nico de nove minutos inspirado nas \"Metamorfoses\" de Ovidio, estreouse en 1911. A abertura raps\u00f3dica, \"En Fantasirejse til F\u00e6r\u00f8erne\" (\"Unha viaxe imaginaria \u00e1s Illas Feroe\"), bas\u00e9ase en melod\u00edas populares feroesas, mais conte\u00f1en tam\u00e9n secci\u00f3ns compostas libremente.\nEntre as obras orquestrais para escena est\u00e1n \"Aladdin\" (1919) e \"Moderen\" (\"A nai\"), Op.41 (1920). \"Aladdin\" foi escrita para acompa\u00f1ar a produci\u00f3n do conto de fadas de Adam Oehlenschl\u00e4ger no Teatro Real de Copenhague. A partitura completa, que dura m\u00e1is de 80 minutos, \u00e9 a obra m\u00e1is longa de Nielsen exceptuando as s\u00faas \u00f3peras, mais unha suite orquestral m\u00e1is curta formada pola \"Marcha Oriental\", \"Danza Hind\u00fa\" e a \"Danza Negra\" interpr\u00e9tase frecuentemente. \"Moderen\", escrita para celebrar a reunificaci\u00f3n de Xutlandia Meridional con Dinamarca, foi interpretada por primeira vez en 1921; \u00e9 un arranxo de versos patri\u00f3ticos escritos para a ocasi\u00f3n.\nM\u00fasica de c\u00e1mara.\nNielsen compuxo varias obras de m\u00fasica de c\u00e1mara, algunhas delas mant\u00e9\u00f1ense no repertorio internacional. O quinteto de vento, unha das s\u00faas pezas m\u00e1is populares, foi escrito en 1922 especificamente para o Quinteto de Vento de Copenhage. Simpson, explicando que a afecci\u00f3n de Nielsen polos instrumentos de vento estaba estreitamente relacionada co seu amor pola natureza escribiu: \"Tam\u00e9n estaba intensamente interesado no car\u00e1cter humano, e no quinteto de vento compuxo deliberadamente para cinco amigos; cada parte est\u00e1 astutamente feita para adaptarse \u00e1 individualidade de cada int\u00e9rprete\".\nNielsen escribiu catro cuartetos de corda. O Cuarteto de corda n\u00fam. 1 en sol menor, Op. 13 (1889, revisado en 1900) cont\u00e9n unha secci\u00f3n \"R\u00e9sum\u00e9\" no finale, que re\u00fane temas do primeiro, terceiro e cuarto movemento. O Cuarteto de corda n\u00fam. 2 en fa menor, Op. 5 composto en 1890 e o Cuarteto de corda n\u00fam. 3 en mi bemol maior, Op. 14 en 1898. O historiador da m\u00fasica Jan Smaczny suxire que nesta obra \"o manexo da textura \u00e9 seguro e moito menos derivado que en composici\u00f3ns anteriores ... [o cuarteto] lamenta que Nielsen non levara o x\u00e9nero m\u00e1is al\u00f3 ... paralelamente ao seu desenvolvemento sinf\u00f3nico posterior\". O Cuarteto de corda n\u00fam. 4 en fa maior (1904) inicialmente tivo unha recepci\u00f3n mixta, coa cr\u00edtica indecisa sobre o seu estilo reservado. Nielsen revisouno varias veces, a versi\u00f3n final de 1919 foi listada como o seu Op. 44.\nO viol\u00edn foi o instrumento de Nielsen e compuxo catro obras de c\u00e1mara a grande escala para el. As desviaci\u00f3ns dos procedementos est\u00e1ndar na primeira sonata, Op. 9 (1895), inclu\u00eddas as s\u00faas modulaci\u00f3ns frecuentemente repentinas e o seu material tem\u00e1tico conciso, desconcertaron \u00e1 cr\u00edtica dinamarquesa na s\u00faa estrea. A segunda sonata, Op. 35 de 1912 foi escrita para o violinista Peder M\u00f8ller, que a principios dese ano estreara o concerto para viol\u00edn; a obra \u00e9 un exemplo da tonalidade progresiva do compositor xa que, a\u00ednda que afirma estar na tonalidade de sol menor, o primeiro movemento e o movemento final finalizan en tonalidades diferentes. O cr\u00edtico Emilius Bangert escribiu sobre a estrea (que foi realizada por Axel Gade), \"A impresi\u00f3n xeral foi dunha li\u00f1a fermosa, ininterrompida\u00a0\u2013 un fluxo de notas\u00a0\u2013 onde en particular un marabilloso segundo tema na primeira parte e a alta esfera pura da \u00faltima parte foron cativadores\". Outras d\u00faas composici\u00f3ns son para s\u00f3 de viol\u00edn. O \"Preludio, tema e variaci\u00f3ns\", Op.48 (1923) foi escrito para Telm\u00e1nyi e, como a \"Chaconne\" para piano, Op. 32, estaba inspirada pola m\u00fasica de Johann Sebastian Bach. O \"Preludio e Presto\", Op. 52 (1928) foi escrito como tributo polo 60\u00ba aniversario do compositor Fini Henriques.\nObras para teclado.\nA\u00ednda que Nielsen chegou a compo\u00f1er principalmente para piano, s\u00f3 compuxo directamente para el ocasionalmente durante un per\u00edodo de 40 anos, creando obras frecuentemente cun estilo distintivo que diminu\u00edu a s\u00faa aceptaci\u00f3n internacional. A propia t\u00e9cnica pian\u00edstica de Nielsen, un eco da cal se conserva probablemente en tres cilindros de cera marcados como \"Carl Nielsen\" nos Arquivos Nacionais de Aarhus, parece ter sido mediocre. Ao revisar a gravaci\u00f3n de 1969 das obras polo pianista John Ogdon, comentou sobre as pezas: \"Os recursos t\u00e9cnicos de Nielsen apenas est\u00e1n \u00e1 altura da grandeza dos seus desexos\", mentres que caracteriza as pezas como \"pezas fundamentais que poden compararse coa s\u00faa m\u00fasica sinf\u00f3nica\". O ton antirrom\u00e1ntico da \"Suite Sinf\u00f3nica\", Op. 8 (1894) foi descrito por un cr\u00edtico posterior como \"nada menos que un pu\u00f1azo directo na cara de toda a convenci\u00f3n musical establecida\". En palabras de Nielsen, a \"Chaconne\" Op.32 (1917) foi \"unha obra realmente grande, e creo que efectiva\". Non s\u00f3 inspirado pola obra de Bach, especialmente a chacona para s\u00f3 de viol\u00edn, sen\u00f3n tam\u00e9n polos arranxos virtuosos para piano da m\u00fasica de Bach realizados por compositores como Robert Schumann, Johannes Brahms e Ferruccio Busoni. Dunha escala m\u00e1is grande, e do mesmo ano, \u00e9 tam\u00e9n \"Tema e variaci\u00f3ns\", Op. 41, no que a cr\u00edtica discerniu as influencias de Brahms e tam\u00e9n de Max Reger, de quen Nielsen escribira anteriormente a un amigo \"creo que o p\u00fablico ser\u00e1 completamente incapaz de comprender a obra de Reger e, con todo, son moito m\u00e1is comprensivo coas s\u00faas achegas que cara a\u00a0... Richard Strauss\".\nTodas as obras para \u00f3rgano de Nielsen foron composici\u00f3ns tard\u00edas. O organista dinamarqu\u00e9s Finn Vider\u00f8 suxire que o seu interese foi motivado polo Orgelbewegung (en galego \"movemento de renovaci\u00f3n do \u00f3rgano\"), e a renovaci\u00f3n dos tubos dianteiros do \u00f3rgano Schnitger da igrexa de San Xacobe en Hamburgo, entre 1928 e 1930. A \u00faltima grande obra de Nielsen\u00a0\u2013 , Op. 58, unha peza de 22 minutos para \u00f3rgano\u00a0\u2013 foi composta entre xu\u00f1o de 1930 e febreiro de 1931, uns poucos meses antes da s\u00faa morte.\nCanci\u00f3ns e himnos.\nCos anos, Nielsen escribiu a m\u00fasica para m\u00e1is de 290 canci\u00f3ns e himnos, a maior\u00eda delas para versos e poemas de autores dinamarqueses famosos como N. F. S. Grundtvig, Ingemann, Poul Martin M\u00f8ller, Adam Oehlenschl\u00e4ger e Jeppe Aakj\u00e6r. En Dinamarca, moitas delas son a\u00ednda populares nos nosos d\u00edas tanto para adultos como para nenos. Son vistos como \"a parte m\u00e1is representativa da produci\u00f3n do compositor m\u00e1is representativo do pa\u00eds\". En 1906, Nielsen explicara o significado destas canci\u00f3ns aos seus compatriotas:\nDe grande importancia foi a contribuci\u00f3n de Nielsen \u00e1 publicaci\u00f3n de 1922 \"Folkeh\u00f8jskolens Melodibog\" (en galego \"O cancioneiro da alta escola\"), do cal foi un dos editores xunto con Thomas Laub, Oluf Ring e Thorvald Aagaard. O libro cont\u00e9n en torno a 600 melod\u00edas, das cales unhas 200 foron compostas polos editores, e t\u00ed\u00f1ase a intenci\u00f3n de proporcionar un repertorio para o canto comunitario, unha parte integral da cultura popular dinamarquesa. A colecci\u00f3n foi extremadamente popular e incorporouse ao sistema educativo dinamarqu\u00e9s. Durante a ocupaci\u00f3n alem\u00e1 de Dinamarca na segunda guerra mundial, as reuni\u00f3ns masivas de canci\u00f3ns, empregando estas melod\u00edas, formaron parte do \"rearme espiritual\" de Dinamarca, e despois da guerra en 1945 as contribuci\u00f3ns de Nielsen foron caracterizadas por un escritor como \"xoias brillantes no noso cofre do tesouro de canci\u00f3ns patri\u00f3ticas\". Isto contin\u00faa a ser un factor significativo na valoraci\u00f3n dinamarquesa do compositor.\nEdici\u00f3ns.\nEntre 1994 e 2009 o goberno dinamarqu\u00e9s encargou unha nova edici\u00f3n completa das obras de Nielsen (cun custo de m\u00e1is de 40 mill\u00f3ns de euros), a \"Carl Nielsen Udgaven\" (en galego \"Edici\u00f3n Carl Nielsen\"). Para moitas das obras, inclu\u00eddas as \u00f3peras \"Maskarade\" e \"Saul og David\", e toda a m\u00fasica de \"Aladdin\", esta foi a s\u00faa primeira publicaci\u00f3n impresa, as copias dos manuscritos foran enpregadas previamente nas s\u00faas execuci\u00f3ns. As partituras est\u00e1n agora dispo\u00f1ibles para a s\u00faa descarga gratu\u00edta no sitio web da Real Biblioteca Dinamarquesa (que tam\u00e9n pos\u00fae a maior parte dos manuscritos da m\u00fasica de Nielsen).\nRecepci\u00f3n.\nAo contrario que o seu contempor\u00e1neo, o finland\u00e9s Jean Sibelius, a reputaci\u00f3n de Nielsen non comezou a evolucionar ata despois da segunda guerra mundial. Durante alg\u00fan tempo, o interese internacional estivo dirixido en grande medida \u00e1s s\u00faas sinfon\u00edas, mentres que as s\u00faas outras obras, moitas delas moi populares en Dinamarca, comezaron a formar parte do repertorio mundial recentemente. Mesmo en Dinamarca, moitas das s\u00faas composici\u00f3ns non conseguiron impresionar. Foi s\u00f3 en 1897 despois da primeira interpretaci\u00f3n do \"Hymnus amoris\" cando recibiu o apoio da cr\u00edtica, para ser reforzado substancialmente en 1906 pola s\u00faa recepci\u00f3n entusiasta de \"Maskarade\".\nDous meses despois da s\u00faa exitosa estrea na sala de concertos Odd Fellow en Copenhague o 28 de febreiro de 1912, a \"Terceira Sinfon\u00eda\" (\"Espansiva\") estaba no repertorio da Koninklijk Concertgebouworkest de Amsterdam, e en 1913 fora interpretada en Stuttgart, Estocolmo e Helsinqui. A sinfon\u00eda foi a m\u00e1is popular de todas as obras de Nielsen durante a s\u00faa vida e tam\u00e9n foi interpretada en Berl\u00edn, Hamburgo, Londres e Gotemburgo. Outras obras causaron certa indecisi\u00f3n, mesmo en Dinamarca. Logo da estrea da s\u00faa \"Quinta Sinfon\u00eda\" (1922) un cr\u00edtico escribiu: \"O tesouro das sinfon\u00edas dinamarquesas e a propia produci\u00f3n de Carl Nielsen enriquec\u00e9ronse cunha obra estra\u00f1a e orixinal\". Outro, con todo, describiuna como un \"pu\u00f1o ensanguentado e pechado na cara dunha audiencia esnob nada suspicaz\", cualificandoa tam\u00e9n como \"m\u00fasica sucia de trincheiras\".\nAo final da d\u00e9cada de 1940 apareceron d\u00faas importantes biograf\u00edas de Nielsen en dinamarqu\u00e9s, que dominaron a opini\u00f3n sobre a vida e obra do compositor durante varias d\u00e9cadas. O libro de Robert Simpson \"Carl Nielsen, Symphonist\" (primeira edici\u00f3n de 1952) foi o primeiro estudo amplo en lingua inglesa.\nEn 1962 produciuse un avance internacional cando Leonard Bernstein gravou a \"Quinta Sinfon\u00eda\" coa New York Philharmonic Orchestra para CBS. A gravaci\u00f3n axudou \u00e1 m\u00fasica de Nielsen a lograr unha apreciaci\u00f3n m\u00e1is al\u00f3 do seu pa\u00eds natal e \u00e9 considerada unha das mellores gravaci\u00f3ns da sinfon\u00eda. O centenario de Nielsen en 1965 foi amplamente celebrado, tanto en termos de representaci\u00f3ns como de publicaci\u00f3ns, e Bernstein foi premiado co Sonning Prize pola s\u00faa gravaci\u00f3n da \"Terceira Sinfon\u00eda\". En 1988 public\u00e1ronse os diarios de Nielsen e as cartas que lle escribiu a Anne Marie, e estas, xuntas cunha biograf\u00eda de 1991 realizada por J\u00f8rgen Jensen empregando este novo material, conduciron a unha avaliaci\u00f3n obxectiva revisada da personalidade do compositor. Escribindo en \"The New York Times\" co gallo do 125 aniversario de Nielsen en 1990, o cr\u00edtico musical Andrew Pincus lembrou que 25 anos antes de que Bernstein crera que o mundo estaba preparado para aceptar ao dinamarqu\u00e9s como un igual a Sibelius, falando do \"seu encanto \u00e1spero, o seu movemento, o seu impulso, as s\u00faas sorpresas r\u00edtmicas, o seu estra\u00f1o poder de relaci\u00f3ns harm\u00f3nicas e tonais\u00a0\u2013 e especialmente a s\u00faa constante imprevisibilidade\" (que Pincus cr\u00eda era a\u00ednda un desaf\u00edo para o p\u00fablico). As biograf\u00edas e estudos en ingl\u00e9s na d\u00e9cada de 1990 axudaron a establecer o status de Nielsen en todo o mundo, ata o punto de que a s\u00faa m\u00fasica f\u00edxose habitual nos programas de concertos nos pa\u00edses occidentais.\nEscribindo en \"The New Yorker\" en 2008, o cr\u00edtico musical estadounidense Alex Ross compara a \"forza bruta\" das sinfon\u00edas de Nielsen coa \"Heroica\" e a \"Quinta Sinfon\u00eda\" de Beethoven, pero explica que s\u00f3 agora os estadounidenses lentamente comezaron a apreciar o compositor dinamarqu\u00e9s. En particular, felicita a Alan Gilbert pola s\u00faa comprensi\u00f3n e interpretaci\u00f3ns das sinfon\u00edas de Nielsen.\nNielsen non gravou ningunha das s\u00faas obras. Con todo, tres mozos directores contempor\u00e1neos que traballaran con el, Thomas Jensen, Launy Gr\u00f8ndahl, e Erik Tuxen, gravaron as s\u00faas sinfon\u00edas e outras obras orquestrais coa Orquestra Sinf\u00f3nica da Radio Dinamarquesa entre 1946 e 1952. Jensen tam\u00e9n realizou a primeira gravaci\u00f3n en LP da \"Quinta Sinfon\u00eda\" en 1954. O traballo realizado pola recente edici\u00f3n completa \"Carl Nielsen Udgaven\" revelou que as partituras empregadas nesas gravaci\u00f3ns frecuentemente difiren das intenci\u00f3ns orixinais do compositor e, polo tanto, a suposta autenticidade destas gravaci\u00f3ns \u00e9 agora discutible.\nAgora hai numerosas gravaci\u00f3ns de todas as grandes obras de Nielsen, inclu\u00eddos os ciclos completos de sinfon\u00edas dirixidas por, entre outros Sir Colin Davis, Herbert Blomstedt ou Sakari Oramo. Realiz\u00e1ronse m\u00e1is de 50 gravaci\u00f3ns do quinteto de vento de Nielsen. En xaneiro de 2015, a New York Philharmonic dirxida por Alan Gilbert completou as gravaci\u00f3ns das seis sinfon\u00edas e tres concertos de Nielsen. Anthony Tommasini do \"The New York Times\" cualificou o CD das sinfon\u00edas n\u00fameros 2 e 3 como \"estupendas\" na lista que o xornal realizou das mellores gravaci\u00f3ns de m\u00fasica cl\u00e1sica de 2012.\nLegado.\nDende 1916, Nielsen ensinou na Academia Real, da que se converteu no seu director en 1931, pouco antes da s\u00faa morte. Tam\u00e9n tivo alumnos particulares nos seus primeiros anos para complementar os seus ingresos. Como resultado do seu labor docente, Nielsen exerceu unha considerable influencia na m\u00fasica cl\u00e1sica en Dinamarca. Entre os seus alumnos m\u00e1is exitosos estiveron compositores como Thorvald Aagaard, lembrado en particular polas s\u00faas canci\u00f3ns, Harald Agersnap, director de orquestra e compositor orquestral, e J\u00f8rgen Bentzon, que compuxo principalmente m\u00fasica coral e camer\u00edstica para a s\u00faa escola de m\u00fasica folcl\u00f3rica (K\u00f8benhavns Folkemusikskole). Entre os seus outros alumnos estiveron o music\u00f3logo Knud Jeppesen, o pianista Herman Koppel, o profesor e compositor sinf\u00f3nico Poul Schierbeck, o organista Emilius Bangert que tocou na catedral de Roskilde, e Nancy Dalberg, unha das alumnas privadas de Nielsen que axudou coa orquestraci\u00f3n de \"Aladdin\". Nielsen tam\u00e9n instruiu o director de orquestra e coro Mogens W\u00f6ldike, lembrado polas s\u00faas interpretaci\u00f3ns de m\u00fasica barroca, e Rudolph Simonsen, o pianista e compositor que chegou ser director da Academia logo da morte de Nielsen.\nA Carl Nielsen Selskabet (en galego Sociedade Carl Nielsen) mant\u00e9n unha listaxe de interpretaci\u00f3ns das obras de Nielsen, clasificadas por rexi\u00f3n (Dinamarca, Escandinavia, resto de Europa e f\u00f3ra de Europa) o que demostra que a s\u00faa m\u00fasica \u00e9 interpretada regularmente en todo o mundo. Os \"concerti\" e sinfon\u00edas aparecen con frecuencia nestas listaxes. A Carl Nielsen International Competition (ou Carl Nielsen Konkurrencen) comezou na d\u00e9cada de 1970 baixo os auspicios da Orquestra Sinf\u00f3nica de Odense. Dende 1980 cel\u00e9brase al\u00ed cada catro anos un concurso de viol\u00edn. Os concursos de frauta e clarinete foron engadidos con posterioridade, mais non tiveron continuidade. Unha competici\u00f3n internacional de \u00f3rgano, fundada pola cidade de Odense, asociouse co concurso Nielsen en 2009, mais dende 2015 organ\u00edzanse por separado, con sede na catedral de Odense.\nNo seu pa\u00eds natal, O Museo Carl Nielsen, en Odense, est\u00e1 adicado a Nielsen e \u00e1 s\u00faa muller, Anne Marie. O compositor aparece no billete de 100 coroas emitido polo Banco Nacional de Dinamarca dende 1997 ata 2010. A s\u00faa imaxe foi seleccionada en reco\u00f1ecemento \u00e1 s\u00faa contribuci\u00f3n \u00e1s composici\u00f3ns musicais dinamarquesas como a s\u00faa \u00f3pera \"Maskarade\", a s\u00faa sinfon\u00eda \"Espansiva\" e as s\u00faas numerosas canci\u00f3ns, inclu\u00edda \"Danmark, nu blunder den lyse nat\".\nProgram\u00e1ronse varios eventos especiais ao redor do 9 de xu\u00f1o de 2015 para conmemorar o 150 aniversario do nacemento de Nielsen. Ademais de numerosas actuaci\u00f3ns en Dinamarca, program\u00e1ronse concertos en cidades de toda Europa, inclu\u00eddas Londres, Leipzig, Cracovia, Gotemburgo, Helsinqui e Viena, e mesmo m\u00e1is lonxe no Xap\u00f3n, Exipto e Nova York. Para o 9 de xu\u00f1o, o aniversario de Nielsen, a Orquestra Sinf\u00f3nica Nacional de Dinamarca presentou un programa no Koncerthuset de Copenhague interpretando o \"Hymnus amoris\", o \"Concerto paa Clarinete\" e a \"Cuarta Sinfon\u00eda\" para unha retransmisi\u00f3n que se estendeu por Europa e os Estados Unidos. A Real \u00d3pera de Dinamarca programou \"Maskarade\" e unha nova production (dirxida por David Pountney) de \"Saul og David\". Ao longo de 2015, o Danish String Quartet programou actuaci\u00f3ns interpretando os cuartetos de Nielsen en Dinamarca, Israel, Alema\u00f1a, Noruega e o Reino Unido (no Cheltenham Music Festival). No Reino Unido, a BBC Philharmonic preparou unha serie de concertos sobre Nielsen a partir do 9 de xu\u00f1o en Manchester. A abertura de \"Maskarade\" de Nielsen foi tam\u00e9n a primeira obra para a noite inaugural dos BBC Promenade Concerts de 2015 en Londres, mentres que as s\u00faas composici\u00f3ns apareceron noutros cinco concertos na tempada do Prom. A cidade de Odense, que pos\u00fae fortes conexi\u00f3ns con Nielsen, desenvolveu un extenso programa de concertos e eventos culturais para o ano do aniversaio.\nO planetoide 6058 Carlnielsen foi nomeado no seu honor."}
{"id": "116833", "revid": "23204", "url": "https://gl.wikipedia.org/wiki?curid=116833", "title": "Auvernia", "text": "Auvernia ou Auver\u00f1a (en franc\u00e9s \"Auvergne\"; en auvern\u00e9s Auvernho, en occitano: \"Auv\u00e8rnha\" en feminino ou \"Auv\u00e8rnhe\" en masculino) \u00e9 unha rexi\u00f3n do centro de Francia. Comprende catro departamentos: Puy-de-D\u00f4me, Cantal, Alto Loira e Allier.\nA ra\u00edz da reforma territorial de 2014 fusionouse coa rexi\u00f3n R\u00f3dano-Alpes para formar Auvernia-R\u00f3dano-Alpes.\n\"Auvergne\" foi historicamente unha provincia de Francia. O seu nome deriva de \"Averni\", o nome dunha tribo gala que antigamente ocupou a rexi\u00f3n. En 1790, a provincia hist\u00f3rica foi dividida nos catro departamentos actuais. A s\u00faa capital \u00e9 Clermont-Ferrand.\nHistoria.\nAuvernia debe o seu nome ao pobo galo Arverno do cal Vercinxet\u00f3rix era o seu rei cando se produciu a invasi\u00f3n romana. Un dos fitos hist\u00f3ricos de Auvernia corresponde ao sitio de Gergovia no que o xefe arverno derrotou a Xulio C\u00e9sar no ano 52 a.C.. No s\u00e9culo V Sidonio Apolinar, nobre da zona, xa menciona a Auvernia de finais da Antig\u00fcidade.\nNo s\u00e9culo VII, Auvernia foi motivo de disputa entre os francos e os aquitanos. Conquistada polos carolinxios pertenceu, durante un tempo, ao reino de Aquitania. Os condes de Auvernia, os Guilhemides, foron conseguindo aos poucos a s\u00faa autonom\u00eda.\nNo s\u00e9culo X, Auvernia protagonizou a rivalidade dos condes de Tolosa e de Poitiers, e na Idade Media, foi o Condado de Auvernia, t\u00edtulo creado cara ao s\u00e9culo IX, e moito m\u00e1is tarde, en 1155, apareceu o condado espiscopal de Clermont-Ferrand. Outro condado ser\u00eda lexitimado en 1302 convert\u00e9ndose no Delfinado de Auvernia.\nCo tempo Auvernia foi integr\u00e1ndose aos patrimonios de Afonso de Poitiers, (1241-1271) e Xo\u00e1n de Berry (1360-1416). Durante a Guerra dos Cen Anos, a rexi\u00f3n soportou numerosas incursi\u00f3ns e devastaci\u00f3ns, entre elas por exemplo a revoluci\u00f3n dos Tuchins. En 1424, pasou \u00e1 rama dos Borb\u00f3n, da Casa dos Capetos e en 1531, por mor da traiz\u00f3n do condestable Carlos III de Borb\u00f3n, foi herdada por Catarina de M\u00e9dici, antes de pertencer aos dominios reais.\nEn 1790, a provincia hist\u00f3rica desapareceu como entidade administrativa. M\u00e1is tarde, a partir da Cuarta Rep\u00fablica Francesa, Francia crea novas estruturas intermediarias diferenciando as rexi\u00f3ns departamentais das nacionais, estas entidades ser\u00e1n oficiais, nas rexi\u00f3ns, a partir de 1972.\nA rexi\u00f3n administrativa de Auvernia, moi diferente da antiga provincia, quedou constitu\u00edda nos actuais catro departamentos:\nAllier corresponde m\u00e1is ou menos \u00e1 provincia hist\u00f3rica do Borbon\u00e9s, o Alto Loira incl\u00fae Velay que pertenc\u00eda \u00e1 antiga provincia de Languedoc. A rexi\u00f3n recupera, tam\u00e9n, unha parte das terras do Lyonnais. Por \u00faltimo destacar que durante a segunda guerra mundial, Vichy foi sede do goberno do Estado franc\u00e9s.\nXeograf\u00eda.\nA rexi\u00f3n administrativa de Auvernia comprende catro departamentos, mentres que a Auvernia hist\u00f3rica corresponde, pouco m\u00e1is ou menos, a unha zona que comprende os departamentos de Cantal, Puy-de-D\u00f4me e unha pequena parte do departamento do Alto Loira e do sur de Allier.\nA cidade m\u00e1is importante de Auvernia \u00e9 Clermont-Ferrand, con m\u00e1is de 400.000 habitantes, case un terzo da poboaci\u00f3n rexional. Clermont Ferrand est\u00e1 considerada como a capital de todo o Macizo Central. A proposta dunha fusi\u00f3n das rexi\u00f3ns de Auvernia e Lemos\u00edn foi exposta por Val\u00e9ry Giscard d'Estaing antes das elecci\u00f3ns rexionais do 2004 (idea que non foi ben acollida polos habitantes de Lemos\u00edn). Con todo, a influencia de Clermont-Ferrand \u00e9 pouco perceptible no Alto Loira, cuxa econom\u00eda depende m\u00e1is de Saint-\u00c9tienne e a rexi\u00f3n do R\u00f3dano-Alpes, mentres que o sur do Macizo Central incl\u00ednase cara a outras rexi\u00f3ns.\nCase toda a rexi\u00f3n de Auvernia forma parte do Macizo Central, macizo herciniano, de finais da era primaria que ocupa, aproximadamente, unha sexta parte da superficie total de Francia. \u00c9 unha peniplanicie cruzada por profundos vales. Na era terciaria ou cuaternaria, suced\u00e9ronse varios episodios volc\u00e1nicos. Os volc\u00e1ns m\u00e1is recentes te\u00f1en uns 8.000 anos, e forman un conxunto chamado \"Cha\u00eene des Puys\". O norte da rexi\u00f3n de Allier est\u00e1 conformado por outeiros. O punto m\u00e1is elevado de Auvernia, situado no Pico de Sancy, no macizo dos Montes Doure, alcanza os 1.886 m.\nRexi\u00f3n esencialmente monta\u00f1osa, at\u00f3pase na diverxencia dos eixos de comunicaci\u00f3n hist\u00f3ricos de Francia, como os do corredor do R\u00f3dano ou do litoral atl\u00e1ntico, que deixan illada \u00e1 rexi\u00f3n auvernesa. Este illamento a\u00ednda persiste a pesar da vontade demostrada polas instituci\u00f3ns de impulsar a realizaci\u00f3n dunhas infraestruturas de comunicaci\u00f3n que atravesar\u00edan a rexi\u00f3n permitindo o seu acceso cara ao exterior. Esta situaci\u00f3n de illamento non resulta favorable para o desenvolvemento econ\u00f3mico e urbano e foi un dos factores que contribu\u00edu ao estancamento e regresi\u00f3n demogr\u00e1fica da rexi\u00f3n. Por este motivo, identif\u00edcase a Auvernia, dende que terminou a guerra, como a parte central do que se deu en chamar \"a diagonale du vide\".\nTransportes.\nA construci\u00f3n, a\u00ednda sen terminar, das principais v\u00edas de comunicaci\u00f3n norte-sur e este-oeste (autov\u00edas A71, A75, A77, A85, e A89), deron o primeiro paso para a sa\u00edda do tradicional illamento da rexi\u00f3n. As\u00ed mesmo a electrificaci\u00f3n e mellora da li\u00f1a SNCF Par\u00eds-Clermont, e a posta en marcha do servizo T\u00e9oz en setembro de 2003, facilitou que, en tres horas, poida facerse o percorrido de Clermont \u00e1 capital gala.\nEconom\u00eda.\nDada a s\u00faa situaci\u00f3n de illamento, a rexi\u00f3n tivo un desenvolvemento industrial e econ\u00f3mico relativamente limitado, a\u00ednda que conta con algunhas industrias importantes.\nIndustria.\nAuvernia \u00e9 unha rexi\u00f3n pouco industrial, este sector representa entre a poboaci\u00f3n activa representa un 20% o que sup\u00f3n uns 110.000 empregos, m\u00e1is ou menos na media estatal. A s\u00faa principal industria at\u00f3pase no sector do pneum\u00e1tico, representado por Michelin, l\u00edder mundial neste sector, cuxa sede social e hist\u00f3rica est\u00e1 situada en Clermont-Ferrand, e pola sociedade Dunlop implantada en Montlu\u00e7on. A parte disto existe unha gran variedade de pequenas industrias diseminadas pola rexi\u00f3n, especialmente establecidas no Alto Loira e no Puy-de-D\u00f4me. A industria da agro-alimentaci\u00f3n conta cuns 12.000 asalariados.\nNo norte de Allier at\u00f3pase o bosque de Tron\u00e7ais (10.400 ha) que \u00e9, realmente, unha curiosidade tur\u00edstica. \u00c9 un gran monte de carballos, creado na \u00e9poca de Colbert para as necesidades da mari\u00f1a e que, actualmente, proporciona a madeira necesaria para a fabricaci\u00f3n dos toneis utilizados para a contenci\u00f3n do cru.\nTurismo.\nAuvernia conta con abundantes mananciais ricos en sales minerais, estando moitas destas augas comercializadas. A m\u00e1is co\u00f1ecida \u00e9 a Auga de Volvic, que basea a s\u00faa estratexia publicitaria no patrimonio xeol\u00f3xico da rexi\u00f3n.\nA estaci\u00f3n termal de La Bourboule, situada no Puy-de-D\u00f4me, fundada en 1875 despois do descubrimento das augas termais, foi un centro tur\u00edstico moi importante, especialmente ao redor de 1900 cando, m\u00e1is de 10.000 persoas acud\u00edan cada ano a tomar as augas por\u00e9n, a\u00ednda que hoxe segue en funcionamento non ten tanta afluencia. A cidade de Vichy tam\u00e9n se desenvolveu ao redor das s\u00faas augas termais.\nC\u00f3mpre destacar demais o turismo verde, que est\u00e1 a adquirir un grande auxe en toda a rexi\u00f3n, especialmente na zona do Parque Natural dos Nolc\u00e1ns de Auvernia. A ra\u00edz disto no ano 2002 foi inaugurado \"Vulcania\", un parque de atracci\u00f3ns centrado no vulcanismo. As\u00ed mesmo conta con moitas estaci\u00f3ns de esqu\u00ed, adicadas sobre todo ao esqu\u00ed de fondo.\nAgricultura.\nCon 14.000 empregos, a agricultura representa o 8,5% dos empregos rexionais, o dobre que a media do estado franc\u00e9s. Na s\u00faa parte monta\u00f1osa, Auvernia caracter\u00edzase por ser especialmente unha rexi\u00f3n de cr\u00eda de gando orientada cara \u00e1 produci\u00f3n l\u00e1ctea, sendo berce das razas bovinas \"salers\" e \"aubrac\".\nDist\u00ednguese pola s\u00faa produci\u00f3n de queixos con denominaci\u00f3n de orixe (AOC) con seis especialidades: o Bleu d'Auvergne, o Cantal Entre-deux, o Cantal Jeune, o Fourme d'Ambert, o Salers e o Saint-Nectaire. Con 50.000 toneladas, produce a cuarta parte da totalidade francesa dos queixos con esta denominaci\u00f3n. Fabrica, as\u00ed mesmo, o queixo Roquefort e o Bleu des Causses.\nOutro actividades destacables spn o cultivo de lentellas verdes do Puy sobre as planicies de Velay e o Alto Loira, a cria de gando de Allier orientada especialmente \u00e1 produci\u00f3n de carne. Tam\u00e9n os cereais (trigo, millo ou cebada), oleaxinosos (colza, girasol) e remolacha azucreira nas partes baixas de Allier e Limagne ou as f\u00e1bricas de azucre de Clermont-Ferrand.\nNa cidade de Chappes, pr\u00f3xima a Clermont-Ferrand, at\u00f3pase a sede do cuarto sementeiro m\u00e1is grande do mundo: \"Limagrain\". Esta sociedade disp\u00f3n dunha rede de investigaci\u00f3n composta por cincuenta laboratorios de selecci\u00f3n, sete deles dedicados \u00e1 biotecnolox\u00eda e tres laboratorios de an\u00e1lises dos ingredientes, isto converte a Chappes nun dos principais centros de investigaci\u00f3n da rexi\u00f3n, subvencionado pola fundaci\u00f3n Investigaci\u00f3n e Desenvolvemento con 60 mill\u00f3ns de euros ao ano.\nDemograf\u00eda.\nAuvernia, con 1\u00a0335\u00a0938 habitantes e unha densidade de poboaci\u00f3n de 51 hab/km2 ocupa o posto n\u00famero 22 de 26 na clasificaci\u00f3n estatal, o que o fai unha rexi\u00f3n moi pouco poboada. Isto \u00e9 debido \u00e1 xeograf\u00eda da rexi\u00f3n, que \u00e9 de relevo monta\u00f1oso o que limitou o desenvolvemento das cidades, ademais de sufrir o grande \u00e9xodo rural que, dende o s\u00e9culo XIX, foise producindo no campo. A cuarta parte da poboaci\u00f3n da rexi\u00f3n at\u00f3pase concentrada na s\u00faa capital, Clermont-Ferrand.\nCultura.\nNa Auvernia administrativa reagrupanse diferentes territorios cunha cultura heterox\u00e9nea. Dos catro departamentos que a compo\u00f1en, tres e a metade doutro est\u00e1n na Occitania. As\u00ed pois a rexi\u00f3n administrativa, componse de tres rexi\u00f3ns hist\u00f3ricas e culturais:\nLinguas.\nA Auvernia ten d\u00faas linguas aut\u00f3ctonas o occitano, falado en case toda a rexi\u00f3n e o franc\u00e9s na metade norte do Borbon\u00e9s (departamento de Allier) cara a Moulins. O termo algunhas veces acu\u00f1ado de linguaxe borbon\u00e9s \u00e9 ambiguo xa que designa de igual modo tanto aos que falan occitano como aos que falan o franc\u00e9s do Borbon\u00e9s.\nNo ano 2006 foi levada a cabo unha enquisa que demostrou que, tanto para unha lingua como para a outra o termo m\u00e1is utilizado para definilas era o de \"patois\" (78% da poboaci\u00f3n), xunto coas definici\u00f3ns m\u00e1is rexionais (auvern\u00e9s, borbon\u00e9s, vellave). No entanto, cons\u00e9rvase un certo grao de identidade cultural xa que o termo borbon\u00e9s era preferido por un 5% e lingua de oc ou occitano por un 12% da poboaci\u00f3n. A lingua rexional segue sendo a lingua maiormente utilizada na rexi\u00f3n:\nDesgraciadamente a gran maior\u00eda da poboaci\u00f3n que comprende ou fala normalmente estas linguas, non sabe lelas e moito menos escribilas.\nA transmisi\u00f3n da linguaxe pract\u00edcase, xeralmente, no \u00e1mbito familiar e pouco ou case nada no \u00e1mbito escolar. A este respecto o Estado xoga un papel preponderante xa que, o 40% da poboaci\u00f3n lam\u00e9ntase por non ensinar aos seus fillos o idioma materno. A porcentaxe \u00e9 maior entre as xeraci\u00f3ns seguintes (58% con menos de 35 anos). Adv\u00edrtese, entre a poboaci\u00f3n, o desexo de aprendelo, especialmente entre aqueles que te\u00f1en menos de 35 anos (23%).\nA petici\u00f3n de que estas linguas sexan impartidas nas escolas \u00e9 m\u00e1is pronunciada nos departamentos do Alto Loira (53%), Puy-de-D\u00f4me (51%) e Cantal (74%). O interese de que os seus fillos aprendan esta linguaxe \u00e9 maioritario 41% e 58% entre os menores de 35 anos. O 71% da poboaci\u00f3n decl\u00e1ranse favorables ao mantemento e desenvolvemento da lingua e a cultura rexional que segue sendo preponderante entre os menores de 35 anos (76%).\nM\u00fasica.\nAuvernia conta cunha gran cultura musical, especialmente no que concirne \u00e1 m\u00fasica adicada \u00e1 danza popular. Posta de moda novamente nos anos 1970, co novo rexurdir da m\u00fasica folk, a m\u00fasica tradicional oral foi recuperada e gravada para a s\u00faa conservaci\u00f3n e divulgaci\u00f3n."}
{"id": "116834", "revid": "98629", "url": "https://gl.wikipedia.org/wiki?curid=116834", "title": "Toxicidade dos antidepresivos", "text": "A toxicidade dos f\u00e1rmacos antidepresivos \u00e9 causada polo uso excesivo ou sobredose dos antidepresivos, un tipo de psicof\u00e1rmaco empregado para tratar a depresi\u00f3n e outras patolox\u00edas da esfera psiqui\u00e1trica.\nA depresi\u00f3n \u00e9 unha doenza psiqui\u00e1trica caracterizada por s\u00edntomas afectivos, entre os que destacan a tristura, o decaemento, a anhedonia e a irritabilidade. A incidencia desta patolox\u00eda \u00e9 de entre 1 e 2 persoas ao ano por cada 1000 habitantes. Segundo a OMS en todo o mundo hai m\u00e1is de 350 mill\u00f3ns de persoas con depresi\u00f3n.\nClasificaci\u00f3n.\nEntre os f\u00e1rmacos m\u00e1is habitualmente empregados para o tratamento da depresi\u00f3n at\u00f3panse:\nImportancia toxicol\u00f3xica.\nOs antidepresivos son f\u00e1rmacos moi prescritos debido ao gran n\u00famero de doentes que sofren esta enfermidade; \u00e9 por esta raz\u00f3n pola que os efectos t\u00f3xicos que poidan producir estes f\u00e1rmacos no organismo por un uso incorrecto (por sobredose) ou por outras raz\u00f3ns (como poden ser interacci\u00f3ns con outros f\u00e1rmacos ou reacci\u00f3ns inesperadas idiop\u00e1tica), poden chegar a ser de consideraci\u00f3n cando se produce alg\u00fan tipo de reacci\u00f3n adversa que pon en perigo a vida do doente. En doses elevadas o rango terap\u00e9utico \u00e9 baixo, polo que o seu abuso pode ser perigoso. Cando isto ocorre a an\u00e1lise toxicol\u00f3xica \u00e9 importante para detectar unha intoxicaci\u00f3n por antidepresivos, utilizando distintas mostras biol\u00f3xicas (o sangue \u00e9 a m\u00e1is frecuente). Nun cad\u00e1ver (an\u00e1lise postmortem) os valores da an\u00e1lise toxicol\u00f3xica est\u00e1n modificados con respecto \u00e1 intoxicaci\u00f3n debido aos procesos degradativos do corpo que ocorren durante a descomposici\u00f3n, isto \u00e9 caracter\u00edstico dos f\u00e1rmacos antidepresivos, o que fai a detecci\u00f3n da intoxicaci\u00f3n m\u00e1is complicada.\nEfectos adversos m\u00e1is com\u00fans.\nAntidepresivos IMAO.\nNestes casos, depende do tipo de antidepresivo prescrito, da dose e da resposta particular do propio enfermo.\nAntidepresivos ISRS.\nSon m\u00e1is espec\u00edficos no seu efecto antidepresivo impedindo a recaptaci\u00f3n sin\u00e1ptica de serotonina e te\u00f1en menos efectos colaterais que os antidepresivos tric\u00edclicos cl\u00e1sicos. Por iso, e porque son menos t\u00f3xicos, \u00e9 preferible o seu uso. Malia iso a\u00ednda se prescriben os antidepresivos tric\u00edclicos cl\u00e1sicos pola s\u00faa eficacia en determinados tipos de depresi\u00f3n. O m\u00e9dico ou psiquiatra deber\u00e1 determinar o antidepresivo m\u00e1is axeitado para cada paciente e debe ser necesario que o propio enfermo comunique a s\u00faa mellora ou empeoramento da depresi\u00f3n para que o psiquiatra poida observar a evoluci\u00f3n da enfermidade; contando con estes datos poder\u00e1 as\u00ed elaborar un mellor diagn\u00f3stico do tipo depresivo prescribindo outro f\u00e1rmaco m\u00e1is adecuado se houbese un empeoramento.\nDoses t\u00f3xicas.\nEstas son as doses t\u00f3xicas para persoas adultas; en nenos e anci\u00e1ns a dose \u00e9 menor:\nIntoxicaci\u00f3n.\nPor IMAOS.\nAs complicaci\u00f3ns cl\u00ednicas te\u00f1en lugar en tres fases:\nPor antidepresivos tric\u00edclicos.\nA intoxicaci\u00f3n caracter\u00edzase por provocar un coma con midr\u00edase e trastornos na conduci\u00f3n intraventricular, podendo orixinarse un colapso. Tam\u00e9n hai risco de convulsi\u00f3ns, alucinaci\u00f3ns e trastornos no ritmo card\u00edaco, sendo caracter\u00edstico o alongamento do complexo QRS do ECG. A morte \u00e9 desencadeada polas alteraci\u00f3ns cardiovasculares. Tam\u00e9n producen trastornos respiratorios graves."}
{"id": "116837", "revid": "5132", "url": "https://gl.wikipedia.org/wiki?curid=116837", "title": "Auvergne", "text": ""}
{"id": "116838", "revid": "5132", "url": "https://gl.wikipedia.org/wiki?curid=116838", "title": "Rexi\u00f3n de Francia", "text": ""}
{"id": "116843", "revid": "98629", "url": "https://gl.wikipedia.org/wiki?curid=116843", "title": "Liga (t\u00e9xtil)", "text": "Unha liga \u00e9 unha fita ou banda de tecido el\u00e1stico coa que se suxeitan as medias \u00e1 coxa ou os calcet\u00edns \u00e1 barriga da perna.\nO seu uso m\u00e1is xeral \u00e9 como peza interior de vestir feminina que se pon na coxa para suxeitar as medias. Nos s\u00e9culos XVIII ao XX at\u00e1banse xusto debaixo do xeonllo, onde a perna \u00e9 m\u00e1is esvelta, para evitar que a media esvarase. A chegada do el\u00e1stico f\u00edxoos menos necesarios desde este punto de vista funcional, a\u00ednda que se usan a mi\u00fado por moda. As ligas foron moi usadas por homes e mulleres, dependendo das tendencias da moda.\nLigas de moda.\nNa moda isabelina, os homes usaban ligas coas s\u00faas calzas, e as ligas de cores eran un obxecto de exhibici\u00f3n. Na \"Noite de reis\" de Shakespeare\", ligas \"cruzadas\" (unha liga longa atada por riba e por debaixo do xeonllo e cruzada entre elas), como usa o personaxe Malvolio, son obxecto de certa mofa. Na moda masculina durante gran parte do s\u00e9culo XX utilizouse un tipo de liga para soster os calcet\u00edns como parte do vestido masculino, agora consid\u00e9rase algo arcaico.\nUso nas tradici\u00f3ns de voda.\nHai unha tradici\u00f3n de voda occidental de que a noiva leva unha liga na s\u00faa voda, que o noivo retira ao final da recepci\u00f3n. Esta liga non se usa normalmente para soportar medias. Esta pr\u00e1ctica adoita interpretarse como simb\u00f3lica da desfloraci\u00f3n, a\u00ednda que algunhas fontes atrib\u00faen a s\u00faa orixe a unha superstici\u00f3n de que levar un artigo da roupa da noiva traer\u00e1 boa sorte. Na Idade Media, os padri\u00f1os de casa correr\u00edan cara \u00e1 nova noiva para levar as s\u00faas liga como premio.\nHoxe, a pr\u00e1ctica de quitar a liga da noiva est\u00e1 tradicionalmente reservada para o noivo, que usar\u00e1 as s\u00faas mans ou os dentes, e despois lanzar\u00e1 a liga aos convidados var\u00f3ns solteiros. Isto real\u00edzase despois do lanzamento do ramo, no que a noiva lanza o seu ramo por riba do ombreiro para ser atrapado polas convidadas solteiras. Segundo a superstici\u00f3n, a dama que colle o ramo e o que colle a liga ser\u00e1n o pr\u00f3ximo home e muller entre os asistentes en casar (a\u00ednda que non necesariamente entre eles). A cerimonia adoita continuar co home que colle a liga obrigado a colocala na perna da dama que colleu o ramo. Tradicionalmente, a parella est\u00e1 obrigada a compartir o seguinte baile.\nLigueiros e medias.\nOs ligueiros, son unha roupa interior que consiste nunha franxa de material el\u00e1stico normalmente polo menos de 5.1 a 7.6 cm de ancho, pode ser m\u00e1is amplo. Dous ou tres tirantes el\u00e1sticos est\u00e1n unidos a cada lado, onde o material se adapta aos contornos do corpo. Os tirantes adoitan engancharse \u00e1s medias con clips met\u00e1licos nos que se insire un disco de goma a trav\u00e9s do material da media que \"bloquea\" efectivamente a media no seu lugar. Estes normalmente est\u00e1n unidos a unha lonxitude de el\u00e1stico que permite o axuste. Estes clips, tam\u00e9n co\u00f1ecidos como tirantes, f\u00edxanse mellor a medias cun simple reborde que non te\u00f1an encaixes, ou \"suxeitadores\" cun forro de goma de silicona.\nOs ligueiros adoitan usarse na cintura ou s\u00f3 lixeiramente por debaixo para evitar que o cinto se deslice cara a abaixo mentres tira polas medias. Algunhas roupas \u00edntimas como corselettes ou faixas poden vir con tirantes adheridos.\nA finais do s\u00e9culo XX e no XXI, as pantimedias ou pantys eran m\u00e1is usadas que as medias. E algunhas medias, chamadas medias autofixantes, te\u00f1en unha banda de goma de l\u00e1tex moldeada na parte superior da media para mantelas sen ligas nin tirantes. Pero os ligueiros seguen a ser usados \u200b\u200bpor persoas que prefiren medias \u00e1s pantys, e os m\u00e9dicos as poden aconsellar aos pacientes con antecedentes de candidiasis ou cistite para que eviten as pantys, a calor e a humidade atrapadas poden agravar calquera infecci\u00f3n presente. As persoas con alerxia ao l\u00e1tex deben evitar as autofixantes.\nA\u00ednda que se usan m\u00e1is comunmente para medias normais, os ligueiros tam\u00e9n se poden usar para as medias de apoio m\u00e9dico que se usan debido \u00e1s varices ou \u00e1 mala circulaci\u00f3n.\nAs medias adoitan considerarse sensuais ou er\u00f3ticas, tanto en persoa como en fotograf\u00edas, e algunhas persoas g\u00fastalles vestirse para ocasi\u00f3ns especiais con ligueiros atractivos ou basques.\nEn h\u00f3ckey sobre xeo.\nOs xogadores de h\u00f3ckey sobre xeo usan tirantes para soster os calcet\u00edn de h\u00f3ckey. Como estes calcet\u00edns son esencialmente tubos de la, hai que evitar que se enrollen nos nocellos. Os calcet\u00edns p\u00f3dense suxeitar con cinta de h\u00f3ckey ou tirantes de h\u00f3ckey, que funcionan como ligueiros.\nHistoria.\nS\u00e9culo XVIII.\nAs ligas no s\u00e9culo XVIII pod\u00edan ser elaboradas decoradas e \u00e1s veces estaban bordadas con nomes, datas, lemas ou frases humor\u00edsticas. Antes da invenci\u00f3n do el\u00e1stico, suxeitabanse mediante fibelas, ou enhebraban con resortes en espiral para agarrar a perna do portador.\nS\u00e9culo XIX.\nAlgunhas mulleres levaban medias cunha liga lisa el\u00e1stica ou material estreito ben atado, non tirantes, ou simplemente enrolando a parte superior da media, porque lles parec\u00eda m\u00e1is pr\u00e1ctico ou non pod\u00edan permitirse a corseter\u00eda cl\u00e1sica, creando as\u00ed unha especie de antecesor do moderno autofixante. Isto era particularmente com\u00fan entre as criadas e empregadas dom\u00e9sticas, especialmente ata mediados da d\u00e9cada de 1920, cando o tirante m\u00e1is moderno quedou dispo\u00f1ible.\nDurante a primeira viaxe de longa distancia do mundo en autom\u00f3bil en 1888 Bertha Benz, a esposa do inventor do autom\u00f3bil Dr Carl Benz, utilizou unha liga para illar un cable roto do Benz Patent-Motorwagen Nr. 3. En lembranza desta hist\u00f3rica viaxe por estrada, a ruta oficial alem\u00e1 de hoxe, a Bertha Benz Memorial Route segue as pistas de Bertha Benz desde Mannheim pasando por Heidelberg ata Pforzheim (Selva Negra) e volta. As ligas tam\u00e9n utiliz\u00e1ronse como substituto de emerxencia para o correa de ventilador dun coche.\nS\u00e9culo XX.\nDurante a segunda guerra mundial, WAAFs recibiron ligueiros econ\u00f3micos.\nDesde os anos 1940 ata os 60, os igueiros convert\u00e9ronse nunha alternativa com\u00fan e popular \u00e1 faixa, especialmente entre adolescentes e mulleres novas. No medio da preocupaci\u00f3n que as faixas poidan causar flacidez abdominal, os ligueiros ofrec\u00edan unha opci\u00f3n m\u00e1is sinxela, pr\u00e1ctica e c\u00f3moda cando se usaban simplemente para soster as s\u00faas medias.\nDesde principios da d\u00e9cada de 1960, moitas revistas masculinas mostraban imaxes de mulleres en roupa interior, con modelos con ligueiros e medias, a mi\u00fado con combinaci\u00f3ns, enaguas, cors\u00e9s ou un apertador e bragas ou pantys en pose er\u00f3tica.\nEstas imaxes pod\u00edan ter un elemento er\u00f3tico e \u00e1s veces pres\u00e9ntanse como moda fetiche e tam\u00e9n como pornograf\u00eda.\nPr\u00e1cticas contempor\u00e1neas.\nOs ligueiros seguen a usarse para o seu prop\u00f3sito orixinal de aguantar as medias. Os ligueiros hoxe en d\u00eda est\u00e1n dispo\u00f1ibles nunha variedade de estilos, m\u00e1is comunmente en branco, beis-rosa \"carne\" ou negro cun acabado satinado. Estes son moitas veces feitos agora cunha mestura de nailon e spandex/licra, sendo m\u00e1is facilmente dispo\u00f1ibles nas tendas de venda polo mi\u00fado. As variaci\u00f3ns de ligas ou ligueiros incl\u00faen bragas con anexos de tirantes que lembran as imaxes dos anos 60 e cors\u00e9s ou faixas con pequenos lazos dentro do bordo inferior para enganchar os tirantes. As bragas l\u00e9vanse normalmente por encima do ligueiro, xa que isto facilita a s\u00faa retirada para usar o lavabo/ba\u00f1o. Se se levan debaixo do ligueiro, desvestirse pode ser bastante complicado se se usa unha instalaci\u00f3n p\u00fablica."}
{"id": "116851", "revid": "2074", "url": "https://gl.wikipedia.org/wiki?curid=116851", "title": "Liga, t\u00e9xtil", "text": ""}
{"id": "116852", "revid": "1836", "url": "https://gl.wikipedia.org/wiki?curid=116852", "title": "Cacer\u00eda salvaxe", "text": ""}
{"id": "116855", "revid": "88215", "url": "https://gl.wikipedia.org/wiki?curid=116855", "title": "Supercopa de Europa", "text": "A Supercopa de Europa da UEFA \u00e9 unha competici\u00f3n futbol\u00edstica organizada pola UEFA que enfronta aos campi\u00f3ns das d\u00faas m\u00e1ximas competici\u00f3ns europeas de clubs, o campi\u00f3n da Liga de Campi\u00f3ns (\"Champions League\") e o da UEFA Europa League.\nInaugurouse en 1972 (a\u00ednda que non foi oficial se non ata 1973) e ata 1999 enfrontaba ao campi\u00f3n da Copa de Europa (hoxe Liga de Campi\u00f3ns) e ao campi\u00f3n da Recopa de Europa, hoxe xa desaparecida competici\u00f3n. A final disputouse a dobre partido ata 1997.\nDende 1998, o trofeo xogabase a partido \u00fanico a finais de agosto no Estadio Lu\u00eds II de M\u00f3naco, na v\u00e9spera do sorteo das competici\u00f3ns europeas da nova tempada. Mais dende o ano 2012, isto cambiou e o partido disputase nalgunha outra sede europea. A final da Supercopa sup\u00f3n o inicio oficial da tempada das competici\u00f3ns europeas.\nO actual campi\u00f3n da Supercopa da UEFA \u00e9 o Atl\u00e9tico de Madrid. Os equipos con m\u00e1is trofeos ga\u00f1ados son o AC Milan italiano e o FC Barcelona, empatados con 5 cetros.\nHistorial.\nFinais a dobre partido.\n\"R: Campi\u00f3n da Recopa; E: Campi\u00f3n de Europa\"\nFinais a partido \u00fanico.\nAta a edici\u00f3n do ano 2012, todas as finais foron xogadas no Stade Louis II de M\u00f3naco. A partir do ano 2013, a final disp\u00fatase en diferentes estadios europeos.\n\"E: Campi\u00f3n de Europa; U: Campi\u00f3n da UEFA Europa League; R: Campi\u00f3n da Recopa.\"\n\"\u00b9 Pr\u00f3rroga; \u00b2 Vencedor por gol de ouro; \u2020 Gol en propia meta.\""}
{"id": "116856", "revid": "5132", "url": "https://gl.wikipedia.org/wiki?curid=116856", "title": "Bourgogne", "text": ""}
{"id": "116859", "revid": "56817", "url": "https://gl.wikipedia.org/wiki?curid=116859", "title": "Arm\u00f3rica", "text": "Arm\u00f3rica era unha rexi\u00f3n da Galia, a \u00e1rea costeira do noroeste franc\u00e9s, comprendida entre Pornic (preto de Nantes) a Dieppe. Comprend\u00eda a actual Breta\u00f1a, o noroeste do Pa\u00edses do Loira e a totalidade do litoral de Normand\u00eda.\nHistoria.\nO seu nome prov\u00e9n da expresi\u00f3n gala \"are mori\" (no mar), que evolucionou en \"Aremorica\" ou \"Pa\u00eds fronte ao mar\". Na s\u00faa \"Historia Natural\", Plinio o Vello afirma que \"Arm\u00f3rica\" \u00e9 o antigo nome de Aquitania e menciona que os Pireneos son como o bordo austral da rexi\u00f3n. Tendo en conta a orixe gala do nome, esta afirmaci\u00f3n ten sentido se se considera que \"Arm\u00f3rica\" non describe a un pa\u00eds espec\u00edfico, sen\u00f3n a unha rexi\u00f3n xeogr\u00e1fica cuxa caracter\u00edstica \u00e9 estar fronte ao mar.\nA Rep\u00fablica romana tivo longos anos de relaci\u00f3ns comerciais cos galos e cos armoricanos (facendo distinci\u00f3n entre estes). Con todo, Arm\u00f3rica revend\u00eda os produtos de Roma aos bret\u00f3ns e os belgas. Deste xeito, coa Guerra das Galias, Roma conseguir\u00eda desfacerse do intermediario comercial, e de paso estend\u00eda o seu territorio para compensar a demanda de terras polos plebeos romanos.\nO comercio entre Arm\u00f3rica e as Illas Brit\u00e1nicas foi descrito por Diodoro S\u00edculo. Despois da campa\u00f1a de Craso no 57 a.C., a resistencia armoricana ao dominio romano era apoiada polos arist\u00f3cratas celtas de Britania. En resposta, Roma invadiu Britania en d\u00faas ocasi\u00f3ns, en 55 a.C. e 54 a.C., baixo o mando de Xulio C\u00e9sar.\nNo Imperio romano, Arm\u00f3rica foi parte da provincia de Gallia Lugdunensis, a cal ti\u00f1a o seu capital en Lugdunum (Li\u00f3n). Cando as provincias romanas foron reorganizadas no s\u00e9culo IV, Arm\u00f3rica foi colocada baixo as segunda e terceira divisi\u00f3ns de Lugdunensis. Arm\u00f3rica rebelouse contra Roma en d\u00faas ocasi\u00f3ns no s\u00e9culo V, expulsando aos oficiais romanos na segunda ocasi\u00f3n. A pen\u00ednsula da Breta\u00f1a comezou a ser colonizada por celtas bret\u00f3ns nos s\u00e9culos V a VII. Durante os s\u00e9culos IX e X os viquingos comezaron a establecerse na pen\u00ednsula de Cotentin, o cal carrexou o desuso do nome de Arm\u00f3rica, favorecendo o de Normand\u00eda.\nCultura popular.\nNas novelas gr\u00e1ficas de Ren\u00e9 Goscinny e Albert Uderzo, Ast\u00e9rix vive nunha aldea situada en Arm\u00f3rica, segundo di a introduci\u00f3n que te\u00f1en todos os libros da serie.\nCiencia.\nNo Ordov\u00edcico exist\u00edan dous grandes continentes, Laurasia, formado por Norteam\u00e9rica, Groenlandia e o norte e centro de Europa; e Gondwana, que se corresponde cos actuais territorios de \u00c1frica, Suram\u00e9rica, Australia e a Ant\u00e1rtida. Por\u00e9n, hab\u00eda outros m\u00e1is pequenos, e un deles recibe o nome de Arm\u00f3rica, un continente que se unir\u00eda a Laurasia no Carbon\u00edfero, antes da uni\u00f3n definitiva con Gondwana. Parte deste continente correspondese hoxe en d\u00eda con Galicia e Breta\u00f1a."}
{"id": "116861", "revid": "78124", "url": "https://gl.wikipedia.org/wiki?curid=116861", "title": "Ichinoseki", "text": "Ichinoseki (\u4e00\u95a2\u5e02, \u3044\u3061\u306e\u305b\u304d\u3057, \"Ichinoseki-shi\") \u00e9 un concello da prefectura de Iwate no Xap\u00f3n. Est\u00e1 situado na rexi\u00f3n de T\u014dhoku e \u00f3 sur da prefectura, noroeste da illa de Honsh\u016b. A s\u00faa superficie \u00e9 de 1.133,10\u00a0km\u00b2 e a poboaci\u00f3n de 120.980 habitantes (2009) e ten unha densidade de poboaci\u00f3n de 107 h/km\u00b2. Ichinoseki \u00e9 a terceira cidade m\u00e1is poboada da prefectura.\nO concello de Ichinoseki limita cos concellos de \u014csh\u016b, de Hiraizumi, de Sumita, de Rikuzentakata, de Fujisawa (son da prefectura de Iwate); de Kurihara, de Tome, de Motoyoshi, de Kesennuma (son da prefectura de Miyagi); e de Higashinaruse (da prefectura de Akita)."}
{"id": "116862", "revid": "89787", "url": "https://gl.wikipedia.org/wiki?curid=116862", "title": "Assassin's Creed (videoxogo)", "text": "Assassin's Creed \u00e9 un videoxogo lanzado para PS3, Xbox360 e PC, ambientado na Terceira Cruzada e no ano 2012. No 2012 controlamos a Desmond Miles, que se atopa secuestrado pola corporaci\u00f3n Abstergo. Durante a Terceira Cruzada manexamos a Altair, un xove pertencente a un grupo de asasinos, cuxa misi\u00f3n \u00e9 a de salvagardar Terra Santa da intrusi\u00f3n dos cruzados.\nCidades que aparecen.\nAparecen tres cidades: Xerusal\u00e9n, Damasco e Acre. As tres est\u00e1n recreadas con gran detalle e nelas Altair debe asasinar certos obxectivos. Tam\u00e9n pode axudar a diversos cidad\u00e1ns e enfrontarse ao soldados de ambos bandos: cruzados e musulm\u00e1ns. As tres cidades est\u00e1n conectadas por cami\u00f1os, que constit\u00faen o maior escenario do xogo: o reino. Nel \u00e1chanse batall\u00f3ns de soldados, poboados e construci\u00f3ns defensivas.\nHabilidades de Altair.\nComo asasino, Altair pos\u00fae unha espada, unha daga agochada e coitelos que pode lanzar. Ademais, tam\u00e9n pode escalar e saltar. Nalg\u00fans sitios elevados pode saltar e caer nun mont\u00f3n de palla (saltos de fe).\nMisi\u00f3ns secundarias.\nAdemais das misi\u00f3ns de asasinatos, no xogo poden realizarse misi\u00f3ns secundarias, coma axudar a alg\u00fans cidad\u00e1ns, atopar numerosos estandartes e eliminar a 60 templarios distribu\u00eddos por toda Terra Santa.\nCr\u00edtica.\nAs revistas e p\u00e1xinas web especializadas d\u00e9ronlle boas notas a Assassin's Creed: 90 en GameSpot, 77 en IGN acadando finalmente un 81 en Metacritic para Xbox360, un 80 para PS3 e un 79 para PC.\nVendas.\nDesde a s\u00faa sa\u00edda ao mercado, Assassin's Creed vendeu 3,38 mill\u00f3ns segundo Vgchartz."}
{"id": "116863", "revid": "78124", "url": "https://gl.wikipedia.org/wiki?curid=116863", "title": "Kamaishi", "text": "Kamaishi (\u91dc\u77f3\u5e02, \u304b\u307e\u3044\u3057\u3057, \"Kamaishi-shi\") \u00e9 un concello da prefectura de Iwate no Xap\u00f3n. Est\u00e1 situado na rexi\u00f3n de T\u014dhoku e \u00f3 sueste da prefectura, nordeste da illa de Honsh\u016b. A s\u00faa superficie \u00e9 de 441,42\u00a0km\u00b2 e a poboaci\u00f3n de 40.209 habitantes (2009) e ten unha densidade de poboaci\u00f3n de 91,1 h/km\u00b2.\nO concello de Kamaishi limita cos concellos de \u014ctsuchi, de T\u014dno, de Sumita e de \u014cfunato."}
{"id": "116864", "revid": "113870", "url": "https://gl.wikipedia.org/wiki?curid=116864", "title": "\u014cfunato", "text": "\u014cfunato (\u5927\u8239\u6e21\u5e02, \u304a\u304a\u3075\u306a\u3068\u3057, \"\u014cfunato-shi\") \u00e9 un concello da prefectura de Iwate no Xap\u00f3n. Est\u00e1 situado na rexi\u00f3n de T\u014dhoku e \u00f3 sueste da prefectura, nordeste da illa de Honsh\u016b. A s\u00faa superficie \u00e9 de 323,28\u00a0km\u00b2 e a poboaci\u00f3n de 41.255 habitantes (2009) e ten unha densidade de poboaci\u00f3n de 128 h/km\u00b2.\nO concello de \u014cfunato limita cos concellos de Kamaishi, de Sumita e de Rikuzentakata."}
{"id": "116865", "revid": "56817", "url": "https://gl.wikipedia.org/wiki?curid=116865", "title": "Rikuzentakata", "text": "Rikuzentakata (\u9678\u524d\u9ad8\u7530\u5e02, \u308a\u304f\u305c\u3093\u305f\u304b\u305f\u3057, \"Rikuzentakata-shi\") \u00e9 un concello da prefectura de Iwate no Xap\u00f3n. Est\u00e1 situado na rexi\u00f3n de T\u014dhoku e \u00f3 sueste da prefectura, nordeste da illa de Honsh\u016b. A s\u00faa superficie \u00e9 de 232,29\u00a0km\u00b2 e a poboaci\u00f3n de 23.538 habitantes (2009) e ten unha densidade de poboaci\u00f3n de 101 h/km\u00b2.\nO concello de Rikuzentakata limita cos concellos de \u014cfunato, de Sumita, de Ichinoseki (son da prefectura de Iwate); e de Kesennuma (da prefectura de Miyagi)."}
{"id": "116866", "revid": "113870", "url": "https://gl.wikipedia.org/wiki?curid=116866", "title": "Ninohe", "text": "Ninohe (\u4e8c\u6238\u5e02, \u306b\u306e\u3078\u3057, \"Ninohe-shi\") \u00e9 un concello da prefectura de Iwate no Xap\u00f3n. Est\u00e1 situado na rexi\u00f3n de T\u014dhoku e \u00f3 sueste da prefectura, \u00f3 nord\u00e9s da illa de Honsh\u016b. A s\u00faa superficie \u00e9 de 420,31\u00a0km\u00b2 e a poboaci\u00f3n de 29.920 habitantes (2009) e ten unha densidade de poboaci\u00f3n de 71,2 h/km\u00b2.\nO concello de Ninohe limita cos concellos de Hachimantai, de Ichinohe, de Kunohe, de Karumai (son da prefectura de Iwate); de Takko, de Sannohe e de Nanbu (son da prefectura de Aomori)."}
{"id": "116867", "revid": "56817", "url": "https://gl.wikipedia.org/wiki?curid=116867", "title": "Hirakawa", "text": "Hirakawa (\u5e73\u5ddd\u5e02, \u3072\u3089\u304b\u308f\u3057, \"Hirakawa-shi\") \u00e9 un concello da prefectura de Aomori no Xap\u00f3n. Est\u00e1 situado \u00f3 norte da rexi\u00f3n de T\u014dhoku e no centro-sur da prefectura, no norte da illa de Honsh\u016b. A s\u00faa superficie \u00e9 de 345,81\u00a0km\u00b2 e a poboaci\u00f3n de 34.113 habitantes (2009) e ten unha densidade de poboaci\u00f3n de 98,6 h/km\u00b2.\nO concello de Hirakawa limita cos concellos de \u014cwani, de Hirosaki, de Kuroishi, de Towada (son da prefectura de Aomori); de \u014cdate e de Kosaka (son da prefectura de Akita)."}
{"id": "116868", "revid": "15490", "url": "https://gl.wikipedia.org/wiki?curid=116868", "title": "Towada", "text": "Towada (\u5341\u548c\u7530\u5e02, \u3068\u308f\u3060\u3057, \"Towada-shi\") \u00e9 un concello da prefectura de Aomori no Xap\u00f3n. Est\u00e1 situado \u00f3 norte da rexi\u00f3n de T\u014dhoku e \u00f3 sueste da prefectura, no norte da illa de Honsh\u016b. A s\u00faa superficie \u00e9 de 688,60\u00a0km\u00b2 e a poboaci\u00f3n de 65.649 habitantes (2009) e ten unha densidade de poboaci\u00f3n de 95,3 h/km\u00b2.\nO concello de Hirakawa limita cos concellos de Hirakawa, de Aomori, de Shichinohe, de T\u014dhoku, de Rokunohe, de Gonohe, de Shing\u014d (son da prefectura de Aomori); de Kosaka e de Kazuno (son da prefectura de Akita)."}
{"id": "116869", "revid": "2074", "url": "https://gl.wikipedia.org/wiki?curid=116869", "title": "T\u014dhoku", "text": ""}
{"id": "116871", "revid": "56817", "url": "https://gl.wikipedia.org/wiki?curid=116871", "title": "Ena", "text": "Ena (\u6075\u90a3\u5e02, \u3048\u306a\u3057, \"Ena-shi\") \u00e9 un concello da prefectura de Gifu no Xap\u00f3n. Est\u00e1 situado no centro da rexi\u00f3n de Ch\u016bbu e da rexi\u00f3n de T\u014dkai, e ao sueste da prefectura, no centro da illa de Honsh\u016b. A s\u00faa superficie \u00e9 de 504,19\u00a0km\u00b2 e a poboaci\u00f3n de 54.251 habitantes (2009) e ten unha densidade de poboaci\u00f3n de 108 h/km\u00b2.\nO concello de Ena limita cos concellos de Mizunami, de Yaotsu, de Shirakawa, de Nakatsugawa (son da prefectura de Gifu); de Neba, de Hiraya (son da prefectura de Nagano); e de Toyota (da prefectura de Aichi)."}
{"id": "116872", "revid": "5312", "url": "https://gl.wikipedia.org/wiki?curid=116872", "title": "Mino", "text": "Mino (\u7f8e\u6fc3\u5e02, \u307f\u306e\u3057, \"Mino-shi\") \u00e9 un concello da prefectura de Gifu no Xap\u00f3n. Est\u00e1 situado no centro da rexi\u00f3n de Ch\u016bbu e da rexi\u00f3n de T\u014dkai, e no centro da prefectura, no centro da illa de Honsh\u016b. A s\u00faa superficie \u00e9 de 117,05\u00a0km\u00b2 e a poboaci\u00f3n de 22.665 habitantes (2009) e ten unha densidade de poboaci\u00f3n de 194 h/km\u00b2.\nO concello de Mino limita cos concellos de Seki e Guj\u014d."}
{"id": "116873", "revid": "5312", "url": "https://gl.wikipedia.org/wiki?curid=116873", "title": "Guj\u014d", "text": "Guj\u014d (\u90e1\u4e0a\u5e02, \u3050\u3058\u3087\u3046\u3057, \"Guj\u014d-shi\") \u00e9 un concello da prefectura de Gifu no Xap\u00f3n. Est\u00e1 situado ao centro da rexi\u00f3n de Ch\u016bbu e da rexi\u00f3n de T\u014dkai, e no centro da prefectura, no centro da illa de Honsh\u016b. A s\u00faa superficie \u00e9 de 1.030,79\u00a0km\u00b2, a poboaci\u00f3n de 45.453 habitantes (2009) e ten unha densidade de poboaci\u00f3n de 44,1 h/km\u00b2.\nO concello de Guj\u014d limita cos concellos de Takayama, Gero, Seki e Mino (que son da prefectura de Gifu); e \u014cno (da prefectura de Fukui)."}
{"id": "116874", "revid": "56817", "url": "https://gl.wikipedia.org/wiki?curid=116874", "title": "Yamagata, Gifu", "text": "Yamagata (\u5c71\u770c\u5e02, \u3084\u307e\u304c\u305f\u3057, \"Yamagata-shi\") \u00e9 un concello da prefectura de Gifu no Xap\u00f3n. Est\u00e1 situado no centro da rexi\u00f3n de Ch\u016bbu e da rexi\u00f3n de T\u014dkai, e ao oeste da prefectura, no centro da illa de Honshu. A s\u00faa superficie \u00e9 de 222,04\u00a0km\u00b2 e a poboaci\u00f3n de 29.400 habitantes (2009) e ten unha densidade de poboaci\u00f3n de 132 hab./km\u00b2.\nO concello de Yamagata limita cos concellos de Motosu, de Seki e de Gifu.\nHistoria.\nA cidade de Yamagata foi fundada pola fusi\u00f3n de 3 concellos do distrito de Yamagata (de \"Takatomi\", de \"Miyama\" e de \"Ijira\") en 1 de abril de 2003."}
{"id": "116875", "revid": "98629", "url": "https://gl.wikipedia.org/wiki?curid=116875", "title": "Bandeira da Breta\u00f1a", "text": "A bandeira da Breta\u00f1a chamada \"Gwenn-ha-du\" que quere dicir \"branco e negro\" en bret\u00f3n \u00e9 a bandeira que representa \u00e1 Breta\u00f1a, hoxe rexi\u00f3n de Francia. \u00c9 tam\u00e9n utilizada (a\u00ednda que non de xeito oficial) no departamento franc\u00e9s do Loira Atl\u00e1ntico, que a\u00ednda que se atopa na rexi\u00f3n dos Pa\u00edses do Loira, \u00e9 territorio tradicional bret\u00f3n.\nGwen-ha-du.\nAs dimensi\u00f3ns da bandeira non est\u00e1n fixadas, e van de 9:14\u00a0cm a 8:12 m. A bandeira non \u00e9 unicamente utilizada por asociaci\u00f3ns culturais e autonomistas sen\u00f3n por todos en xeral. Durante moitos anos, a administraci\u00f3n consideraba \u00e1 bandeira un s\u00edmbolo separatista, mais esta actitude trocou e actualmente a bandeira xa non incl\u00fae esas connotaci\u00f3ns e aparece en t\u00f3dolos sitios, at\u00e9 en moitos edificios p\u00fablicos bret\u00f3ns xunto coas outras bandeiras oficiais. Debido \u00e1 falta de lexislaci\u00f3n sobre as bandeiras rexionais en Francia, a bandeira tam\u00e9n ondea nos barcos. O dese\u00f1o dos armi\u00f1os (os s\u00edmbolos con forma cruz na parte superior esquerda da bandeira) pode variar, mais a s\u00faa aparencia m\u00e1is habitual \u00e9 a mostrada na imaxe superior.\nTradicionalmente, \u00e9 unha das poucas bandeiras que nos desfiles se leva sobre a cabeza.\nA bandeira foi creada en 1923 por Morvan Marchal, inspirada nas bandeiras dos Estados Unidos e de Grecia, xa que estes dous pa\u00edses eran vistos respectivamente coma s\u00edmbolos de liberdade e democracia.\nAs nove barras horizontais representan \u00e1s nove dioceses tradicionais nas que historicamente estivo dividido o Ducado da Breta\u00f1a. As cinco barras negras representan as comunidades onde se fala franc\u00e9s e gal\u00f3 (Dol-de-Bretagne, Nantes, Rennes, Saint-Malo E Saint-Brieuc). As catro barras brancas representan \u00e1 s\u00faa vez as dioceses onde se fala bret\u00f3n (Bro-Dreger, L\u00e9on, Cornouaille e Vannes). Os armi\u00f1os fan referencia ao Ducado da Breta\u00f1a.\nKroaz du.\nA \"Kroaz du\" \u00e9 a bandeira tradicional bretoa. Foi a bandeira e insignia do Ex\u00e9rcito bret\u00f3n, entre os s\u00e9culos XIV e XVI. Historicamente, os bret\u00f3ns utilizaran unha cruz negra sobre fondo branco, inversamente ao pend\u00f3n de San Piran, a bandeira de Cornualla.\nFoi concedida en 1188 polo Papa aos cruzados bret\u00f3ns como un signo de reco\u00f1ecemento. Este modelo \u00e9 defendido fronte \u00e1 nova bandeira polos grupos tradicionalistas fronte aos nacionalistas, por ter unhas ra\u00edces hist\u00f3ricas e non ser de inspiraci\u00f3n estadounidense."}
{"id": "116876", "revid": "12452", "url": "https://gl.wikipedia.org/wiki?curid=116876", "title": "Gwenn-ha-du", "text": ""}
{"id": "116878", "revid": "12452", "url": "https://gl.wikipedia.org/wiki?curid=116878", "title": "Gwenn ha du", "text": ""}
{"id": "116879", "revid": "12452", "url": "https://gl.wikipedia.org/wiki?curid=116879", "title": "Kroaz du", "text": ""}
{"id": "116880", "revid": "5312", "url": "https://gl.wikipedia.org/wiki?curid=116880", "title": "Gero", "text": "Gero (\u4e0b\u5442\u5e02, \u3052\u308d\u3057, \"Gero-shi\") \u00e9 un concello da prefectura de Gifu no Xap\u00f3n. Est\u00e1 situado ao centro da rexi\u00f3n de Ch\u016bbu e da rexi\u00f3n de T\u014dkai, e ao leste da prefectura, no centro da illa de Honsh\u016b. A s\u00faa superficie \u00e9 de 851,06\u00a0km\u00b2, a poboaci\u00f3n de 36.762 habitantes (2009) e ten unha densidade de poboaci\u00f3n de 43,2 h/km\u00b2.\nO concello de Gero limita cos concellos de Takayama, Guj\u014d, Hichis\u014d, Shirakawa, Nakatsugawa (que son da prefectura de Gifu); \u014ctaki e Kiso (que son da prefectura de Nagano)."}
{"id": "116881", "revid": "23204", "url": "https://gl.wikipedia.org/wiki?curid=116881", "title": "Bro gozh ma zado\u00f9", "text": "Bro gozh ma zado\u00f9 (en galego: \"A terra dos meus devanceiros\") \u00e9 o himno da Breta\u00f1a. Foi composto o 1919 e a letra \u00e9 de Fran\u00e7ois Taldir-Jaffrenou (1879-1956). Este himno est\u00e1 inspirado no himno de Gales, \"Hen Wlad Fy Nhadau\", composto polo bardo gal\u00e9s Evan James o 1856 e musicado polo seu fillo James James.\nEscoitouse por primeira vez en 1898 durante a Resistencia de Morlaix, imprim\u00edndose en follas volantes co subt\u00edtulo \"Henvelidigez\" (Adaptaci\u00f3n). A melod\u00eda dos tres cantos \u00e9 id\u00e9ntica. Foi recollida no libro An Delen Dir en 1900, e empezou a ser cantado nas reuni\u00f3ns de estudantes bret\u00f3ns de Rennes, que fixeron o seu propio himno. No Congreso de Lesneven de 1903 foi escollido polo xurado da Uni\u00f3n Rexionalista Bretoa como \"canto nacional\" por mor da irmandade entre os galeses e os bret\u00f3ns. Maurice Duhamel rexistrou a cantiga para piano en 1910."}
{"id": "116882", "revid": "5132", "url": "https://gl.wikipedia.org/wiki?curid=116882", "title": "Himno de Breta\u00f1a", "text": ""}
{"id": "116883", "revid": "5132", "url": "https://gl.wikipedia.org/wiki?curid=116883", "title": "Himno da Breta\u00f1a", "text": ""}
{"id": "116884", "revid": "5132", "url": "https://gl.wikipedia.org/wiki?curid=116884", "title": "Bro Gozh ma Zado\u00f9", "text": ""}
{"id": "116886", "revid": "5312", "url": "https://gl.wikipedia.org/wiki?curid=116886", "title": "Provincia de Yamato", "text": "Yamato (\u5927\u548c\u56fd, \u3084\u307e\u3068\u306e\u304f\u306b, \"Yamato-no-kuni\" ou \u5927\u548c, \u3084\u307e\u3068) foi unha provincia hist\u00f3rica do Xap\u00f3n, nunha zona que hoxe forma a prefectura de Nara, historicamente na parte de Kinai, actualmente na rexi\u00f3n de Kinki, na illa de Honsh\u016b.\nYamato limitaba coas provincias de Kawachi (\u6cb3\u5185), Yamashiro (\u5c71\u57ce), Iga (\u4f0a\u8cc0), Ise (\u4f0a\u52e2) e Kii (\u7d00\u4f0a)."}
{"id": "116887", "revid": "23204", "url": "https://gl.wikipedia.org/wiki?curid=116887", "title": "Provincia de Kii", "text": "Kii (\u7d00\u4f0a\u56fd, \u304d\u3044\u306e\u304f\u306b, \"Kii-no-kuni\" ou \u7d00\u4f0a, \u304d\u3044) foi unha provincia hist\u00f3rica do Xap\u00f3n, nunha maior parte da zona que hoxe forma a prefectura de Wakayama e unha pequena parte que forma a prefectura de Mie, historicamente na parte de Nankaid\u014d, actualmente na rexi\u00f3n de Kinki, na illa de Honsh\u016b.\nKii limitaba coas provincias de Izumi (\u548c\u6cc9), Kawachi (\u6cb3\u5185), Yamato (\u5927\u548c) e Ise (\u4f0a\u52e2)."}
{"id": "116889", "revid": "23204", "url": "https://gl.wikipedia.org/wiki?curid=116889", "title": "Champa\u00f1a-Ardenas", "text": "Champa\u00f1a-Ardenas (en franc\u00e9s: \"Champagne-Ardenne\") \u00e9 unha rexi\u00f3n do noroeste de Francia. A Rexi\u00f3n foi creada en aplicaci\u00f3n do decreto de 22 de decembro de 1789 e de 4 de maio de 1790, durante a Revoluci\u00f3n francesa e agrupa unha parte das antigas provincias de Champa\u00f1a e Argonne e do principado de Sedan. Durante o s\u00e9culo XX, Champa\u00f1a-Ardenas foi escenario de importantes batallas da Primeira e Segunda guerras mundiais.\nHistoria.\nNa \u00e9poca romana, \"Durocortorum\" (Reims) foi unha das maiores cidades ao norte de Roma e un importante n\u00f3 de comunicaci\u00f3ns. A principios da Idade Media, en 496 Clodoveo I foi bautizado por San Remixio, na bas\u00edlica primitiva de Reims, raz\u00f3n pola cal converteuse na cidade da Consagraci\u00f3n dos reis de Francia, at\u00e9 a chegada de Carlos X.\nCara ao ano 1000 o arcebispo de Reims Gerberto de Aurillac xogou un papel decisivo ao ser nomeado Papa co nome de Silvestre II, quen foi grande amigo do emperador Ot\u00f3n III.\nDesde finais do s\u00e9culo XII ao s\u00e9culo XIV, Champa\u00f1a foi unha rexi\u00f3n moi rica en feiras: Lagny (na actual rexi\u00f3n administrativa da Illa de Francia), Provins, Troyes e Bar-sur-Aube eran as rutas de peregrinaci\u00f3n a Roma.\nEn 1871 tivo lugar a batalla de Sedan nas Ardenas. Durante a primeira guerra mundial, Champa\u00f1a foi escenario dos primeiros combates tras a Batalla do Marne, pr\u00f3xima a Par\u00eds (do 6 ao 9 de setembro de 1914): no Cami\u00f1o das Damas (primavera de 1917), e despois a segunda Batalla do Marne (1918). Durante a segunda guerra mundial, as Ardenas foron obxecto de duros combates en 1940 (derrota francesa), despois en 1944, contraofensiva das Ardenas.\nA cerimonia de reconciliaci\u00f3n entre Francia e Alema\u00f1a tivo lugar na catedral de Reims en presenza do xeneral de Gaulle e o chanceler Konrad Adenauer, celebrada polo cardeal Fran\u00e7ois Marty. En 1996, o Papa Xo\u00e1n Paulo II visitou Reims para celebrar o 1500 aniversario do bautizo de Clodoveo e os seus soldados por San Remixio.\nXeograf\u00eda.\nA rexi\u00f3n de Champa\u00f1a-Ardenas sit\u00faase ao nordeste de Francia, pos\u00fae unha fronteira com\u00fan con B\u00e9lxica e ten unha superficie de 25.606\u00a0km2. A rede hidrogr\u00e1fica, globalmente orientada ao leste-oeste, est\u00e1 dominada polo Sena, o Marne, o Aube, o Aisne (afluente do Oise) e o Mosa. Un dispositivo de evacuaci\u00f3n fronte \u00e1s crecidas do Sena protexe a rexi\u00f3n parisiense. Este sistema comprende catro presas-dep\u00f3sito, na conca do Marne, o \"lago do Der\", o lago artificial m\u00e1is grande de Europa, na conca do Sena, o \"lago de Oriente\" e na conca do Aube o \"lago do Templo\" e o \"lago de Amance\".\nEconom\u00eda.\nO 61,4% do territorio da rexi\u00f3n est\u00e1 dedicado \u00e1 agricultura, ocupando o primeiro lugar nacional pola s\u00faa produci\u00f3n de cebada e alfalfa para a deshidrataci\u00f3n. Ademais ocupa o segundo lugar nacional pola produci\u00f3n de remolacha industrial, cebolas e ervellas prote\u00ednicas e o terceiro pola produci\u00f3n de trigo brando e de colza. Ademais na rexi\u00f3n prod\u00facese o 25% da produci\u00f3n francesa de x\u00e9neros de punto e \u00e9 a terceira rexi\u00f3n metal\u00farxica de Francia.\nA champa\u00f1a.\nC\u00f3mpre destacar que a rexi\u00f3n pos\u00fae 28.237 hect\u00e1reas de vi\u00f1edos, coas que se produce a bebida que fai famosa mundialmente \u00e1 rexi\u00f3n, a champa\u00f1a. Esta bebida \u00e9 un vi\u00f1o espumoso elaborado conforme o m\u00e9todo \"champenoise\", que ten d\u00faas fases de fermentaci\u00f3n, tr\u00e1tase normalmente dun vi\u00f1o branco, a\u00ednda que tam\u00e9n existe a champa\u00f1a rosada, que se elabora a partir de varios tipos de uva, a maior parte tintas.\nEsta bebida xa era co\u00f1ecida no s\u00e9culo XV por este nome en Par\u00eds, a\u00ednda que non as\u00ed na rexi\u00f3n, onde o termo \"champagne\" designaba \u00e1s terras bald\u00edas. Durante o s\u00e9culo XVII popular\u00edzase o consumo destes vi\u00f1os nas cortes inglesa e francesa grazas ao impulso dalgunhas familias desta rexi\u00f3n. Cara o 1660 com\u00e9zase a embotellar pouco antes de terminar a primeira fermentaci\u00f3n, a fin de conservar mellor os seus aromas, pero a consecuencia diso aparecen as burbullas, sobre todo nos vi\u00f1os p\u00e1lidos, de baixa gradaci\u00f3n e embotellados no equinoccio de primavera. Esta efervescencia foi unha fonte de preocupaci\u00f3ns para os produtores, que o denominaron \"vi\u00f1o do dia\u00f1o\" polas botellas estaladas e os tap\u00f3ns que saltaban. Se non chega a ser pola popularidade que este vi\u00f1o tivo en Inglaterra esta forma de produci\u00f3n ter\u00eda desaparecido.\nEn 1670 o monxe Dom P\u00e9rignon, da abad\u00eda beneditina de Hautvillers, introduciu unha serie de cambios, tales como a selecci\u00f3n da uva, a cortiza c\u00f3nico suxeito cunha grampa met\u00e1lica e as botellas de vidro m\u00e1is groso. A pesar dos moitos esforzos do monxe a orixe das burbullas continuou sendo un misterio ata que Louis Pasteur estudase a fermentaci\u00f3n no s\u00e9culo XIX.\nA industria da champa\u00f1a est\u00e1 concentrada sobre todo nos arredores das cidades de Reims e \u00c9pernay. Esta produci\u00f3n div\u00eddese en atenci\u00f3n aos volumes producidos entre grandes marcas de elaboraci\u00f3n, tales como Bollinger, Veuve Cliquot ou Krug, e vi\u00f1ateiros m\u00e1is artesanais, cuxas produci\u00f3ns son moito menores. En 2001 produc\u00edronse unhas vendas anuais de botellas desta bebida de 263 mill\u00f3ns, o que sup\u00f3n unha progresi\u00f3n do 4% respecto do ano 2000. O 37,6% desta produci\u00f3n est\u00e1 adicada \u00e1 exportaci\u00f3n.\nAgro-alimentaci\u00f3n.\nCunha recolecci\u00f3n de 2,5 mill\u00f3ns de toneladas a cooperativa \"Champa\u00f1a-Cereais\" \u00e9 o primeiro grupo de cereais de Europa. Reagrupa 9.300 agricultores e asume a comercializaci\u00f3n e trasformaci\u00f3n dos cereais e grans prote\u00ednicos en diversas f\u00e1bricas: malte, fari\u00f1a, millo, amid\u00f3n, alimentaci\u00f3n para animais e biocarburantes.\nDestacan ademais \"B\u00e9ghin-Say\", unha azucreira en Connantre, preto de Reims e destilar\u00eda en Morains, preto de Ch\u00e2lons. O \"Grupo Soufflet\" en Nogent-sur-Seine, que \u00e9 o primeiro en recollida privada de cereais en Francia, o primeiro exportador franc\u00e9s de cereais, o primeiro fari\u00f1eiro europeo, o cuarto mundial en malte, o primeiro en recollida de millo europeo e terceiro grupo franc\u00e9s na recollida de arroz. \u00c9 por \u00faltimo a chocolatar\u00eda \"Jacquot Troyes\", que conta con 711 empregados.\nIndustria.\nEntre as empresas que moven unha maior cantidade de traballadores na rexi\u00f3n destacan as seguintes. \"VMC-Danone\", compa\u00f1\u00eda especializada no cristal, que \u00e9 o d\u00e9cimo produtor europeo en cristal oco. \"PUM\", pertencente ao grupo Arcelor, e que traballa na metalurxia. \"Vallourec\", unha compa\u00f1\u00eda con sede en Vitro-lle-Fran\u00e7ois que se encarga de compo\u00f1entes automobil\u00edsticos. O \"Petit Bateau\" en Troyes \u00e9 unha importante compa\u00f1\u00eda t\u00e9xtil e de punto con 1.148 traballadores, ao igual que \"Devanlay\", que na mesma cidade emprega a 1.037 traballadores. \"Cl\u00e9ber\", en Chapelle-Saint-Luc, \u00e9 unha compa\u00f1\u00eda adicada \u00e1 industria de caucho que move a 987 traballadores. \"Dumeste\", enc\u00e1rgase da f\u00e1brica de mobles e conta con 975 traballadores. \"SMPA\", pertencente ao grupo SIMPA, traballa en xanelas e portas e conta con 747 traballadores. \"Petitjean\", en Saint-Andr\u00e9-Ies-Vergres, traballa en mastros e postes de iluminaci\u00f3n e ten 730 traballadores. \"Vachette\" en Troyes en c\u00e1rgase con 720 traballadores da elaboraci\u00f3n de chapas e cilindros e conta con 720 traballadores. E por \u00faltimo \"PSA\" en Les Ayvelles, unha empresa de fundici\u00f3n con 2.700 traballadores.\nTransporte.\nA rede ferroviaria da rexi\u00f3n artic\u00falase ao redor de tres li\u00f1as:\nA rede navegable artic\u00falase a trav\u00e9s principalmente da canle lateral ao r\u00edo Marne, que une Vitry-le-Fran\u00e7ois a Dizy-Magenta (despois prosegue polo Marne canalizado at\u00e9 Alfortville), a canle do Marne-Rin, que une Marne a Vitry-le-Fran\u00e7ois ao Rhin en Estrasburgo e a canle do Leste, que une o Mosa e o Mosela ao Saona partindo de Givet. O aeroporto internacional de Vatry, est\u00e1 mantido polo consello xeral do Marne e disp\u00f3n dunha pista de 3.650 m de longo. \u00c9 pouco utilizado xa que ao estar a 150\u00a0km de Par\u00eds e nunha zona de escasa poboaci\u00f3n.\nDemograf\u00eda.\nA poboaci\u00f3n rexional comezou a diminu\u00edr en 1982 debido ao \u00e9xodo rural. Con s\u00f3 un 0,5% da poboaci\u00f3n nacional e unha densidade de 52 habitantes por km2, Champa\u00f1a-Ardenas sit\u00faase entre as rexi\u00f3ns francesas menos poboadas. Agrupa catro departamentos:\nCultura e turismo.\nA rexi\u00f3n pos\u00fae 291 hoteis de turismo homologados, o que sup\u00f3n unhas 8.000 habitaci\u00f3ns dispo\u00f1\u00edbeis e 152 pensi\u00f3ns. Ademais p\u00f3dense gozar de 18 museos, 92 salas de cinema, 16 teatros e at\u00e9 10 campos de golf. Ademais hai 650\u00a0km de v\u00edas navegables e 8 estanques ou lagos, entre os que se atopa o Lac du Der-Chantcoq, o lago artificial m\u00e1is grande de Europa. Todos reservados para o turismo.\nNormalmente os turistas incl\u00ednanse, preferentemente, pola Champa\u00f1a tanto pola s\u00faa historia como polas s\u00faas prestixiosos bebidas. Os lugares e itinerarios preferentes, tanto polo patrimonio como pola gastronom\u00eda son Troyes e as s\u00faas antigas mansi\u00f3ns, Ch\u00e2lons-en-Champagne e o seu Claustro, Langres e as s\u00faas murallas, \u00c9pernay e as beiras de Marne ou Reims.\nUnha curiosidade natural digna de verse no parque natural da Montagne de Reims, onde est\u00e1n as faux de Verzy, unhas curiosas \u00e1rbores da familia das faias das que s\u00f3 hai uns 1.500 exemplares en toda Europa."}
{"id": "116891", "revid": "5132", "url": "https://gl.wikipedia.org/wiki?curid=116891", "title": "Champa\u00f1a Ardenas", "text": ""}
{"id": "116892", "revid": "5132", "url": "https://gl.wikipedia.org/wiki?curid=116892", "title": "Champagne-Ardenne", "text": ""}
{"id": "116895", "revid": "88215", "url": "https://gl.wikipedia.org/wiki?curid=116895", "title": "Promozione", "text": "O campionato de Promozione \u00e9 a sexta categor\u00eda do sistema de ligas de f\u00fatbol en Italia.\nTr\u00e1tase do terceiro campionato m\u00e1is importante de afeccionados, e o segundo a nivel rexional."}
{"id": "116896", "revid": "88215", "url": "https://gl.wikipedia.org/wiki?curid=116896", "title": "Serie C", "text": "A Serie C \u00e9 a terceira m\u00e1xima categor\u00eda do sistema de ligas do f\u00fatbol profesional en Italia. Organizada pola Lega Italiana Calcio Professionistico, sit\u00faase inmediatamente por debaixo da Serie B, e por riba da Serie D."}
{"id": "116898", "revid": "89787", "url": "https://gl.wikipedia.org/wiki?curid=116898", "title": "Truro", "text": "Truro (en ingl\u00e9s) ou Truru (en c\u00f3rnico) \u00e9 a capital do condado de Cornualla, pertencente a Inglaterra, Reino Unido. Con 20.920 habitantes (2001) \u00e9 o centro administrativo, de ocio e mercantil deste condado, sendo a s\u00faa \u00fanica cidade.\nEst\u00e1 situada nas orelas do r\u00edo Truro, pr\u00f3xima \u00e1 s\u00faa desembocadura na Canle da Mancha. Destacan nela a s\u00faa industria da cer\u00e1mica, t\u00e9xtil, madeireira e alimentaria.\nO monumento m\u00e1is destacado de Truro \u00e9 a s\u00faa catedral neog\u00f3tica, que alcanza unha altitude de 76 metros, que se empezou a constru\u00edr no 1880 e rematouse no ano 1910, foi constru\u00edda na localizaci\u00f3n da antiga St. Mary's Church, consagrada seiscentos anos antes.\nEtimolox\u00eda.\nA orixe do nome de Truro \u00e9 incerto. D\u00edxose que derivaba do c\u00f3rnico \"tri-veru\" (\"tres r\u00edos\"), mais referencias como o \"Oxford and Cambridge Dictionaries of English Place Names\" rexeitan esta teor\u00eda. Tam\u00e9n o principal experto dos nomes de lugares c\u00f3rnicos, Oliver Padel, no seu libro \"A popular dictionary of Cornish place-names\" di que o significado de \"tres r\u00edos\" non \u00e9 pos\u00edbel."}
{"id": "116902", "revid": "15490", "url": "https://gl.wikipedia.org/wiki?curid=116902", "title": "Nix", "text": ""}
{"id": "116903", "revid": "1308", "url": "https://gl.wikipedia.org/wiki?curid=116903", "title": "Tratado polo que se establece unha Constituci\u00f3n para Europa", "text": ""}
{"id": "116904", "revid": "1987", "url": "https://gl.wikipedia.org/wiki?curid=116904", "title": "Comunidades Europeas", "text": "As Comunidades Europeas son d\u00faas organizaci\u00f3ns internacionais (foron tres coa extinta Comunidade Europea do Carb\u00f3n e do Aceiro) de cooperaci\u00f3n econ\u00f3mica, infraestrutura xur\u00eddica e funcional da Uni\u00f3n Europea: a Comunidade Europea (antiga Comunidade Econ\u00f3mica Europea) e a Comunidade Europea da Enerx\u00eda At\u00f3mica. Estas comunidades axudaron a crear unha forte uni\u00f3n econ\u00f3mica entre os seus pa\u00edses membros. A intenci\u00f3n era incentivar a cooperaci\u00f3n entre os pa\u00edses europeos, asoballados por d\u00faas guerras mundiais na primeira metade do s\u00e9culo XX, para fomentar as\u00ed unha solidariedade entre os estados que garantise a paz. Todos os pa\u00edses membros formaban parte das tres. Co Tratado de fusi\u00f3n (ou Tratado de Bruxelas) de 1965 crear\u00edase un \u00fanico poder executivo para as tres, constitu\u00edndo o xermolo da futura Uni\u00f3n Europea.\nAs Comunidades.\nCECA.\nFoi a primeira comunidade. Creada por seis Estados: Alema\u00f1a, Francia, Italia, e os tres pa\u00edses do Benelux (B\u00e9lxica, Pa\u00edses Baixos e Luxemburgo). \nOcupar\u00edase dos sectores do Carb\u00f3n e do Aceiro deses seis pa\u00edses. \nFundada no ano 1951, \u00e9 considerada a \"semente\" da Uni\u00f3n Europea por ser a primeira Comunidade Europea. O tratado de fundaci\u00f3n da devandita comunidade ti\u00f1a unha validez de 50 anos, expirando o 2002 e quedando os seus eidos de decisi\u00f3n dentro da actual Comunidade Europea (herdeira directa da CEE).\nCEE.\nA m\u00e1is importante, sen d\u00fabida, das tres Comunidades Europeas. Foi fundada polos mesmos membros da CECA, no ano 1957, por un dos dous Tratados fundacionais de Roma, uns anos despois de que se demostrase que era un \u00e9xito. Esta vez, non se lle po\u00f1er\u00eda un prazo de validez en anos ao tratado. Nesta nova Comunidade Europea (a CEE), tratar\u00edanse distintos e variados temas, todos econ\u00f3micos, que servir\u00edan para ampliar a\u00ednda m\u00e1is a cooperaci\u00f3n dos Estados europeos que quixesen formar parte dela. Entre algunha das cousas importantes que se far\u00e1n nesta comunidade, est\u00e1n, entre outras cousas, establecer un arancel exterior com\u00fan, unha pol\u00edtica agr\u00edcola conxunta (a PAC), e crear instituci\u00f3ns para o desenvolvemento econ\u00f3mico de todos os pa\u00edses da CEE. \nA CEE desapareceu como tal, e pasou a chamarse Comunidade Europea (CE) despois do Tratado de Maastricht de 1992. Nese mesmo tratado, estableceuse que as tres Comunidades Europeas, a CECA, a CE (anterior CEE), e a CEEA (ou EURATOM), pasar\u00edan a formar parte da nova Uni\u00f3n Europea. \nConf\u00fandese moitas veces a CEE coa actual CE (Comunidade Europea), e coa UE (Uni\u00f3n Europea), cando en realidade, non son exactamente o mesmo (a\u00ednda que a CE \u00e9 a herdeira directa da desaparecida CEE, e \u00e1 s\u00faa vez, a actual CE \u00e9 s\u00f3 unha parte da Uni\u00f3n Europea).\nCEEA (EURATOM).\nA CEEA, ou EURATOM, crearase o mesmo d\u00eda c\u00e1 CEE, no ano 1957, creada polo outro Tratado Fundacional de Roma, e ter\u00e1 como finalidade establecer un mercado com\u00fan de produtos nucleares, e o desenvolvemento pac\u00edfico da enerx\u00eda nuclear entre os seus pa\u00edses membros. Tampouco, ao igual c\u00e1 CEE, ter\u00e1 un prazo marcado de anos para a s\u00faa existencia. Unha vez m\u00e1is, todos os membros destoutra comunidade (a terceira) tam\u00e9n o son da CECA e da CEE. \u00c9 posiblemente a menos co\u00f1ecida das tres Comunidades Europeas. \nEstas tres Comunidades Europeas, a CECA, a CEE, e a CEEA (ou EURATOM), grazas \u00e1 sinatura dos seus Estados membros do Tratado de fusi\u00f3n (ou Tratado de Bruxelas) de 1965 ter\u00e1n un mesmo poder executivo e compartir\u00e1n as mesmas instituci\u00f3ns e \u00f3rganos a partir de ent\u00f3n.\nA partir do Tratado de Maastricht.\nEn 1992, logo da ratificaci\u00f3n do Tratado da Uni\u00f3n Europea (Tratado de Maastricht), as tres comunidades pasan a formar parte desta nova organizaci\u00f3n supranacional (\u00e9 dicir, unha organizaci\u00f3n internacional con car\u00e1cter pol\u00edtico, algo ata ent\u00f3n nunca visto). Deste xeito, a nova Uni\u00f3n Europea absorbe as tres comunidades e m\u00e9teas dentro do seu \"primeiro alicerce\". O \"segundo alicerce\" da Uni\u00f3n Europea basearase na seguridade e defensa com\u00fan, e o \"terceiro alicerce\" ser\u00e1 para a cooperaci\u00f3n policial e xudicial entre os seus Estados membros. O segundo e o terceiro alicerce cr\u00e9anse no mesmo Tratado de Maastricht, e a\u00ednda hoxe en d\u00eda, est\u00e1n nunha fase de desenvolvemento temper\u00e1.\nDentro da Uni\u00f3n Europea hai tres alicerces, e dentro do primeiro at\u00f3panse as d\u00faas Comunidades Europeas que a\u00ednda sobreviven', a CE e a EURATOM (ou CEEA), logo da desaparici\u00f3n da CECA no ano 2002.\nAs Comunidades Europeas foron a base sobre a que se estableceu a actual Uni\u00f3n Europea, pero hoxe en d\u00eda, as d\u00faas Comunidades que quedan s\u00f3 forman un dos tres alicerces da UE."}
{"id": "116905", "revid": "12452", "url": "https://gl.wikipedia.org/wiki?curid=116905", "title": "Guerras mundiais", "text": ""}
{"id": "116906", "revid": "89787", "url": "https://gl.wikipedia.org/wiki?curid=116906", "title": "Chelidonura punctata", "text": "Chelidonura punctata \u00e9 unha especie de lesmas do mar, un molusco opistobranquio gaster\u00f3podo mari\u00f1o da familia Aglajidae."}
{"id": "116907", "revid": "98629", "url": "https://gl.wikipedia.org/wiki?curid=116907", "title": "Criterios de Copenhaguen", "text": "Os criterios de Copenhaguen son as regras que definen se un pa\u00eds \u00e9 elixible para converterse membro da Uni\u00f3n Europea (UE). Os criterios requiren que o Estado te\u00f1a unhas instituci\u00f3ns que preserven a gobernabilidade democr\u00e1tica e os dereitos humanos, unha econom\u00eda de mercado en funcionamento, e que o Estado acepte as obrigaci\u00f3ns e intenci\u00f3ns da UE. Estes criterios de adhesi\u00f3n foron establecidos en xu\u00f1o de 1993 no Consello Europeo celebrado na cidade de Copenhaguen (Dinamarca), da que tomaron o seu nome.\nA maior\u00eda destes elementos foron esclarecidos e expostos dun xeito m\u00e1is preciso, nos quince anos posteriores a trav\u00e9s da lexislaci\u00f3n do Consello, a Comisi\u00f3n e o Parlamento Europeo, as\u00ed como pola xurisprudencia do Tribunal de Xustiza.\nNo entanto, \u00e1s veces aparecen conflitos nas interpretaci\u00f3ns que fan os diferentes Estados membros actuais - alg\u00fans exemplos det\u00e1llanse a continuaci\u00f3n.\nCriterios cidad\u00e1ns.\nDurante as negociaci\u00f3ns con cada pa\u00eds candidato, o progreso cara ao cumprimento dos criterios de Copenhaguen contr\u00f3lase regularmente. Sobre esta base t\u00f3manse as decisi\u00f3ns sobre cando e como un pa\u00eds ha de participar, ou que acci\u00f3ns ha de tomar antes de unirse.\nA pertenza \u00e1 Uni\u00f3n Europea def\u00ednese por tres documentos: \nCando estes criterios acord\u00e1ronse en 1993 non exist\u00eda un mecanismo para asegurarse que calquera pa\u00eds que xa era membro da UE cumprise estes criterios. Estas disposici\u00f3ns entraron en vigor nos estados xa membros o 1 de febreiro de 2003 en virtude das disposici\u00f3ns do Tratado de Niza.\nCriterios xeogr\u00e1ficos.\nO artigo 49 do Tratado de Maastricht establece que calquera pa\u00eds europeo que respecte os principios da Uni\u00f3n Europea pode solicitar a s\u00faa incorporaci\u00f3n \u00e1 Uni\u00f3n. Non se fai menci\u00f3n algunha a unha posible ampliaci\u00f3n da Uni\u00f3n Europea a pa\u00edses non europeos, pero a negativa a aceptar a solicitude do Marrocos e a negativa a establecer conversaci\u00f3ns con Israel suxiren que non \u00e9 posible para os estados non europeos lograr a adhesi\u00f3n \u00e1 UE. Con todo, varias definici\u00f3ns de Europa insisten en definir que un pa\u00eds \u00e9 europeo en base \u00e1 s\u00faa \"valoraci\u00f3n pol\u00edtica\" por parte da Comisi\u00f3n Europea e o Consello da Uni\u00f3n Europea.\nAs raz\u00f3ns internas para a clasificaci\u00f3n crese que son semellantes (a\u00ednda que non id\u00e9nticas) \u00e1s do Consello de Europa. houbo un certo debate sobre isto no caso de Chipre - a illa at\u00f3pase xeograficamente en Asia, mais raz\u00f3ns hist\u00f3ricas, culturais, pol\u00edticas e comerciais cos pa\u00edses europeos levan a consideralo como un pa\u00eds historicamente europeo. Tam\u00e9n existe o precedente das rexi\u00f3ns membros da UE que est\u00e1n situadas f\u00f3ra de Europa, por exemplo a G\u00fciana Francesa (Am\u00e9rica do Sur), que \u00e9 parte da UE ao ser parte de Francia ou as Illas Canarias, Ceuta, Melilla ou Sicilia que xeograficamente pertencen a \u00c1frica. Groenlandia, rexi\u00f3n xeograficamente en Am\u00e9rica do Norte, uniuse \u00e1 Comunidade Econ\u00f3mica Europea (CEE) no ano 1973 como dependencia dinamarquesa, pero escolleu sa\u00edr voluntariamente da CEE en 1983, catro anos logo de ser admitida.\nNon houbo moita controversia sobre se Turqu\u00eda \u00e9 un pa\u00eds europeo, sobre a base de que s\u00f3 o 3% do seu territorio est\u00e1 na Europa xeogr\u00e1fica (a zona oeste da cidade de Istambul), atop\u00e1ndose a s\u00faa capital, Ancara, en Asia. Alg\u00fans observadores reflectiron que se percibe que en moitos casos a oposici\u00f3n de moitos estados membros \u00e1 adhesi\u00f3n de Turqu\u00eda \u00e1 UE bas\u00e9ase nas d\u00fabidas sobre se un pa\u00eds con m\u00e1is do 90% da poboaci\u00f3n musulm\u00e1 deber\u00eda ser parte da UE. Hai tam\u00e9n moitos argumentos econ\u00f3micos e pol\u00edticos que se suscitaron rexeitando esta adhesi\u00f3n. A UE iniciou as negociaci\u00f3ns de adhesi\u00f3n con Ancara, o 3 de outubro de 2005, con todo, de acordo co marco de negociaci\u00f3n para Turqu\u00eda, que foi aprobado o mesmo d\u00eda, as negociaci\u00f3ns seguen sendo \"un proceso aberto, o resultado do cal non pode garantirse por adiantado\".\nCriterios pol\u00edticos.\nDemocracia.\nA democracia funcional da xesti\u00f3n dos asuntos p\u00fablicos esixe que todos os cidad\u00e1ns dos estados membros te\u00f1en que estar en condici\u00f3ns de participar, en condici\u00f3ns de igualdade, na toma das decisi\u00f3ns pol\u00edticas que rexen a vida pol\u00edtica, en cadanseu nivel, xa sexa a nivel local, rexional ou estatal. Isto tam\u00e9n esixe a libre elecci\u00f3n con voto segredo, o dereito a establecer partidos pol\u00edticos sen ning\u00fan obst\u00e1culo por parte do Estado; a liberdade de expresi\u00f3n e prensa; a libre organizaci\u00f3n en sindicatos, e a liberdade xudicial.\nEstado de Dereito.\nO Estado de Dereito implica que a autoridade do goberno s\u00f3 pode exercer en conformidade coas leis establecidas en cada pa\u00eds, que foron aprobadas a trav\u00e9s dun procedemento establecido. O principio \u00e9 a intenci\u00f3n de ser unha salvagarda contra as arbitrariedades falladas en casos individuais.\nDereitos humanos.\nOs dereitos humanos son os dereitos que ten toda persoa debido \u00e1 s\u00faa calidade como ser humano, estes dereitos son \"inalienables\" e pertencentes a todos os seres humanos. O feito de ser un dereito inalienable, significa que non pode ser outorgado, concedido, vendido ou limitado. Entre eles figuran o dereito \u00e1 vida, o dereito a ser procesado s\u00f3 segundo as leis que est\u00e1n en existencia no intre de cometer o delito, o dereito a non ser sometido \u00e1 escravitude, e o dereito a non ser sometido a torturas.\nA Declaraci\u00f3n Universal dos Dereitos Humanos realizada pola ONU \u00e9 considerada a m\u00e1is alta formulaci\u00f3n dos dereitos humanos, a\u00ednda que a UE conta as\u00ed mesmo cun mecanismo de reforzo, a Convenci\u00f3n Europea de Dereitos Humanos. A obrigatoriedade de seguir nesta li\u00f1a forzou varias naci\u00f3ns recentemente adheridas \u00e1 UE a realizar mudanzas importantes na s\u00faa lexislaci\u00f3n, os servizos p\u00fablicos e o poder xudicial. Moitos das mudanzas no tratamento das minor\u00edas \u00e9tnicas e relixiosas, ou a eliminaci\u00f3n das disparidades de tratamento entre as diferentes facci\u00f3ns pol\u00edticas.\nO respecto e a protecci\u00f3n das minor\u00edas.\nOs membros destas minor\u00edas nacionais te\u00f1en que ser capaces de manter a s\u00faa cultura e pr\u00e1cticas tradicionais, inclu\u00edndo a s\u00faa lingua sen sufrir ning\u00fan tipo de discriminaci\u00f3n.\nA convenci\u00f3n do Consello de Europa neste tema foi un gran avance neste eido. Con todo, este tema \u00e9 tan sensible que o convenio a\u00ednda non incl\u00fae unha definici\u00f3n clara destas minor\u00edas. Como resultado disto, moitos dos Estados firmantes engadiron aclaraciones oficiais para a s\u00faa sinatura nas cales constan as minor\u00edas do pa\u00eds. As declaraci\u00f3ns feitas con respecto aos tratados N \u00ba 157. Convenio Marco para a Protecci\u00f3n das Minor\u00edas Nacionais incl\u00faen: \nOutros moitos asinantes sinxelamente declararon que non te\u00f1en minor\u00edas nacionais, tal como quedou definido.\nChegouse a un consenso (entre outros expertos xur\u00eddicos, os chamados grupos de Venecia) que esta convenci\u00f3n ref\u00edrese a calquera grupo \u00e9tnico, ling\u00fc\u00edstico ou relixioso de persoas que se define a si mesma como un grupo distintivo, que forma a hist\u00f3rica poboaci\u00f3n ou nunha parte importante hist\u00f3rica e actual das minor\u00edas nunha zona ben definida, e que mant\u00e9n estable e as relaci\u00f3ns de amizade co estado que vive. Alg\u00fans expertos e pa\u00edses quer\u00edan ir m\u00e1is al\u00f3. Con todo, as recentes minor\u00edas, como os inmigrantes, non foron enumeradas polos pa\u00edses asinantes das minor\u00edas afectadas por este convenio.\nCriterios econ\u00f3micos.\nOs criterios econ\u00f3micos, en termos xerais, requiren que os pa\u00edses candidatos te\u00f1an un funcionamento de econom\u00eda de mercado e que os seus produtores te\u00f1an a capacidade de plantar cara \u00e1 presi\u00f3n competitiva das forzas do mercado dentro da Uni\u00f3n.\nAli\u00f1amento lexislativo.\nFinalmente, e tecnicamente f\u00f3ra dos criterios, aparece o requisito \u00faltimo que todos os membros potenciais te\u00f1en que axeita a lexislaci\u00f3n nacional para armonizarla co corpo da lexislaci\u00f3n europea constru\u00edda cara a arriba sobre a historia da Uni\u00f3n, co\u00f1ecida como o acervo comunitario. Na preparaci\u00f3n para cada admisi\u00f3n, o \"acervo\" \u00e9 dividido en cap\u00edtulos separados, cada un tratando \u00e1reas de pol\u00edtica diferente. Para o proceso da quinta ampliaci\u00f3n que conclu\u00edu coa admisi\u00f3n de Bulgaria e Roman\u00eda en 2007, dividiuse en 31 cap\u00edtulos. Nas roldas de conversaci\u00f3ns con Croacia e Turqu\u00eda o \"acervo\" foi dividido en m\u00e1is de 35 cap\u00edtulos."}
{"id": "116908", "revid": "98629", "url": "https://gl.wikipedia.org/wiki?curid=116908", "title": "Protium connarifolium", "text": "Protium connarifolium, \u00e9 unha especie bot\u00e1nica de planta con flor da familia das Burseraceae.\nAt\u00f3pase en Malaisia e Palawan de Filipinas."}
{"id": "116909", "revid": "23204", "url": "https://gl.wikipedia.org/wiki?curid=116909", "title": "Ba\u00eda de Alxeciras", "text": "A Ba\u00eda de Alxeciras \u00e9 unha ba\u00eda situada no sur da pen\u00ednsula Ib\u00e9rica, no estreito de Xibraltar, pechada ao leste pola pen\u00ednsula hom\u00f3nima, onde se acha a Rocha de Xibraltar. Ten uns 10\u00a0km de longo por uns 8 de ancho, o que se traduce nunha superficie de 7500 hect\u00e1reas, con profundidades de ata 400 m no centro da ba\u00eda.\nAs s\u00faas ribeiras pertencen, de oeste a leste e en sentido horario, aos municipios de Alxeciras, Los Barrios, San Roque e La L\u00ednea de la Concepci\u00f3n (na provincia espa\u00f1ola de C\u00e1diz), e ao Territorio Brit\u00e1nico de Ultramar de Xibraltar.\nNas s\u00faas beiras at\u00f3panse dous activos portos, o de Xibraltar e o de Alxeciras (o cal, co nome de Ba\u00eda de Alxeciras, ocupa a pr\u00e1ctica totalidade da ribeira espa\u00f1ola).\nDous faros sinalizan a entrada \u00e1 ba\u00eda, o de Punta de Europa, en Xibraltar, ao leste, e o de Punta Carnero, na costa alxecire\u00f1a, ao oeste.\nPol\u00e9micas.\nA ba\u00eda de Alxeciras \u00e9 escenario continuo de protestas de grupos ecoloxistas, os cales denuncian especialmente o denominado \"bunkering\". Esta actividade consiste no traspaso de petr\u00f3leo ou derivados deste dun barco a outro no mar. Produc\u00edronse nos \u00faltimos anos accidentes de gabarras destinadas a esta actividade, especialmente con destino a Xibraltar, que se traduciron en verteduras de fuel e outros derivados.\nAproximadamente transv\u00e1sanse 5 mill\u00f3ns de toneladas de fuel mari\u00f1o cada ano. Estes transvasamentos l\u00e9vanos a cabo sobre todo tres compa\u00f1\u00edas con base en Xibraltar.\nTam\u00e9n xurdiu pol\u00e9mica a presenza de barcos cazatesouros na Ba\u00eda durante o ano 2007 que, segundo as autoridades espa\u00f1olas puideron espoliar sitios arqueol\u00f3xicos subacu\u00e1ticos de importancia."}
{"id": "116911", "revid": "5337211", "url": "https://gl.wikipedia.org/wiki?curid=116911", "title": "San Lourenzo, San Lourenzo de Abeleda, Porqueira", "text": "San Lourenzo de Abelendo \u00e9 un lugar da parroquia de San Lourenzo de Abelendo no concello ourens\u00e1n de Porqueira, na comarca da Limia. Na actualidade a s\u00faa poboaci\u00f3n \u00e9 de, aproximadamente, un cento de habitantes."}
{"id": "116912", "revid": "1308", "url": "https://gl.wikipedia.org/wiki?curid=116912", "title": "Alongamento da UE", "text": ""}
{"id": "116920", "revid": "5312", "url": "https://gl.wikipedia.org/wiki?curid=116920", "title": "Provincia de Ise", "text": "Ise (\u4f0a\u52e2\u56fd, \u3044\u305b\u306e\u304f\u306b, \"Ise-no-kuni\" ou \u4f0a\u52e2, \u3044\u305b) foi unha provincia hist\u00f3rica do Xap\u00f3n, nunha zona que hoxe forma a maior parte da prefectura de Mie, historicamente na parte de T\u014dkaid\u014d, actualmente na rexi\u00f3n de Ch\u016bbu ou rexi\u00f3n de Kinki, na illa de Honsh\u016b.\nIse limitaba coas provincias de Kii (\u7d00\u4f0a), Yamato (\u5927\u548c), Iga (\u4f0a\u8cc0), \u014cmi (\u8fd1\u6c5f), Mino (\u7f8e\u6fc3), Owari (\u5c3e\u5f35) e Shima (\u5fd7\u6469)."}
{"id": "116921", "revid": "5312", "url": "https://gl.wikipedia.org/wiki?curid=116921", "title": "Provincia de Shima", "text": "Shima (\u5fd7\u6469\u56fd, \u3057\u307e\u306e\u304f\u306b, \"Shima-no-kuni\" ou \u5fd7\u6469, \u3057\u307e) foi unha provincia hist\u00f3rica do Xap\u00f3n, nunha zona que hoxe forma a pequena parte da prefectura de Mie, na pen\u00ednsula de Shima, historicamente na parte de T\u014dkaid\u014d, actualmente na rexi\u00f3n de Ch\u016bbu ou rexi\u00f3n de Kinki, na illa de Honsh\u016b.\nShima limitaba coa provincia de Ise (\u4f0a\u52e2)."}
{"id": "116922", "revid": "5312", "url": "https://gl.wikipedia.org/wiki?curid=116922", "title": "Provincia de Iga", "text": "Iga (\u4f0a\u8cc0\u56fd, \u3044\u304c\u306e\u304f\u306b, \"Iga-no-kuni\" ou \u4f0a\u8cc0, \u3044\u304c) foi unha provincia hist\u00f3rica do Xap\u00f3n, nunha zona que hoxe forma a parte oeste da prefectura de Mie, os concellos de Iga e Nabari, historicamente na parte de T\u014dkaid\u014d, actualmente na rexi\u00f3n de Ch\u016bbu ou rexi\u00f3n de Kinki, na illa de Honsh\u016b.\nIga limitaba coas provincias de Yamato (\u5927\u548c), Yamashiro (\u5c71\u57ce), \u014cmi (\u8fd1\u6c5f) e Ise (\u4f0a\u52e2)."}
{"id": "116923", "revid": "23204", "url": "https://gl.wikipedia.org/wiki?curid=116923", "title": "Bandeira de C\u00f3rsega", "text": "A bandeira de C\u00f3rsega (en ) foi adoptada polo \"Xeneral da Naci\u00f3n\" Pasquale Paoli en 1755 e estaba baseada na bandeira tradicional utilizada anteriormente. Representa unha testa moura (U Moru, en corso: \"o mouro\") de cor negra portando unha venda branca na fronte nun fondo negro. Previamente, a venda cubr\u00eda os ollos, mais Paoli modificouna para situala na fronte para simbolizar a liberaci\u00f3n do pobo corso.\nFoi usada pola Rep\u00fablica de C\u00f3rsega e foi prohibida despois de 1769, cando Francia tomou posesi\u00f3n da illa que anteriormente estaba gobernada pola Rep\u00fablica de X\u00e9nova par pagar unha d\u00e9beda pendente e acabar coa rebeli\u00f3n end\u00e9mica na illa. Usouse como bandeira oficial cando o Reino Unido ocupouna en 1793. Caeu en desuso at\u00e9 1980, cando se adoptou de novo como bandeira rexional.\nA cabeza de mouro tam\u00e9n aparece no Escudo de Armas de C\u00f3rsega, as\u00ed como na bandeira e o Escudo de Sarde\u00f1a."}
{"id": "116925", "revid": "5132", "url": "https://gl.wikipedia.org/wiki?curid=116925", "title": "Bandeira da C\u00f3rsega", "text": ""}
{"id": "116926", "revid": "56817", "url": "https://gl.wikipedia.org/wiki?curid=116926", "title": "Diu vi Salvi Regina", "text": "Diu vi Salvi Regina (corso para \"Deus te salve ra\u00ed\u00f1a\") \u00e9 un canto relixioso adicado \u00e1 Virxe Mar\u00eda creado en Italia por san Francisco de Xer\u00f3nimo cara o 1675, a\u00ednda que algunhas tradici\u00f3ns afirman que o autor foi un pastor de Niolu, Salvadore Costa. Foi adoptado coma himno nacional de C\u00f3rsega na Consulta de Corte, o 30 de xaneiro de 1735, cando a rep\u00fablica de C\u00f3rsega decidiu proclamar a s\u00faa independencia de X\u00e9nova e pediu a protecci\u00f3n da Virxe Mar\u00eda. Dende aquela o nacionalismo corso reivindicouno coma Himno Nacional de C\u00f3rsega."}
{"id": "116929", "revid": "5132", "url": "https://gl.wikipedia.org/wiki?curid=116929", "title": "Himno de C\u00f3rsega", "text": ""}
{"id": "116930", "revid": "5132", "url": "https://gl.wikipedia.org/wiki?curid=116930", "title": "Himno da C\u00f3rsega", "text": ""}
{"id": "116931", "revid": "23204", "url": "https://gl.wikipedia.org/wiki?curid=116931", "title": "C\u00f3rsega do Sur", "text": "C\u00f3rsega do Sur (2A) (en franc\u00e9s: \"Corse-du-Sud\", en corso: \"Corsica suttana\") \u00e9 un departamento franc\u00e9s situado en C\u00f3rsega. Xunto coa Alta C\u00f3rsega forma a Colectividade Territorial de C\u00f3rsega."}
{"id": "116933", "revid": "23204", "url": "https://gl.wikipedia.org/wiki?curid=116933", "title": "Alta C\u00f3rsega", "text": "Alta C\u00f3rsega (2B) (en franc\u00e9s: \"Haute-Corse\", en corso: \"Corsica suprana\") \u00e9 un departamento franc\u00e9s situado na C\u00f3rsega. Xunto con C\u00f3rsega do Sur forma a Colectividade Territorial de C\u00f3rsega."}
{"id": "116934", "revid": "98629", "url": "https://gl.wikipedia.org/wiki?curid=116934", "title": "Xulia Drusila", "text": "Xulia Drusila en lat\u00edn Iulia Drusilla, nada en Abitarvium (Xermania) o 16 de setembro de 16 e finada o 10 de xu\u00f1o de 38, foi unha nobre romana, filla de Xerm\u00e1nico e Agripina a maior, irm\u00e1 de Cal\u00edgula.\nTraxectoria.\nDesde cativa estivo rodeada de intrigas familiares, como as que remataron coa vida do seu pai e irm\u00e1ns m\u00e1is vellos. Acompa\u00f1ar\u00eda \u00e1 s\u00faa nai Agripina a Maior no seu exilio na illa de Pandataria do mesmo xeito que o resto das s\u00faas irm\u00e1s.\nNo ano 34, xa en Roma, contraeu matrimonio con Lucio Casio Longino, de quen se divorciou no 37 por intercesi\u00f3n do seu irm\u00e1n Cal\u00edgula. Para ent\u00f3n xa corr\u00edan os rumores que dic\u00edan que se convertera na amante favorita do seu irm\u00e1n o emperador Cal\u00edgula.\nPosteriormente Drusila volveu casar, esta vez con Marco Emilio L\u00e9pido, o seu curm\u00e1n materno, fillo de Julia Vipsania. De L\u00e9pido tam\u00e9n se dic\u00eda que era amante de Macron, e que casou con Drusila por petici\u00f3n deste, para preservala s\u00f3 para o seu protector o emperador.\nCando estivo a piques de morrer debido a unha enfermidade, Drusila foi proclamada Augusta e tam\u00e9n foi nomeada como a herdeira de Cal\u00edgula.\nMorte misteriosa.\nO seu falecemento talvez se debese a unha febre. Con todo, dic\u00edase entre os moitos rumores acerca da s\u00faa incerta morte que estar\u00eda embarazada do seu irm\u00e1n e que este a asasinou.\nTras o seu falecemento no ano 38, Cal\u00edgula ficou gravemente aflixido e organizou magn\u00edficos funerais en honra \u00e1 s\u00faa amada irm\u00e1, decretando que no tempo que durase o loito a Drusila, estar\u00eda prohibido rirse e manter pr\u00e1cticas sexuais, entre outras extravagancias que non sentaron nada ben ao pobo de Roma.\nAdemais deificou \u00e1 s\u00faa irm\u00e1 ergu\u00e9ndoa ao status de deusa co nome de Pantea e como tal se lle dedicou culto do mesmo xeito que sacerdotes.\nEn memoria \u00e1 s\u00faa querida irm\u00e1 a quen tanto amaba, Cal\u00edgula por\u00eda por nome Xulia Drusila \u00e1 \u00fanica filla que tivo coa s\u00faa \u00faltima esposa Milonia Cesonia.\nDrusila no cinema.\nO amor incestuoso que mantivo co seu irm\u00e1n foi levado \u00e1 pantalla grande por Tinto Brass na pel\u00edcula \"Cal\u00edgula\" de 1979 onde Teresa Ann Savoy encarnou a Drusila.\nV\u00e9xase tam\u00e9n.\nBibliograf\u00eda.\nAparece citada en libros como: "}
{"id": "116941", "revid": "2074", "url": "https://gl.wikipedia.org/wiki?curid=116941", "title": "Determinaci\u00f3n de alcohol en aire expirado", "text": ""}
{"id": "116944", "revid": "2248", "url": "https://gl.wikipedia.org/wiki?curid=116944", "title": "Criterios de Copenhagen", "text": ""}
{"id": "116945", "revid": "89787", "url": "https://gl.wikipedia.org/wiki?curid=116945", "title": "MetroValencia", "text": "MetroValencia \u00e9 a marca comercial coa que a empresa p\u00fablica Ferrocarrils de la Generalitat Valenciana (FGV) que opera as li\u00f1as de metro e tranv\u00eda da cidade de Valencia e a s\u00faa \u00e1rea metropolitana.\nCoa inauguraci\u00f3n da li\u00f1a 1, o 8 de outubro de 1988, converteuse na terceira rede de metro que se formou en Espa\u00f1a, logo das de Madrid e Barcelona. Actualmente \u00e9 a cuarta en n\u00famero de usuarios, logo das de Madrid, Barcelona e Bilbao.\nOs trens das li\u00f1as 1, 2, 3, 5, 7 e 9 de MetroValencia disp\u00f3n do sistema de conduci\u00f3n autom\u00e1tica ATO (Automatic Train Operation) en 25,3 quil\u00f3metros subterr\u00e1neos do sistema.\nHistoria.\nA actual rede de Ferrocarrils de la Generalitat Valenciana en Valencia \u00e9 herdeira da antiga rede de ferrocarr\u00eds suburbanos de Valencia, co\u00f1ecida popularmente como o Trenet de Valencia, que un\u00eda a capital coas poboaci\u00f3ns pr\u00f3ximas. Devandita rede de v\u00eda estreita fora constru\u00edda no seu maior parte durante o final do s\u00e9culo XIX, e foi xestionada sucesivamente pola Sociedade Valenciana de Tranv\u00edas, m\u00e1is tarde por Compa\u00f1\u00eda de Tranv\u00edas e Ferrocarr\u00eds de Valencia e finalmente por Ferrocarr\u00eds Espa\u00f1ois de V\u00eda Estreita.\nA modernizaci\u00f3n da antiga rede, durante os anos 80 do s\u00e9culo XX, e a s\u00faa ampliaci\u00f3n e conversi\u00f3n nun moderno ferrocarril metropolitano, deron orixe \u00e1 rede de MetroValencia que na actualidade (2009) disp\u00f3n de tres li\u00f1as de metro e dous de tranv\u00eda en superficie. Coa inauguraci\u00f3n das li\u00f1as subterr\u00e1neas 1 e 2, Valencia converteuse na terceira cidade espa\u00f1ola en p\u00f3r en marcha un servizo de metro.\nEn xullo de 2006 produciuse o cuarto accidente m\u00e1is grave do mundo as\u00ed como o terceiro na historia ferroviaria de Espa\u00f1a, con 43 mortos e 47 feridos."}
{"id": "116946", "revid": "23204", "url": "https://gl.wikipedia.org/wiki?curid=116946", "title": "C\u00f4tes-d'Armor", "text": "C\u00f4tes-d'Armor (22) (en bret\u00f3n: \"Aodo\u00f9-an-Arvor\") \u00e9 un departamento franc\u00e9s situado na Breta\u00f1a. At\u00e9 1990 o departamento chamouse C\u00f4tes-du-Nord.\nV\u00e9xase tam\u00e9n.\nLigaz\u00f3ns externas.\nP\u00e1xina do Conseil G\u00e9neral de C\u00f4tes-d'Armor"}
{"id": "116948", "revid": "5863", "url": "https://gl.wikipedia.org/wiki?curid=116948", "title": "Finist\u00e8re", "text": "Finist\u00e8re (29) (en bret\u00f3n: \"Penn-ar-Bed\") \u00e9 un departamento franc\u00e9s situado na Breta\u00f1a.\nV\u00e9xase tam\u00e9n.\nLigaz\u00f3ns externas.\nConseil G\u00e9neral du Finist\u00e8re"}
{"id": "116949", "revid": "23204", "url": "https://gl.wikipedia.org/wiki?curid=116949", "title": "Gali\u00f1a de Mos", "text": "A Gali\u00f1a de Mos (ou Raza de Mos) \u00e9 unha das razas de pita m\u00e1is antigas da pen\u00ednsula Ib\u00e9rica. Orixinaria de Galicia debe o seu nome \u00e1 parroquia de San Xiao de Mos (no concello de Castro de Rei, Lugo), xa que foi nesta zona onde se comezou o proceso de selecci\u00f3n para a recuperaci\u00f3n da raza orixinal.\nO trazo m\u00e1is salientable \u00e9 a s\u00faa crista en ch\u00edcharo, que se caracteriza por ser pequena e ter tres filas de papilas ou puntos. Esta raza ad\u00e1ptase con facilidade a condici\u00f3ns climatol\u00f3xicas adversas.\nHistoria.\nA comezos do s\u00e9culo XX exist\u00eda unha clara diferenza entre as gali\u00f1as da costa e do interior de Galicia (de m\u00e1is volume e peso) e as gali\u00f1as da monta\u00f1a (de menor tama\u00f1o). En 1935, a ra\u00edz da creaci\u00f3n da Estaci\u00f3n Pecuaria Rexional de Lugo, o veterinario Blas Mart\u00ednez Inda iniciou o traballo de recuperaci\u00f3n da Raza de Mos mediante a adquisici\u00f3n de ovos na Terra Ch\u00e1, publicando ese mesmo ano o primeiro patr\u00f3n da raza.\nNos anos posteriores f\u00f3ronse ampliando o censo da raza e a s\u00faa venda a criadores interesados. En 1942, o veterinario Juan Rof Codina involucrouse na divulgaci\u00f3n da raza realizando unha serie de estudos. Como consecuencia conseguiuse aumentar a capacidade de posta das gali\u00f1as de 128 ovos anuais de media (en 1939) a 154. No ano 1945 creouse a C\u00e1tedra de Divulgaci\u00f3n Pecuaria de Galicia que, coa impartici\u00f3n de clases polas catro provincias galegas, permitiu dar a co\u00f1ecer a Raza de Mos (seleccionada xa por aquel ent\u00f3n coas mesmas caracter\u00edsticas que presenta na actualidade). Pola s\u00faa banda, a Estaci\u00f3n Pecuaria Rexional de Galicia repartiu lotes da raza ata 1971, ano no que desapareceu a s\u00faa secci\u00f3n av\u00edcola.\nNa d\u00e9cada dos anos 60 realiz\u00e1ronse mudanzas orientadas cara a unha avicultura industrializada, o que propiciou os cruces entre razas para obter maior produtividade, produc\u00edndose deste xeito unha mingua na cr\u00eda da Raza de Mos que a levou ao bordo da s\u00faa extinci\u00f3n.\nA mediados de 2000, a Xunta de Galicia inclu\u00edu a Gali\u00f1a de Mos nos programas de recuperaci\u00f3n de razas gandeiras e iniciouse o \u201cPrograma de Recuperaci\u00f3n e Conservaci\u00f3n da raza Gali\u00f1a de Mos\u201d. Trala observaci\u00f3n dos exemplares existentes e a consulta de datos hist\u00f3ricos, redactouse un novo patr\u00f3n da raza e creouse o Rexistro de Exemplares (publicado no Diario Oficial de Galicia o 11 de maio de 2001). Asemade, a finais de 2001 creouse a Unidade de Recuperaci\u00f3n da Raza Gali\u00f1a de Mos no Centro de Recursos Zooxen\u00e9ticos de Galicia, con lotes de aves en gali\u00f1eiros situados en zonas exteriores, e onde calquera interesado pode adquirir alg\u00fan destes animais para a cr\u00eda.\nCaracter\u00edsticas xerais.\nA Gali\u00f1a de Mos pos\u00fae unha testa m\u00e1is ben pequena, unha cara vermella e lisa, unha crista en ch\u00edcharo con tres filas de papilas ou puntos ben definidos de cor vermella, e un bico forte e ben curvado. O pescozo \u00e9 esvelto e robusto, m\u00e1is ben longo. O peito \u00e9 ancho, profundo e prominente, de gran capacidade. As \u00e1s son m\u00e1is ben pequenas, ben pregadas e cinguidas ao corpo, e a cola \u00e9 de pequeno tama\u00f1o.\nExisten diferenzas evidentes entre o macho e a femia. As\u00ed, o peso dos galos oscila entre 3,5 e 4 quilos mentres que o das gali\u00f1as est\u00e1 en torno a 2,5 e 3 quilos. A crista, as barbi\u00f1as e as orelli\u00f1as son m\u00e1is pequenas nas gali\u00f1as, e o peito \u00e9 menos prominente; asemade, as femias son de formas m\u00e1is redondeadas. A plumaxe en ambos sexos \u00e9 brillante, abundante e compacta, de cor roxa escura para o corpo, sendo a esclavina de cor m\u00e1is clara no caso dos machos e de cor m\u00e1is intensa nas femias.\nOs ovos te\u00f1en un peso m\u00ednimo de 50 gramos, cunha casca de cor marr\u00f3n clara.\nO 16 de xaneiro de 2010 tivo lugar o I Certame de Exposici\u00f3n e Degustaci\u00f3n do Galo de Mos na parroquia de San Xiao de Mos, en Castro de Rei, organizada polo concello e a asociaci\u00f3n de veci\u00f1os da parroquia."}
{"id": "116950", "revid": "1131", "url": "https://gl.wikipedia.org/wiki?curid=116950", "title": "Voo 447 de Air France", "text": "O voo 447 da compa\u00f1\u00eda Air France, un Airbus A330, con orixe en R\u00edo de Xaneiro e destino a Par\u00eds, tivo o 1 de xu\u00f1o de 2009 un accidente no Oc\u00e9ano Atl\u00e1ntico. Estando prevista a s\u00faa chegada \u00f3 aeroporto Charles de Gaulle \u00e1s 11:10, os radares perd\u00e9ronlle o rastro horas antes.\nDesaparici\u00f3n.\nMedios oficiais brasileiros declararon que o avi\u00f3n desaparecera entre o arquip\u00e9lago de Fernando de Noronha, a 186 millas \u00f3 nord\u00e9s da cidade de Natal, e a Illa do Sal, unha das illas de Cabo Verde. Segundo as s\u00faas palabras, trat\u00e1base dunha \"\u00e1rea enorme do oc\u00e9ano Atl\u00e1ntico, tres veces o tama\u00f1o de Europa\", se ben Douglas Ferreira, o encargado da investigaci\u00f3n da Axencia Aeron\u00e1utica Civil do Brasil declarou que poder\u00eda estar preto da costa africana no momento da s\u00faa desaparici\u00f3n, tendo en conta a velocidade \u00e1 que viaxaba. O presidente de Francia, Nicolas Sarkozy declarou que as posibilidades de atopar superviventes era \"\u00ednfimas\".\nOs labores de rastreo correron a cargo de dous avi\u00f3ns H\u00e9rcules da Forza A\u00e9rea do Brasil e tres nav\u00edos da Mari\u00f1a. Na ma\u00f1\u00e1 do martes 2 de xu\u00f1o de 2009, localiz\u00e1ronse os primeiros restos .\nV\u00edtimas.\nNo avi\u00f3n viaxaban 228 persoas, deles 216 pasaxeiros e 12 tripulantes, destes \u00faltimos once franceses e un brasileiro. A maior\u00eda son franceses (73), brasileiros (58) e alem\u00e1s (26), dun total de trinta e d\u00faas nacionalidades. Viaxaban tam\u00e9n d\u00faas persoas de nacionalidade espa\u00f1ola, unha muller catal\u00e1 da que non transcendeu informaci\u00f3n, e o enxe\u00f1eiro industrial sevillano Andr\u00e9s Su\u00e1rez Montes, de 38 anos de idade, traballador no Brasil da empresa Schlumberger.\nO director executivo da Michelin para a Am\u00e9rica Latina, o brasileiro Luiz Roberto Anast\u00e1cio, e outro executivo brasileiro da mesma compa\u00f1\u00eda, Antonio Gueiros, eran pasaxeiros deste voo, xuntamente cun traballador de Michelin en Francia identificado como Christine Pieraerts. O administrador da unidade brasileira CSA da empresa produtora de aceiro ThyssenKrupp tam\u00e9n estaba no avi\u00f3n.\nCausas.\nTrat\u00e1base dun avi\u00f3n relativamente novo, que entrara en funcionamento en abril de 2005, e que fora posto a punto por \u00faltima vez o 16 de abril do 2009, segundo Air France.\nNun primeiro momento especulouse sobre a posibilidade de que fora alcanzado por un raio, a chuvia, unha xeada ou por mor de turbulencias, a\u00ednda que as causas reais a\u00ednda se desco\u00f1ec\u00edan. Segundo Thomas Anthony, director do programa da Universidade do Sur de California sobre seguridade aeron\u00e1utica, \"este accidente ocorreu na Zona de Converxencia Intertropical, que \u00e9 un caldo de cultivo para as tormentas e os cicl\u00f3ns. Nas imaxes de sat\u00e9lite, p\u00f3dense ver li\u00f1as de tormentas el\u00e9ctricas que \u00e1s veces se estenden durante centos e centos de millas. Podes ver o cumio das tormentas entre o 55.000 e 60.000 p\u00e9s de altura\". Valorouse tam\u00e9n a posibilidade dun ataque terrorista, xa que a compa\u00f1\u00eda tivera unha ameaza de bomba na Arxentina unhas semanas antes, que resultara ser falsa.\nA principios de maio do 2010, o Ministerio de Defensa de Francia comunicou que se localizara a \u00e1rea na que se atopaba a caixa negra, se ben advirteu que era posible que non se chegase a recuperar dado o accidentado da orograf\u00eda.\nFinalmente, en xullo de 2012, a Oficina de Investigaci\u00f3n e An\u00e1lise, o organismo estatal franc\u00e9s encargado da seguridade a\u00e9rea, atribu\u00edu o accidente a fallos na ergonom\u00eda do avi\u00f3n e a \"acci\u00f3ns inapropiadas dos pilotos que estaban sometidos a forte presi\u00f3n\".\nConsecuencias.\nSegundo as previsi\u00f3ns iniciais das compa\u00f1\u00edas aseguradoras, as indemnizaci\u00f3ns previstas poder\u00edan facer deste accidente a\u00e9reo o m\u00e1is custoso en termos econ\u00f3micos dende que no ano 2001 un avi\u00f3n se precipitara sobre Queens, Nova York, matando 265 persoas e implicando uns custos de arredor de 600 mill\u00f3ns de d\u00f3lares."}
{"id": "116951", "revid": "23204", "url": "https://gl.wikipedia.org/wiki?curid=116951", "title": "Ille e Vilaine", "text": "Ille e Vilaine (35) (en franc\u00e9s: \"Ille-et-Vilaine\", en bret\u00f3n: \"Il-ha-Gwilen\") \u00e9 un departamento franc\u00e9s situado na Breta\u00f1a.\nO Ille e o Vilaine son dous r\u00edos que confl\u00faen en Rennes (Roazhon).\nV\u00e9xase tam\u00e9n.\nLigaz\u00f3ns externas.\nConseil G\u00e9n\u00e9ral d'Ille-et-Vilaine"}
{"id": "116952", "revid": "23204", "url": "https://gl.wikipedia.org/wiki?curid=116952", "title": "Morbihan", "text": "Morbihan (56) (en bret\u00f3n: \"Mor-Bihan\") \u00e9 un departamento franc\u00e9s situado na Breta\u00f1a. Debe o seu nome ao golfo de Morbihan, que significa \"mar pequeno\".\nPrincipais concellos.\nCidades con m\u00e1is de 10\u00a000 habitantes"}
{"id": "116953", "revid": "23204", "url": "https://gl.wikipedia.org/wiki?curid=116953", "title": "Loira Atl\u00e1ntico", "text": "O Loira Atl\u00e1ntico (44) (en franc\u00e9s: \"Loire-Atlantique\", en bret\u00f3n: \"Liger-Atlantel\") \u00e9 un departamento franc\u00e9s situado nos Pa\u00edses do Loira, a\u00ednda que \u00e9 unha rexi\u00f3n historicamente bretoa. A pertenza administrativa do departamento \u00e1 rexi\u00f3n hist\u00f3rica da Breta\u00f1a \u00e9 motivo de debate tanto na Breta\u00f1a como en Nantes, con numerosas propostas ao respecto."}
{"id": "116954", "revid": "1093", "url": "https://gl.wikipedia.org/wiki?curid=116954", "title": "Finisterre", "text": "Finisterre pode referirse a:"}
{"id": "116955", "revid": "5132", "url": "https://gl.wikipedia.org/wiki?curid=116955", "title": "C\u00f4tes-d\u2019Armor", "text": ""}
{"id": "116957", "revid": "23204", "url": "https://gl.wikipedia.org/wiki?curid=116957", "title": "Noit\u00e9brega", "text": "A noit\u00e9brega, tam\u00e9n chamada avenoiteira, avenoiteira cincenta, denoiteira, denoiteira cincenta, noiteboa, noitarega e noitebra, \"Caprimulgus europaeus\" L., \u00e9 unha especie de ave da orde das caprimulxiformes, e familia dos caprim\u00falxidos, unha das numerosas inclu\u00eddas no x\u00e9nero \"Caprimulgus\".\nTaxonom\u00eda.\nDescrici\u00f3n.\nA especie foi descrita en 1758 por Linneo na p\u00e1xina 193 da 10\u00aa edici\u00f3n do seu \"Systema Naturae\".\nEtimolox\u00edas.\nPara a do x\u00e9nero, ver \"Caprimulgus\".\nO ep\u00edteto espec\u00edfico, \"europaeus\", ref\u00edrese a que a s\u00faa especie tipo describiuse en Europa.\nSubespecies.\nNa actualidade reco\u00f1\u00e9cense na especie seis subespecies:\nDistribuci\u00f3n e h\u00e1bitat.\n\"Caprimulgus europaeus\" distrib\u00faese polas zonas temperadas de claros de bosques, matogueiras e pastos de Europa e Asia.\nA s\u00faa \u00e1rea de cr\u00eda comprende o norte de Europa at\u00e9 os 64\u00b0 de latitude N e o norte de Asia at\u00e9 uns 60\u00b0 N e ao leste at\u00e9 o lago Baikal e o leste de Mongolia. Os l\u00edmites meridionais son o noroeste de \u00c1frica, Iraq, Ir\u00e1n e o noroeste do Himalaia.\nTodas as s\u00faas poboaci\u00f3ns son migratorias, e a maior\u00eda pasan o inverno na \u00c1frica subsahariana, a\u00ednda que con alg\u00fans rexistros en Paquist\u00e1n, Marrocos e Israel. As migraci\u00f3ns prod\u00facense principalmente pola noite, de forma individual ou en pequenos grupos pouco compactos de at\u00e9 vinte aves. Os que cr\u00edan en Europa atravesan o Mediterr\u00e1neo e o norte de \u00c1frica, mentres que as poboaci\u00f3ns orientais despr\u00e1zanse a trav\u00e9s de Oriente Medio e o leste de \u00c1frica. Alg\u00fans individuos que chegan a \u00c1frica proceden de m\u00e1is al\u00e1 do meridiano 100 leste. A maior\u00eda das avelanoias pasan o inverno na \u00c1frica oriental e austral, a\u00ednda que se descubriu que alg\u00fans individuos da subespecie nominal pasan o inverno na Rep\u00fablica Democr\u00e1tica do Congo. Ademais hai constancia de invernantes en \u00c1frica occidental tanto da subespecie nominal como de \"C. e. meridionalis\". A migraci\u00f3n outonal adoita producirse de agosto a setembro, e regresan \u00e1s s\u00faas \u00e1reas de cr\u00eda ao redor de maio. Rexistr\u00e1ronse individuos divagantes en Islandia, as illas Feroe, nas Seychelles, as illas Azores, Madeira e as illas Canarias.\n\"Caprimulgus europaeus\" habita en espazos abertos e secos con algunhas \u00e1rbores e arbustos, como os breixeiras, os prados, os p\u00e1ramos, os claros dos bosques e as zonas forestais desarboradas ou recentemente plantadas. Cando est\u00e1n criando adoitan evitar tanto as zonas sen \u00e1rbores como as densamente arboradas, ademais das cidades e as monta\u00f1as altas, a\u00ednda que si adoitan alimentarse nas zonas h\u00famidas e nas zonas de cultivo. En inverno usan un espectro m\u00e1is amplo de h\u00e1bitats, inclu\u00eddas as sabanas con acacias, os terreos \u00e1ridos areosos e as monta\u00f1as. Rexistr\u00e1ronse a altitudes de 2 800\u00a0m nas s\u00faas zonas de cr\u00eda e at\u00e9 os 5 000\u00a0m nas zonas de invernada. \nEn Galicia.\nEn Galicia, a onde chega a finais de abril e parte en setembro, non \u00e9 escasa, ani\u00f1ando desde o nivel do mar at\u00e9 os 2 000 m de altitude.\nCaracter\u00edsticas.\n\"Caprimulgus europaeus\" mide entre 24,5 a 28\u00a0cm de lonxitude e ten unha envergadura alar de 52 a 59\u00a0cm. Os machos pesan entre 51 e 101\u00a0g, e as femias entre 67 e 95\u00a0g. \nA s\u00faa plumaxe \u00e9 bastante cr\u00edptica. Os adultos da subespecie nominal (tipo) te\u00f1en as partes superiores de tons pardas agrisadas con veteado escuro, unha lista ocre na parte posterior do pescozo e \"bigoteiras\" brancas. As s\u00faas \u00e1s pregadas son agrisadas con motas amarelo-alaranxadas (de cor semellante \u00e1 do ante), as partes inferiores tam\u00e9n son principalmente pardo agrisadas, con listas pardas e motas cor crema. O seu curto pico \u00e9 anegrado, o iris dos ollos \u00e9 pardo escuro e as patas son curtas e tam\u00e9n pardas.\nComo o resto das especies do x\u00e9nero \"Caprimulgus\", a\u00ednda que o seu pico \u00e9 curto, ten unha boca moi grande, con serdas nos lados, para aumentar a s\u00faa capacidade de alimentarse de insectos en voo. As s\u00faas \u00e1s e a cola son longas e estreitas, e o pico, como querou dito, \u00e9 moi curto. O seu voo \u00e9 potente e silencioso, grazas \u00e1s s\u00faas longas e apuntadas \u00e1s, con plumas suaves. En voo poden diferenciarse os sexos, xa que os machos te\u00f1en manchas brancas en tres plumas primarias e un moteado branco nas plumas laterais da cola, e as femias carecen destas marcas brancas. Os polos acabados de nacer te\u00f1en a penuxe parda e crema e, cando empluman, te\u00f1en unha aparencia similar \u00e1 das femias. Os adultos mudan a s\u00faa plumaxe a partir de xu\u00f1o tras a \u00e9poca de cr\u00eda, proceso que se interrompe durante a migraci\u00f3n e, finalmente, cambian as plumas de voo da cola nas s\u00faas \u00e1reas de invernada. A muda compl\u00e9tase entre xaneiro e marzo. Os inmaturos seguen un patr\u00f3n de muda similar a non ser que sexan dunha ni\u00f1ada tard\u00eda, en cuxo caso realizar\u00e1n a totalidade da muda en \u00c1frica.\nCoinciden con outras especies de \"Caprimulgus\" en parte das sus \u00e1reas de cr\u00eda e invernada. \"Caprimulgus ruficollis\" tam\u00e9n cr\u00eda na pen\u00ednsula Ib\u00e9rica e no norte de \u00c1frica, \u00e9 m\u00e1is grande, m\u00e1is agrisado e coas \u00e1s m\u00e1is longas que a especie europea, e ademais ten unha banda de cor canela avermellada no pescozo e manchas brancas caracter\u00edsticas na gorxa, as \u00e1s e a cola.. Os esp\u00e9cimes invernantes de \"Caprimulgus europaeus\" en \u00c1frica poden coincidir con \"Caprimulgus ruficollis\" e con \"Caprimulgus fraenatus\". Tanto \"Caprimulgus europaeus\" como \"Caprimulgus fraenatus\" te\u00f1en pencas nas coberteiras das \u00e1s e unha lista ocre na parte posterior do pescozo, pero esta \u00faltima especie \u00e9 moito m\u00e1is escura que o seu parente europeo.\nAmeazas.\nAs principais ameazas para esta especie son a reduci\u00f3n da dispo\u00f1ibilidade de insectos debido ao uso de praguicidas (Tucker e Heath 1994, e a perda ou degradaci\u00f3n do h\u00e1bitat, causada xeralmente polo pastoreo de breixeiras e bosques de pastoreo e a conversi\u00f3n destes h\u00e1bitats en cultivos agr\u00edcolas, vi\u00f1edos, silvicultura comercial e zonas urbanas. A perturbaci\u00f3n do uso recreativo dos breixos e as mortes nas estradas tam\u00e9n poden contribu\u00edr ao seu descenso. \nA especie pos\u00fae numerosos depredadores, especialmente de ovos e pitos, entre os que destacan os corvos (\"Corvus\"), as pegas (\"Pica pica\"), o gaio (\"Garrulus glandarius\"), os mouchos (estr\u00edxidos), o falc\u00f3n \"Falco concolor\", o ourizo cacho (\"Erinaceus europaeus\"), a donicela (\"Mustela nivalis\") e cans dom\u00e9sticos. Os contaminantes nitrox\u00e9nicos da chuvia poden provocar a eutrofizaci\u00f3n das zonas de cr\u00eda de seca\u00f1o e unha estrutura vexetal inadecuada. O cambio clim\u00e1tico pode afectar a \u00e1rea xeogr\u00e1fica da especie no futuro.\nNa cultura popular.\nTanto o seu nome cient\u00edfico como o vulgar ref\u00edrense a un mito, tan vello que foi citado por Arist\u00f3teles, de que estas aves maman das cabras, o que ocasionar\u00eda que deixaran de dar leite e quedaran cegas. Esta antiga crencia refl\u00edctese no nome desta ave en varias linguas europeas, como \"Ziegenmelker\" en alem\u00e1n, \"succiacapre\" en italiano e no antigo ingl\u00e9s \"goatsucker\", que significan \"muxidoras de cabras\" ou \"chuchacabras\". A pesar da antig\u00fcidade deste mito europeo non ten equivalentes nas tradici\u00f3ns \u00e1rabes, indias ou chinesas. \u00c9 prob\u00e1bel que prove\u00f1a da atracci\u00f3n destas aves polos insectos que rodean os recintos de gando dom\u00e9stico, e que pola s\u00faa natureza de criaturas nocturnas e misteriosas, se as culpara de calquera desgraza que lle sucedera \u00e1s reses.\u200b \nOutro nome antigo en ingl\u00e9s, \"puckeridge\", us\u00e1base tanto para referirse a esta ave como a unha enfermidade do gando,\u200b que en realidade est\u00e1 causada por larvas de rezno\u200b, e outro termo do antigo ingl\u00e9s, \"Lich fowl\" (ave cad\u00e1ver) indica a superstici\u00f3n e rexeitamento que rodeaba a esta ave nocturna.\u200b\nAlg\u00fans poetas usaron \u00e1s noiteboas como indicadoras da calidez ou a quietude das noites de ver\u00e1n, como George Meredith en \"Love in the Valley\", Dylan Thomas en \"Fern Hill\", William Wordsworth en \"Calm is the fragrant air\", ou Thomas Hardy en \"Afterwards\".\u200b \nPor\u00e9n, en Galicia \u00e9 considerada como indutora do repouso nocturno (ver cita supra)."}
{"id": "116960", "revid": "56817", "url": "https://gl.wikipedia.org/wiki?curid=116960", "title": "Hipernatremia", "text": "A hipernatremia \u00e9 un trastorno hidroelectrol\u00edtico no que os niveis de sodio sangu\u00edneo supera os 145 mEq/kg. A hipernatremia pode ser causada por unha inxesta excesiva de sodio ou por unha achega insuficiente de auga, por exemplo en persoas en coma ou nalg\u00fans enfermos psiqui\u00e1tricos que non queren beber."}
{"id": "116962", "revid": "5312", "url": "https://gl.wikipedia.org/wiki?curid=116962", "title": "Provincia de \u014cmi", "text": "\u014cmi (\u8fd1\u6c5f\u56fd, \u304a\u3046\u307f\u306e\u304f\u306b, \"\u014cmi-no-kuni\" ou \u8fd1\u6c5f, \u304a\u3046\u307f) foi unha provincia hist\u00f3rica do Xap\u00f3n, nunha zona que hoxe forma a prefectura de Shiga, historicamente na parte de T\u014dsand\u014d (\u6771\u5c71\u9053), actualmente na rexi\u00f3n de Kinki, na illa de Honsh\u016b.\n\u014cmi limitaba coas provincias de Yamashiro (\u5c71\u57ce), Iga (\u4f0a\u8cc0), Ise (\u4f0a\u52e2), Mino (\u7f8e\u6fc3), Echizen (\u8d8a\u524d) e Wakasa (\u82e5\u72ed)."}
{"id": "116963", "revid": "5312", "url": "https://gl.wikipedia.org/wiki?curid=116963", "title": "Provincia de Wakasa", "text": "Wakasa (\u82e5\u72ed\u56fd, \u308f\u304b\u3055\u306e\u304f\u306b, \"Wakasa-no-kuni\" ou \u82e5\u72ed, \u308f\u304b\u3055) foi unha provincia hist\u00f3rica do Xap\u00f3n, nunha zona que hoxe forma a parte oeste da prefectura de Fukui, historicamente na parte de Hokurikud\u014d (\u5317\u9678\u9053), actualmente nas rexi\u00f3ns de Ch\u016bbu, Hokuriku ou Kinki, na illa de Honsh\u016b.\nWakasa limitaba coas provincias de Tango (\u4e39\u5f8c), Yamashiro (\u5c71\u57ce), \u014cmi (\u8fd1\u6c5f) e Echizen (\u8d8a\u524d)."}
{"id": "116964", "revid": "5312", "url": "https://gl.wikipedia.org/wiki?curid=116964", "title": "Provincia de Echizen", "text": "Echizen (\u8d8a\u524d\u56fd, \u3048\u3061\u305c\u3093\u306e\u304f\u306b, \"Echizen-no-kuni\" ou \u8d8a\u524d, \u3048\u3061\u305c\u3093) foi unha provincia hist\u00f3rica do Xap\u00f3n, nunha zona que hoxe forma a parte leste da prefectura de Fukui, historicamente na parte de Hokurikud\u014d (\u5317\u9678\u9053), actualmente na rexi\u00f3n de Ch\u016bbu ou rexi\u00f3n de Hokuriku, na illa de Honsh\u016b.\nEchizen limitaba coas provincias de Wakasa (\u82e5\u72ed), \u014cmi (\u8fd1\u6c5f), Mino (\u7f8e\u6fc3), Hida (\u98db\u9a28) e Kaga (\u52a0\u8cc0)."}
{"id": "116965", "revid": "89787", "url": "https://gl.wikipedia.org/wiki?curid=116965", "title": "Feijoo", "text": "Feijoo, \"Feij\u00f3\", ou tam\u00e9n tradicional e incorrectamente escrito Feij\u00f3o, ou tam\u00e9n regaleguizado minoritariamente a Feix\u00f3, \u00e9 un apelido galego e portugu\u00e9s, amplamente distribu\u00eddo por toda Galicia, pero que se concentra sobre todo nas comarcas da Limia e da Terra de Celanova, as\u00ed como no Saln\u00e9s.\nEtimolox\u00eda.\nO termo que deu orixe ao apelido en galego antigo: \"feijoo\" orixinouse do lat\u00edn \"phaseolu\" (feix\u00f3n), con troco de sufixo. En galego actual deu: feix\u00f3n ou feix\u00f3 (en portugu\u00e9s: \"feij\u00e3o\").\nParece que a motivaci\u00f3n que suscitou na \u00e9poca medieval o seu emprego como alcume procede do uso humor\u00edstico do nome deste legume co significado do substantivo \"calva\". Ser\u00eda, xa que logo, semanticamente equivalente do apelido Calvo, formado co correspondente adxectivo com\u00fan. Este significado ded\u00facese dunha cantiga escarnio de Afonso X onde aparece como sin\u00f3nimo de 'calvare\u00e7a'.\nContra o que moita xente pensa, o uso do grafema &lt;g&gt; e &lt;j&gt; para este apelido non \u00e9 continuaci\u00f3n da tradici\u00f3n medieval, posto que entre os s\u00e9culos XVI e XVIII podemos atopar este apelido escrito indistintamente con &lt;j&gt; ou con &lt;x&gt;, coa mesma variabilidade e pouca regularidade que observamos nos top\u00f3nimos. A graf\u00eda actual con &lt;j&gt; obedece \u00e1 reforma da ortograf\u00eda espa\u00f1ola de 1815 . As formas correctas en galego moderno son \"Feixoo\" (con mantemento arcaico da dupla graf\u00eda, como hai tam\u00e9n noutros apelidos como \"Boo\" ou \"Saa\"), ou \"Feix\u00f3\"."}
{"id": "116967", "revid": "23204", "url": "https://gl.wikipedia.org/wiki?curid=116967", "title": "Pa\u00edses do Loira", "text": "Os Pa\u00edses do Loira (en franc\u00e9s: \"Pays de la Loire\", en gal\u00f3: \"Paeiz de la Leirr\", en bret\u00f3n: \"Broio\u00f9 al Liger\", en poitevino-santo\u00f1\u00e9s: \"Paes de la Loere\") son unha rexi\u00f3n francesa, situada ao noroeste da Francia metropolitana."}
{"id": "116973", "revid": "54334", "url": "https://gl.wikipedia.org/wiki?curid=116973", "title": "Rodrigo Garc\u00eda Vizoso", "text": "Rodrigo Garc\u00eda Vizoso, nado na Coru\u00f1a o 26 de febreiro de 1909 e finado na mesma cidade o 2 de xu\u00f1o de 2009, foi un futbolista e adestrador de f\u00fatbol galego. Xogaba de gardameta.\nTraxectoria.\nNado na coru\u00f1esa r\u00faa de Fuente Luisa \u2014agora chamada Agud\u00edn Bolivar\u2014 en 1909, foi un dos vinte e dous xogadores que estreou a Segunda divisi\u00f3n espa\u00f1ola de f\u00fatbol defendendo a porter\u00eda do RC Deportivo da Coru\u00f1a no ano da s\u00faa estrea, 1929, contra o Deportivo Alav\u00e9s.\nDesde aquela teceu unha carreira que o levou ser considerado durante anos o m\u00e1ximo referente do club coru\u00f1\u00e9s. A s\u00faa lenda foi cimentada en proezas como a que serviu para que, tres anos despois, o Deportivo, a\u00ednda na segunda categor\u00eda, eliminara da Copa do Rei ao Real Madrid CF en Chamart\u00edn unha tarde na que o conxunto branco tirara 76 veces \u00e1 porta que gardaba Rodrigo.\nEn 1934 o propio Real Madrid CF contratar\u00eda os servizos de Rodrigo, onde haber\u00eda pasar a tempada como suplente de Ricardo Zamora. Posteriormente fichou polo Granada CF, cun salario de 500 pesetas ao mes.\nA guerra civil espa\u00f1ola levouno a pasar 34 meses no ex\u00e9rcito e ap\u00f3s a contenda decidiu colgar as luvas para volver \u00e1 Coru\u00f1a, onde atopou traballo na F\u00e1brica de Armas. Al\u00ed fundou un equipo de f\u00fatbol co nome da empresa e que anos m\u00e1is tarde se deu en chamar Deportivo Xuvenil. Adestrou este equipo durante case 15 anos, logrando o ascenso \u00e1 Segunda Divisi\u00f3n na tempada 1953/54, momento no que renunciou ao seu posto. Rodrigo foi un dos descubridores do talento de Luis Su\u00e1rez, veci\u00f1o como el do barrio de Monte Alto.\nVolveu ao Deportivo como adestrador en 1955, establecendo novas marcas hist\u00f3ricas, como ser o primeiro t\u00e9cnico deportivista en facer ga\u00f1ar ao seu equipo en Chamart\u00edn ou o primeiro tam\u00e9n en erguer o Trofeo Teresa Herrera. O club herculino recorreu moitas veces aos seus servizos xa que cando un t\u00e9cnico era despedido Rodrigo sempre estaba diposto para o substitu\u00edr. As\u00ed adestrou xuven\u00eds, Fabril e primeiro equipo, e baixo as s\u00faas ordes estiveron grandes nomes do f\u00fatbol galego e espa\u00f1ol como Arsenio Iglesias ou Amancio Amaro.\nChegou acadar os cen anos de idade e, como homenaxe polo seu centenario, realizou o saque de honra en Riazor nun dos \u00faltimos partidos do Deportivo en competici\u00f3n oficial europea. Falecer\u00eda poucos meses despois. Como tributo, o Concello da Coru\u00f1a decidiu mudar o nome do Campo Municipal de F\u00fatbol A Grela II polo de Rodrigo Garc\u00eda Vizoso as\u00ed como colocar un busto coa s\u00faa imaxe na Cidade Deportiva Municipal da Torre."}
{"id": "116976", "revid": "23204", "url": "https://gl.wikipedia.org/wiki?curid=116976", "title": "Provenza-Alpes-Costa Azul", "text": "Provenza-Alpes-Costa Azul (en franc\u00e9s: \"Provence-Alpes-C\u00f4te d'Azur\", en occitano: \"Proven\u00e7a-Aups-C\u00f2sta d'Azur\") \u00e9 unha rexi\u00f3n francesa, situada ao sueste da Francia metropolitana."}
{"id": "116979", "revid": "5132", "url": "https://gl.wikipedia.org/wiki?curid=116979", "title": "Provence-Alpes-C\u00f4te d'Azur", "text": ""}
{"id": "116983", "revid": "23204", "url": "https://gl.wikipedia.org/wiki?curid=116983", "title": "Picard\u00eda", "text": "Picard\u00eda (en franc\u00e9s: \"Picardie\", en picardo: \"Picardie\") foi unha rexi\u00f3n administrativa francesa, situada ao norte da Francia metropolitana.\nPicard\u00eda limita coas rexi\u00f3ns francesas do Norte-Paso de Calais, Champa\u00f1a-Ardenas, Illa de Francia e Alta Normand\u00eda. Ao nordeste limita con B\u00e9lxica. Est\u00e1 ocupada, en gran parte, pola chaira picarda de terreos cret\u00e1ceos moi nivelados, cun aspecto uniforme e nos que as escasas elevaci\u00f3ns non superan os 200 m unicamente os vales actuais, produto dunha erosi\u00f3n recente, representan un elemento diferente da paisaxe cun aspecto de longo corredor enchido por unha espesa capa de turba.\nConsta de 3 departamentos:\nTen unha poboaci\u00f3n de 1.875.000 habitantes.\nAmiens \u00e9 a cidade principal. O 25 de marzo de 1802 asinouse nesta cidade o tratado de paz co\u00f1ecido como Tratado de Amiens polo que se puxo fin \u00e1 guerra entre Gran Breta\u00f1a e Francia m\u00e1is os seus aliados. O tratado deixou sen solucionar cuesti\u00f3ns moi importantes, polo que a paz durou tan s\u00f3 un ano."}
{"id": "116987", "revid": "56817", "url": "https://gl.wikipedia.org/wiki?curid=116987", "title": "Hiponatremia", "text": "A hiponatremia \u00e9 un trastorno hidroelectrol\u00edtico no que os niveis sangu\u00edneos de sodio son inferiores a 135 mEq/kg. Pode aparecer cando hai un volume corporal de auga incrementado (por exemplo en persoas con edemas de alto volume, no que o sodio \u00e9 arrastrado pola auga que sae dos capilares ao intersticio celular. Tam\u00e9n pode aparecer hiponatremia cando o volume corporal de auga est\u00e1 diminu\u00eddo, por exemplo nas deshidrataci\u00f3ns.\nPor \u00faltimo pode haber hiponatremia cun volume normal. \u00c9 o caso dalgunhas enfermidades do sistema nervioso central ou dalg\u00fans efectos secundarios de certos f\u00e1rmacos."}
{"id": "116988", "revid": "1131", "url": "https://gl.wikipedia.org/wiki?curid=116988", "title": "LU-933", "text": "A LU-933 \u00e9 unha estrada da rede secundaria que une Monforte de Lemos, na provincia de Lugo, coa R\u00faa, na provincia de Ourense, onde recibe a denominaci\u00f3n de OU-933.\n\u00c9 un tramo da antiga estrada C-533 A Gudi\u00f1a-Lal\u00edn. Discorre en paralelo \u00e1 N-120."}
{"id": "116989", "revid": "1131", "url": "https://gl.wikipedia.org/wiki?curid=116989", "title": "LU-642", "text": "A LU-642 \u00e9 unha estrada da rede secundaria que une a LU-546 no Oural (Sarria) coa Ferrer\u00eda (O Incio)."}
{"id": "116990", "revid": "23204", "url": "https://gl.wikipedia.org/wiki?curid=116990", "title": "Lingua picarda", "text": "A lingua picarda ou picardo \u00e9 unha das linguas romances m\u00e1is achegadas ao franc\u00e9s e \u00e9 unha das linguas de o\u00efl.\nOutras denominaci\u00f3ns.\nO picardo ten outras denominaci\u00f3ns como \"picart\", \"patois du nord\" (patu\u00e9s do norte), \"tchtimi\", \"chti\" ou \"rouchi\", a\u00ednda que este \u00faltimo \u00e9 un dialecto do picardo, considerado a mi\u00fado como unha \"fala de o\u00efl\" diferente, falada no Hainut Occidental, entre Mons e a li\u00f1a Torunai-Soignes-Ath-Mouscron.\nLocalizaci\u00f3n.\nF\u00e1lase nas rexi\u00f3ns francesas da Picard\u00eda (desde o sur do Oise e do Aisne) e Norte-Paso de Calais (at\u00e9 a zona de Dunkerque, de fala neerlandesa flamenga e B\u00e9lxica na maior parte da provincia de Hainaut, at\u00e9 La Louvi\u00e8re ao leste (entre Mons e Charleroi).\nFalantes.\nSen estat\u00edsticas globais nin fiables. Tan s\u00f3 unha enquisa feita en Amiens (1980-1981), mostraba que o 46% dos homes e o 29% das mulleres nacidas en 1942 declaraban falar picardo.\nNormativizaci\u00f3n.\nSen ningunha normativa aceptada. A\u00ednda as\u00ed, desde un punto de vista ortogr\u00e1fico, unha parte importante dos autores est\u00e1n de acordo nunha serie de principios que poden tender a unha certa normativizaci\u00f3n:\nStatus legal.\nReco\u00f1ecida como lingua rexional end\u00f3xena en B\u00e9lxica, segundo o decreto do executivo da Comunidade francesa adoptado o 1990. Benef\u00edciase, sobre todo polo que fai a s\u00faa presenza nos medios de comunicaci\u00f3n, das acci\u00f3ns da Oficina das Linguas Rexionais End\u00f3xenas.\nEn Francia non se beneficia de ningunha lexislaci\u00f3n a nivel xeral e a ratificaci\u00f3n da Carta Europa das Linguas Rexionais ou Minoritarias est\u00e1 bloqueada.\nFormaci\u00f3n.\nEn Francia \u00e9 reco\u00f1ecido de facto polo Ministerio de Educaci\u00f3n Nacional e ens\u00ednase nas escolas da rexi\u00f3n e pode estudarse de maneira facultativa."}
{"id": "116991", "revid": "56817", "url": "https://gl.wikipedia.org/wiki?curid=116991", "title": "LU-643", "text": "A LU-643 \u00e9 unha estrada da rede secundaria que une a LU-652 en B\u00f3veda coa LU-644 en Laiosa (O Incio)."}
{"id": "116992", "revid": "5863", "url": "https://gl.wikipedia.org/wiki?curid=116992", "title": "LU-644", "text": "A LU-644 \u00e9 unha estrada da rede secundaria que une Rubi\u00e1n (LU-546) e A Cruz do Incio (LU-642)."}
{"id": "116993", "revid": "22570", "url": "https://gl.wikipedia.org/wiki?curid=116993", "title": "LU-109", "text": "A LU-109 \u00e9 unha estrada da rede secundaria, ramal da LU-546, correspondente \u00e1 antiga C-546 ao seu paso por Ribas Altas (Lugo) antes da construci\u00f3n da actual circunvalaci\u00f3n."}
{"id": "116994", "revid": "5132", "url": "https://gl.wikipedia.org/wiki?curid=116994", "title": "Picardo", "text": ""}
{"id": "116995", "revid": "23204", "url": "https://gl.wikipedia.org/wiki?curid=116995", "title": "Ram\u00f3n V\u00e1zquez Garc\u00eda", "text": "Ram\u00f3n V\u00e1zquez Garc\u00eda, m\u00e1is co\u00f1ecido como Ram\u00f3n, nado en Alcal\u00e1 de Guada\u00edra o 14 de febreiro de 1964, \u00e9 un exfutbolista espa\u00f1ol. Xogaba de dianteiro e foi internacional coa selecci\u00f3n espa\u00f1ola.\nCriouse na canteira do Sevilla FC, club no que desenvolveu case toda a s\u00faa carreira futbol\u00edstica. A s\u00faa progresi\u00f3n truncouse por unha grave lesi\u00f3n de xeonllo en 1992. \nTraxectoria.\nSeu pai era o futbolista Eugenio V\u00e1zquez, que xogou entre outros no Betis, mentres que s\u00faa nai traballara un tempo na casa de Ram\u00f3n S\u00e1nchez-Pizju\u00e1n, presidente do Sevilla FC.\nCriouse futbolisticamente na canteira do Sevilla FC, debutando co primeiro equipo en Primeira Divisi\u00f3n na tempada 1982/83. Combinou o filial co primeiro equipo ata 1985, cando sa\u00edu cedido ao Recreativo de Huelva, na Segunda Divisi\u00f3n. Co club decano fixo unha gran tempada, anotando 15 goles, e ao seu regreso en Sevilla ga\u00f1ou a titularidade e sumou 16 goles en liga e un en Copa.\nContinuou no club hispalense ata 1992, contabilizando un total de 244 partidos e 51 goles. En xu\u00f1o de 1992 comprometeuse co Deportivo da Coru\u00f1a para a tempada 1992/93 pero disputou antes un \u00faltimo partido co Sevilla, correspondente \u00e1 derradeira xornada da 1991/92 fronte ao Valladolid. Nese partido sufriu unha grave lesi\u00f3n tras unha entrada de Vicente Engonga, rompendo os ligamentos do seu xeonllo esquerdo. Un ano e un mes despois, e sen se ter estreado co Deportivo, foi traspasado ao Racing de Santander, que acababa de ascender a Primeira. Con todo, volveu ao Deportivo uns d\u00edas despois, ao non pasar con \u00e9xito o seu xeonllo o reco\u00f1ecemento m\u00e9dico.\nFinalmente, debutou co Deportivo no Teresa Herrera 1993, na final de consolaci\u00f3n fronte \u00e1 Lazio. Entrou no campo preto do final, como substituto de Alfredo e anotou o gol do empate e logo o derradeiro e decisivo lanzamento na quenda de penaltis. Disputou tam\u00e9n o Trofeo Juan Acu\u00f1a fronte ao Universidad Cat\u00f3lica de Chile, xogando de novo os minutos finais e marcando outro gol. Con todo, non entrou nos plans de Arsenio e foi cedido ao Albacete, onde dispuxo de poucos minutos durante a tempada. En agosto de 1994, con 30 anos, anunciou a s\u00faa retirada.\nTras a s\u00faa retirada volveu ao Sevilla FC, incorpor\u00e1ndose \u00e1 secretar\u00eda t\u00e9cnica do club.\nSelecci\u00f3n espa\u00f1ola.\nFoi internacional coa selecci\u00f3n espa\u00f1ola en tres ocasi\u00f3ns. Debutou con esta o 21 de xaneiro de 1987 fronte aos Pa\u00edses Baixos no Camp Nou. Marcou un \u00fanico gol coa selecci\u00f3n, nun amigable fronte a Inglaterra no Santiago Bernab\u00e9u.\nVida persoal.\nSeu pai, Eugenio V\u00e1zquez, foi futbolista entre outros do Betis e o Recreativo de Huelva. O seu fillo Javi V\u00e1zquez, tam\u00e9n futbolista, milita no UD Ibiza."}
{"id": "116996", "revid": "23204", "url": "https://gl.wikipedia.org/wiki?curid=116996", "title": "Mediod\u00eda-Pireneos", "text": "Mediod\u00eda-Pireneos (en occitano: \"Mi\u00e8gjorn-Piren\u00e8us\", en franc\u00e9s: \"Midi-Pyr\u00e9n\u00e9es\") \u00e9 unha rexi\u00f3n francesa, situada ao suroeste da Francia metropolitana. Conformada de oito departamentos, a s\u00faa capital (\"chef-lieu\" ou \"pr\u00e9fecture\") \u00e9 Tolosa."}
{"id": "117001", "revid": "98629", "url": "https://gl.wikipedia.org/wiki?curid=117001", "title": "Raudnei Anversa Freire", "text": "Raudnei Anversa Freire, nado en Echapora (S\u00e3o Paulo) o 18 de xullo de 1965, \u00e9 un exfutbolista brasileiro. Xogaba de dianteiro.\nTraxectoria.\nNa tempada 1988\u201389 o Deportivo da Coru\u00f1a, daquela en Segunda Divisi\u00f3n, logrou a cesi\u00f3n do xogador por parte do FC Porto, facendo unha notable campa\u00f1a na que participou en 31 partidos e anotou 11 goles, sendo o m\u00e1ximo goleador deportivista ese ano. Tras unha dura negociaci\u00f3n no ver\u00e1n de 1989, o presidente Augusto C\u00e9sar Lendoiro logrou unha nova cesi\u00f3n do xogador para a tempada 1989\u201390, campa\u00f1a na que xogou 36 encontros e marcou 6 goles."}
{"id": "117002", "revid": "23204", "url": "https://gl.wikipedia.org/wiki?curid=117002", "title": "Lemos\u00edn", "text": "Lemos\u00edn (en occitano: \"Lemosin\", en franc\u00e9s: \"Limousin\") \u00e9 unha rexi\u00f3n francesa, situada no centro da Francia metropolitana. Conformada por tres departamentos : Corr\u00e8ze, Creuse e Alto Vienne (\"Haute-Vienne\"). A s\u00faa capital (en franc\u00e9s : \"chef-lieu\" ou \"pr\u00e9fecture\") \u00e9 Limoges.\nA ra\u00edz da reforma territorial de 2014 fusionouse coas rexi\u00f3ns de Poitou-Charente e de Aquitania para formar a rexi\u00f3n de Nova Aquitania."}
{"id": "117006", "revid": "98629", "url": "https://gl.wikipedia.org/wiki?curid=117006", "title": "Francisco Reboredo", "text": "Francisco Reboredo Mosquera, nado en Buenos Aires o 3 de setembro de 1914 e finado o 22 de xaneiro de 1973 , foi un futbolista e adestrador de f\u00fatbol arxentino, de orixe galega. \nCriado na Coru\u00f1a foi un dos futbolistas m\u00e1is destacados do Deportivo da Coru\u00f1a nas d\u00e9cadas de 1930 e 1940, disputando m\u00e1is de 200 encontros co club e participando nos dous primeiros ascensos deste \u00e1 m\u00e1xima categor\u00eda. Durante a Guerra Civil xogou no FC Porto, co que ga\u00f1ou un t\u00edtulo de Primeira Divisi\u00f3n e outro do Campionato de Portugal (actual Copa de Portugal).\nA s\u00faa posici\u00f3n natural era a de centrocampista na banda esquerda, a\u00ednda que a s\u00faa polivalencia permitiulle xogar case en calquera posici\u00f3n dende a defensa ata a dianteira. Tras a s\u00faa retirada dedicouse \u00e1 labor de adestrador, dirixindo entre outros o Porto.\nEra irm\u00e1n do tam\u00e9n futbolista Manuel Reboredo, que chegou a xogar no Celta de Vigo.\nTraxectoria.\nNaceu en Buenos Aires, fillo de emigrantes galegos, e con sete anos instalouse na Coru\u00f1a. Comezou a xogar ao f\u00fatbol no H\u00e9rcules coru\u00f1\u00e9s e en 1932 ingresou no Deportivo da Coru\u00f1a. Foi asignado inicialmente ao equipo reserva, xunto a xogadores como Ferr\u00f3n, Obanza ou Bebel. En xaneiro de 1933 foi cedido durante uns meses ao Club Coru\u00f1a.\nDe regreso no Deportivo subiu ao equipo titular despois da retirada de Fari\u00f1a. Xogou durante tres anos co equipo na Segunda Divisi\u00f3n, compartindo medio do campo entre outros con Lel\u00e9, Cela e Triana.\nDurante a Guerra Civil aproveitou o seu pasaporte arxentino para sa\u00edr do pa\u00eds, xogando como cedido no Porto. Militou no equipo portugu\u00e9s nas tempadas 1936/37, 1937/38 e 1938/39, xogando como dianteiro centro e conquistando un t\u00edtulo de Primeira Divisi\u00f3n e outro do Campionato de Portugal (actual Copa de Portugal).\nRegresou \u00e1 Coru\u00f1a en 1939 e formou parte do equipo do Deportivo da Coru\u00f1a que no ano 1941 ascendeu a Primeira Divisi\u00f3n por primeira vez na s\u00faa historia, tras derrotar ao Murcia. Xogou os catro seguintes anos na Primeira divisi\u00f3n, perdendo a categor\u00eda na tempada 1944/45. A continuaci\u00f3n participou nun novo ascenso antes de volver a caer a Segunda ao ano seguinte. O 6 de abril de 1947 disputou o seu \u00faltimo encontro co Deportivo, nun derbi fronte ao Celta de Vigo en Bala\u00eddos.\nEn decembro de 1947 fichou polo Club Santiago, onde coincidiu con xogadores como Padr\u00f3n ou os ex deportivistas Breijo e L\u00f3pez V\u00e1zquez. Dende maio de 1948 foi ademais adestrador do equipo. En novembro deixou Santiago e fichou polo Xuvenil, na Terceira Divisi\u00f3n. Millitou d\u00faas tempadas no club coru\u00f1\u00e9s, compartindo equipo con futbolistas como Otero, Docampo, Maristany, Lechuga, R\u00e1bade ou Juananco, ata a s\u00faa retirada en 1949.\nTras colgar as botas marchou a Portugal, onde dirixiu primeiramente ao Sport Clube Vila Real na Segunda Divisi\u00f3n. En abril de 1950 colleu as rendas do FC Porto, despois da dimisi\u00f3n de Augusto Silva. Pouco despois partiu para Venezuela, onde pasou case ano e medio e exerceu como adestrador do Deportivo Vasco. De volta en Portugal foi durante anos segundo adestrador do Porto, e en xaneiro de 1962 p\u00faxose de novo \u00e1 fronte do equipo, co que acabou subcampi\u00f3n de liga a dous puntos do Sporting. Adestrou tam\u00e9n o Vit\u00f3ria de Set\u00fabal e o Salgueiros. En 1964 adestrou brevemente o Sporting de Portugal."}
{"id": "117007", "revid": "23204", "url": "https://gl.wikipedia.org/wiki?curid=117007", "title": "Joaqu\u00edn V\u00e1zquez", "text": "Joaqu\u00edn V\u00e1zquez Gonz\u00e1lez, nado en Badaxoz o 26 de agosto de 1897 e finado o 21 de outubro de 1965, foi un futbolista espa\u00f1ol.\nXogando no Racing de Ferrol, foi medalla de prata en Antuerpe 1920, xunto cos galegos Luis Otero S\u00e1nchez e Ram\u00f3n Gil Sequeiros."}
{"id": "117008", "revid": "23204", "url": "https://gl.wikipedia.org/wiki?curid=117008", "title": "Illa de Francia", "text": "Illa de Francia (en franc\u00e9s: \"\u00cele-de-France\") co\u00f1ecida tam\u00e9n popularmente como \"R\u00e9gion Parisienne\" (en galego: \u00abRexi\u00f3n Parisiense\u00bb), \u00e9 unha rexi\u00f3n hist\u00f3rica e administrativa de Francia, situada ao redor da s\u00faa capital, Par\u00eds. Os seus habitantes ch\u00e1manse \"franciliens\" e \"franciliennes\".\n\u00c9 unha das rexi\u00f3ns con maior renda per c\u00e1pita do mundo e constit\u00fae a \u00e1rea metropolitana de Par\u00eds. \u00c9 a rexi\u00f3n m\u00e1is poboada de Francia, e ten m\u00e1is habitantes que B\u00e9lxica, Suecia ou Grecia. \u00c9 a terceira entidade subnacional m\u00e1is poboada da Uni\u00f3n Europea logo de Renania do Norte-Westfalia e Baviera.\nA reforma territorial de 2014 non afectou \u00e1 delimitaci\u00f3n da rexi\u00f3n, sendo unha das cinco rexi\u00f3ns metropolitanas que non cambiaron."}
{"id": "117009", "revid": "5132", "url": "https://gl.wikipedia.org/wiki?curid=117009", "title": "Illa-de-Francia", "text": ""}
{"id": "117010", "revid": "5132", "url": "https://gl.wikipedia.org/wiki?curid=117010", "title": "\u00cele-de-France", "text": ""}
{"id": "117011", "revid": "5132", "url": "https://gl.wikipedia.org/wiki?curid=117011", "title": "\u00cele de France", "text": ""}
{"id": "117013", "revid": "23204", "url": "https://gl.wikipedia.org/wiki?curid=117013", "title": "Norte-Paso de Calais", "text": "Norte-Paso de Calais (en franc\u00e9s: \"Nord-Pas-de-Calais\", en picardo: \"Nord-Pas-d'Cal\u00e9s\", en flamengo occidental: \"Noord-Nauw van Cales\") foi unha das 27 rexi\u00f3ns de Francia ata a reforma territorial francesa de 2014. Estaba constitu\u00edda polos departamentos de Norte e de Paso de Calais, e situada ao norte da Francia metropolitana, compartindo fronteira con B\u00e9lxica. A s\u00faa capital fora Lille.\nA maior parte da rexi\u00f3n formara parte dos Pa\u00edses Baixos do Sur, un territorio da rexi\u00f3n hist\u00f3rica dos Pa\u00edses Baixos baixo o Sacro Imperio Romano Xerm\u00e1nico e gobernado por Borgo\u00f1a, e posteriormente por Espa\u00f1a e Austria. Gradualmente se tornou parte de Francia entre 1477 e 1678, especialmente durante o reinado de Lu\u00eds XIV. As hist\u00f3ricas provincias de Francia no seu territorio eran as de Artois, o Flandres Franc\u00e9s e o Hainaut Franc\u00e9s.\nA \u00e1rea est\u00e1 densamente poboada, cunha proporci\u00f3n duns 330,8 h/km2 e con arredor de 4,1 mill\u00f3ns de habitantes, o 7% do total de Francia. Ademais de Lille, a capital, outra cidade de importancia foi Calais, que serve de n\u00f3 de conexi\u00f3ns econ\u00f3micas con Dover, na Gran Breta\u00f1a.\nNome.\nO nome \"Norte-Paso de Calais\" combina os nomes dos departamentos que constit\u00faen a rexi\u00f3n, os de Norte e Paso de Calais. A\u00ednda que o nome franc\u00e9s do departamento \u00e9 \"Pas-de-Calais\", o consello rexional escribe o nome da rexi\u00f3n como \"Nord-Pas de Calais\", sen gui\u00f3ns.\nA parte norte da rexi\u00f3n foi historicamente parte do Condado de Flandres, con Douai como capital. \u00c9 por iso que tam\u00e9n \u00e9 chamada \"Pa\u00edses Baixos franceses\" (en franc\u00e9s: \"Pays-Bas fran\u00e7ais\"). Outros nomes alternativos son \"Rexi\u00f3n de Flandres-Artois\", \"Altos de Francia\" e \"Picard\u00eda do Norte\"."}
{"id": "117020", "revid": "23204", "url": "https://gl.wikipedia.org/wiki?curid=117020", "title": "Poitou-Charentes", "text": "Poitou-Charentes (en occitano: \"Peitau Charantas\", en poitevino-santo\u00f1\u00e9s: \"Poetou-Ch\u00e9rentes\") \u00e9 unha antiga rexi\u00f3n administrativa francesa, situada cara ao oeste da Francia metropolitana. A s\u00faa capital era a cidade de Poitiers, e agrupaba os departamentos de Charente, Charente Mar\u00edtimo, Deux-S\u00e8vres e Vienne.\nA ra\u00edz da reforma territorial de 2014 fusionouse coas rexi\u00f3ns Aquitania e Lemos\u00edn para formar Nova-Aquitania."}
{"id": "117023", "revid": "7596", "url": "https://gl.wikipedia.org/wiki?curid=117023", "title": "Acidose metab\u00f3lica", "text": "A acidose metab\u00f3lica \u00e9 un trastorno do equilibrio \u00e1cido-b\u00e1sico de orixe metab\u00f3lica no que hai unha tendencia \u00e1 acidemia (sangue cun pH \u00e1cido).\nPara describir as acidoses metab\u00f3licas hai que ter en conta que, no ser humano, a cantidade de sodio debe ser igual \u00e1 cantidade de i\u00f3n cloruro, \u00e1 de i\u00f3n bicarbonato e mais o \"ani\u00f3n gap\". O \"ani\u00f3n gap\" representa un conxunto de ani\u00f3ns cuxas concentraci\u00f3ns son moi reducidas en condici\u00f3ns normais: \u00e1cido l\u00e1ctico, ceto\u00e1cidos, sulfatos etc.\nClasificaci\u00f3n.\nEn funci\u00f3n deste \"ani\u00f3n gap\" clasif\u00edcanse en:\nMecanismos de compensaci\u00f3n.\nA acidose metab\u00f3lica provoca un est\u00edmulo para o Sistema nervioso central que incrementa a frecuencia respiratoria e a profundidade da mesma. Isto xera un descenso da presi\u00f3n parcial de CO2.\nManifestaci\u00f3ns cl\u00ednicas.\nSon escasas e fundamentalmente d\u00e9bense \u00e1 enfermidade causal da acidose. Se a acidose \u00e9 grave pode aparecer somnolencia, cansazo e outras afecci\u00f3ns do sistema nervioso."}
{"id": "117024", "revid": "1308", "url": "https://gl.wikipedia.org/wiki?curid=117024", "title": "Ampliaci\u00f3n da UE", "text": ""}
{"id": "117025", "revid": "1131", "url": "https://gl.wikipedia.org/wiki?curid=117025", "title": "Laro\u00e1", "text": "O top\u00f3nimo galego Laro\u00e1 pode referirse a:"}
{"id": "117027", "revid": "17467", "url": "https://gl.wikipedia.org/wiki?curid=117027", "title": "ARYM", "text": ""}
{"id": "117028", "revid": "1308", "url": "https://gl.wikipedia.org/wiki?curid=117028", "title": "Tribunal Internacional da Haia", "text": ""}
{"id": "117033", "revid": "102241", "url": "https://gl.wikipedia.org/wiki?curid=117033", "title": "Lingua poitevina-saintongeais", "text": "O poitevino-santo\u00f1\u00e9s, chamado tam\u00e9n \"parlanjhe\" ou \"poetevin-s\u00e9ntunjhaes\" \u00e9 unha lingua rom\u00e1nica da familia das linguas de o\u00efl, marcada por orixes occitanas. \u00c9 falada na rexi\u00f3n de Poitou-Charentes, en Vend\u00e9e, en Maine e Loira, no norte da Gironda (en Aquitania). Ademais \u00e9 falada en certas rexi\u00f3ns de Indre e Loira, do Alto Vienne e da Dordo\u00f1a, nas antigas provincias de Poitou e da Saintonge, en Francia.\nOrtograf\u00eda.\nA escritura normalizada do poitevino-santo\u00f1\u00e9s desenvolveuse entre os anos 1985-1995. Non \u00e9 fon\u00e9tica sen\u00f3n fonol\u00f3xica (unha mesma graf\u00eda p\u00f3dese pronunciar de diversos xeitos).\nLiteratura.\nO primeiro testemu\u00f1o escrito do idioma est\u00e1 en estatutos e documentos legais que datan do s\u00e9culo XIII, e o primeiro texto impreso data de 1554. Unha tradici\u00f3n de escritos teatrais e mon\u00f3logos dram\u00e1ticos para ser representados tipifica a produci\u00f3n literaria nesta lingua, a\u00ednda que dende o s\u00e9culo XIX ao s\u00e9culo XX (especialmente coa publicaci\u00f3n do semanario \"le Subiet\" dende 1901) estabelec\u00e9ronse tam\u00e9n publicaci\u00f3ns xornal\u00edsticas regulares. Guillerme IX o trobador foi o primeiro poeta neste idioma.\nFalantes.\nFran\u00e7ois Rabelais naceu no Indre e Loira e foi educado en Fontenay-le-Comte (Vend\u00e9e) e por tanto, era co\u00f1ecedor da lingua."}
{"id": "117035", "revid": "5132", "url": "https://gl.wikipedia.org/wiki?curid=117035", "title": "Poitevino-santo\u00f1\u00e9s", "text": ""}
{"id": "117036", "revid": "98629", "url": "https://gl.wikipedia.org/wiki?curid=117036", "title": "Berardo da Pagliara", "text": "San Berardo da Pagliara (Isola del Gran Sasso d'Italia, s\u00e9culo XI \u2014 Teramo, 19 de decembro de 1123) \u00e9 un santo italiano, patr\u00f3n da cidade e diocese de T\u00e9ramo.\nVida.\nO santo Berardo naceu na familia nobre da Pagliara, cuxo castelo levou o seu nome preto da cidade de Isola del Gran Sasso na rexi\u00f3n dos Abruzos, en Italia. A informaci\u00f3n importante que abrangue a s\u00faa vida \u00e9 atopada nos rexistros da antiga igrexa desta zona, as\u00ed como nas cr\u00f3nicas do seu sucesor, o bispo Sassone. Berardo entrou no mosteiro en Montecassino como un xove e m\u00e1is tarde foi asociado coa Abad\u00eda de san Giovanni, en Venere. F\u00edxose co\u00f1ecido polos seus bos traballos e tras a morte do bispo Uberto, ped\u00edronlle facerse pastor no territorio de Teramo. Asumiu este papel durante sete anos que comezan en 1116 e concentrou os seus esforzos na axuda do pobre e en facer a paz entre as facci\u00f3ns en guerra da cidadela local. Berardo morreu en 1123 e estivo soterrado no que hoxe se co\u00f1ece como capela de santa Ana na antiga catedral de Teramo.\nCulto, milagres e iconas.\n\"A Festa de san Berardo\" cel\u00e9brase o 19 de decembro, en conmemoraci\u00f3n do d\u00eda da morte do santo."}
{"id": "117037", "revid": "895", "url": "https://gl.wikipedia.org/wiki?curid=117037", "title": "San Berardo", "text": ""}
{"id": "117039", "revid": "102241", "url": "https://gl.wikipedia.org/wiki?curid=117039", "title": "Lingua borgo\u00f1oa", "text": "A lingua borgo\u00f1oa ou borgo\u00f1\u00f3n \u00e9 unha lingua romance de O\u00efl falada en Borgo\u00f1a, particularmente na rexi\u00f3n de Morvan. A chegada dos borgo\u00f1\u00f3ns levou elementos xerm\u00e1nicos \u00e1s falas galo-romance dos habitantes zona e posteriormente a ocupaci\u00f3n dos Pa\u00edses Baixos polos duques de Borgo\u00f1a tam\u00e9n trouxo influencias neerlandesas.\nOs dialectos do sur ao longo do r\u00edo Saona foron influenciados pola lingua francoprovenzal. Eug\u00e8ne de Chambure publicou un \"Glossaire du Morvan\" en 1878."}
{"id": "117040", "revid": "5132", "url": "https://gl.wikipedia.org/wiki?curid=117040", "title": "Borgo\u00f1\u00f3n", "text": ""}
{"id": "117041", "revid": "23204", "url": "https://gl.wikipedia.org/wiki?curid=117041", "title": "Lingua lorenesa", "text": "A lingua lorenesa ou loren\u00e9s (\"lorrain\") \u00e9 unha lingua rom\u00e1nica pertencente ao grupo das linguas de o\u00efl falada maioritariamente na rexi\u00f3n da Lorena (Francia). O estado franc\u00e9s non a reco\u00f1ece, como moitas outras linguas.\nLocalizaci\u00f3n.\nF\u00e1lase maioritariamente na rexi\u00f3n da Lorena (Francia), que fai fronteira con Alsacia polo oeste. A fronteira ling\u00fc\u00edstica entre o loren\u00e9s e o alsaciano segue a delimitaci\u00f3n entre as d\u00faas rexi\u00f3ns at\u00e9 a altura de Lutzelhouse, onde o loren\u00e9s se interna en territorio alsaciano, de xeito que tam\u00e9n se fala en diversas zonas dos altos vales dos Vosgos e en Courtavon, ao extremo sur do pa\u00eds. Tam\u00e9n son de fala lorenesa o val do Bruche, dende Lutzelhouse, o val do Giessen e a zona de Liepvre (variedade vosguesa). Na localidade de Sainte-Marie-aux-Mines, entre hai unha situaci\u00f3n de biling\u00fcismo co alsaciano. O n\u00famero de parlantes do loren\u00e9s en Alsacia \u00e9 duns poucos milleiros. O loren\u00e9s tam\u00e9n se fala en determinadas zonas de B\u00e9lxica, especialmente na rexi\u00f3n do Gaume.\nNormativizaci\u00f3n.\nNon conta con ningunha normativa aceptada en xeral.\nStatus legal.\nO loren\u00e9s non ten ning\u00fan tipo de status oficial nin na alsacia nin na Lorena, mais B\u00e9lxica ten reco\u00f1ecido recentemente ao idioma como \"lingua rexional de Valonia\" na s\u00faa variedade \"gaumais\", que tam\u00e9n se fala en comarcas dos departamentos franceses de Mosa e Ardenas."}
{"id": "117042", "revid": "25871", "url": "https://gl.wikipedia.org/wiki?curid=117042", "title": "Aslan", "text": "Aslan \u00e9 unha personaxe ficticia da heptalox\u00eda infantil-xuvenil de The Chronicles of Narnia. \u00c9 un dos protagonistas (ou o principal protagonista) da serie de libros. Aparece cos nomes do Gran Le\u00f3n, o gran rei de Narnia, creador e salvador de toda Narnia. \u00c9 a \u00fanica personaxe que aparece en t\u00f3dolos libros. Aslan \u00e9 fillo do Emperador Al\u00e9n dos Mares.\nDurante os libros ins\u00edstese en que non \u00e9 un le\u00f3n domesticado.\nAparici\u00f3n nos libros.\nO sobri\u00f1o do mago.\nNo primeiro libro, \"O sobri\u00f1o do mago\", representa un papel fundamental, xa que \u00e9 el quen crea o mundo m\u00e1xico de Narnia. Trae do noso mundo a Digory e a Polly, dous p\u00edcaros que asistiran \u00e1 creaci\u00f3n de Narnia, e a Frank e Helen, a quen nomear\u00e1 reis. \u00c9 el quen crea \u00f3s animais e bestas que falan. A\u00ednda que a Feiticeira Branca, que chega por casualidade a Narnia logo de que os nenos estiveran con ela noutro mundo, desaparece logo, Aslan dilles que volver\u00e1. Ademais, axuda a Digory a conseguir unha maz\u00e1 que \u00e9 quen de curar \u00e1 s\u00faa nia enferma.\nO le\u00f3n, a feiticeira e o gardarroupa.\nNo segundo libro, \"O le\u00f3n, a Feiticeira e o gardarroupa\", Aslan xoga un papel fundamental. Cando Peter, Susan, Edmund e Lucy, os irm\u00e1ns Pevensie, chegan a Narnia a trav\u00e9s dun gardarroupa m\u00e1xico descobren que a Feiticeira Branca est\u00e1 a tiranizar os narnianos e que eles, coa axuda do le\u00f3n, deben vencela e converterse en novos e lex\u00edtimos reis de Narnia. Cando Edmund traizoa os seus irm\u00e1ns corresp\u00f3ndelle morrer a mans da Feiticeira, pero Aslan ofr\u00e9cese no seu lugar e ela cr\u00e1valle o coitelo, execut\u00e1ndoo. Mais logo Aslan resucita debido a certa maxia que a bruxa non co\u00f1ec\u00eda ben (se unha v\u00edtima inocente e disposta \u00e9 executada en lugar do traidor, a mesa romper\u00eda e a morte efectuar\u00eda un movemento de retroceso). As\u00ed, ax\u00fadalles na batalla \u00f3s rapaces, vence \u00e1 Feiticeira Branca e consegue facer de Narnia novamente un pa\u00eds libre e feliz. Coroa reis \u00f3s catro nenos e desaparece durante a cerimonia.\nO cabalo e o seu meni\u00f1o.\nDurante \"O cabalo e o seu meni\u00f1o\", o terceiro libro, Aslan axuda a Shasta, un rapaz dun pa\u00eds lindeiro con Narnia, Calormania, a chegar a Narnia en busca da liberdade que se lle negaba al\u00ed. Polo cami\u00f1o, por\u00e9n, co\u00f1ece a Aravis, unha moza filla dun importante habitante de Calormania, e escoitan os plans do rei para conquistar Narnia. Deciden ir avisar os reis de Narnia, Peter, Edmund, Lucy e Susan. Polo cami\u00f1o un le\u00f3n parece atacalos, mais logo saber\u00e1n que fora Aslan, que urx\u00eda os seus cabalos para chegaren a tempo a avisar os monarcas. Aparece tam\u00e9n noutras ocasi\u00f3ns, aparentemente molest\u00e1ndoos, pero sempre axudaba a Shasta e mais a Aravis, como cando acompa\u00f1ou a Shasta a avisar os narnianos, que far\u00edan chegar a mensaxe da invasi\u00f3n \u00f3s reis. \u00d3 final da historia, Shasta descobre que \u00e9 pr\u00edncipe de Arquenlandia, un pa\u00eds que se atopa no medio de Narnia e Calormenia, e que se chama en realidade Cor.\nO pr\u00edncipe Caspian.\nEn \"O pr\u00edncipe Caspian\" Aslan aparece cando Lucy, antiga monarca en Narnia, chega cos seus irm\u00e1ns Peter, Edmund e Susan de novo \u00f3 mundo m\u00e1xico, logo de que en Narnia pasaran 1300 anos. Chegan para axudarlle \u00f3 pr\u00edncipe Caspian a reconquistar o trono Narnia \u00f3 seu t\u00edo Miraz, o usurpador. Aslan conforta \u00e1 rapaza e s\u00f3 pode velo ela, os seus irm\u00e1ns non. Mais, cando se re\u00fanen con Caspian e loitan contra o ex\u00e9rcito do seu t\u00edo Miraz, Aslan fai aparici\u00f3n e esperta os esp\u00edritos do bosque e o r\u00edo e ax\u00fadaos na loita. Finalmente Miraz e o seu ex\u00e9rcito \u00e9 derrotado e Caspian consegue ser rei. Aslan fai un portal \u00e1 Terra para enviar os irm\u00e1ns Pevensie e avisa a Peter e Susan de que non poder\u00e1n volver a Narnia.\nA viaxe do peregrino da alborada.\nNo quinto libro, \"A viaxe do Peregrino da Alborada\", Lucy, Edmund e o seu primo Eustace son enviados a Narnia \u00e1 nave de Caspian. Seguen unha traves\u00eda que os leva a remotas illas onde Aslan os protexe dos perigos. Na illa do Drag\u00f3n, na que Eustace se transforma en drag\u00f3n, Aslan dev\u00f3lvelle o seu corpo arrinc\u00e1ndolle a pel e as escamas. Tam\u00e9n axuda a Lucy na illa en que debe axudar a estra\u00f1os seres mon\u00f3podos. Finalmente, aparece cando chegan \u00e1 Fin do Mundo, onde lles comunica a Edmund e Lucy que non volver\u00e1n xa a Narnia.\nA cadeira de prata.\nDurante \"A cadeira de prata\" Aslan faise presente \u00f3 principio, cando lles encomenda a Eustace (primo dos Pevensie) e a Jill (unha amiga de Eustace) a misi\u00f3n de rescatar o fillo de Caspian, Rilian, dunha malvada Feiticeira, para o que lles d\u00e1 unha serie de instruci\u00f3ns fundamentais \u00f3 longo do relato \u00f3 traelos a Narnia. Eustace e Jill van \u00f3 Norte cunha estra\u00f1a criatura do pantano pero esquecen cedo as indicaci\u00f3ns de Aslan para cumpriren a misi\u00f3n. O le\u00f3n non aparece ata o final, a\u00ednda que os seus sinais son moi importantes.\nA \u00faltima batalla.\nNo \u00faltimo libro, \"A \u00faltima batalla\", un mono e un burro fanlle crer a todo o mundo cunha pel de le\u00f3n que Aslan volvera a Narnia, pero comezan a dar ordes crueis e lucrativas e atemorizan \u00f3s narnianos. O verdadeiro Aslan non aparece para os que a\u00ednda cren que o inventado polos dous tunantes \u00e9 falso, que son poucos, e o por ent\u00f3n rei Erlian, que se conta entre os que desconf\u00edan do falso Aslan, est\u00e1 cada vez m\u00e1is desesperado. Ch\u00e9galle axuda cando Eustace e Jill chegan dende o noso mundo pouco despois de ser apresado e lib\u00e9rano. Cando ten lugar a batalla (na que te\u00f1en moitas posibilidades de perder), son conducidos a unha estancia que resulta ser a verdadeira Narnia unha vez dentro. Al\u00ed est\u00e1n Peter, Edmund e Lucy (Susan traizoa a Narnia \u00f3 preferir crer que foi un xogo, polo que non se atopa al\u00ed), Digory e Polly (os nenos que asistiron \u00e1 creaci\u00f3n de Narnia) e os reis Frank e Helen, os primeiros reis de Narnia, ademais doutras criaturas que van aparecendo \u00f3 longo dos sete libros. Aparece Aslan, que realiza certos signos que destr\u00faen a suposta Narnia, pero pecha unha porta e at\u00f3panse na Verdadeira Narnia, que nunca remata e na que sempre estar\u00e1 con eles."}
{"id": "117043", "revid": "5312", "url": "https://gl.wikipedia.org/wiki?curid=117043", "title": "Provincia de Kaga", "text": "Kaga (\u52a0\u8cc0\u56fd, \u304b\u304c\u306e\u304f\u306b, \"Kaga-no-kuni\" ou \u52a0\u8cc0, \u304b\u304c) foi unha provincia hist\u00f3rica do Xap\u00f3n, nunha zona que hoxe forma a parte sur da prefectura de Ishikawa, historicamente na parte de Hokurikud\u014d (\u5317\u9678\u9053), actualmente na rexi\u00f3n de Ch\u016bbu ou rexi\u00f3n de Hokuriku, na illa de Honsh\u016b.\nKaga limitaba coas provincias de Echizen (\u8d8a\u524d), Hida (\u98db\u9a28), Etch\u016b (\u8d8a\u4e2d) e Noto (\u80fd\u767b)."}
{"id": "117046", "revid": "5312", "url": "https://gl.wikipedia.org/wiki?curid=117046", "title": "Provincia de Noto", "text": "Noto (\u80fd\u767b\u56fd, \u306e\u3068\u306e\u304f\u306b, \"Noto-no-kuni\" ou \u80fd\u767b, \u306e\u3068) foi unha provincia hist\u00f3rica do Xap\u00f3n, nunha zona que hoxe forma a parte norte da prefectura de Ishikawa, na pen\u00ednsula de Noto, historicamente na parte de Hokurikud\u014d (\u5317\u9678\u9053), actualmente na rexi\u00f3n de Ch\u016bbu ou rexi\u00f3n de Hokuriku, na illa de Honsh\u016b.\nNoto limitaba coas provincias de Kaga (\u52a0\u8cc0) e Etch\u016b (\u8d8a\u4e2d)."}
{"id": "117047", "revid": "5312", "url": "https://gl.wikipedia.org/wiki?curid=117047", "title": "Provincia de Etch\u016b", "text": "Etch\u016b (\u8d8a\u4e2d\u56fd, \u3048\u3063\u3061\u3085\u3046\u306e\u304f\u306b, \"Etch\u016b-no-kuni\" ou \u8d8a\u4e2d, \u3048\u3063\u3061\u3085\u3046) foi unha provincia hist\u00f3rica do Xap\u00f3n, nunha zona que hoxe forma a prefectura de Toyama, historicamente na parte de Hokurikud\u014d (\u5317\u9678\u9053), actualmente na rexi\u00f3n de Ch\u016bbu ou rexi\u00f3n de Hokuriku, na illa de Honsh\u016b.\nEtch\u016b limitaba coas provincias de Noto (\u80fd\u767b), Kaga (\u52a0\u8cc0), Hida (\u98db\u9a28), Shinano (\u4fe1\u6fc3) e Echigo (\u8d8a\u5f8c)."}
{"id": "117049", "revid": "5312", "url": "https://gl.wikipedia.org/wiki?curid=117049", "title": "Provincia de Hida", "text": "Hida (\u98db\u9a28\u56fd, \u3072\u3060\u306e\u304f\u306b, \"Hida-no-kuni\" ou \u98db\u9a28, \u3072\u3060) foi unha provincia hist\u00f3rica do Xap\u00f3n, nunha zona que hoxe forma a parte norte da prefectura de Gifu, historicamente na parte de T\u014dsand\u014d (\u6771\u5c71\u9053), actualmente na rexi\u00f3n de Ch\u016bbu ou rexi\u00f3n de Hokuriku, na illa de Honsh\u016b.\nHida limitaba coas provincias de Echizen (\u8d8a\u524d), Kaga (\u52a0\u8cc0), Etch\u016b (\u8d8a\u4e2d), Shinano (\u4fe1\u6fc3) e Mino (\u7f8e\u6fc3)."}
{"id": "117050", "revid": "5312", "url": "https://gl.wikipedia.org/wiki?curid=117050", "title": "Provincia de Mino", "text": "Mino (\u7f8e\u6fc3\u56fd, \u307f\u306e\u306e\u304f\u306b, \"Mino-no-kuni\" ou \u7f8e\u6fc3, \u307f\u306e) foi unha provincia hist\u00f3rica do Xap\u00f3n, nunha zona que hoxe forma a parte sur da prefectura de Gifu, historicamente na parte de T\u014dsand\u014d (\u6771\u5c71\u9053), actualmente na rexi\u00f3n de Ch\u016bbu ou rexi\u00f3n de Hokuriku, na illa de Honsh\u016b.\nMino limitaba coas provincias de Echizen (\u8d8a\u524d), \u014cmi (\u8fd1\u6c5f), Ise (\u4f0a\u52e2), Owari (\u5c3e\u5f35), Mikawa (\u4e09\u6cb3), Shinano (\u4fe1\u6fc3) e Hida (\u98db\u9a28)."}
{"id": "117052", "revid": "56817", "url": "https://gl.wikipedia.org/wiki?curid=117052", "title": "Yawatahama", "text": "Yawatahama (\u516b\u5e61\u6d5c\u5e02, \u3084\u308f\u305f\u306f\u307e\u3057, \"Yawatahama-shi\") \u00e9 un concello da prefectura de Ehime no Xap\u00f3n. Est\u00e1 situada ao oeste da rexi\u00f3n de Shikoku e da prefectura, na illa de Shikoku. A s\u00faa superficie \u00e9 de 132,98\u00a0km\u00b2 e a poboaci\u00f3n de 38.979 habitantes (2009) e ten unha densidade de poboaci\u00f3n de 293 h/km\u00b2.\nO concello de Yawatahama limita cos concellos de Ikata, de Seiyo e de \u014czu."}
{"id": "117053", "revid": "23204", "url": "https://gl.wikipedia.org/wiki?curid=117053", "title": "Jos\u00e9 Luis Ribera", "text": "Jos\u00e9 Luis Ribera Uranga, nado en Azkoitia (Guip\u00fascoa) o 1 de xu\u00f1o de 1965, \u00e9 un exfutbolista e adestrador de f\u00fatbol espa\u00f1ol. Xogaba de defensa.\nTraxectoria.\nFormouse nas categor\u00eda inferiores da Real Sociedad ata que a tempada 1984-1985 debuta en Primeira Divisi\u00f3n co primeiro equipo da Real Sociedade. Non se consolida no primeiro equipo e marcha ao Sestao da Segunda Divisi\u00f3n, tras unha boa tempada \u00e9 fichado polo Real Burgos na tempada 1989-90, co que realiza unha gran tempada en Segunda Divisi\u00f3n conseguindo o ascenso.\nAo ano seguinte o Burgos vaise a converter nun dos equipos revelaci\u00f3n da Liga espa\u00f1ola clasific\u00e1ndose finalmente nunha digna und\u00e9cima posici\u00f3n. Daquel equipo destacaron sobre todo a dianteiro formada polo bosn\u00edaco Juric e o roman\u00e9s Balint, e o centro da defensa formado por Alejandro Rodr\u00edguez L\u00f3pez e Ribera, que xunto ao porteiro Elduayen fixeron que o equipo fose un verdadeiro fort\u00edn.\nA s\u00faa boa tempada en Primeira Divisi\u00f3n fai que se fixen nel equipos de maior orzamento, entre eles o recentemente ascendido Deportivo da Coru\u00f1a. Tras algunhas pol\u00e9micas e inimizades pola forma de sa\u00edr do club, Ribera finalmente ficha polo Deportivo, onde tras unha primeira tempada en que o equipo s\u00e1lvase pola promoci\u00f3n, vai comezar a formar parte da historia do club coru\u00f1\u00e9s.\nNa s\u00faa segunda tempada no club clasif\u00edcanse en terceira posici\u00f3n disputando a Liga contra o Real Madrid CF e o FC Barcelona ata poucas xornadas do final. Formou parte as\u00ed daquel equipo que foi chamado S\u00faper D\u00e9por: Lia\u00f1o, Alb\u00edstegui, Nando, Djukic, L\u00f3pez Rekarte, Mauro Silva, Fran, Adolfo Aldana, Claudio Barrag\u00e1n, Bebeto e Ribera. Xoga no D\u00e9por ata a tempada 1995-96. Con Djukic formou un t\u00e1ndem que levou a Lia\u00f1o a adxudicarse o Trofeo Zamora, ademais participou no primeiro t\u00edtulo de Copa que logrou a entidade.\nAdestrador.\nO 6 de xu\u00f1o de 2012 foi presentado como novo adestrador do Sestao River de Segunda Divisi\u00f3n B, en substituci\u00f3n de F\u00e9lix Sarriugarte."}
{"id": "117054", "revid": "895", "url": "https://gl.wikipedia.org/wiki?curid=117054", "title": "Jose Luis Ribera", "text": ""}
{"id": "117055", "revid": "22570", "url": "https://gl.wikipedia.org/wiki?curid=117055", "title": "LU-903", "text": "A LU-903 (antiga \"LU-601\") \u00e9 unha estrada da rede secundaria que une Monforte de Lemos, na provincia de Lugo, con Castro Caldelas, na provincia de Ourense, onde recibe a denominaci\u00f3n de OU-903."}
{"id": "117056", "revid": "56817", "url": "https://gl.wikipedia.org/wiki?curid=117056", "title": "\u014czu", "text": "\u014czu (\u5927\u6d32\u5e02, \u304a\u304a\u305a\u3057, \"\u014czu-shi\") \u00e9 un concello da prefectura de Ehime no Xap\u00f3n. Est\u00e1 situada ao oeste da rexi\u00f3n de Shikoku e da prefectura, na illa de Shikoku. A s\u00faa superficie \u00e9 de 432,20\u00a0km\u00b2 e a poboaci\u00f3n de 48.395 habitantes (2009) e ten unha densidade de poboaci\u00f3n de 112 h/km\u00b2.\nO concello de \u014czu limita cos concellos de Yawatahama, de Seiyo, de Uchiko e de Iyo."}
{"id": "117057", "revid": "98629", "url": "https://gl.wikipedia.org/wiki?curid=117057", "title": "Agust\u00edn Elduayen", "text": "Agust\u00edn de Carlos Elduayen, nado en Donostia o 4 de agosto de 1964, \u00e9 un exfutbolista espa\u00f1ol. Xogaba de porteiro.\nTraxectoria.\nElduayen iniciouse na Real Sociedad sendo o primeiro porteiro que substitu\u00edu ao m\u00edtico Luis Miguel Arconada. Debido \u00e1 prometedora carreira que se lle prev\u00eda foi fichado polo Atl\u00e9tico de Madrid onde non terminou de triunfar tendo que emigrar ao Real Burgos.\nNo Burgos foi onde realmente conseguiu demostrar a s\u00faa calidade como porteiro. Permanecendo no equipo durante tres anos nos que conseguiu, ademais de ser un dos xogadores m\u00e1is queridos da \u00e9poca, ser convocado por Vicente Miera para xogar coa selecci\u00f3n espa\u00f1ola onde non chegou a debutar.\nTralo descenso do Real Burgos a Segunda foi traspasado ao Deportivo da Coru\u00f1a, onde por mor da alta competitividade entre os porteiros (Paco Lia\u00f1o e Canales, entre outros) non tivo moita continuidade. Finalizou a s\u00faa carreira deportiva no Real Valladolid, onde apenas xogou."}
{"id": "117058", "revid": "23204", "url": "https://gl.wikipedia.org/wiki?curid=117058", "title": "Noureddine Naybet", "text": "Noureddine Naybet M. (en \u00e1rabe, \u0646\u0648\u0631 \u0627\u0644\u062f\u064a\u0646 \u0646\u0628\u064a\u062a), nado en Casablanca o 10 de febreiro de 1970, \u00e9 un exfutbolista marroqu\u00ed. Xogaba de defensa\u00a0e foi internacional coa selecci\u00f3n marroqu\u00ed.\nTraxectoria.\nComezou a s\u00faa carreira nas categor\u00edas inferiores do Widad Casablanca, onde pese \u00e1 s\u00faa mocidade causou sensaci\u00f3n. Con este club ga\u00f1ou en tres ocasi\u00f3ns o campionato de Liga de Marrocos e en 1992 a Liga de Campi\u00f3ns africana. Ese mesmo ano participou coa s\u00faa selecci\u00f3n nos Xogos Ol\u00edmpicos de Barcelona.\nAs s\u00faas boas actuaci\u00f3ns permitiron o seu paso ao f\u00fatbol europeo, sendo contratado para a tempada 1993\u201394 polo FC Nantes, onde realiza unha campa\u00f1a impresionante e \u00e9 elixido como un dos xogadores m\u00e1is importantes do campionato franc\u00e9s. Ao ano seguinte \u00e9 traspasado ao Sporting de Lisboa no que xogar\u00e1 d\u00faas tempadas. Os seus bos resultados co equipo portugu\u00e9s fan que o f\u00fatbol espa\u00f1ol po\u00f1a os seus ollos nel. As\u00ed, de cara \u00e1 tempada 1996\u201397, o Deportivo da Coru\u00f1a faise cos seus servizos por unha cantidade xamais pagada por un futbolista marroqu\u00ed. Co Deportivo Naybet alcanzou os seus maiores \u00e9xitos, ga\u00f1ando a Liga de Espa\u00f1a 1999\u201300, a Copa do Rei 2001\u201302 e as Supercopas de Espa\u00f1a de 2000 e 2002.\nDe cara \u00e1 tempada 2004\u201305, Naybet abandonou o Deportivo para xogar no Tottenham Hotspur ingl\u00e9s, onde se retirou en 2006.\nSelecci\u00f3n nacional.\nNaybet foi internacional con Marrocos en 115 ocasi\u00f3ns entre 1990\u00a0e 2006, nas que anotou 4 goles. Participou en 6 Copas de \u00c1frica e nas Copas do Mundo de 1994 e 1998. Xogou o seu primeiro partido internacional o 9 de agosto de 1990 contra Tunisia e marcou o seu primeiro gol internacional o 31 de maio de 1997 nun partido contra Etiop\u00eda."}
{"id": "117059", "revid": "895", "url": "https://gl.wikipedia.org/wiki?curid=117059", "title": "Naybet", "text": ""}
{"id": "117060", "revid": "5312", "url": "https://gl.wikipedia.org/wiki?curid=117060", "title": "Saij\u014d", "text": "Saij\u014d (\u897f\u6761\u5e02, \u3055\u3044\u3058\u3087\u3046\u3057, \"Saij\u014d-shi\") \u00e9 un concello da prefectura de Ehime no Xap\u00f3n. Est\u00e1 situado no centro-norte da rexi\u00f3n de Shikoku e na parte leste (ch\u00e1mase a zona de T\u014dyo) da prefectura, na illa de Shikoku. A s\u00faa superficie \u00e9 de 509,06\u00a0km\u00b2, a poboaci\u00f3n \u00e9 de 111.551 habitantes (2009) e ten unha densidade de poboaci\u00f3n de 219 h/km\u00b2.\nO concello de Saij\u014d limita cos concellos de Kumak\u014dgen, T\u014don, Imabari, Niihama (que son da prefectura de Ehime); e Ino (este \u00faltimo \u00e9 da prefectura de K\u014dchi)."}
{"id": "117061", "revid": "22570", "url": "https://gl.wikipedia.org/wiki?curid=117061", "title": "Filtro", "text": "Un filtro \u00e9 un sistema que serve para separar elementos nun fluxo. Este fluxo pode ser de materias, electr\u00f3nico, de informaci\u00f3n, un fluxo \u00f3ptico... A acci\u00f3n do filtro consiste a reter, suprimir, redirixir ou modificar os elementos indesex\u00e1beis do fluxo e en deixar pasar sen obst\u00e1culos aqueles elementos considerados \u00fatiles."}
{"id": "117062", "revid": "88215", "url": "https://gl.wikipedia.org/wiki?curid=117062", "title": "Alfredo Santaelena", "text": "Alfredo Santaelena Aguado, nado en Madrid o 13 de outubro de 1967, \u00e9 un exfutbolista e actual adestrador de f\u00fatbol espa\u00f1ol. Xogaba de centrocampista\u00a0e actualmente adestra o San Fernando, da Primeira Divisi\u00f3n RFEF.\nTraxectoria.\nComo adestrador.\nAlfredo iniciou a s\u00faa carreira como adestrador en 2003 no mesmo club onde comezou como xogador, o Pegaso Tres Cantos. Al\u00ed permaneceu durante 3 tempadas, e na campa\u00f1a 2003\u201304 estivo a piques de ascender ao equipo a Segunda Divisi\u00f3n B. Por\u00e9n, e a pesar de que o seu equipo permeneceu invicto na fase final, o dobre valor dos goles f\u00f3ra de casa provocou que caese eliminado no partido final ante o Marino de Luanco (2\u20132).\nDespois da etapa no Pegaso, foi contratado polo Cobe\u00f1a en Terceira Divisi\u00f3n e conseguiu o ascenso fronte ao Deportivo da Coru\u00f1a B, nunha final na que o Cobe\u00f1a quedou con 9 xogadores durante 25 minutos. A tempada seguinte continuou \u00e1 fronte do Cobe\u00f1a en Segunda B, pero non puido evitar o descenso a Terceira tras quedar en d\u00e9cimo oitavo lugar. Na tempada 2007\u201308 dirixiu ao Ciempozuelos, quedando campi\u00f3ns do grupo VII de Terceira Divisi\u00f3n, sen lograr o ascenso ao perder no \u00faltimo partido da eliminatoria.\nO 14 de xaneiro de 2009 foi nomeado adestrador do Ibiza-Eivissa. En 2010\u00a0adestrou o Marbella."}
{"id": "117064", "revid": "88215", "url": "https://gl.wikipedia.org/wiki?curid=117064", "title": "Renaldo Lopes da Cruz", "text": "Renaldo Lopes da Cruz, co\u00f1ecido simplemente como Renaldo, nado o 19 de marzo de 1970 en Cotegipe (Ba\u00eda), \u00e9 un exfutbolista brasileiro, que xogaba como dianteiro. Militou en 24 clubs, a gran maior\u00eda deles brasileiros, e destacou especialmente no Atl\u00e9tico Mineiro e no Paran\u00e1. F\u00f3ra do seu pa\u00eds xogou tam\u00e9n en Espa\u00f1a, onde vestiu as camisetas do Deportivo da Coru\u00f1a, Las Palmas, Lleida e Extremadura, e en Corea do Sur, nas filas do FC Seoul.\nFoi internacional coa selecci\u00f3n brasileira nunha ocasi\u00f3n, en 1996.\nTraxectoria.\nComezos.\nComezou a s\u00faa carreira futbol\u00edstica no Gama en 1990, e tras pasar brevemente polo Guar\u00e1, recalou no Atl\u00e9tico Paranaense. No Campionato Paranaense de 1992 acabou como o segundo m\u00e1ximo goleador do torneo, con 12 goles, dous menos que o artilleiro Saulo.\nAtl\u00e9tico Mineiro.\nEn 1993 fichou polo Atl\u00e9tico Mineiro, club no que viviu a s\u00faa mellor etapa deportiva, a pesar de tardar m\u00e1is dun ano en conseguir o seu primeiro gol. En 1995 os seus goles guiaron o equipo de Belo Horizonte \u00e1 conquista do Campionato Mineiro, do que Renaldo foi o m\u00e1ximo anotador, con 13 tantos, e ao ano seguinte proclamouse m\u00e1ximo goleador do Campionato Brasileiro, empatado a 16 dianas co xogador do Gr\u00eamio Paulo Nunes. As s\u00faas actuaci\u00f3ns no Mineir\u00e3o abr\u00edronlle as portas da selecci\u00f3n brasileira e do f\u00fatbol europeo, ao que chegou en 1996 como nova fichaxe do Deportivo da Coru\u00f1a, que pagou 360 mill\u00f3ns de pesetas polo seu traspaso.\nChegou \u00e1 Coru\u00f1a en outubro de 1996 para asinar contrato co Deportivo, e tras ser preguntado polos xornalistas polas s\u00faas calidades, definiuse a si mesmo como unha \"mestura entre Ronaldo e Bebeto\". A continuaci\u00f3n regresou a Minas Xerais, onde continuou xogando ata o final da tempada. Deixou o Atl\u00e9tico Mineiro cun balance de 183 partidos e 79 goles, sete deles conseguidos no chamado \"Cl\u00e1sico Mineiro\" contra o Cruzeiro.\nDeportivo da Coru\u00f1a.\nIncorporouse ao Deportivo da Coru\u00f1a a finais de decembro de 1996 e no club galego coincidiu cos seus compatriotas Rivaldo, Donato, Mauro Silva e Fl\u00e1vio Concei\u00e7\u00e3o. Debutou na Primeira Divisi\u00f3n o 4 de xaneiro de 1997, fronte ao FC Barcelona en Riazor, sendo ali\u00f1ado por Toshack como titular. Marcou o seu primeiro gol coa camiseta braquiazul d\u00faas semanas despois, na vitoria por 2-0 sobre o Sevilla na Copa do Rei.\nNa xornada 23 de liga, anotou un dos dous goles coru\u00f1eses no empate a dous do derbi contra o Celta de Vigo en Riazor e un mes despois fixo dous goles diante do Oviedo. Con todo, o seu rendemento non estivo \u00e1 altura das expectativas creadas, ao que se sumaron os seus problemas persoais: cando chegou ao Deportivo deixou no Brasil ao seu fillo gravemente enfermo, e a\u00ednda que o rapaz se recuperou, Renaldo sufriu en poucas semanas as mortes de s\u00faa nai primeiro e seu pai despois, este \u00faltimo despois de varias semanas en coma. Pechou a tempada cun total de 27 partidos e 6 goles.\nCesi\u00f3ns ao Corinthians e Las Palmas.\nEn agosto foi cedido ao Corinthians, co que disputou o Campionato Brasileiro de 1997, xogando 11 partidos e marcando un gol ante o Am\u00e9rica de Natal. Disputou tam\u00e9n a Copa do Brasil de 1998, pero apenas contou coa confianza do ent\u00f3n adestrador \"alvinegro\" Vanderlei Luxemburgo.\nPara a tempada 1998/99 o Deportivo cedeuno ao Las Palmas, da Segunda Divisi\u00f3n, onde recuperou as s\u00faas habilidades goleadoras, convertendo 13 tantos en 36 partidos. A s\u00faa cesi\u00f3n estendeuse \u00e1 campa\u00f1a 1999/00, na que \u00e1s ordes de Sergije Kre\u0161i\u0107, o equipo canario se proclamou campi\u00f3n de Segunda, logrando o ascenso \u00e1 Primeira Divisi\u00f3n.\nLleida e Extremadura.\nAo remate da tempada deixou as Illas Canarias e estivo varios meses sen equipo, a\u00ednda que ti\u00f1a contrato en vigor co Deportivo, que non contaba con el. Adestrouse co Inter de Limeira e en xaneiro de 2001 chegou a un acordo co Deportivo para rescindir o seu contrato e asinar como novo xogador do Lleida. Marcou 8 goles en 17 partidos, pero foi insuficiente para salvar o equipo do descenso a Segunda B. Na seguinte tempada xogou no Extremadura, co que disputou 16 partidos en catro meses.\nRegreso ao Brasil.\nEn xaneiro de 2002, o xogador do Real Madrid e antigo compa\u00f1eiro seu no Deportivo da Coru\u00f1a, Fl\u00e1vio Concei\u00e7\u00e3o pagou ao Extremadura a cl\u00e1usula de rescisi\u00f3n de Renaldo, para que este puidese regresar ao Brasil. Al\u00ed pasou primeiramente polo Am\u00e9rica Mineiro e o Atl\u00e9tico Mineiro, e na tempada 2003 viviu o seu \u00faltimo gran momento como futbolista, cando vestindo a camisola do Paran\u00e1 anotou 30 goles no Campionato Brasileiro, sendo o segundo m\u00e1ximo goleador da competici\u00f3n, cunha diana menos que Dimba, do Goi\u00e1s.\n\u00daltimos anos.\nTras unha breve incursi\u00f3n no f\u00fatbol surcoreano, nas filas do FC Seoul, pasou por m\u00e1is dunha ducia de equipos brasileiros (Palmeiras, Paran\u00e1, Coritiba, N\u00e1utico, Brasiliense, Vit\u00f3ria de Esp\u00edrito Santo, Ceil\u00e2ndia, Democrata, Capital DF, Dom Pedro, Serrano, Ita\u00fana e Vilavelhense. Retirouse no 2012, con 41 anos de idade, e despois de ter vestido a camiseta de 24 clubs diferentes.\nSelecci\u00f3n brasileira.\nFoi internacional coa selecci\u00f3n brasileira nunha ocasi\u00f3n, nun partido amigable contra o Camer\u00fan o 13 de novembro de 1996. O seleccionador M\u00e1rio Zagallo f\u00edxoo debutar na segunda parte, saltando ao terreo de xogo no lugar de Giovanni."}
{"id": "117065", "revid": "5863", "url": "https://gl.wikipedia.org/wiki?curid=117065", "title": "Metro de Palma", "text": "O Metro de Palma \u00e9 un sistema de transporte r\u00e1pido de ferrocarril na cidade balear de Palma, en Mallorca. Conta con d\u00faas li\u00f1as operativas que conforman unha rede en forma de Y cunha lonxitude total de 15,55 km.\nHistoria.\nA rede de metro proxectouse a finais de 2004. A primeira li\u00f1a empezou a funcionar o 25 de abril de 2007. Abr\u00edronse primeiro as estaci\u00f3ns subterr\u00e1neas de Pla\u00e7a de Espanya (Intermodal), Jacint Verdaguer e Son Costa-Son Fortesa co \u00fanico servizo do tren.\nAs obras do metro de Palma, que se realizaron en menos de dous anos presionadas polos prazos e as necesidades da cidade, deron lugar a certas deficiencias nas que destacaban fallas no sistema de ventilaci\u00f3n dos t\u00faneles e na evacuaci\u00f3n das precipitaci\u00f3ns que son normais para a cidade.\nO 23 de setembro do 2007, unha serie de choivas fortes provocaron a inundaci\u00f3n de varias das estaci\u00f3ns, tras o cal a li\u00f1a foi clausurada indefinidamente para realizar as obras de reparaci\u00f3n, que se valoraron en 28 mill\u00f3ns de euros. Finalmente o metro de Palma volveu funcionar desde o 28 de xullo de 2008.\nLi\u00f1as e estaci\u00f3ns.\nEn 2018 o Metro de Palma est\u00e1 formado por d\u00faas li\u00f1as:\nA li\u00f1a 1 une as estaci\u00f3ns de Pla\u00e7a d'Espanya e a Universidade das Illas Baleares (UIB). Con d\u00faas v\u00edas e unha lonxitude de 7,2\u00a0km, dos cales 4 son subterr\u00e1neos e 3,2 en superficie, disp\u00f3n de nove estaci\u00f3ns, oito subterr\u00e1neas e unha exterior. A li\u00f1a dese\u00f1ouse para unha velocidade m\u00e1xima de 100 km/h e enlaza a estaci\u00f3n intermodal de Pla\u00e7a d'Espanya coa UIB nun tempo de 13 minutos. O estudo sinala que este traxecto ter\u00eda unha duraci\u00f3n de 5 minutos no caso de que non houbese paradas. As previsi\u00f3ns apuntaban a que o transporte colectivo do estudantado subir\u00eda do 31 ao 43%, captando o 12% dos actuais viaxeiros de coche ou outras modalidades e o 95% da demanda total actual do autob\u00fas.\nEstaci\u00f3n intermodal.\nA estaci\u00f3n intermodal ten 3 niveis, distribu\u00eddos do seguinte xeito:\nNivel 1: Distribuidor, despachos de billetes, control de accesos, instalaci\u00f3ns de seguridade e zona de equipamentos e servizos.\nNivel 2: Estaci\u00f3n ferroviaria coas seguintes caracter\u00edsticas:\nNivel 2: Estaci\u00f3n de autobuses: \nNivel 3:"}
{"id": "117068", "revid": "23204", "url": "https://gl.wikipedia.org/wiki?curid=117068", "title": "Metro de Granada", "text": "O Metro de Granada, oficialmente Metropolitano de Granada, \u00e9 un sistema de metro lixeiro que d\u00e1 servizo a \u00e1rea metropolitana de Granada. Consta dunha \u00fanica li\u00f1a que cruza a cidade e est\u00e9ndese aos municipios de Albolote, Maracena e Armilla. Est\u00e1 xestionado pola sociedade mixta p\u00fablico-privada Metro de Granada, S.A., e conta con tramos tanto en superficie como subterr\u00e1neos.\nHistoria.\nConstruci\u00f3n.\nO proxecto consiste en conectar en 45 minutos a zona norte do \u00c1rea Metropolitana co sur, que \u00e9 a zona co maior crecemento residencial de Granada. A zona servida polo Consorcio de Transporte est\u00e1 integrada por 32 municipios e conta cunha poboaci\u00f3n de preto de medio mill\u00f3n de habitantes (\"489 160 Hab. INE 2007\"), case o 62% do censo da poboaci\u00f3n da provincia.\nAs obras inici\u00e1ronse no outono de 2006 e ter\u00e1n unha duraci\u00f3n de 30 meses. O orzamento inicial \u00e9 de 360 mill\u00f3ns de euros (\"17% dos concellos e 83% da Xunta de Andaluc\u00eda\").\nHoubo un gran debate acerca da creaci\u00f3n dun metro suburbano ou en superficie. Mentres que o Concello da capital defend\u00eda un metro subterr\u00e1neo a Xunta optaba por un transporte ao aire libre. foi a li\u00f1a 1 a que provocou os principais enfrontamentos entre os organismos administrativos, ata que en xaneiro de 2005 alcanzouse un trazado case definitivo. No Zaidin acometerase o soterramento do trafico rodado para evitar a concorrencia co metro lixeiro.\nO 18% do trazado \u00e9 soterrado. En concreto, os 2,3\u00a0km que conforman o Cami\u00f1o de Rolda e alg\u00fans cruces puntuais (A-44), o resto en superficie \u00e9 en plataforma tranviaria.\nInauguraci\u00f3n.\nO 21 de setembro de 2017 o sistema de metro quedou finalmente inaugurado nun acto ao que acudiron responsables de t\u00f3dalas administraci\u00f3ns involucradas. Durante o seu primeiro d\u00eda de servizo o metropolitano tivo unha boa acollida con 23.500 usuarios.\nOs datos positivos en canto a afluencia consolid\u00e1ronse nos meses seguintes a s\u00faa posta en funcionamento ao alcanzar os 1,5 mill\u00f3ns de pasaxeiros en novembro de 2017, dous meses despois da s\u00faa inauguraci\u00f3n.\nParque m\u00f3bil.\nO Metro granadino contar\u00e1 con 13 unidades m\u00f3biles (\"tipo tranv\u00eda\"), conformadas por 5 convois de 210 prazas cada un, cuxa velocidade m\u00e1xima vai ser de 50\u00a0km/h en tramos urbanos en superficie e de 70\u00a0km/h no trazado interurbano ou en t\u00fanel. A velocidade comercial, que incl\u00fae os tempos de parada, oscilar\u00e1 entre os 20 e os 28\u00a0km/h.\nParadas da L1.\nAs paradas/estaciones en superficie est\u00e1n configuradas como paradas tranviarias."}
{"id": "117070", "revid": "25871", "url": "https://gl.wikipedia.org/wiki?curid=117070", "title": "Metrotr\u00e9n Asturias", "text": "Metrotr\u00e9n Asturias \u00e9 un proxecto que consiste na creaci\u00f3n dunha rede de transporte ferroviario suburbano a trav\u00e9s da homoxeneizaci\u00f3n das li\u00f1as actualmente existentes na comunidade aut\u00f3noma de Asturias. Componse dunha unificaci\u00f3n das li\u00f1as de ambos explotadores, Renfe Operadora e FEVE, a reduci\u00f3n dos tempos de viaxe e enlace, o soterramento de li\u00f1as de ferrocarril e a creaci\u00f3n de novas estaci\u00f3ns.\nHistoria.\nO proxecto de renovaci\u00f3n da rede de ferrocarril suburbano de Asturias foi presentado en agosto de 2000 polo Ministerio de Fomento. Consist\u00eda principalmente na creaci\u00f3n dun novo t\u00fanel de 3.858 metros de lonxitude entre a estaci\u00f3n do Humedal e a glorieta de Viesques, que inclu\u00eda tres novas estaci\u00f3ns: Bego\u00f1a, El Bibio e Viesques. A construci\u00f3n deste t\u00fanel iniciouse o 10 de xu\u00f1o de 2003 e finalizou en decembro de 2006, a\u00ednda que s\u00f3 se constru\u00edu a estaci\u00f3n de El Bibio e unha estaci\u00f3n t\u00e9cnica na Avenida Justo del Castillo.\nAo proxecto, ao aumentar a densidade do transporte ferroviario en Xix\u00f3n e ser soterrado, co\u00f1ec\u00e9uselle como \u00ab\"metro de Xix\u00f3n\"\u00bb.\nDurante a construci\u00f3n do t\u00fanel, o Ministerio de Fomento cambiou o seu criterio en canto ao resto das actuaci\u00f3ns do proxecto, decidindo que se ampliase para chegar ata a contorna de Cabue\u00f1es, duplicando as\u00ed a lonxitude da actuaci\u00f3n. Ademais, incluir\u00eda a construci\u00f3n de d\u00faas novas estaci\u00f3ns, un intercambiador, e a substituci\u00f3n da prevista estaci\u00f3n de Bego\u00f1a por outra na praza de Europa.\nEsta segunda fase permaneceu paralizada desde a finalizaci\u00f3n da anterior, permanecendo o t\u00fanel constru\u00eddo durante todo ese tempo sen uso. A definici\u00f3n completa da segunda fase finalizou en 2009, estim\u00e1ndose o custo restante en 360 mill\u00f3ns de euros, cunha actuaci\u00f3n ao longo de 7\u00a0km entre o Humedal e Cabue\u00f1es. O desenvolvemento desta segunda parte iniciouse en 2011 mediante financiamento p\u00fablico-privado, e comporta o desv\u00edo provisional das li\u00f1as de FEVE desde a estaci\u00f3n do Humedal \u00e1 estaci\u00f3n provisional de Sanz Crespo, que foi iniciado en febreiro de 2011. Este tramo ter\u00e1 v\u00edas de dobre v\u00eda para poder ser utilizado tanto por trens de Renfe Operadora como de FEVE.\nO proxecto tam\u00e9n se comp\u00f3n de melloras noutras estaci\u00f3ns ferroviarias de Asturias, como as situadas en Avil\u00e9s."}
{"id": "117072", "revid": "23204", "url": "https://gl.wikipedia.org/wiki?curid=117072", "title": "Metro de M\u00e1laga", "text": "O Metro de M\u00e1laga \u00e9 unha rede de transportes para a cidade de M\u00e1laga baseada en varias li\u00f1as de metro servidas con unidades tranviarias. Esta rede, actualmente en construci\u00f3n, unir\u00e1 diferentes puntos da cidade e ter\u00e1 enlaces co resto de redes de transporte do Consorcio de Transporte Metropolitano da \u00e1rea de M\u00e1laga (autob\u00fas, tren de proximidade e metro).\nHistoria.\nO Metro en M\u00e1laga in\u00edciase a finais dos 90, cando se exp\u00f3n a posibilidade de crear unha rede de metro lixeiro que permitise mellorar a situaci\u00f3n de caos circulatorio da cidade. Para iso, real\u00edzanse as primeiras propostas, nas que se expu\u00f1a a clase de veh\u00edculos e a forma das plataformas sobre as que viaxar\u00edan. Por exemplo, chegaron a verse planos sobre como se dese\u00f1ar\u00eda o metro lixeiro ao longo da Avenida Herrera Oria.\nNon se tarda moito tempo en pensar que quizais resultase m\u00e1is conveniente realizar parte do trazado subterr\u00e1neo. A idea empeza a tomar forma, e finalmente ref\u00fagase a formulaci\u00f3n inicial do metro lixeiro para empezar a dese\u00f1ar unha completa rede de metro para a cidade, a\u00ednda que cunha alta porcentaxe do trazado por superficie.\nO 30 de outubro de 2001 a Conseller\u00eda de Obras P\u00fablicas e Transportes da Xunta de Andaluc\u00eda encarga o estudo informativo da rede de metro para M\u00e1laga, tomando como base o Plan Intermodal de Transportes que expuxera inicialmente 4 li\u00f1as. Neste estudo exponse as li\u00f1as do metro, os trazados que van ter e a infraestrutura, as\u00ed como outros aspectos, como previsi\u00f3ns de demandas.\nCon este estudo, determ\u00ednase utilizar un sistema de dobre v\u00eda con ancho internacional, unha distancia media de 500 metros entre paradas e un alto nivel de accesibilidade. O financiamento corre a conta da Xunta de Andaluc\u00eda (a metade do gasto), o Concello de M\u00e1laga e o Goberno central.\nDeterminouse a construci\u00f3n das li\u00f1as 1 e 2 nun primeiro momento; o resto das li\u00f1as construiranse en datas posteriores. A adxudicaci\u00f3n das obras e da explotaci\u00f3n de ambas as li\u00f1as durante 30 anos correspondeu a unha uni\u00f3n temporal de empresas liderado por FCC e no que tam\u00e9n se atopan as compa\u00f1\u00edas Sando, Comsa, Azvi e Beira. A proposta deste consorcio era a m\u00e1is econ\u00f3mica, 413 mill\u00f3ns de euros, pero tam\u00e9n a que levar\u00eda m\u00e1is tempo de obra.\nO proxecto definitivo de construci\u00f3n do metro apr\u00f3base en abril de 2005 por parte da Xunta de Andaluc\u00eda, inclu\u00edndo algunhas pequenas modificaci\u00f3ns con respecto ao proxecto inicial.\nO 17 de novembro de 2005, a Xunta de Andaluc\u00eda presenta o proxecto construtivo da li\u00f1a 2. Este proxecto non incl\u00fae o tramo inicial da li\u00f1a (desde o centro ata a estaci\u00f3n Mar\u00eda Zambrano) debido a alg\u00fans cambios que a\u00ednda se est\u00e1n estudando."}
{"id": "117074", "revid": "1131", "url": "https://gl.wikipedia.org/wiki?curid=117074", "title": "Metro de Santander", "text": " \nO proxecto do Metro de Santander at\u00f3pase dentro do \"Plan de Mobilidade Sostible\", foi presentado en novembro de 2006 e o seu per\u00edodo de desenvolvemento transcorrer\u00e1 de 2007 a 2013. Este transporte unir\u00e1 o centro da cidade con varios puntos da periferia e estar\u00e1 formado por metro e tranv\u00eda, contando en principio cunhas catro li\u00f1as. \nO futuro transporte metropolitano xa ten en funcionamento a li\u00f1a 5: un funicular que salva o desnivel existente entre a r\u00faa R\u00edo de la Pila e o campo de f\u00fatbol do Regimiento con paradas en R\u00edo de la Pila, r\u00faa San Sebasti\u00e1n, Prado San Roque e Paseo do General D\u00e1vila. O funicular foi inaugurado o 11 de xullo de 2008 e o seu uso \u00e9 gratu\u00edto."}
{"id": "117075", "revid": "88628", "url": "https://gl.wikipedia.org/wiki?curid=117075", "title": "Aninovo", "text": "O Aninovo \u00e9 a festa que conmemora o inicio dun novo ano. A data en que se realiza esta celebraci\u00f3n depende do tipo de calendario utilizado. A m\u00e1is com\u00fan \u00e9 o 1 de xaneiro segundo o calendario gregoriano, que foi instaurado polo papa Gregorio XIII en 1582 e que na actualidade rexe na maior\u00eda dos pa\u00edses do mundo."}
{"id": "117076", "revid": "1131", "url": "https://gl.wikipedia.org/wiki?curid=117076", "title": "Xoves Santo", "text": " \nO Xoves Santo \u00e9 unha festividade cristi\u00e1 que se celebra o xoves anterior ao Domingo de Resurrecci\u00f3n, no transcurso da Semana Santa. Pecha a Coresma e abre o Triduo Pascual \u00e1 tardi\u00f1a. Neste d\u00eda a Igrexa Cat\u00f3lica conmemora a instituci\u00f3n da Eucarist\u00eda na \u00daltima Cea e o lavatorio dos p\u00e9s realizado por Xes\u00fas."}
{"id": "117077", "revid": "2074", "url": "https://gl.wikipedia.org/wiki?curid=117077", "title": "Ano novo", "text": ""}
{"id": "117078", "revid": "65337", "url": "https://gl.wikipedia.org/wiki?curid=117078", "title": "Venres Santo", "text": "O Venres Santo \u00e9 unha das principais celebraci\u00f3ns lit\u00farxicas do cristianismo. Este d\u00eda conmem\u00f3rase a morte de Xes\u00fas de Nazaret, crucificado no s\u00e9culo I. A Semana Santa chega a un dos seus d\u00edas m\u00e1is transcendentais, no que son numerosas as manifestaci\u00f3ns tradicionais de devoci\u00f3n popular ao longo de todo o mundo.\nRelato b\u00edblico.\nSegundo os relatos do Novo Testamento, o gardas do Templo, guiados por Xudas Iscariote, arrestaron a Xes\u00fas nun terreo co\u00f1ecido como Xetseman\u00ed e Xudas recibiu en recompensa pola s\u00faa traiz\u00f3n trinta moedas de prata. Tras o arresto levaron a Xes\u00fas \u00e1 casa de An\u00e1s, sogro de Caif\u00e1s, o sumo sacerdote. Al\u00ed interrog\u00e1rrono sen resultado e logo envi\u00e1rono xunta Caif\u00e1s, xulg\u00e1ndoo o Sanedr\u00edn. Elev\u00e1ronse testemu\u00f1os falsos contra el na procura dunha condena a morte sen resultado, e sen que Xes\u00fas retrucase; finalmente o sumo sacerdote preguntoulle directamente ser era o Mes\u00edas, o fillo de Deus ao que Xes\u00fas respondeulle ambiguamente \"Ti o dixeches. E d\u00edgovos m\u00e1is: A partir de agora ides ver como o Fillo do Home senta \u00e1 dereita do Todopoderoso e v\u00e9n entre as nubes do ceo\". Daquela o Sanedr\u00edn conclu\u00edu que merec\u00eda a morte por blasflemia. Pedro que estaba sentado f\u00f3ra, no patio, tam\u00e9n negou tres veces aos al\u00ed congregados que fora un dos seus disc\u00edpulos xusto como Xes\u00fas dixera.\nPola ma\u00f1\u00e1 entregaron a Xes\u00fas ao gobernador romano Poncio Pilato acus\u00e1ndoo de revolucionar ao pobo, opo\u00f1erse aos tributos ao C\u00e9sar, e declarse Mes\u00edas e rei. Pilatos autorizou os l\u00edderes xudeus xulgar a Xes\u00fas segundo a s\u00faa propia lei e executar a sentenza, non obstante os l\u00edderes xudeus replic\u00e1ronlle que non pod\u00edan senteciar a morte.\nPilatos non atopou delito ning\u00fan e co\u00f1ecendo que era galileo e pertenc\u00eda \u00e1 xurisdici\u00f3n de Herodes, que estaba en Xerusal\u00e9n pola festa da Pessach. Herodes f\u00edxolle moitas preguntas pero Xes\u00fas non lle dixo palabra e Herodes envioullo de volta a Pilato e este declarou que nin el nin Herodes atoparan delito ning\u00fan nel e que tras escarmentalo \u00edao soltar. Pero a multitude, persuadida polos sumos sacerdotes, berraba que seguindo o costume da pascua de soltar un prisioneiro soltase a Barrab\u00e1s, na cadea por unha revolta con asasinato, e que crucificase a Xes\u00fas, a muller de Pilato intercedeu diante o seu home por Xes\u00fas afirmando que o vira en so\u00f1os . Pilato teimaba en liberar a Xes\u00fas pero diante a oposici\u00f3n do pobo tomou auga e lavou as mans diante de todos dicindo que el non era responsable dese sangue, soltando logo a Barrab\u00e1s e tras mandar azoutar a Xes\u00fas entregoullo ao Sanedr\u00edn para que o crucificasen.\nXes\u00fas vestindo de p\u00farpura e levando unha coroa de espi\u00f1os cargou el mesmo coa cruz ata o lugar da execuci\u00f3n, chamado da Caveira, en hebreo \"G\u00f3lgota\" e al\u00ed crucific\u00e1rono con dous criminais. Xes\u00fas agonizou na cruz durante seis horas e desde o mediod\u00eda a escuridade cubriu a terra ata m\u00e1is das d\u00faas da tarde Cun grande berro, Xes\u00fas entreou a s\u00faa alma, tremeu a terra, as rochas fenderon, abr\u00edronse os sepulcros e o centuri\u00f3n e mailos que con el gardaban a Xes\u00fas dixeron aterrados \"Verdadeiramente este era o Fillo de Deus\" \nXos\u00e9 de Arimatea, home bo e honrado, conselleiro do Sanedr\u00edn pediulle o corpo de Xes\u00fas a Pilato, baix\u00e1ndoo da cruz , levouno envolto nunha saba ata un sepulcro cavado na rocha, as mulleres prepararon perfumes e b\u00e1lsamos e como xa despuntaba o s\u00e1bado foron descansar, conforme o mandado. O primeiro d\u00eda da semana volveron o sepulcro e atoparon a lousa quitada e viron que o corpo de Xes\u00fas non estaba, aparecendo dous homes con vestidos resplandecentes que lles dixeron que Xes\u00fas resucitara record\u00e1ndolles as palabras ditas en Galilea \"que cumpr\u00eda que entregasen ao Fillo do Home nas mans dos pescadores, que o crucificasen e que resucitase ao terceiro d\u00eda\"\nVenres Santo na Igrexa Cat\u00f3lica.\nA Igrexa Cat\u00f3lica considera o Venres Santo un d\u00eda de xax\u00fan e abstinencia obrigatorio, ag\u00e1s causas de exclusi\u00f3n reco\u00f1ecidas, na de rito latino os crentes entre 18 e 59 anos han de gardalo reducindo a cantidade de comida habitual a un xantar e d\u00faas comidas m\u00e1is pequenas que xuntas non sobrepasen a comida principal en cantidade, estando prohibida a inxesta de carne aos crentes maiores de catorce anos. As igrexas orientais seguen as leis particulares de cada rito pero en conxunto ao igual que as igrexas ortodoxas seguen un xax\u00fan estrito o Venres Santo.\nNo rito latino non se celebra a misa entre a Eucarist\u00eda da tarde da Xoves Santo e a Vixilia Pascual, ag\u00e1s raras excepci\u00f3ns autorizadas polo Vaticano ou o bispo local. Non se poden celebrar sacramentos, ag\u00e1s o bautismo para os que estean en perigo de morte, a penitencia e a unci\u00f3n dos enfermos. A comu\u00f1\u00f3n distrib\u00faese dentro do servizo da Paix\u00f3n do Se\u00f1or, a\u00ednda que se pode levar en calquera hora do d\u00eda aos enfermos que non poidan acudir ao servizo. O altar ha de estar por completo baldeiro e mais \u00e9 costume librar as p\u00edas de auga bieita..\nA celebraci\u00f3n da Paix\u00f3n do Se\u00f1or cel\u00e9brase despois do mediod\u00eda, idealmente contra \u00e1s tres da tarde, pero por raz\u00f3ns pastorais pode atrasarse. O sacerdote e di\u00e1cono van revestidos de cor vermella, antes de 1970 \u00edan de negro ag\u00e1s na parte da comu\u00f1\u00f3n, cando vest\u00edan de violeta, e antes de 1955 us\u00e1base sempre o negro.\nA liturxia consiste de tres partes:\nViacrucis.\nAdemais do servizo lit\u00farxico nalg\u00fans lugares conmem\u00f3rase o d\u00eda co rezo do Viacrucis, onde por medio de catorce estaci\u00f3ns l\u00e9mbranse os pasos de Xes\u00fas cami\u00f1o da s\u00faa morte, p\u00f3dese realizar no templo, onde hai representaci\u00f3ns pict\u00f3ricas ou relevos das estaci\u00f3ns, ou nas r\u00faas arredor do templo, mesmo nalg\u00fans lugares \u00e9 tradici\u00f3n que fieis caracterizados dramaticen as diferentes estaci\u00f3ns. En pa\u00edses como Malta, Italia, Filipinas, Porto Rico ou Espa\u00f1a existe a tradici\u00f3n de realizar procesi\u00f3ns con estatuas que representan a Paix\u00f3n de Cristo. En Roma, desde 1991 durante o papado de Xo\u00e1n Paulo II, real\u00edzase un viacrucis con quince estaci\u00f3ns.\nIgrexas orientais.\nOs cristi\u00e1ns das igrexas orientais que seguen o rito bizantino, ortodoxos e grecocat\u00f3licos, denom\u00ednano \"Venres Santo e Grande\" ou simplemente \"Venres Grande\"\nNon celebran a divina liturxia, ag\u00e1s cando coincide coa festa grande da Anunciaci\u00f3n, o 25 de marzo para as igrexas que seguen o tradicional calendario xuliano que corresponde ao 7 de abril do gregoriano. Os sacerdotes levan vestimentas de cor negra e os ornamentos do altar p\u00f3\u00f1ense tam\u00e9n negros, e as\u00ed quedar\u00e1n ata a divina liturxia do S\u00e1bado Grande.\nOs fieis reviven os acontecementos dese d\u00eda por lecturas p\u00fablicas de salmos espec\u00edficos e dos evanxeos, e mais tam\u00e9n cantan himnos lit\u00farxicos acerca da morte de Cristo. Na teolox\u00eda ortodoxa, os eventos da Semana Santa non son simplemente unha conmemoraci\u00f3n anual de sucesos pasados, sen\u00f3n que os fieis participan na morte e resurrecci\u00f3n de Xes\u00fas.\nObs\u00e9rvase un xax\u00fan estrito, un xax\u00fan negro, e as\u00ed, tradicionalmente, os cristi\u00e1ns bizantinos adultos abst\u00e9\u00f1ense de consumir calquera alimento ou bebida o d\u00eda enteiro, se non pon en perigo a s\u00faa sa\u00fade e os moi vellos ou enfermos poden comer despois da postura de Sol."}
{"id": "117079", "revid": "6017773", "url": "https://gl.wikipedia.org/wiki?curid=117079", "title": "Luns de Pascua", "text": "O luns de Pascua \u00e9 o d\u00eda seguinte ao Domingo de Resurrecci\u00f3n. \u00c9 o segundo d\u00eda da Oitava de Pascua, popularmente co\u00f1ecida como semana de Pascua.\nCelebraci\u00f3ns.\nEn Galicia, \u00e9 festivo local no concello de Rois, e neste d\u00eda cel\u00e9brase a romar\u00eda de San Cibr\u00e1n na parroquia de Tomeza (Pontevedra), a romar\u00eda da Virxe de Chamorro en Serantes (Ferrol), o Lance da Cruz en Sobrada (Tomi\u00f1o), a romar\u00eda da Virxe dos Desamparados nos Vilares (Guitiriz), a romar\u00eda na capela da Virxe das Neves no monte da Peneda (Redondela), a romar\u00eda do San Bieito da Uceira en Cerredelo (Sandi\u00e1s), a romar\u00eda da Virxe dos Remedios en Tir\u00e1n (Moa\u00f1a) e a festa de San Bieito en San Salvador de Asma (Chantada) e Penouta (Vilamart\u00edn de Valdeorras). Tam\u00e9n se festexa en Esposende (Cenlle) e Circes (Touro).\nEn Espa\u00f1a \u00e9 tam\u00e9n festivo en Catalu\u00f1a, Illas Baleares, Comunidade Valenciana, Navarra, Pa\u00eds Vasco e A Rioxa, nalgunhas localidades da zona oriental de Arag\u00f3n, de Asturias e de Estremadura. Nalgunhas partes de Espa\u00f1a neste d\u00eda \u00e9 habitual comer un doce t\u00edpico co\u00f1ecido como Mona de Pascua.\nAdemais \u00e9 festivo en moitos pa\u00edses e territorios de todo o mundo."}
{"id": "117080", "revid": "54336", "url": "https://gl.wikipedia.org/wiki?curid=117080", "title": "Nosa Se\u00f1ora do Pilar", "text": "A Virxe do Pilar \u00e9 unha advocaci\u00f3n mariana cat\u00f3lica, patroa da Hispanidade, venerada na Bas\u00edlica de Zaragoza (Espa\u00f1a) \u00e1 que d\u00e1 nome.\nHistoria.\nSegundo a tradici\u00f3n, descrita por vez primeira no s\u00e9culo XIII nun c\u00f3dice das \"Moralia in Job\" de Gregorio Magno, a aparici\u00f3n da Virxe Mar\u00eda en Zaragoza produciuse o 2 de xaneiro do ano 39 ou 40, cando esta viv\u00eda xunto ao Ap\u00f3stolo San Xo\u00e1n en \u00c9feso. Neste c\u00f3dice, que se conserva no arquivo pilarista, nom\u00e9ase por vez primeira \u00e1 Virxe co apelativo \u00abdo Pilar\u00bb. O protagonista do suceso foi o Ap\u00f3stolo Santiago o Maior, de predicaci\u00f3n na Hispania Citerior, quen decidir\u00eda o seu retorno ante o fracaso do seu predicaci\u00f3n entre os pag\u00e1ns. Levantada sobre unha columna, que se di \u00e9 a que hoxe sustenta a talla da Virxe, esta pediu ao Ap\u00f3stolo a erecci\u00f3n dun templo polo que se conceder\u00edan diversas grazas, asegurando a s\u00faa permanencia ata o fin do mundo."}
{"id": "117081", "revid": "22570", "url": "https://gl.wikipedia.org/wiki?curid=117081", "title": "Pentecoste", "text": "Pentecoste (do grego \"pentekost\u00e9 \"(hem\u00e9ra) \"o quincuax\u00e9simo d\u00eda\") describe a festa do quincuax\u00e9simo d\u00eda logo da Pascua (Domingo de Resurrecci\u00f3n) e que pon termo ao tempo pascual.\nDurante Pentecoste cel\u00e9brase o descenso do Esp\u00edrito Santo e o inicio da actividade da Igrexa, por iso tam\u00e9n se lle co\u00f1ece como a celebraci\u00f3n do Esp\u00edrito Santo. Na liturxia cat\u00f3lica \u00e9 a festa m\u00e1is importante logo da Pascua e a Nadal. A liturxia incl\u00fae a secuencia medieval \"Veni, Sancte Spiritus\".\nO fondo hist\u00f3rico de tal celebraci\u00f3n bas\u00e9ase na festa semanal xud\u00eda chamada Shavuot (festa das semanas), durante a cal cel\u00e9brase o quincuax\u00e9simo d\u00eda da aparici\u00f3n de Deus no monte Sina\u00ed, polo tanto no d\u00eda de Pentecoste tam\u00e9n se celebra a entrega da Lei (mandamentos) ao pobo de Israel.\nNas Igrexas ortodoxas existe ademais a celebraci\u00f3n das Tres Divinas Persoas ou da Santa Trindade; as Igrexas occidentais celebran para esta ocasi\u00f3n desde o s\u00e9culo XIV a s\u00faa propia festa chamada Trinitatis (a festa da Sant\u00edsima Trindade) unha semana despois do Pentecoste.\nNo calendario cristi\u00e1n con Pentecoste termina o tempo pascual dos 50 d\u00edas.\nNas narraci\u00f3ns sobre Pentecoste de \"Feitos dos Ap\u00f3stolos\" (2,1 - 41) adxud\u00edcaselle ao Esp\u00edrito Santo, en congruencia co Antigo Testamento, caracter\u00edsticas milagrosas (carismas): el ofrece valent\u00eda e liberdade, posibilita a comprensi\u00f3n (glosolalia) e fortifica unha comunidade universal.\nO luns logo de Pentecoste \u00e9 d\u00eda de festa en moitos pa\u00edses como Alema\u00f1a, Austria, B\u00e9lxica, Dinamarca, Francia, Hungr\u00eda, Islandia, Liechtenstein, Noruega, os Pa\u00edses Baixos ou Su\u00edza. Tam\u00e9n \u00e9 festivo nalgunhas comunidades aut\u00f3nomas de Espa\u00f1a como en Catalu\u00f1a."}
{"id": "117082", "revid": "839", "url": "https://gl.wikipedia.org/wiki?curid=117082", "title": "Beachy Head", "text": "Beachy Head \u00e9 un promontorio de xiz na costa meridional de Inglaterra, preto da cidade de Eastbourne no condado de East Sussex, inmediatamente ao este dos acantilados das Sete Irm\u00e1s. Tr\u00e1tase do cantil de xiz m\u00e1is alto de Gran Breta\u00f1a, alcanzando 162 m por riba do nivel do mar. O cumio permite avistar a costa oriental meridional de Dungeness e a de Selsey Bill ao oeste. A s\u00faa altura tam\u00e9n fixo deste recuncho natural un sitio de suicidio c\u00e9lebre."}
{"id": "117083", "revid": "895", "url": "https://gl.wikipedia.org/wiki?curid=117083", "title": "Renaldo", "text": ""}
{"id": "117085", "revid": "89787", "url": "https://gl.wikipedia.org/wiki?curid=117085", "title": "Mauricio Funes", "text": "Carlos Mauricio Funes Cartagena, nado en San Salvador o 18 de outubro de 1959, \u00e9 un xornalista e pol\u00edtico salvadore\u00f1o. Converteuse en Presidente do Salvador logo de superar nas elecci\u00f3ns do 15 de marzo de 2009 o candidato de ARENA, Rodrigo \u00c1vila."}
{"id": "117087", "revid": "1505", "url": "https://gl.wikipedia.org/wiki?curid=117087", "title": "Orde de Cristo", "text": "A Orde de Cristo \u00e9 unha orde militar portuguesa, constru\u00edda sobre a Orde templaria nesta naci\u00f3n.\nOrixe.\nNos s\u00e9culos XII e XIII, desde mediados da Reconquista, a Orde dos templarios axudou os portugueses en batalla contra os mouros \"infieis\", e como recompensa recibiu extensas terras e poder pol\u00edtico. Castelos, igrexas e poboados prosperaron baixo a s\u00faa protecci\u00f3n.\nEn 1314 o Papa Clemente V eliminou a rica e poderosa Orde do templo. En 1319 o rei Dinis de Portugal transferiu propiedades e privilexios dos Templarios para a recentemente fundada Orde de Cristo, que se converteu na continuaci\u00f3n dos Templarios en Portugal. Por\u00e9n, a Orde de Cristo ti\u00f1a unha forte conexi\u00f3n coa coroa portuguesa, que se deu o dereito de nomear a partir do inicio do Grande Mestre para acomodar o enorme potencial humano e de recursos econ\u00f3micos dos cabaleiros Templarios, en Portugal para o mantemento segura das incursi\u00f3ns inimigas ou invasi\u00f3ns. De feito, a Orde de Cristo foi baseada en Castro Marim, a fin de protexer a rexi\u00f3n portuguesa do Algarve. Por\u00e9n, en 1357 xa a sede foi instalada en Tomar, anterior sede dos templarios.\nCaracter\u00edsticas.\nUn dos votos prometidos polos cabaleiros era o da obediencia ao rei, algo totalmente desco\u00f1ecido para a Orde do templo. O primeiro mestre da Orde foi Gil Mart\u00ednez, un cabaleiro da Orde de Aviz, a subsidiaria da Orde de Calatrava. As\u00ed, o primeiro mestre da Orde non era un cabaleiro templario.\nDurante a era dos Descubrimentos.\nNo comezo do s\u00e9culo XV, o grande Mestre da Orde, o infante Henrique, inverteu os rumbos da Orde na exploraci\u00f3n mar\u00edtima. O emblema da orde, a Cruz da Orde de Cristo, adorna as velas dos buques Portugueses que exploraban os mares desco\u00f1ecidos.\nActualidade.\nO poder e a riqueza acumulada pola Orde converteuse nun perigo potencial para o estado. As\u00ed, a partir 1551, o t\u00edtulo de Gran Mestre estaba conectado ao rei de Portugal. En 1780 foi secularizada. Desde o s\u00e9culo XIX foi reducindo a s\u00faa actividade para o mantemento da s\u00faas propiedades e converteuse nunha Orde Honorable, a maior honra do Reino de Portugal. Abolida a monarqu\u00eda, transformouse na Orde militar de Cristo, a distinci\u00f3n de cidad\u00e1ns portugueses que te\u00f1en desempe\u00f1ado as s\u00faas funci\u00f3ns notablemente."}
{"id": "117088", "revid": "5467", "url": "https://gl.wikipedia.org/wiki?curid=117088", "title": "Illa Pentecoste", "text": ""}
{"id": "117098", "revid": "23204", "url": "https://gl.wikipedia.org/wiki?curid=117098", "title": "Orlando, Florida", "text": "A cidade de Orlando \u00e9 a sede do Condado de Orange e \u00e9 cidade central da zona metropolitana do mesmo nome, as\u00ed como tam\u00e9n cabeceira da rexi\u00f3n co\u00f1ecida como Florida Central, no estado de Florida, no sueste dos Estados Unidos. Segundo o censo estadounidense do ano 2000, a cidade ti\u00f1a unha poboaci\u00f3n de 185.951 (a poboaci\u00f3n na \u00e1rea metropolitana \u00e9 de 1.644.561). Un conteo local da poboaci\u00f3n en 2003 deu o resultado de 199.336. \u00c9 a sexta cidade m\u00e1is grande de Florida e a cidade non costeira m\u00e1is grande. \u00c9 ademais a cabeceira da terceira \u00e1rea metropolitana m\u00e1is grande do estado, detr\u00e1s de Miami-Fort Lauderdale e Tampa, Florida-San Petersburgo.\nA cidade \u00e9 moi co\u00f1ecida polas s\u00faas atracci\u00f3ns tur\u00edsticas, particularmente polo Walt Disney World Resort. Outras atracci\u00f3ns son SeaWorld e o Universal Orlando Resort. O centro da cidade de Orlando, m\u00e1is co\u00f1ecido coma \"Downtown Orlando\", foi obxecto de continua reestruturaci\u00f3n, a pesar de estar afastada das principais atracci\u00f3ns tur\u00edsticas. \u00c9 sede de Orlando Sentinel, un dos peri\u00f3dicos m\u00e1is grandes do estado, e dos Orlando Magic, equipo profesional de baloncesto da NBA.\nO seu actual alcalde \u00e9 Buddy Dyer.\nHistoria.\nAlg\u00fans historiadores datan o nome de Orlando sobre o ano 1836, cando un soldado chamado Orlando Reeves faleceu na \u00e1rea, durante a guerra contra a tribo de indios Seminola. Por\u00e9n, parece ser que Orlando Reeves traballaba nunha plantaci\u00f3n preto de 48\u00a0km ao norte e os primeiros poboadores atoparon o seu nome escrito nunha \u00e1rbore e asumiron que era a situaci\u00f3n da s\u00faa tumba. Refer\u00edanse polo tanto \u00e1 \u00e1rea coma a \"Tumba de Orlando\" e logo simplemente \"Orlando\".\nDurante moito tempo Orlando foi unha zona rural cuxa principal actividade econ\u00f3mica era a gander\u00eda. Durante o \u00faltimo cuarto do s\u00e9culo XIX, converteuse en parte importante da produci\u00f3n de c\u00edtricos no estado de Florida, ata que en 1895 unha onda de fr\u00edo devastou moitas plantaci\u00f3ns, o que fixo que moitos se trasladasen ao sur.\nDurante a Guerra Hispano-Estadounidense, Orlando converteuse na provincia non costeira m\u00e1is grande de Florida.\nNos anos da segunda guerra mundial, un n\u00famero do persoal do ex\u00e9rcito instalouse na zona que actualmente ocupa o Aeroporto Internacional de Orlando. Alg\u00fans destes oficiais quedaron e fixaron a s\u00faa residencia na zona. En 1956, a compa\u00f1\u00eda aeroespacial e de defensa Martin Marietta (agora Lockheed Martin) estableceu unha planta en Orlando.\nO evento m\u00e1is importante na econom\u00eda de Orlando ocorreu en 1965 cando Walt Disney anunciou os seus plans para a construci\u00f3n de Walt Disney World. O famoso parque tem\u00e1tico abriu en outubro de 1971, o que propiciou un crecemento econ\u00f3mico e demogr\u00e1fico na zona metropolitana de Orlando, a cal exp\u00e1ndese polos condados de Orange, Seminole, Osceola e Lake. Como consecuencia disto, o turismo converteuse no eixo central da econom\u00eda de Orlando.\nEn 2004, os furac\u00e1ns Charley, Frances e Jeanne golpearon a cidade, causando m\u00faltiples danos e inundaci\u00f3ns, prexudicando o turismo na \u00e1rea.\nClima.\nOrlando ten un clima subtropical, sendo moi raro atoparnos con temperaturas por debaixo do punto de conxelaci\u00f3n. Case nunca neva. A s\u00faa temperatura r\u00e9cord m\u00e1is alta \u00e9 38\u00a0\u00b0C (100\u00a0\u00b0F), alcanzada por \u00faltima vez o 3 de xullo de 1998. A s\u00faa temperatura m\u00ednima r\u00e9cord \u00e9 -7\u00a0\u00b0C (19\u00a0\u00b0F), alcanzada por \u00faltima vez o 20 de xaneiro de 1985. A \u00faltima nevada rexistrada foi o 23 de decembro de 1989.\nA media anual de choiva \u00e9 1.198,1\u00a0mm. A tempada chuviosa \u00e9 de xu\u00f1o a setembro con frecuentes treboadas. A estaci\u00f3n seca \u00e9 entre decembro e maio, o cal d\u00e1 p\u00e9 a ocasionais incendios forestais.\nAutoestradas.\nA s\u00faa estrada principal \u00e9 a interestatal 4, que cruza a Florida's Turnpike, a cal \u00e9 outra autoestrada importante; ambas comezan no sur de Florida.\nA East West Expressway (SR 408) est\u00e1 a ser mellorada dende o ano 2005 coa construci\u00f3n de carr\u00eds adicionais, muros de formig\u00f3n e mellorando o seu dese\u00f1o.\nEconom\u00eda.\nComo \u00e9 de imaxinar, unha gran parte da econom\u00eda de Orlando d\u00e9bese \u00e1 industria tur\u00edstica. O turismo nos arredores de Orlando est\u00e1 valorado en mill\u00f3ns de d\u00f3lares. O turismo dom\u00e9stico e internacional durante o ano 2004 foi de 48 mill\u00f3ns de visitantes. A industria das convenci\u00f3ns tam\u00e9n ten un papel importante debido \u00e1 proximidade das atracci\u00f3ns. O Centro de Convenci\u00f3ns do Condado de Orange \u00e9 un dos complexos m\u00e1is grandes nos Estados Unidos. O Aeroporto Internacional de Orlando \u00e9 un dos m\u00e1is activos do mundo.\n\u00c1 parte do turismo, tam\u00e9n existen outras industrias, cunha grande presenza de f\u00e1bricas de manufactura. Lockheed Martin ten unha grande instalaci\u00f3n para aeron\u00e1utica e investigaci\u00f3ns de alta tecnolox\u00eda, debido \u00e1 proximidade de Orlando co Centro Espacial Kennedy da NASA. A \u00e1rea tam\u00e9n alberga moitas firmas de software e hardware que est\u00e1n localizadas aqu\u00ed dende os anos 70 e 80, como IBM. Outra \u00e1rea que tam\u00e9n est\u00e1 medrando rapidamente \u00e9 a industria do cine, impulsada pola presenza dos Estudios Universal e os Estudios Disney-MGM. Numerosos complexos de oficinas para grandes corporaci\u00f3ns desenvolv\u00e9ronse ao longo do corredor da autoestrada interestatal, ao norte de Orlando.\nAlgunhas compa\u00f1\u00edas que te\u00f1en a s\u00faa sede central ou presenza significativa na \u00e1rea son:\nUniversidades.\nEntre outras instituci\u00f3ns de instruci\u00f3n avanzada, a zona metropolitana de Orlando \u00e9 o fogar da Universidade Central de Florida, a sexta universidade m\u00e1is grande dos Estados Unidos.\nCidades irmandadas.\nSena y Marne, Anaheim e Urayasu est\u00e1n conectadas con Orlando coma sede de Parques tem\u00e1ticos de Disney (Disneyland Resort Paris, Disneyland Resort e Tokyo Disneyland, respectivamente)."}
{"id": "117099", "revid": "23204", "url": "https://gl.wikipedia.org/wiki?curid=117099", "title": "Anjel Lertxundi", "text": "Anjel Lertxundi, nado en Orio en 1948, \u00e9 un escritor vasco en lingua \u00e9uscara.\nTraxectoria.\nEstudou Filosof\u00eda e Letras en Donosti, Roma e Valencia. Traballou durante varios anos no \u00e1mbito do ensino e o xornalismo: \"Egin, Egunkaria, Berria, Diario Vasco, El Pa\u00eds, El Mundo, La Vanguardia, Diario 16, El Correo...\"\nFoi presidente da Asociaci\u00f3n de Escritores Vascos, EIE entre 1982 e 1985.\nEst\u00e1 considerado como un dos renovadores da narrativa do seu pa\u00eds, tendo unha obra extensa e variada, como poden ser contos, novelas, ensaios e at\u00e9 literatura infantil e xuvenil.\nTam\u00e9n traballou en televisi\u00f3n, escribindo gui\u00f3ns para teleseries e como asesor. Colaborou co mundo do cine coas pel\u00edculas \"Hamaseigarrenean, aidanez\" (\"\"\u00c1 d\u00e9cimo sexta, ao parecer\"), baseada nunha das s\u00faas propias novelas; e \"Karelatik\" (\"Pola borda\"\"), escrita e dirixida por el mesmo. \u00c9 colaborador de diversos medios escritos, como o peri\u00f3dico Berria, onde escribe unha columna todos os d\u00edas."}
{"id": "117100", "revid": "5863", "url": "https://gl.wikipedia.org/wiki?curid=117100", "title": "Ruxerruxe", "text": "Os termos dixomed\u00edxome, ruxerruxe ou rumor ref\u00edrense a unha noticia vaga baseada en especulaci\u00f3ns non confirmadas que se dan por certas cun obxectivo determinado e que condicionan o comportamento dos demais cara a el por enriba da informaci\u00f3n obxectiva. Ao non se tratar de informaci\u00f3n contrastada, rara vez se difunde de forma aberta ou oficial, a\u00ednda que isto non impide que se estenda de forma r\u00e1pida. A forma tradicional e m\u00e1is usada de estender un rumor foi sempre o \"boca a boca\" pero coa aparici\u00f3n de Internet, a sociedade comezou a tirar proveito do anonimato que d\u00e1 este medio para estender todo tipo de ruxerruxes. As\u00ed, son moi com\u00fans nos \u00e1mbitos da prensa rosa ou nos progn\u00f3sticos pol\u00edticos, espall\u00e1ndose con enorme eficiencia e fornecendo unha informaci\u00f3n social grazas ao seu enorme potencial manipulador."}
{"id": "117101", "revid": "6939", "url": "https://gl.wikipedia.org/wiki?curid=117101", "title": "Dixomed\u00edxome", "text": ""}
{"id": "117102", "revid": "6939", "url": "https://gl.wikipedia.org/wiki?curid=117102", "title": "Rumor", "text": ""}
{"id": "117104", "revid": "89787", "url": "https://gl.wikipedia.org/wiki?curid=117104", "title": "New York Knicks", "text": "Os New York Knicks (ou New York Knickerbockers) son un equipo de baloncesto profesional que ten a s\u00faa base na cidade de Nova York. Xogan na Divisi\u00f3n Atl\u00e1ntico da Conferencia Leste da National Basketball Association (NBA). Fundada en 1946, a organizaci\u00f3n foi membro fundador da Basketball Association of America (BAA), e se converteu en membro da NBA en 1949.\nOs Knicks son un dos dous equipos da NBA orixinal que a\u00ednda est\u00e1n na s\u00faa cidade orixinal; os outros son os Boston Celtics. Durante os seus primeiros anos na liga tiveron moito \u00e9xito e xogaron habitualmente os playoffs. A comezos de 1950, os Knicks chegaron tres anos consecutivos \u00e1s Finais da NBA, perdendo as tres finais.\nPremios.\nGalard\u00f3ns individuais.\nMVP da Tempada da NBA\nMVP das Finais da NBA\nRookie do Ano da NBA\nMellor Sexto Home da NBA\nXogador Defensivo do Ano\nAdestrador do Ano da NBA\nXogador M\u00e1is Deportivo da NBA\nM\u00e1ximo anotador da NBA\nPrimeiro Equipo All-NBA\nSegundo Equipo All-NBA\nTerceiro Equipo All-NBA\nPrimeiro Equipo Defensivo da NBA\nSegundo Equipo Defensivo da NBA\nPrimeiro Equipo de Rookies da NBA\nSegundo Equipo de Rookies da NBA"}
{"id": "117112", "revid": "89787", "url": "https://gl.wikipedia.org/wiki?curid=117112", "title": "\u00c1ngel Zubieta", "text": "\u00c1ngel Zubieta Redondo, nado en Galdakao (Biscaia) o 17 de xullo de 1918 e finado en Buenos Aires o 28 de outubro de 1985, foi un futbolista e adestrador de f\u00fatbol espa\u00f1ol. Xogaba de\u00a0dianteiro e foi internacional coa selecci\u00f3n espa\u00f1ola. Desenvolveu a s\u00faa carreira futbol\u00edstica principalmente na Arxentina.\nPos\u00fae dous r\u00e9cords dentro do f\u00fatbol espa\u00f1ol: foi o xogador m\u00e1is novo en debutar coa selecci\u00f3n espa\u00f1ola e \u00e9 aquel que m\u00e1is tempo deixou transcorrer entre o seu debut na Liga espa\u00f1ola e o seu \u00faltimo partido; 20 anos, dous meses e seis d\u00edas. Xogaba de medio defensivo e o seu primeiro equipo foi o Athletic Club de Bilbao.\nTraxectoria.\nNaceu en 1918 na localidade bisca\u00ed\u00f1a de Galdakao. O seu irm\u00e1n m\u00e1is vello, Santi Zubieta, tam\u00e9n foi futbolista profesional. \u00c1ngel comezou xogando ao f\u00fatbol no equipo da s\u00faa vila, e en 1935 foi fichado polo Athletic Club de Bilbao cando ti\u00f1a 17 anos de idade recentemente cumpridos. Con esa idade debutou co Athletic e na s\u00faa primeira tempada converteuse en peza clave do equipo, proclam\u00e1ndose campi\u00f3n de Liga. Zubieta xogou 21 partidos e marcou 2 goles esa tempada. O seu excelente xogo chamou tanto a atenci\u00f3n que foi chamado a debutar como xogador internacional sen cumprir a\u00ednda os 18 anos. Con 17 anos e 9 meses ostenta a\u00ednda hoxe en d\u00eda o r\u00e9cord de ser o xogador m\u00e1is novo en debutar coa selecci\u00f3n espa\u00f1ola absoluta.\nCon todo esa prometedora carreira viuse freada polo estoupido da guerra civil espa\u00f1ola no ver\u00e1n de 1936. A mozo Zubieta foi un dos xogadores elixidos para formar parte durante a guerra da Selecci\u00f3n de Euzkadi, combinado nacional creado polo Goberno Vasco co fin de recadar fondos en Europa para os refuxiados vascos e realizar un labor propagand\u00edstico en favor do Goberno Vasco e a Rep\u00fablica. Zubieta coincidiu nesta selecci\u00f3n con moitos dos mellores futbolistas vascos da \u00e9poca como Luis Regueiro, Gregorio Blasco, Isidro L\u00e1ngara, Guillermo Gorostiza ou Txato Iraragorri. O Euzkadi realizou unha luminosa xira por Europa disputando partidos amigables. Tras caer Bilbao en mans franquistas a Selecci\u00f3n de Euzkadi marchou a Am\u00e9rica para proseguir a xira. Durante a xira americana da Selecci\u00f3n de Euzkadi \u00e9 fichado polo equipo arxentino San Lorenzo de Almagro.\nCon San Lorenzo Zubieta realizou a maior parte da s\u00faa carreira deportiva, xogando no equipo arxentino durante m\u00e1is dunha d\u00e9cada e convert\u00e9ndose nun dos xogadores hist\u00f3ricos do club porte\u00f1o. As s\u00faas 13 tempadas en San Lorenzo o converteron no xogador que m\u00e1is veces defendera a camisola do equipo e a\u00ednda hoxe en d\u00eda, con 352 partidos oficiais, Zubieta segue sendo o terceiro xogador que m\u00e1is veces vestiu a camiseta azulgrana.\nCapitaneou o m\u00edtico equipo de San Lorenzo que obtivo a Liga arxentina de 1946 e que realizou unha posterior xira triunfal por Espa\u00f1a e Portugal. Nesta xira San Lorenzo chegou a vencer en varias ocasi\u00f3ns \u00e1 selecci\u00f3n espa\u00f1ola. Con todo, ao ser Zubieta un xogador de car\u00e1cter defensivo, aquel equipo \u00e9 m\u00e1is recordado polo seu brillante triplete atacante: Farro, Pontoni e Martino.\nNa tempada 1952\u201353 un Zubieta xa veterano regresou a Espa\u00f1a para pechar a s\u00faa carreira deportiva no Deportivo da Coru\u00f1a onde permaneceu 4 tempadas e xogou 56 partidos na Primeira Divisi\u00f3n. Nas s\u00faas 2 \u00faltimas campa\u00f1as simultaneou as funci\u00f3ns de xogador e adestrador. Retirouse como futbolista en 1956 con 38 anos de idade.\nSelecci\u00f3n de f\u00fatbol de Espa\u00f1a.\nFoi internacional coa selecci\u00f3n espa\u00f1ola en 2 ocasi\u00f3ns.\nOs seus dous partidos como internacional foron amigables que disputou a selecci\u00f3n espa\u00f1ola en 1936 ante Checoslovaquia e Su\u00edza. Malia debutar moi novo coa selecci\u00f3n, a Guerra Civil e o seu posterior exilio futbol\u00edstico na Arxentina imped\u00edronlle volver ser internacional, xa que cando volveu a Espa\u00f1a xa era un xogador moi veterano. \u00c1ngel Zubieta ostenta a\u00ednda hoxe en d\u00eda o r\u00e9cord de ser o xogador m\u00e1is novo en debutar coa selecci\u00f3n espa\u00f1ola absoluta.\n\u00c9 de destacar a s\u00faa participaci\u00f3n coa Selecci\u00f3n de f\u00fatbol do Pa\u00eds Vasco na xira que realizou esta por Europa e Am\u00e9rica durante a Guerra Civil (1937-39).\nCarreira como adestrador.\nIniciouse como adestrador-xogador na tempada 1955\u201356 no Deportivo da Coru\u00f1a, fac\u00e9ndose cargo do equipo a falta de 8 xornadas para rematar o campionato, tras o cesamento de Pahi\u00f1o. Era o terceiro adestrador do club coru\u00f1\u00e9s esta campa\u00f1a, que logrou evitar o descenso por un punto. Na seguinte tempada continuou coa labor de adestrador, mais foi cesado na xornada 21, co equipo como \u00faltimo clasificado, e substitu\u00eddo por Diego Villalonga, con quen finalmente descender\u00eda o D\u00e9por \u00e1 Segunda Divisi\u00f3n.\nCon posterioridade adestrar\u00eda entre outros equipos da Primeira Divisi\u00f3n espa\u00f1ola ao Athletic Club (1962\u201363) e ao Real Valladolid (1963\u201364). Tam\u00e9n adestrou en M\u00e9xico aos Pumas de la UNAM (1971\u20131974) e na Arxentina ao Club Atl\u00e9tico Atlanta e ao Deportivo Espa\u00f1ol entre outros equipos. No Deportivo Espa\u00f1ol conseguiu o ascenso da Divisional D \u00e1 C no ano 1958 e o ascenso da Divisional C \u00e1 B no ano 1960, dirixindo en total 266 encontros (\u00e9 o t\u00e9cnico con m\u00e1is partidos neste club)."}
{"id": "117113", "revid": "23204", "url": "https://gl.wikipedia.org/wiki?curid=117113", "title": "Ofensiva do Somme", "text": "A ofensiva ou batalla do Somme foi unha das maiores operaci\u00f3ns da primeira guerra mundial. Organizouse coma a batalla que romper\u00eda as li\u00f1as xermanas. Unha gran parte das tropas alem\u00e1s atop\u00e1banse despregadas no ataque \u00e1 cidade francesa de Verd\u00fan (batalla de Verd\u00fan). O alto mando franc\u00e9s pediulle axuda aos seus aliados brit\u00e1nicos para aliviar a presi\u00f3n sobre \"Verd\u00fan\".\nA batalla comezou o 1 de xullo de 1916 e rematou o 18 de novembro do mesmo ano. Ao final do combate estimouse que as baixas aliadas (brit\u00e1nicos, franceses, australianos, canadenses e soldados procedentes doutras rexi\u00f3ns do Imperio Brit\u00e1nico) foron de m\u00e1is de 623.000 homes (aproximadamente 143.000 mortos), 100 tanques e 782 avi\u00f3ns; mentres que as baixas alem\u00e1s foron duns 435.000 soldados, dos cales 164.000 morreron.\nPreludio.\nA finais de 1915 os aliados dese\u00f1aron unha estratexia coa que derrotar aos Imperios Centrais, que consist\u00eda nun triplo ataque: un nos Alpes, no que as tropas italianas atacar\u00edan o Imperio Austro-H\u00fangaro; un na Prusia oriental por parte das tropas do tsar e un \u00faltimo na fronte occidental dirixido polos ex\u00e9rcitos franc\u00e9s e brit\u00e1nico. Os aliados pretend\u00edan cos tres ataques simult\u00e1neos colapsar os ex\u00e9rcitos alem\u00e1n e austr\u00edaco, que non ser\u00edan capaces de responderen a esta chuvia de ofensivas.\nEn decembro de 1915 o mando brit\u00e1nico liderado por Douglas Haig planeou un ataque sobre Flandres, que lle permitir\u00eda aos aliados controlaren os portos belgas e as\u00ed dificultar a acci\u00f3n dos submarinos alem\u00e1ns. Non obstante, os brit\u00e1nicos precisaban da autorizaci\u00f3n dos franceses para atacaren. O Xeneral Joseph Joffre concedeulle o permiso e Haig iniciou os preparativos.\nEn febreiro de 1916 os plans iniciais foron cambiados. Reformulouse o lugar de ataque e substitu\u00eduse polo val do r\u00edo Somme. Nel, os franceses e brit\u00e1nicos poder\u00edan atacar en conxunto e furar as li\u00f1as alem\u00e1s, asest\u00e1ndolles un duro golpe que segundo os aliados servir\u00eda para ga\u00f1aren a guerra.\nA principios da primavera os ingleses ti\u00f1an trazados mapas das localizaci\u00f3ns da artiller\u00eda alem\u00e1 e a s\u00faa aviaci\u00f3n ti\u00f1a a supremac\u00eda a\u00e9rea. Todo estaba preparado para o ataque.\nO primeiro d\u00eda.\nComa nas anteriores batallas, os primeiros d\u00edas destin\u00e1ronse a masivos bombardeos da artiller\u00eda, lanz\u00e1ndose m\u00e1is dun mill\u00f3n e medio de granadas. Tam\u00e9n se cavaron dez galer\u00edas subterr\u00e1neas que foron reenchidas con 20 toneladas de explosivos cada unha. Tralo fogo de artiller\u00eda 13 divisi\u00f3ns brit\u00e1nicas ao norte e 6 francesas ao sur. As tropas aliadas asaltaron a estrada entre Albert e Baupame a 19 quil\u00f3metros ao nordeste. \u00c1s sete da ma\u00f1\u00e1 iniciouse o asalto contra o II ex\u00e9rcito alem\u00e1n dirixido polo Xeneral Fritz von Below.\nAs tropas franco-brit\u00e1nicas recibiron instruci\u00f3ns de avanzaren tralo bombardeo e mesmo os oficiais afirmaron que o \u00fanico que deb\u00edan facer era avanzar a trav\u00e9s das li\u00f1as alem\u00e1s andando, xa que os can\u00f3ns e minas esnaquizar\u00edan as tropas xermanas. Por\u00e9n, moitos soldados alem\u00e1ns sobreviviron en refuxios de formig\u00f3n. Ao norte de Albert, o ataque aliado foi un completo fracaso. Noutros puntos p\u00faidose atravesar a primeira li\u00f1a alem\u00e1 e mesmo a segunda li\u00f1a, pero con moi poucos efectivos. Os contraataques alem\u00e1ns recuperaron case todas as li\u00f1as perdidas inicialmente. Sumado \u00e1s potentes defensas xermanas, as malas comunicaci\u00f3ns provocaron a perda de moitos m\u00e1is homes. O primeiro Rexemento de Terra Nova foi case aniquilado por completo debido a un informe err\u00f3neo, que afirmaba que a 29\u00aa divisi\u00f3n tivera \u00e9xito en Beaumont-Hamel. Na propia estrada Albert-Bepaume a 34\u00aa divisi\u00f3n brit\u00e1nica foi moi danada polas metralladoras alem\u00e1s.\nEn cambio, no sur os franceses si que conseguiron \u00e9xitos iniciais grazas a que os alem\u00e1ns deixaran m\u00e1is desprotexido este sector e a artiller\u00eda francesa era moi numerosa e efectiva. Os franceses acadaron os seus obxectivos e incluso fixeron m\u00e1is progresos dos esperados.\nGlobalmente, o primeiro d\u00eda no Somme foi un fracaso, con 19.240 soldados brit\u00e1nicos mortos , 35.493 feridos, 2.152 desaparecidos e 585 prisioneiros; cun total de 57.470 baixas. Nas filas xermanas estim\u00e1ronse 8.000 baixas. A maior diferenza de baixas entre os dous bandos produciuse en Ovillers, onde morreron 5.121 brit\u00e1nicos e 280 alem\u00e1ns, nunha relaci\u00f3n de 18 a 1.\nTralo primeiro d\u00eda.\nAs consecuencias das primeiras ofensivas non se souberon ata varios d\u00edas despois debido \u00e1s deficientes comunicaci\u00f3ns. O comandante do IV ex\u00e9rcito brit\u00e1nico, Henry S. Rawlinson ordenou proseguir cos ataques. Con todo, Hubert Gough denegou a validez desa orde e os ataques non se retomaron ata o 3 de xullo. Os brit\u00e1nicos quer\u00edan seguir atacando no norte, a pesar de que no sur furaron as li\u00f1as alem\u00e1s e penetraron ata 3 quil\u00f3metros en territorio alem\u00e1n. Os brit\u00e1nicos pretend\u00edan realizar numerosos ataques contra os alem\u00e1ns. En cambio os franceses pretend\u00edan reservar forzas e emprenderen unha ofensiva a maior escala.\nBatalla de Bazentin.\nO 14 de xullo, o IV ex\u00e9rcito organizouse para un ataque no sur entre Pozieres, Guillemont e Ginchy. A artiller\u00eda bombardeou os alem\u00e1ns por sorpresa, creando unha cortina de po e barro, que anulou a escasa visibilidade. Namentres, a 9\u00aa divisi\u00f3n (composta maioritariamente por escoceses e surafricanos) conquistou Longueval e avanzou ata o bosque de Elville. \u00c1 ma\u00f1\u00e1 seguinte, a cabaler\u00eda tentou conquistar o bosque de Elville, pero fracasou e tivo que repregarse. Os ataques sobre o bosque reinici\u00e1ronse o 22 de xullo sendo un total fracaso.\nPozi\u00e8res e a granxa Mouquet.\nO 16 de xullo os aliados tomaron a Ovillers ao norte da estrada Albert - Baupame. O seguinte obxectivo da ofensiva era atacar os flancos alem\u00e1ns e para iso cumpr\u00eda tomar Pozi\u00e8res. O IV ex\u00e9rcito brit\u00e1nico atacou ata catro veces Pozi\u00e8res sen \u00e9xito. Ent\u00f3n, Haig ordenou a Gough atacar con tres divisi\u00f3ns pertencentes ao ANZAC. Nun principio, o ataque \u00eda ser realizado de inmediato. Por\u00e9n, os oficiais australianos do ANZAC conseguiron que o mando brit\u00e1nico adiase o ataque. Preparouse para o 23 de xullo, cun grande apoio artilleiro. O ataque inicial foi exitoso o e os australianos furaron a primeira li\u00f1a de defensa alem\u00e1. Non puideron coa segunda li\u00f1a e os alem\u00e1ns contraatacaron. Tras un bombardeo intenso, os xermanos atacaron e foron repelidos ata en tres asaltos. Nun \u00faltimo intento os alem\u00e1ns atacaron as forzas australianas corpo a corpo e fracasaron.\nTralo \u00faltimo asalto alem\u00e1n, os brit\u00e1nicos ordenaron unha nova ofensiva. O ANZAC e o IV ex\u00e9rcito brit\u00e1nico avanzaron cara \u00e1 granxa Mouquet, onde os alem\u00e1ns crearan un basti\u00f3n defensivo poderoso. Dende al\u00ed dispararon cara a eles con metralladoras fixas causando moitas baixas. Os australianos, apoiados polo II corpo brit\u00e1nico, conseguiron avanzar e establecer unha li\u00f1a ao sur da granxa. Dende ela, lanzaron diversos asaltos contra as tropas alem\u00e1s da granxa entre o 12 de agosto e 3 de setembro. Ning\u00fan tivo \u00e9xito e as tropas australianas foron substitu\u00eddas por tropas canadenses. O 16 de setembro, os canadenses penetraron na granxa, pero tiveron que retirarse pouco despois. Dez d\u00edas despois retomouse o ataque e logrouse a conquista de toda a granxa.\nA guerra de desgaste: agosto e setembro.\nPara agosto as tropas alem\u00e1s xa estaban reorganizadas e os ataques por sorpresa xa eran inviables. Os ingleses seguiron atacando en diversos puntos con pequenos continxentes, mentres organizaban unha nova ofensiva. O 29 de agosto Erich von Falkenhayn foi cesado e substitu\u00eddo por Paul von Hindemburg, quen ti\u00f1a coma segundo a Erich Ludendorff. \u00c1mbolos dous consideraban que as grandes baixas alem\u00e1s eran debidas \u00e1 dispersi\u00f3n dos soldados. Dese\u00f1ouse un novo sistema de defensa co\u00f1ecido como \"Siegfried Stellung\" polos xermanos e \"Li\u00f1a Hindenburg\" polos aliados.\nMentres, os franceses segu\u00edan sitos no sueste do bosque de Elville. En fronte, ach\u00e1banse as vilas de Guillemont e Guinchy, ocupadas polos alem\u00e1ns. O avance franc\u00e9s depend\u00eda da conquista de \u00e1mbalas localidades. O 8 de agosto, soldados brit\u00e1nicos asaltaron as posici\u00f3ns alem\u00e1s, sendo un fracaso. O 3 de setembro, un conxunto francobrit\u00e1nico conquistou ambas vilas, que foron ocupadas polo 16\u00aa Divisi\u00f3n Irlandesa. Os franceses seguiron afondando nas li\u00f1as alem\u00e1s e chegaron a Combles. Estableceuse as\u00ed unha primeira li\u00f1a entre Mouquet e Combles. Ent\u00f3n o IV ex\u00e9rcito brit\u00e1nico recibiu a orde de atacar. As\u00ed e todo, perderon 82.000 homes e s\u00f3 avanzaron 900 m.\nChegan os tanques.\nO 15 de setembro os aliados realizaron un novo ataque coa intenci\u00f3n de romperen as li\u00f1as alem\u00e1s. Nove divisi\u00f3ns brit\u00e1nicas do IV ex\u00e9rcito e d\u00faas divisi\u00f3ns canadenses un\u00edronse a catro divisi\u00f3ns francesas co apoio de 29 tanques (12 non puideron participar) e atacaron. Os tanques eran resistentes \u00e1s metralladoras e \u00e1 infanter\u00eda, pero non \u00e1 artiller\u00eda pesada. Ademais, eran moi lentos (3,2\u00a0km/h) e non puideron superar os maiores obst\u00e1culos.\nA 41\u00aa Divisi\u00f3n capturou Flers coa axuda dos tanques e a Divisi\u00f3n Neozelandesa do XV Corpo Brit\u00e1nico varreu as li\u00f1as alem\u00e1s en torno a esa cidade. A 2\u00aa Divisi\u00f3n Canadense tomou Courcelette e os tanques tam\u00e9n permitiron rodear o bosque de Bazentin. Os alem\u00e1ns despregados no bosque retir\u00e1ronse por temor a seren atrapados polos aliados e a 47\u00aa Divisi\u00f3n Londiniense ocupou estas posici\u00f3ns.\nO 18 e 25 de setembro, os aliados conquistaron Gueudecourt, Lesb\u0153ufs e Morval.\nFase final.\n\"Artigo Principal: Batalla de Ancre\"\nO ex\u00e9rcito de reserva de Gough atacou o 26 de setembro a fortaleza alem\u00e1 de Thiepval, sendo capturada pola 18\u00aa Divisi\u00f3n Oriental. Mentres tanto, a 11\u00aa Divisi\u00f3n Norte\u00f1a capturou a granxa Mouquet e as tropas canadenses avanzaron un quil\u00f3metro dende Courcelette. Iniciouse ent\u00f3n un sanguento combate en Ancre que durar\u00eda do 1 de outubro ata o 11 de novembro sen que se producise ning\u00fan avance. A finais de outubro, as tropas de Gough convert\u00e9ronse no V Ex\u00e9rcito brit\u00e1nico.\nAsemade que Gough atacaba, Haig planeaba unha nova grande ofensiva. O III Ex\u00e9rcito atacou Gommecourt e o IV, Cambrai. Para que tivese \u00e9xito, requir\u00edase a captura da li\u00f1a Transloy, que un\u00eda Transloy con Le Sars. O asalto a Le Transloy viuse dificultado polas choivas que converteron o campo de batalla nun lodeiro. O \u00fanico progreso da ofensiva foi a captura o 7 de outubro de Le Sars.\nO \u00faltimo enfrontamento a grande escala da batalla do Somme produciuse entre o 13 e 18 de novembro, no r\u00edo Ancre, ao norte de Thiepval. O obxectivo m\u00e1is que militar era pol\u00edtico. Haig xa non pretend\u00eda romper as li\u00f1as alem\u00e1s, sen\u00f3n acadar unha vitoria coa que presumir ante os mandos franceses cos que se \u00eda reunir en Chantilly o 15 de novembro.\nO 13 de novembro, d\u00faas galer\u00edas estouparon en Hawthorn e en Beaumont Hamel. A 31\u00aa Divisi\u00f3n atacou Serre, sendo un fracaso. Malia todo, a 51\u00aa Divisi\u00f3n das Terras Altas tomou Beaumont Hamel, mentres que \u00e1 dereita a 63\u00aa Real Divisi\u00f3n Naval capturaba Beaucourt (o que lle valeu ao Tenente-Coronel Bernard Freyberg unha Cruz da Vitoria). Ao sur, o II Corpo de Ancre realizou tam\u00e9n certo progreso.\nHaig estaba satisfeito cos resultados, pero Gough pretend\u00eda que se realizase un ataque \u00e1s trincheiras xermanas \"Frankfurt\" e \"Munich\" e a vila de Grandcourt. A trincheira \"Frankurt\" foi conquistada pero a \"Munich\" resistiu, as\u00ed como Grandcourt.\nResultados.\nO resultado non foi claramente favorable para ning\u00fan dos dous bandos. Os aliados non puideron avanzar m\u00e1is de 8 quil\u00f3metros pero os alem\u00e1ns sufriron moitas baixas.\nAntes da ofensiva, os alem\u00e1ns consideraban que o Ex\u00e9rcito brit\u00e1nico era moito m\u00e1is feble que o franc\u00e9s ou ruso, e polo tanto m\u00e1is f\u00e1cil de derrotalo. De feito, a gran maior\u00eda de soldados brit\u00e1nicos que morreron no Somme, eran voluntarios que se alistaran no inicio do conflito en 1914. Isto significa que as perdas brit\u00e1nicas non abrangu\u00edan corpos ou divisi\u00f3ns experimentadas e de elite. Non obstante, a infanter\u00eda alem\u00e1 perdida era parte do ex\u00e9rcito regular e supu\u00f1a graves perdas para Alema\u00f1a.\nBaixas.\nO 15 de novembro, nunha xuntanza franco-brit\u00e1nica, determinouse que as perdas foran 485.000 soldados entre feridos e mortos para os aliados e 630.000 para os alem\u00e1ns. O historiador brit\u00e1nico Frederick Maurice estimou en 164.000 as perdas xermanas. A disparidade de cifras d\u00e9bese a dous elementos: por unha banda, os recontos de homes realiz\u00e1banse diariamente no bando aliado, pero cada dez d\u00edas no bando alem\u00e1n. Por outra banda, cada un alterou os datos para evidenciaren o seu \u00e9xito fronte ao fracaso do adversario.\nHoxe est\u00edmase en 623.000 baixas aliadas e en 465.000 a 600.000 as alem\u00e1s."}
{"id": "117114", "revid": "23204", "url": "https://gl.wikipedia.org/wiki?curid=117114", "title": "Jos\u00e9 Vicente Train", "text": "Jos\u00e9 Vicente Train, co\u00f1ecido como Vicente Train, nado en Barcelona o 19 de decembro de 1931, \u00e9 un exfutbolista catal\u00e1n. Xogaba de porteiro e desenvolveu a maior parte da s\u00faa carreira no RCD Espanyol e o Real Madrid.\nTraxectoria.\nGa\u00f1ou en tres ocasi\u00f3ns o Trofeo Zamora e foi campi\u00f3n da Eurocopa 1964 coa selecci\u00f3n de Espa\u00f1a. Era co\u00f1ecido como Vicente \"el grapas\" pola s\u00faa seguridade na blocaxe do bal\u00f3n."}
{"id": "117115", "revid": "5312", "url": "https://gl.wikipedia.org/wiki?curid=117115", "title": "Provincia de Shinano", "text": "Shinano (\u4fe1\u6fc3\u56fd, \u3057\u306a\u306e\u306e\u304f\u306b, \"Shinano-no-kuni\" ou \u4fe1\u6fc3, \u3057\u306a\u306e) foi unha provincia hist\u00f3rica do Xap\u00f3n, nunha zona que hoxe forma a prefectura de Nagano, historicamente na parte de T\u014dsand\u014d (\u6771\u5c71\u9053), actualmente na rexi\u00f3n de Ch\u016bbu, na illa de Honsh\u016b.\nShinano limitaba coas provincias de Mino (\u7f8e\u6fc3), Hida (\u98db\u9a28), Etch\u016b (\u8d8a\u4e2d) e Echigo (\u8d8a\u5f8c), K\u014dzuke (\u4e0a\u91ce), Musashi (\u6b66\u8535), Kai (\u7532\u6590), Suruga (\u99ff\u6cb3), T\u014dt\u014dmi (\u9060\u6c5f) e Mikawa (\u4e09\u6cb3)."}
{"id": "117116", "revid": "5312", "url": "https://gl.wikipedia.org/wiki?curid=117116", "title": "Provincia de Owari", "text": "Owari (\u5c3e\u5f35\u56fd, \u304a\u308f\u308a\u306e\u304f\u306b, \"Owari-no-kuni\" ou \u5c3e\u5f35, \u304a\u308f\u308a) foi unha provincia hist\u00f3rica do Xap\u00f3n, nunha zona que hoxe forma a parte oeste da prefectura de Aichi, historicamente na parte de T\u014dkaid\u014d (\u6771\u6d77\u9053), actualmente na rexi\u00f3n de Ch\u016bbu ou rexi\u00f3n de Hokuriku, na illa de Honsh\u016b.\nOwari limitaba coas provincias de Ise (\u4f0a\u52e2), Mino (\u7f8e\u6fc3), e Mikawa (\u4e09\u6cb3)."}
{"id": "117117", "revid": "5312", "url": "https://gl.wikipedia.org/wiki?curid=117117", "title": "Provincia de Mikawa", "text": "Mikawa (\u4e09\u6cb3\u56fd, \u307f\u304b\u308f\u306e\u304f\u306b, \"Mikawa-no-kuni\" ou \u4e09\u6cb3, \u307f\u304b\u308f) foi unha provincia hist\u00f3rica do Xap\u00f3n, nunha zona que hoxe forma a parte leste da prefectura de Aichi, historicamente na parte de T\u014dkaid\u014d (\u6771\u6d77\u9053), actualmente na rexi\u00f3n de Ch\u016bbu ou rexi\u00f3n de T\u014dkai, na illa de Honsh\u016b.\nMikawa limitaba coas provincias de Owari (\u5c3e\u5f35), Mino (\u7f8e\u6fc3), Shinano (\u4fe1\u6fc3) e T\u014dt\u014dmi (\u9060\u6c5f)."}
{"id": "117118", "revid": "5312", "url": "https://gl.wikipedia.org/wiki?curid=117118", "title": "Provincia de T\u014dt\u014dmi", "text": "T\u014dt\u014dmi (\u9060\u6c5f\u56fd, \u3068\u304a\u3068\u3046\u307f\u306e\u304f\u306b, \"T\u014dt\u014dmi-no-kuni\" ou \u9060\u6c5f, \u3068\u304a\u3068\u3046\u307f) foi unha provincia hist\u00f3rica do Xap\u00f3n, nunha zona que hoxe forma a parte oeste da prefectura de Shizuoka, historicamente na parte de T\u014dkaid\u014d (\u6771\u6d77\u9053), actualmente na rexi\u00f3n de Ch\u016bbu ou rexi\u00f3n de T\u014dkai, na illa de Honsh\u016b. T\u014dt\u014dmi cham\u00e1base Ensh\u016b (\u9060\u5dde).\nT\u014dt\u014dmi limitaba coas provincias de Mikawa (\u4e09\u6cb3), Shinano (\u4fe1\u6fc3) e Suruga (\u99ff\u6cb3)."}
{"id": "117119", "revid": "5312", "url": "https://gl.wikipedia.org/wiki?curid=117119", "title": "Provincia de Suruga", "text": "Suruga (\u99ff\u6cb3\u56fd, \u3059\u308b\u304c\u306e\u304f\u306b, \"Suruga-no-kuni\" ou \u99ff\u6cb3, \u3059\u308b\u304c) foi unha provincia hist\u00f3rica do Xap\u00f3n, nunha zona que hoxe forma a parte oeste da prefectura de Shizuoka, historicamente na parte de T\u014dkaid\u014d (\u6771\u6d77\u9053), actualmente na rexi\u00f3n de Ch\u016bbu ou rexi\u00f3n de T\u014dkai, na illa de Honsh\u016b. A capital da provincia era Sunpu, actualmente ch\u00e1mase Shizuoka.\nSuruga limitaba coas provincias de T\u014dt\u014dmi (\u9060\u6c5f), Shinano (\u4fe1\u6fc3), Kai (\u7532\u6590) e Izu (\u4f0a\u8c46)."}
{"id": "117120", "revid": "6939", "url": "https://gl.wikipedia.org/wiki?curid=117120", "title": "Gonz\u00e1lez Sinde", "text": ""}
{"id": "117121", "revid": "98629", "url": "https://gl.wikipedia.org/wiki?curid=117121", "title": "Liga Balc\u00e1nica", "text": "A Liga Balc\u00e1nica foi unha alianza formada por Serbia, Montenegro, Grecia e Bulgaria en 1912 co fin de anexionarse os territorios do Imperio Otom\u00e1n no continente europeo.\nAntecedentes.\nA liga naceu dunha forma un tanto improvisada, como reacci\u00f3n fronte \u00e1 f\u00e1cil derrota dos otom\u00e1ns na Guerra \u00cdtalo-Turca de 1911-1912, un feito que lles custou Tripolitania e as illas do Dodecaneso. Os estados balc\u00e1nicos viron unha oportunidade inmellorable para atacar ao inimigo turco, aparvado e sumido no caos interno tras a derrota, e conseguir por fin os territorios que os seus sectores m\u00e1is nacionalistas ansiaban. Os contactos foron decisivamente axilizados pola implicaci\u00f3n de axentes rusos na trama, que pretend\u00edan aumentar a influencia do seu propio pa\u00eds na zona, para desgusto e temor por igual do seu principal competidor, Austria-Hungr\u00eda, e o seu m\u00e1is firme aliado, Francia; ambas potencias atop\u00e1ronse sorprendentemente unidas nun chamamento \u00e1 calma dirixido aos pa\u00edses balc\u00e1nicos, pero estes non lles fixeron caso.\nA alianza.\nA primeira pedra da alianza consistiu no acordo de defensa bilateral subscrito por Bulgaria e Serbia o 13 de marzo de 1912, cando a guerra entre turcos e italianos estaba a\u00ednda en auxe, e que dous meses m\u00e1is tarde converteuse nunha alianza militar plena. Grecia, que fracasara en 1897 ao tentar dobregar aos turcos en solitario e quen tam\u00e9n ambicionaba unha parte do pastel non quixo quedar atr\u00e1s, polo que propuxo \u00e1 s\u00faa vez outra alianza defensiva a Bulgaria que se materializou tras a firma do Tratado de Sof\u00eda subscrito o 29 de maio de 1912. Pouco despois Bulgaria chegou a un acordo similar con Montenegro, completando a rede de alianzas en contra de Turqu\u00eda.\nNos \u00faltimos d\u00edas de setembro (menos dun mes antes de rematar o conflito italo-turco) tanto os integrantes da liga como os comandantes do Imperio Otom\u00e1n en Europa mobilizaron as s\u00faas tropas. Montenegro declarou a guerra o 8 de outubro e o resto f\u00edxoo 9 d\u00edas despois tras enviar un ultimato a Constantinopla.\nA guerra foi un \u00e9xito case total para os ex\u00e9rcitos da liga, que cultivaron unha vitoria tras outra e conquistaron todos os dominios que conservava Turqu\u00eda en Europa salvo Albania (que proclamou a s\u00faa independencia trala guerra) e a franxa de terreo a redor de Gall\u00edpoli e Constantinopla. Con todo, esta f\u00e1cil vitoria resultou ser insuficiente, pois deseguido naceron disputas internas entre os que foran firmes aliados. Menos dun ano despois romperon os tratados e Grecia e Serbia, apoiados por Roman\u00eda e ironicamente, polo seu antigo inimigo, o Imperio Otom\u00e1n. Atacaron a quen conseguira conquistar m\u00e1is territorios na campa\u00f1a anterior: Bulgaria. Serbia e Grecia repart\u00edronse ent\u00f3n o control de Macedonia, Roman\u00eda ga\u00f1ou Dobruja Meridional e Turqu\u00eda conseguiu recuperar un bo pedazo de Tracia (inclu\u00edda a importante praza de Edirne) con relativa facilidade. Todo isto converteu a Serbia na primeira potencia territoral, o que levar\u00eda a tensi\u00f3ns co seu veci\u00f1o o Imperio Austroh\u00fangaro pouco despois, e logo \u00e1 primeira guerra mundial en 1914."}
{"id": "117122", "revid": "12452", "url": "https://gl.wikipedia.org/wiki?curid=117122", "title": "Primeira Guerra dos Balc\u00e1ns", "text": ""}
{"id": "117123", "revid": "1308", "url": "https://gl.wikipedia.org/wiki?curid=117123", "title": "Megali idea", "text": ""}
{"id": "117124", "revid": "98629", "url": "https://gl.wikipedia.org/wiki?curid=117124", "title": "Lu\u00eds II de Baviera", "text": " \nLu\u00eds II de Baviera, nado o 25 de agosto de 1845 en M\u00fanic e finado o 13 de xu\u00f1o de 1886 no lago de W\u00fcrm, actualmente lago de Starnberg, preto de Schloss Berg, foi rei de Baviera de 1864 a 1886.\nTraxectoria.\nPrimeiros anos.\nFoi fillo do rei Maximiliano II de Baviera e da princesa Mar\u00eda de Prusia. Debido \u00e1 s\u00faa posici\u00f3n como herdeiro da coroa, foi consentido inusitadamente nalg\u00fans aspectos, pero severamente controlado polos seus preceptores e suxeito a un estrito r\u00e9xime de estudo e exercicios. Alg\u00fans dos seus bi\u00f3grafos afirman que moitos aspectos do seu exc\u00e9ntrico comportamento poden explicarse pola presi\u00f3n de crecer na familia real.\nMalia todo, a s\u00faa mocidade tivo momentos felices, como as visitas ao castelo de Hohenschwangau e ao lago de Starnberg coa s\u00faa familia. Durante a adolescencia, Lu\u00eds forxou unha estreita amizade co seu axuda de campo, o aposto arist\u00f3crata Paul Maximilian Lamoral de Thurn e Taxis, membro dunha das familias m\u00e1is ricas de Baviera. Os dous mozos cabalgaban xuntos, l\u00edan poes\u00eda en voz alta e representaban escenas das \u00f3peras rom\u00e1nticas de Richard Wagner. A primeira vez que o novo pr\u00edncipe Lu\u00eds presenciou unha obra wagneriana foi o 25 de agosto de 1861, cando se representou ante el \"Lohengrin\", e desde ent\u00f3n mostrou sempre un entusiasmo inusitado pola m\u00fasica de Wagner. A s\u00faa relaci\u00f3n con Paul rompeuse cando este empezou a interesarse polas mulleres. Paralelamente, o pr\u00edncipe iniciara unha amizade coa s\u00faa curm\u00e1, Isabel de Baviera, m\u00e1is co\u00f1ecida como \"Sissi\". Ambos amaban a natureza e a poes\u00eda, e no seu mundo privado cham\u00e1banse \u00abAguia\u00bb (Lu\u00eds) e \u00abCisne\u00bb (Isabel).\nReinado.\nLu\u00eds sucedeu ao seu pai, Maximiliano II de Baviera, no ano 1864, \u00e1 idade de 18 anos, pasando a ser co\u00f1ecido como Lu\u00eds II de Baviera. Tivo sempre como ideal os reis absolutistas e quixo reconciliar aos Estados alem\u00e1ns. Pronto xurdiron dous problemas: a expectativa, sempre frustrada, de procrear un herdeiro e as relaci\u00f3ns con Prusia. Lu\u00eds II estaba comprometido coa princesa Sof\u00eda, a s\u00faa curm\u00e1, irm\u00e1 m\u00e1is nova de Sissi, pero logo de pospo\u00f1er o enlace varias veces, anulou o compromiso e Sof\u00eda casou ao pouco co duque de Alen\u00e7on, morrendo posteriormente nun incendio.\nMalia a s\u00faa alianza con Austria e contra Prusia na Guerra das Sete Semanas, aceptou un tratado de defensa mutua cos prusianos en 1867 logo de ser derrotado. Como consecuencia deste tratado, Baviera viuse na obriga de ser aliada de Prusia na guerra Franco-prusiana. Otto von Bismarck persuadiu a Lu\u00eds na idea dun imperio alem\u00e1n, co que a posibilidade de independencia de Baviera viuse reducida.\nDesilusionado de gobernar na \u00e9poca na que lle tocou vivir, Lu\u00eds II foise retirando cada vez m\u00e1is da capital constitucional, M\u00fanic, na que deb\u00eda residir un n\u00famero m\u00ednimo de meses ao ano, cumprindo tan s\u00f3 o m\u00ednimo esixible e facendo que os seus ministros dirix\u00edsense ao castelo de Neuschwanstein, onde habitualmente resid\u00eda, para asinar as leis propostas por estes.\nMalia que se insinuou unha relaci\u00f3n amorosa entre Lu\u00eds II e a emperatriz Sissi, hai pouco fundamento para considerala real. A s\u00faa amizade, con todo, si foi moi estreita, reforzada pola s\u00faa afecci\u00f3n pola h\u00edpica, a m\u00fasica e a natureza.\nAo longo do seu reinado co\u00f1ec\u00e9ronse varios namoramentos do rei con homes apostos, inclu\u00edndo ao principal cabalerizo da casa real, Richard Hornig, a estrela de teatro h\u00fangara Jos\u00e9 Kainz e o cortes\u00e1n Alfons Weber. En 1869, comezou a levar un diario no que rexistraba os seus pensamentos privados e falaba de tentativas de suprimir os seus desexos sexuais e manterse fiel aos dogmas cat\u00f3licos. Os diarios orixinais do rei extravi\u00e1ronse durante a Segunda guerra mundial, e todo o que queda hoxe son copias de escritos feitos antes da guerra. Estes escritos copiados do diario, xunto con cartas privadas e outros documentos persoais que sobreviviron, suxiren que Lu\u00eds loitou contra a s\u00faa homosexualidade.\nMorte.\nA vida exc\u00e9ntrica do rei e a s\u00faa personalidade melanc\u00f3lica conduciron ao ditame m\u00e9dico que o declarou, finalmente, incapacitado para gobernar (a\u00ednda que se suxeriu que esta non foi sen\u00f3n unha estrataxema familiar para lle arrebataren o trono). Pasou os seus \u00faltimos d\u00edas baixo atenci\u00f3n psiqui\u00e1trica. A s\u00faa morte tivo lugar no lago de Starnberg o 13 de xu\u00f1o de 1886. \u00c1 tardi\u00f1a, Lu\u00eds pediu pasear pelos arredores do lago co seu m\u00e9dico psiquiatra Gudden, o cal dignostic\u00e1ralle unha esquizofrenia paranoide. O m\u00e9dico aceptou de bo grado e mandou aos gardas que non os seguisen, pois ultimamente Lu\u00eds dera mostras de mellora que lle fixeron confiar. Os dous homes nunca volveron e foron atopados afogados dentro do lago \u00e1s 23.30 h. A morte xerou sospeitas sobre todos, pois, de feito, Lu\u00eds era un gran nadador, e houbo sospeitas sobre os dous homes que \"amablemente\" os acompa\u00f1aran at\u00e9 o lago.\nPor\u00e9n, outra versi\u00f3n da historia di que a propia construci\u00f3n de Neuschwanstein (onde acabou vivindo ao final da s\u00faa vida, supervisando a s\u00faa edificaci\u00f3n) desmonta a suposta tolemia do gobernante, a cal non ser\u00eda sen\u00f3n unha distorsi\u00f3n da s\u00faa figura a posteriori realizada polos que lle quixeron apartar do trono. A construci\u00f3n deste palacio, para a que o rei esixiu exclusivamente traballadores e materiais b\u00e1varos, sen apenas importaci\u00f3ns estranxeiras, desenvolveu unha poderosa industria artesanal que fai que, neste momento, Baviera siga sendo un dos enclaves industriais m\u00e1is poderosos de Alema\u00f1a.\nNo lugar da s\u00faa morte constru\u00eduse unha pequena capela na que se realiza unha cerimonia en recordo do rei cada 13 de xu\u00f1o. O seu corpo foi enterrado na Igrexa de san Miguel en M\u00fanic, e o seu coraz\u00f3n repousa na igrexa da Imaxe Milagrosa de Alt\u00f6tting, como mandaba a tradici\u00f3n dos reis b\u00e1varos.\nLegado.\nCastelos.\nLu\u00eds II envorcou as s\u00faas maiores enerx\u00edas en para\u00edsos artificiais, dese\u00f1ando e constru\u00edndo tres grandiosos castelos seguindo o estilo historicista imperante na \u00e9poca: Linderhof, Neuschwanstein e Herrenchiemsee. Daba continuidade deste xeito \u00e1 tradici\u00f3n da s\u00faa familia, que constru\u00edra grandes avenidas en M\u00fanic e castelos por toda Baviera. Contrariamente ao que se pensa, Lu\u00eds II gastou a s\u00faa fortuna familiar para a construci\u00f3n destes castelos sen arruinar as arcas do Estado. Na construci\u00f3n dos castelos foi asesorado polo Christian Jank.\nAs artes.\nFoi o gran mecenas de Richard Wagner, ao cal admiraba desde que era pr\u00edncipe herdeiro. De feito, o rexeitamento do pobo e o goberno de Baviera aos Wagner (debido, entre outras cousas, \u00e1s s\u00faas continuas interferencias en pol\u00edtica) sum\u00edronlle na melancol\u00eda (Wagner acabou por procurar outro mecenas) e foron un factor determinante no seu alleamento da corte e das responsabilidades de gobernante. Din que se trataba probablemente do rei m\u00e1is pr\u00f3ximo aos contos de fadas: admiraba estes relatos desde a s\u00faa infancia. As s\u00faas narraci\u00f3ns preferidas (e nas que se basearon os seus palacios) foron as lendas tradicionais alem\u00e1s (Trist\u00e1n e Isolda) e o seu propio retrato no momento da coroaci\u00f3n (a cal reflicte a forma en que se presentou ante os b\u00e1varos) non andan moi lonxe da representaci\u00f3n cl\u00e1sica dun pr\u00edncipe azul propia da mitolox\u00eda popular xerm\u00e1nica do s\u00e9culo dezanove. Segundo este punto de vista, Lu\u00eds II, tam\u00e9n chamado o \"Rei Tolo\", desexaba vivir nun mundo de fantas\u00eda e por este motivo procurou refuxio nos palacios que constru\u00edu. Do mesmo xeito Lu\u00eds II impulsou a construci\u00f3n do Teatro do Festival de Bayreuth.\nLu\u00eds II de Baviera na cultura popular.\nDebido a seu mecenado con varios artistas, xa na \u00e9poca poetas como Paul Verlaine ladic\u00e1ronlle poemas. Kalus Mann escribiu o relato \"Fiestra enreixada\" sobre a s\u00faa morte en Starnberg. Bruckner adicoulle a s\u00faa S\u00e9tima sinfon\u00eda, composta entre 1881 e 1883. Aparece igualmente na novela \"Oro y locura sobre Baviera\" de Luis Antonio de Villena."}
{"id": "117126", "revid": "1186217", "url": "https://gl.wikipedia.org/wiki?curid=117126", "title": "CGS", "text": ""}
{"id": "117128", "revid": "1186240", "url": "https://gl.wikipedia.org/wiki?curid=117128", "title": "Principio de incerteza", "text": ""}
{"id": "117129", "revid": "85894", "url": "https://gl.wikipedia.org/wiki?curid=117129", "title": "Iolanda Veloso", "text": "Iolanda Veloso R\u00edos, nada na Coru\u00f1a en 1972, \u00e9 unha fil\u00f3loga e pol\u00edtica galega do BNG.\nTraxectoria.\nLicenciada en Traduci\u00f3n e Interpretaci\u00f3n pola Universidade de Vigo. \u00c9 tradutora e int\u00e9rprete de franc\u00e9s e profesora asociada da Facultade de Traduci\u00f3n e Interpretaci\u00f3n da Universidade de Vigo. Conta cun m\u00e1ster en Direcci\u00f3n de Negocios Internacionais na Escola Caixanova.\nReside en Vigo. Nas elecci\u00f3ns municipais de 2007 presentouse como n\u00famero 4 na lista do BNG para a alcald\u00eda de Vigo, foi elixida concelleira e nomeada concelleira de Igualdade, Normalizaci\u00f3n Ling\u00fc\u00edstica e Mocidade (2007-2011). Nas municipais de 2011 volveu ser elixida concelleira e foi protavoz municipal logo da renuncia de Santi Dom\u00ednguez en 2013. Foi elixida membro do Consello Nacional do BNG na Asemblea Extraordinaria de 2009."}
{"id": "117130", "revid": "15490", "url": "https://gl.wikipedia.org/wiki?curid=117130", "title": "Cosme Pombo", "text": "Cosme Eladio Pombo Rodr\u00edguez, nado no Incio en 1956, \u00e9 un pol\u00edtico nacionalista galego.\nTraxectoria.\nFoi de mestre de primaria no CEIP Frei Lu\u00eds de Granada de Sarria. Foi concelleiro e portavoz municipal do BNG no Concello do Incio dende 1995 a 2007 e deputado provincial na Deputaci\u00f3n de Lugo de 1995 a 2003. Ocupou o cargo de delegado provincial da Conseller\u00eda de Vivenda e Solo da Xunta de Galicia en Lugo de marzo de 2008 ata abril de 2009.\n\u00c9 membro do Consello Comarcal do BNG na comarca Lugo-Sul. Vinculado ao mundo asociativo e cultural, \u00e9 membro fundador da Asociaci\u00f3n Cultural A Ouriceira e do grupo Xar\u00edn, gaiteiros do Incio.\nFoi elixido deputado do Parlamento de Galicia nas auton\u00f3micas de 2012."}
{"id": "117131", "revid": "85894", "url": "https://gl.wikipedia.org/wiki?curid=117131", "title": "Margarida V\u00e1zquez Veras", "text": "Margarida V\u00e1zquez Veras, nada na Coru\u00f1a en decembro de 1954, \u00e9 unha pol\u00edtica nacionalista galega.\nTraxectoria.\nEstudou no Instituto Social da Muller o bacharelato superior administrativo e, aos 17 anos, comezou a traballar na s\u00faa profesi\u00f3n, militando en organizaci\u00f3ns do nacionalismo desde o ano 1974. Foi detida en agosto de 1975.\nFoi a primeira presidenta da Asociaci\u00f3n Cultural Alexandre B\u00f3veda e presidiu a Federaci\u00f3n de Asociaci\u00f3ns de Veci\u00f1os da Coru\u00f1a e comarca, nos anos oitenta. Presidenta do Comit\u00e9 de Empresa no seu centro de traballo. Nas primeiras elecci\u00f3ns democr\u00e1ticas foi candidata a concelleira da Coru\u00f1a en representaci\u00f3n da coalici\u00f3n electoral BN-PG, non resultando elixida, pero tomou posesi\u00f3n como concelleira en abril de 1980 para substitu\u00edr o seu compa\u00f1eiro Xan Pombo Seoane. Participou na fundaci\u00f3n do BNG.\nNo ano 1999 incorporouse de novo \u00e1 actividade municipal, sendo elixida concelleira no Concello da Coru\u00f1a e deputada provincial da Coru\u00f1a en representaci\u00f3n do BNG. Foi concelleira de Igualdade e Participaci\u00f3n Cidad\u00e1 no Concello da Coru\u00f1a. En marzo de 2012 abandonou o BNG."}
{"id": "117132", "revid": "1987", "url": "https://gl.wikipedia.org/wiki?curid=117132", "title": "Helena Veiguela", "text": "Helena Veiguela, nada na Veiga en 1946, \u00e9 unha pol\u00edtica nacionalista galega.\nTraxectoria.\nNada no concello asturiano da Veiga en 1946, a\u00ednda que residente hoxe en Neda. Estudou Ciencias Matem\u00e1ticas na Universidade de Santiago de Compostela, onde se licenciou en 1969. En 1976 empeza a colaborar co nacionalismo e en 1977 \u00e9 elixida responsable nacional da Uni\u00f3n Traballadores de Ensino de Galiza (hoxe CIG-Ensino).\nEn 1983 especial\u00edzase en Estat\u00edstica e Investigaci\u00f3n Operativa na Universidade Complutense de Madrid e nese mesmo ano, pertencendo ao Corpo de Catedr\u00e1ticos de Bacharelato, comeza a traballar no Ministerio de Educaci\u00f3n e Ciencia para dirixir proxectos de introduci\u00f3n de novas tecnolox\u00edas no ensino primario e secundario. Desde este momento at\u00e9 1996 participa en multitude de programas, seminarios e conferencias tanto da Comisi\u00f3n da Uni\u00f3n Europea como da OCDE. Igualmente, desde marzo de 1987 at\u00e9 1996 foi a representante de Espa\u00f1a no Programa de Acci\u00f3n Europeo \"Novas Tecnolox\u00edas da Informaci\u00f3n en Sistemas Escolares\"\u201d. Entre agosto de 2005 e at\u00e9 o 6 de maio de 2009 foi a Directora Xeral de Promoci\u00f3n Industrial e da Sociedade da Informaci\u00f3n."}
{"id": "117133", "revid": "89787", "url": "https://gl.wikipedia.org/wiki?curid=117133", "title": "Iv\u00e1n Area", "text": "Iv\u00e1n Carlos Area Carracedo, nado en Ourense en 1971 \u00e9 un matem\u00e1tico, gaiteiro e pol\u00edtico galego.\nTraxectoria.\nFormaci\u00f3n e experiencia como docente.\nLicenciouse en Ciencias Matem\u00e1ticas pola Universidade de Santiago de Compostela (1989-1994) e obtivo o doutoramento en Ciencias Matem\u00e1ticas pola Universidade de Vigo en 1999, baixo a direcci\u00f3n do profesor Eduardo Godoy Malvar, obtendo a cualificaci\u00f3n de Sobresaliente Cum Laude e o premio extraordinario de doutoramento.\nNo ano 2000 obtivo a praza de profesor titular de Universidade, adscrito ao Departamento de Matem\u00e1tica Aplicada II da Universidade de Vigo .\nTen recibido distintos premios e menci\u00f3ns polo seu labor docente. As\u00ed mesmo, \u00e9 autor de varios manuais de matem\u00e1ticas en galego para estudantes de primeiro curso de ensinanzas t\u00e9cnicas. Tam\u00e9n \u00e9 autor de m\u00e1is de oitenta artigos cient\u00edficos en revistas de reco\u00f1ecido prestixio indexadas no Journal Citation Reports (JCR), dos que no 2019 m\u00e1is de trinta son de artigos no primeiro tercil e m\u00e1is de vinte e cinco no primeiro cuartil Q1.\nOs seus traballos de investigaci\u00f3n incl\u00faen polinomios ortogonais de variable discreta; polinomios ortogonais con respecto a un produto escalar de tipo Sobolev; polinomios ortogonais en varias variables; funci\u00f3ns especiais; ceros de polinomios ortogonais; c\u00e1lculo fraccionario; c\u00e1lculo fraccionario discreto; modelos epidemiol\u00f3xicos e bioinform\u00e1tica.\nCOVID-19.\nO 4 de marzo de 2020, conxuntamente con outros investigadores, advertiu da imposibilidade de ter elecci\u00f3ns galegas o d\u00eda 5 de abril, pois segundo o seu modelo matem\u00e1tico coincidir\u00eda co n\u00famero m\u00e1ximo de persoas novas infectadas pola COVID-19. Durante a pandemia, realizou distintas simulaci\u00f3ns para predicir o avance da enfermidade en Galicia, formando parte do conxunto de cient\u00edficos que asesorou ao goberno galego.\nXesti\u00f3n universitaria.\nFoi subdirector da E.T.S.E. de Telecomunicaci\u00f3n da Universidade de Vigo; vicerreitor de Relaci\u00f3ns Institucionais da Universidade de Vigo desde xu\u00f1o de 2006 at\u00e9 a xu\u00f1o de 2010; subdirector da E.E. Aeron\u00e1utica e do Espazo da Universidade de Vigo; e delegado do Reitor na Comisi\u00f3n Interuniversitaria de Galicia, desde onde se coordinan as probas e o acceso \u00e1 universidade.\nDe 2017 a 2020 foi o Secretario Xeral do Comit\u00e9 Directivo do CIMPA (Centro Internacional de Matem\u00e1ticas Puras e Aplicadas), centro UNESCO de categor\u00eda 2 que ten como misi\u00f3n a promoci\u00f3n das matem\u00e1ticas en pa\u00edses en desenvolvemento.\nFormaci\u00f3n e experiencia como gaiteiro.\nComezou a s\u00faa formaci\u00f3n como gaiteiro a comezos dos anos oitenta na \u201cEscola de Gaitas da Deputaci\u00f3n de Ourense\u201d naquela altura dirixida por Manuel Bra\u00f1as M\u00e9ndez.\nFormou parte do grupo \u201cGaiteiros da Ponte Vella\u201d cos que gravou \"Marcha do meu pobo\", onde aparecen recollidas gravaci\u00f3ns de campo realizadas ao gaiteiro trasmirao Francisco Villarino Ojea, co\u00f1ecido como \"Paco de Escornabois\", ademais das interpretaci\u00f3ns do grupo.\nFoi membro do grupo \u201cBate Certo\u201d, desde os seus comezos at\u00e9 a s\u00faa disoluci\u00f3n coa gravaci\u00f3n ao vivo, no Caf\u00e9 Cultural Auriense, do CD \u201cProjecto Entropia\u201d.\nAt\u00e9 o ano 1996 foi asiduo de concursos nos que acadou diversos premios como solista e tam\u00e9n coas distintas formaci\u00f3ns nas que participou. En particular, foi finalista do Trofeo Macallan (no Festival Interceltique de Lorient) nos anos 1988, 1989, 1990, 1994 e 1995.\nParticipou na elaboraci\u00f3n do libro-CD \"Doce Polainas Enteiras\", obra de Jos\u00e9 Presedo e Astrid Filgueira, editado por Edici\u00f3ns do Cumio. Igualmente, formou parte do equipo de investigaci\u00f3n do libro \"Cat\u00e1logo de M\u00fasicos da Limia: M\u00fasica Tradicional\", coordinado por C\u00e1stor Castro e editado por Difusora de Artes, Letras e Ideas, no ano 2005. Tam\u00e9n formou parte da \u201cAula de Gaiteiros Gomes Mouro\u201d e de \u201cZigue Zague\u201d de Ourense.\nEntre o 2001 e o 2006 foi colaborador no programa \"Lume na palleira\" dentro do espazo \u201cO recuncho da palleta\u201d, sendo o compositor da melod\u00eda introdutoria do dito espazo.\nPor fin, foi vice-presidente da \"Asociaci\u00f3n de Gaiteiros Galegos\u201d entre os anos 2003 e 2006.\nPatrimonio cultural inmaterial.\nNo per\u00edodo 2007-2011 foi o coordinador xeral do Proxecto Ronsel , convenio de colaboraci\u00f3n entre distintas consellar\u00edas da Xunta de Galicia e as tres universidades p\u00fablicas galegas, que ti\u00f1a como obxectivos a salvagarda e posta en valor do patrimonio cultural inmaterial de Galicia. Froitos dese convenio foron o plan para a salvagarda e posta en valor do patrimonio cultural inmaterial de Galicia , e distintas obras divulgativas entre as que c\u00f3mpre destacar \"Contos de Ida e Volta \", \"Instrumentos tradicionals galegos. Unha selecci\u00f3n natural \", ou \"T\u00e9cnicas artesanais tradicionais\". Ademais, a obra de titulada \"Os instrumentos musicais na tradici\u00f3n galega\" que foi premio Ant\u00f3n Losada Di\u00e9guez de investigaci\u00f3n e ensaio no ano 2010. Esta obra est\u00e1 esgotada e actualmente dispo\u00f1ible en li\u00f1a grazas \u00e1 colaboraci\u00f3n co Consello da Cultura Galega.\nTraxectoria pol\u00edtica.\nFoi nas listas do Bloque Nacionalista Galego nas Elecci\u00f3ns ao Parlamento Europeo de 2009 e nas Elecci\u00f3ns Municipais de 2011 \u00e1 alcald\u00eda de Ourense.\nVida persoal.\n\u00c9 irm\u00e1n do psiquiatra Ram\u00f3n Area Carracedo e fillo do fil\u00f3sofo Ram\u00f3n Area M\u00edguez."}
{"id": "117134", "revid": "85894", "url": "https://gl.wikipedia.org/wiki?curid=117134", "title": "Margarida Caldas Moeira", "text": "Margarida Caldas Moeira, nada en Poio en 1980, \u00e9 unha pol\u00edtica nacionalista galega.\nTraxectoria.\nTraballa como educadora social. Dentro da esfera pol\u00edtica, \u00e9 respons\u00e1bel comarcal de Galiza Nova e membro da s\u00faa Direcci\u00f3n Nacional, as\u00ed como membro do Consello Local de Poio e do Consello Comarcal do BNG de Pontevedra."}
{"id": "117135", "revid": "43749", "url": "https://gl.wikipedia.org/wiki?curid=117135", "title": "Rep\u00fablica Socialista de Vietnam", "text": ""}
{"id": "117136", "revid": "1888", "url": "https://gl.wikipedia.org/wiki?curid=117136", "title": "Edelmiro L\u00f3pez Iglesias", "text": "Edelmiro L\u00f3pez Iglesias, nado en Bilbao en 1960, \u00e9 un economista e pol\u00edtico nacionalista galego. \u00c9 autor de varios libros e numerosos artigos en revistas especializadas e publicaci\u00f3ns colectivas.\nTraxectoria.\nDoutorouse en Ciencias Econ\u00f3micas na Universidade de Santiago de Compostela, con Premio Extraordinario de Licenciatura e de Doutoramento. Desde 1984 v\u00e9n desenvolvendo a s\u00faa actividade profesional como profesor no Departamento de Econom\u00eda Aplicada da propia USC. Ademais de 1999 a 2005 ocupou o posto de Director do Instituto Universitario de Estudos e Desenvolvemento de Galicia (IDEGA).\nA s\u00faa investigaci\u00f3n viuse centrando nos campos da econom\u00eda e pol\u00edtica agraria, o desenvolvemento rural e a econom\u00eda galega, nos que ten dirixido catorce proxectos de investigaci\u00f3n financiados por diversas entidades e participado como investigador noutros quince. Ten realizado estad\u00edas en diversas Universidades e centros de investigaci\u00f3n estranxeiros, e actuado como consultor de diferentes organismos internacionais no \u00e1mbito das pol\u00edticas agrarias e de desenvolvemento rural.\nDe agosto de 2005 a abril de 2009 ocupou o cargo de Director Xeral de Desenvolvemento Rural na Conseller\u00eda do Medio Rural da Xunta de Galicia, asumindo tam\u00e9n as responsabilidades de Director Xeral da Axencia Galega de Desenvolvemento Rural (AGADER) e Director do Fondo Galego de Garant\u00eda Agraria (FOGGA), o organismo encargado da xesti\u00f3n en Galiza das axudas da Pol\u00edtica Agraria Com\u00fan (PAC)."}
{"id": "117137", "revid": "51526", "url": "https://gl.wikipedia.org/wiki?curid=117137", "title": "Encarna Otero Cepeda", "text": "Encarna Otero Cepeda, nada en Santiago de Compostela o 29 de xullo de 1950, \u00e9 unha historiadora, mestra e pol\u00edtica nacionalista galega.\nTraxectoria.\nEntre 1971 e 1976 residiu na cidade francesa de Tolosa, licenci\u00e1ndose en 1975 en Historia na Universidade de Tolosa-Le Mirail.\nDesde o ano 1970 milita activamente no nacionalismo. Durante a s\u00faa etapa en Francia participou no movemento antifranquista e co\u00f1eceu directamente a realidade do exilio. Desde 1982 formou parte do Consello Nacional do BNG. Desde o ano 1999 at\u00e9 o 2003 foi Primeira Tenente de Alcalde e Concelleira-Delegada de Rehabilitaci\u00f3n do Centro hist\u00f3rico, de relaci\u00f3ns co Consorcio e de Muller en Santiago. Foi directora xeral de Fomento e Calidade da Vivenda no goberno galego.\nTen colaborado e colabora en diferentes publicaci\u00f3ns galegas como \"A Nosa Terra\", \"O Ensino\", \"Andaina\", ou \"Festa da Palabra Silenciada\", con diversos artigos sobre a muller na historia. \u00c9 asemade autora de varios estudos acad\u00e9micos.\nNo ano 2010 volveu \u00e1s aulas do IES Eduardo Pondal de Santiago a impartir clases."}
{"id": "117138", "revid": "85894", "url": "https://gl.wikipedia.org/wiki?curid=117138", "title": "Alberte Souto Souto", "text": "Alberte Souto Souto, nado en San Sadurni\u00f1o en 1971, \u00e9 un avogado e pol\u00edtico nacionalista galego, pertencente ao BNG.\nTraxectoria.\nNado en 1971 en San Sadurni\u00f1o, lic\u00e9nciase en Dereito e desempe\u00f1a o posto de avogado pertencente ao Colexio de Avogados de Ferrol. Durante o per\u00edodo 1996 a 1999 exerceu como avogado especializado en asuntos agrarios e como asesor xur\u00eddico do Sindicato Labrego Galego. Tam\u00e9n foi asesor dos grupos parlamentarios do BNG no Congreso, no Senado e no Parlamento Galego, as\u00ed como da Fundaci\u00f3n Galiza Sempre.\nOcupou o cargo de Secretario Xeral da Conseller\u00eda do Medio Rural desde agosto de 2005 a abril de 2009. \u00c9 membro da Comisi\u00f3n de Garant\u00edas do BNG."}
{"id": "117139", "revid": "55340", "url": "https://gl.wikipedia.org/wiki?curid=117139", "title": "Lord Acton", "text": "John Emerich Edward Dalberg Acton, 1\u00ba Bar\u00f3n de Acton (10 de xaneiro de 1834, N\u00e1poles, Reino de N\u00e1poles \u2014 19 de xu\u00f1o de 1902, Tegernsee, Baviera, II Imperio Alem\u00e1n) foi un historiador ingl\u00e9s.\nBiograf\u00eda.\nPrestou servizo na C\u00e1mara dos Com\u00fans desde 1859 ata 1865. Foi editor da publicaci\u00f3n cat\u00f3lica mensual \"The Rambler\" (1859-1864), \u00e1 cal renunciou debido \u00e1 cr\u00edtica papal da s\u00faa abordaxe cient\u00edfica da Historia.\nFoi asesor de William Ewart Gladstone desde 1865, sendo elevado ao rango da nobreza en 1869. En 1895 foi designado Profesor Rexio de Historia Moderna na Universidade de Cambridge.\nDespois coordinou o gran proxecto de edici\u00f3n, \"The Cambridge Modern History\". Foi cr\u00edtico do nacionalismo, acu\u00f1ando o co\u00f1ecido aforismo \"O poder tende a corromper e o poder absoluto corrompe absolutamente\"."}
{"id": "117140", "revid": "89787", "url": "https://gl.wikipedia.org/wiki?curid=117140", "title": "Andrea Capobianco", "text": "Andrea Capobianco, nado en N\u00e1poles en 1966, \u00e9 un adestrador de baloncesto italiano.\nTraxectoria.\nA experiencia como adestrador de Capobianco in\u00edciase en 1994, cando entra a formar parte do Battipaglia, ata 1997. Entre 1997 e 2000 adestra ao Salerno. No 2001 coller\u00e1 as rendas do Scandone Avellino at\u00e9 2002, ano no que volver\u00e1 ao Salerno at\u00e9 o 2005. Non ser\u00e1 a \u00faltima vez que vexan a Capobianco adestrando ao equipo de Avellino, porque volver\u00e1 entre 2005 e 2006 aos banqui\u00f1os do Scandone Avellino. Entre decembro de 2006 e 2008 adestrar\u00e1 ao Aurora Jesi e a partir de 2008 ao Teramo Basket, o seu equipo actual."}
{"id": "117141", "revid": "1131", "url": "https://gl.wikipedia.org/wiki?curid=117141", "title": "Apeninos", "text": "Os Montes Apeninos (\"Appennini\", en italiano) percorren 1.000 quil\u00f3metros do norte ao sur de Italia ao longo da s\u00faa costa leste, formando o eixo principal da pen\u00ednsula italiana ou apenina. As monta\u00f1as est\u00e1n maioritariamente cubertas de bosques, a\u00ednda que unha cara do pico m\u00e1is alto, no Gran Sasso d'Italia, de 2.914 metros, est\u00e1 parcialmente cuberta na s\u00faa cara norte polo que \u00e9 o glaciar m\u00e1is meridional de Europa desde que se derreteu o glaciar do Veleta, en Serra Nevada, a primeiros de s\u00e9culo XX. As ladeiras orientais que miran ao mar Adri\u00e1tico son escarpadas mentres a zona occidental termina en chairas onde est\u00e1n situadas a maior\u00eda das cidades hist\u00f3ricas italianas.\nDurante a segunda guerra mundial os alem\u00e1ns usaron os Apeninos como barreira defensiva, denomin\u00e1ndoa a Li\u00f1a G\u00f3tica. Foi atacada sen \u00e9xito en setembro de 1944.\nNa L\u00faa, danlle nome aos \"Montes Apenninus\", preto do Mare Imbrium, \u00e9 unha elevaci\u00f3n monta\u00f1osa pr\u00f3xima ao lugar de aluaxe da misi\u00f3n Apollo 15."}
{"id": "117142", "revid": "6385585", "url": "https://gl.wikipedia.org/wiki?curid=117142", "title": "Juan Fl\u00f3rez", "text": "Juan Fern\u00e1ndez Freire (co\u00f1ecido como Juan Fl\u00f3rez), nado en Ferrol o 9 de xaneiro de 1799 e finado o 2 de setembro de 1870, foi un mari\u00f1o e pol\u00edtico galego, alcalde da Coru\u00f1a. Foi un grande impulsor do ferrocarril en Galicia.\nTraxectoria.\nFillo do mari\u00f1o Manuel Fern\u00e1ndez Fl\u00f3rez. Fixo carreira naval ingresando no corpo das Gardas Mari\u00f1as e tras rematar os seus estudos na Academia de Ferrol, no ano 1824 foi nomeado alf\u00e9rez de fragata, ascendendo m\u00e1is adiante a postos como alf\u00e9rez de nav\u00edo e tenente. En 1834 trasl\u00e1dase \u00e1 Coru\u00f1a, xa que ti\u00f1a grande interese, e \u00e9 designado na Administraci\u00f3n do Estado como oficial segundo da Subdelegaci\u00f3n de Fomento."}
{"id": "117143", "revid": "5863", "url": "https://gl.wikipedia.org/wiki?curid=117143", "title": "Alfonso Molina", "text": "Alfonso Molina Brandao, nado na Coru\u00f1a o 15 de maio de 1907 e finado en R\u00edo de Xaneiro o 25 de novembro de 1958, foi alcalde da Coru\u00f1a entre 1947 e 1958.\nTraxectoria.\nNado nunha das m\u00e1is co\u00f1ecidas familias coru\u00f1esas, o seu av\u00f3 Alejandro Brandao fora alcalde e o seu pai (Raimundo Molina) un dos promotores do porto a comezos do s\u00e9culo XX.\nEnxe\u00f1eiro de cami\u00f1os, canais e portos pola Universidade de Madrid especializouse en Urbanismo. En 1934 obtivo praza de enxe\u00f1eiro director de v\u00edas e obras da Deputaci\u00f3n da Coru\u00f1a. Iniciada a Guerra Civil foi nomeado presidente da C\u00e1mara da Propiedade da Coru\u00f1a e no 1938 nomeado concelleiro ata 1944. En 1947 foi nomeado alcalde, posto que ocupou ata a s\u00faa morte con 51 anos.\nNo seu mandato como rexedor da Coru\u00f1a proxectou unha avenida interior, que partise desde a ponte da Pasaxe, subise at\u00e9 Palavea e descendese cara ao r\u00edo Monelos, e que na Ponte da Pedra se dirixise cara \u00e1 antiga estaci\u00f3n de ferrocarril para ao cabo chegar \u00e1 praza do Espi\u00f1o (hoxe praza de Madrid), que se inaugurou co nome de Avenida de Lavedra (deturpaci\u00f3n castelanizante do top\u00f3nimo galego A Vedra, correspondente a un antigo lugar polo que pasa a avenida).\nA s\u00faa morte produciuse durante unha viaxe a Brasil. A chegada do seu cadaleito \u00e1 cidade foi un acto multitudinario, 100.000 persoas acompa\u00f1aron o cortexo f\u00fanebre dende o Concello ata o cemiterio de Santo Amaro. Inmediatamente despois da s\u00faa morte, foi homenaxeado a t\u00edtulo p\u00f3stumo coa Gran Cruz de Beneficencia e m\u00e1is coa Medalla de Ouro da Coru\u00f1a, foi nomeado Fillo Predilecto da cidade e a Avenida de Lavedra pasou a chamarse Avenida Alfonso Molina."}
{"id": "117144", "revid": "25871", "url": "https://gl.wikipedia.org/wiki?curid=117144", "title": "Muixeranga", "text": "A muixeranga \u00e9 o nome que recibe un conxunto de danzas e castelos humanos orixinarios do Pa\u00eds Valenciano e que se preservan principalmente en Algemes\u00ed (Ribera Alta), mais tam\u00e9n existen grupos en outras diversas comarcas valencianas.\nM\u00e1is que unha danza propiamente dita \u00e9 un conxunto de cadros pl\u00e1sticos con intencionalidade representativa, que participa nas procesi\u00f3ns da nosa Se\u00f1ora da Sa\u00fade, a Festa Maior de Algemes\u00ed (7 e 8 de setembro).\nA muixeranga \u00e9 o nome que recibe en Algemes\u00ed, e que se diferenza dos modernos castellers no sentido de que na \"muixeranga\" o obxectivo \u00e9 m\u00e1is relixioso e faise unha danza, sen que a altura das torres humanas sexa crucial. Se a teor\u00eda de que os castells (os castelos humanos) e a muixeranga te\u00f1en unha orixe com\u00fan: as moixiganges, os primeiros especializ\u00e1ronse nas torres humanas propiamente ditas e as segundas preserv\u00e1ronse fieis ao sentido relixioso e os cadros pl\u00e1sticos.\nOrixe.\nA primeira cuesti\u00f3n a mencionar vir\u00eda constitu\u00edda polas opini\u00f3ns que hai con respecto ao nome. Por unha banda, hai opini\u00f3ns documentadas que en 1947 defend\u00edan a procedencia do nome, da palabra \u00e1rabe 'mochain, con significado de \"enmascarado\". Por outra, hai quen pensa que recibe o nome xen\u00e9rico por ser a primeira danza que aparece abrindo marcha, en recordo dos antigos desfiles e procesi\u00f3ns ou festas p\u00fablicas \"moixigangues\", con comparsas e xente disfrazada, que se celebraban por causa dalg\u00fan acontecemento remarcado. A verdade \u00e9 que hoxe, por mor da falta de investigaci\u00f3ns, non se pode tomar parte por ningunha hip\u00f3tese.\nAs m\u00e1is antigas cr\u00f3nicas escritas que a vinculan en Algemes\u00ed datan do primeiro terzo do s\u00e9culo XVIII, pero do seu constante e firme presenza moi ben pode pensarse nunha orixe moito m\u00e1is antiga. Se nos atemos a referencias de cr\u00f3nicas, a data de 1724, celebraci\u00f3n das primeiras festas solemnes en honra da nosa Se\u00f1ora da Sa\u00fade, poder\u00eda ser a m\u00e1is antiga que a vincula \u00e1 Festa; pero se temos en conta a constataci\u00f3n documental dos Libros de Contas da Vila, desde 1733 e desde ent\u00f3n, xa con cadencia anual ao liquidarlles o soldo aos dozaineiros que tocaban na Festa, \u00e9 o m\u00e1is exacto fito cronol\u00f3xico.\nDifusi\u00f3n, evoluci\u00f3n e extensi\u00f3n xeogr\u00e1fica.\nArraigada en tempos pret\u00e9ritos en diversas comarcas valencianas, Algemes\u00ed (Ribera Alta ten a honra de habela conservado ininterrompidamente, e recibe a homenaxe de reco\u00f1ecemento constante por parte dos compo\u00f1entes das \"Colles castelleres\" dalgunhas comarcas de Catalu\u00f1a. Hai estudosos que cren na posibilidade que se estendese por alg\u00fans concretos puntos das comarcas do sur, en relaci\u00f3n coa implantaci\u00f3n do arroz ao Delta do Ebro, co nome antigo de \"Ball de Valencians\" (Baile de Valencianos), que est\u00e1 rexistrado que se utilizaba.\nA\u00ednda que os estudos m\u00e1is recentes demostran que grupos executores de Muixeranga, co\u00f1ecida f\u00f3ra de Valencia como Baile de Valencianos, viaxaron para actuar en diversas poboaci\u00f3ns da Pen\u00ednsula Ib\u00e9rica. Na \u00e1rea Tarragona-Reus-Valls empezaron a imitar aos \"Valencianos\" a finais do XVII e foi nesta zona onde se produce a evoluci\u00f3n que perder\u00eda os bailes e far\u00eda as torres m\u00e1is altas convert\u00e9ndose en \"Castells\". De feito, os castelos humanos tam\u00e9n se realizan no Bajo Arag\u00f3n, e \u00e9 posible que os destas terras, a muixeranga e os castellers catal\u00e1ns dan apoio \u00e1 teor\u00eda dunha orixe com\u00fan \u00e1s moixigangues.\nSobre a presenza de muixerangues ao redor de todo o Pa\u00eds Valenciano, fai falla citar Pen\u00edscola (Baix Maestrat), Titaig\u00fces (Serrans) e, segundo o m\u00e1is recente descubrimento dos estudosos locais, tam\u00e9n na Olleria, frecuentemente co nome de moixiganges. Tam\u00e9n existen grupos na comarca da Safor, e en localidades como a Alc\u00fadia (Ribera Alta), Forcall (Ports) ou Chiva (Foia de Bunyol) e recentemente est\u00e1 a recuperarse en Gandia e Sueca. As principais muixerangues actuais son:\nCaracter\u00edsticas da muixeranga de Algemes\u00ed.\nTr\u00e1tase de catro melod\u00edas que acompa\u00f1an \u00e1 execuci\u00f3n das \"figuras\" pl\u00e1sticas e torres humanas ou \"pujades\" (subidas): \"El Florete\" ou baile, \"l'Enterro\" (para a figura do \"Enterro\"), a \"Dansa pl\u00e0stica\" (subidas e figuras) m\u00e1is co\u00f1ecida como \"La Muixeranga\", por antonomasia, e unha \u00faltima recuperada en 2005 en colaboraci\u00f3n de Xavier Richart e a Nueva Muixeranga denominada L'Aranya (xuntamente recuperada coa figura do mesmo nome (A Ara\u00f1a), parece que esta melod\u00eda ser\u00eda usada para as figuras con movemento).\nNa actualidade os membros son tanto homes como mulleres (antigamente s\u00f3 eran aceptados os homes), de todo tipo de profesi\u00f3ns, de n\u00famero irregular (na actualidade saen uns douscentos pero antigamente s\u00f3 uns trinta), dirixidos por un mestre, que se encarga da coordinaci\u00f3n das montaxes do baile, torres, figuras e dos ensaios previos. Homes de forza e habilidade, en tempos pasados cargadores e obreiros de vila de profesi\u00f3n, dec\u00e1tannos dun certo car\u00e1cter gremial como a aglutinante do grupo. A memoria colectiva ten por m\u00edtico os tempos no que Enric Cabrera foi mestre al\u00e1 polos anos vinte. Igualmente \u00e9 lembrado Llorca \"el barbero\", entre os corenta e os setenta. Hoxe o abanico profesional dos seus compo\u00f1entes, \u00e9 amplo en correspondencia cunha sociedade diversificada.\nA indumentaria consta dunha blusa cinguida e recta, botonadura por diante, pantal\u00f3ns longos, chapeu orelludo e alpargatas de sola delgada. A tea \u00e9 basta e forte a tiras verticais vermellas e azuis sobre fondo de raias brancas con disposici\u00f3n arlequinada, exceptuado o traxe do mestre, que leva cada peza dunha soa cor.\nM\u00fasica e simbolox\u00eda.\nA m\u00fasica acomp\u00e1\u00f1ase con m\u00fasica de tabalet e dozaina, cun son moi carater\u00edstico, de autor desconegut. Alg\u00fans sectores do nacionalismo valenciano (como Joan Fuster entre outros) queren reivindicar a m\u00fasica da Muixeranga coma himno do Pa\u00eds Valenciano e, incluso, coma himno dos Pa\u00edses Catal\u00e1ns.\nV\u00e9xase tam\u00e9n.\nBibliograf\u00eda.\nBertran, Jordi: \"El Ball de Valencians. De la dansa a les torres\", Quaderns de la Festa Major, 12, Ajuntament de Tarragona, 1997."}
{"id": "117146", "revid": "56817", "url": "https://gl.wikipedia.org/wiki?curid=117146", "title": "Batalla de Ucl\u00e9s", "text": "Ao longo da historia existiron tres grandes batallas en Ucl\u00e9s (actual provincia de Cuenca):"}
{"id": "117147", "revid": "43327", "url": "https://gl.wikipedia.org/wiki?curid=117147", "title": "Sancho IV", "text": "Sancho IV pode referirse a:"}
{"id": "117148", "revid": "12452", "url": "https://gl.wikipedia.org/wiki?curid=117148", "title": "Dona Sancha de Le\u00f3n", "text": ""}
{"id": "117149", "revid": "1131", "url": "https://gl.wikipedia.org/wiki?curid=117149", "title": "Praia de Berria", "text": "A praia de Berria \u00e9 un areal situado no concello de Santo\u00f1a, en Cantabria, \u00e1 beira do mar Cant\u00e1brico.\nA praia at\u00f3pase no istmo que une a pen\u00ednsula que forma o monte Buciero (de Santo\u00f1a) co municipio de Argo\u00f1os. Os seus 2.200 metros de lonxitude est\u00e9ndense entre o monte Brusco (no oeste), e o macizo do Buciero (no leste). Polo norte at\u00f3pase co mar Cant\u00e1brico e polo sur coas marismas de Santo\u00f1a.\nPresenta area branca e fina, cunha pequena pendente, e est\u00e1 condecorada coa Bandeira Azul.\nP\u00f3dese acceder a ela a trav\u00e9s da estrada CA-907 tanto dende Santo\u00f1a como dende Argo\u00f1os."}
{"id": "117150", "revid": "5863", "url": "https://gl.wikipedia.org/wiki?curid=117150", "title": "Berria", "text": "Berria (en \u00e9uscaro \"Nova\") \u00e9 un xornal de informaci\u00f3n xeral de pago, e distribuci\u00f3n matinal editado en lingua \u00e9uscara.\nHistoria e caracter\u00edsticas.\nFoi fundado no 2003 para ocupar o baleiro de Euskaldunon Egunkaria, clausurado por decisi\u00f3n xudicial, publicando a s\u00faa primeira edici\u00f3n o 21 de xu\u00f1o do 2003.\nEd\u00edtao a empresa \"Euskal Komunikabideen Elkartea\". Ten a s\u00faa sede social e rotativa na localidade guipuscoana de Andoain, e v\u00e9ndese en todos os territorios de \u00e1mbito ling\u00fc\u00edstico vasco. Disp\u00f3n de delegaci\u00f3ns en Bilbao, Pamplona, Vitoria e Baiona. \u00c9 membro de MIDAS (Minority Dailies Association).\nO seu director \u00e9 Martxelo Otamendi."}
{"id": "117151", "revid": "88215", "url": "https://gl.wikipedia.org/wiki?curid=117151", "title": "Susi Susanti", "text": "Luc\u00eda Francisca Susi Susanti Haditono (chin\u00e9s: \u738b\u84ee\u9999, pinyin: Wang Lian-xiang, nada en Tasikmalaya, Xava Occidental, Indonesia, o 11 de febreiro de 1971), co\u00f1ecida simplemente como Susi Susanti, foi unha xogadora de b\u00e1dminton.\nConsid\u00e9rase a mellor xogadora de b\u00e1dminton de Indonesia, foi a m\u00e1xima dominadora do individual feminino a principios dos anos 90. Conseguiu a medalla de ouro nos Xogos Ol\u00edmpicos de Barcelona 1992, as\u00ed como a medalla de bronce nos de Atlanta 1996. Tam\u00e9n se proclamou campioa do mundo en Birmingham no 1993; ga\u00f1ou o All England en 4 ocasi\u00f3ns, 1990, 1991, 1993 e 1994, e os World Grand Prix dende 1990 at\u00e9 1994. Ademais axudou ao equipo de Indonesia a ga\u00f1ar a Uber Cup no 1994 e o 1996.\nEst\u00e1 casada con Alan Budikusuma, tam\u00e9n campi\u00f3n ol\u00edmpico en Barcelona."}
{"id": "117153", "revid": "72012", "url": "https://gl.wikipedia.org/wiki?curid=117153", "title": "Drakensberg", "text": "Os Montes Drakensberg (\"Monta\u00f1as do Drag\u00f3n\" en afrikaans) son as monta\u00f1as m\u00e1is altas de Sur\u00e1frica, elev\u00e1ndose en Thabana Ntlenyana at\u00e9 os 3.482\u00a0m de altura. En isiZulu, o idioma dos zul\u00fas, ch\u00e1manse uKhahlamba, a \"barreira das lanzas\". En sesotho co\u00f1\u00e9cense como Maluti."}
{"id": "117154", "revid": "43749", "url": "https://gl.wikipedia.org/wiki?curid=117154", "title": "Lingua farsi", "text": ""}
{"id": "117155", "revid": "5132", "url": "https://gl.wikipedia.org/wiki?curid=117155", "title": "Subdivisi\u00f3ns de Espa\u00f1a", "text": ""}
{"id": "117156", "revid": "5132", "url": "https://gl.wikipedia.org/wiki?curid=117156", "title": "Escudo da Comunidade Valenciana", "text": ""}
{"id": "117157", "revid": "25871", "url": "https://gl.wikipedia.org/wiki?curid=117157", "title": "San'y\u014donoda", "text": "San'y\u014donoda (\u5c71\u967d\u5c0f\u91ce\u7530\u5e02, \u3055\u3093\u3088\u3046\u304a\u306e\u3060\u3057, \"San'y\u014donoda-shi\") \u00e9 un concello da prefectura de Yamaguchi no Xap\u00f3n. Est\u00e1 situado ao suroeste da prefecura, na zona da provincia hist\u00f3rica de Nagato e oeste da rexi\u00f3n de Ch\u016bgoku, extremo oeste da illa de Honsh\u016b. A s\u00faa superficie \u00e9 de 132,99\u00a0km\u00b2 e a poboaci\u00f3n de 64.971 habitantes (2009) e ten unha densidade de poboaci\u00f3n de 489 h/km\u00b2.\nO concello de San'y\u014donoda limita cos concellos de Shimonoseki, de Mine e de Ube.\nHistoria.\nA cidade de San'y\u014donoda foi fundada pola fusi\u00f3n do concello de cidade de \"Onoda\" e o concello de vila de \"San'y\u014d\" do distrito de Asa no ano 2005."}
{"id": "117158", "revid": "23204", "url": "https://gl.wikipedia.org/wiki?curid=117158", "title": "Vincenzo Cerulli", "text": "Vincenzo Cerulli, nado en Teramo o 20 de abril de 1859 e finado en Merate o 30 de maio de 1927, foi un astr\u00f3nomo e matem\u00e1tico italiano propietario dun observatorio privado en Teramo, a cidade onde naceu.\nTraxectoria.\nCerulli completou os seus estudos no \"Liceo Ginnasio\" de Teramo. Posteriormente matriculouse na Universidade de Roma, gradu\u00e1ndose en f\u00edsica no ano 1881. Logo viaxou a Alema\u00f1a por un per\u00edodo de tempo para especializarse.\nCerulli foi un dos compiladores dun cat\u00e1logo de estrelas xunto El\u00edas Millosevich. Foi autor de numerosas observaci\u00f3ns realizadas ao planeta Marte, as\u00ed como un dos primeiros seguidores da teor\u00eda de que as famosas canles de Marte, observados por Giovanni Schiaparelli, non eran reais sen\u00f3n meras ilusi\u00f3ns \u00f3pticas. O 2 de outubro de 1910 descubriu o enorme asteroide 704 Interamnia, de 350\u00a0km de di\u00e1metro.\nCerulli faleceu o 30 de maio de 1927 na pequena localidade de Merate (Lombard\u00eda). Anos m\u00e1is tarde, en 1973, a Uni\u00f3n Astron\u00f3mica Internacional acordou po\u00f1er o seu apelido a un cr\u00e1ter do planeta marciano, chamado Cerulli."}
{"id": "117159", "revid": "89787", "url": "https://gl.wikipedia.org/wiki?curid=117159", "title": "Ryan Hoover", "text": "Ryan Hoover, nado en Peoria (Illinois) o 4 de abril de 1974, \u00e9 un xogador de baloncesto estadounidense.\nTraxectoria.\nO seu equipo actual \u00e9 o Teramo Basket italiano."}
{"id": "117160", "revid": "56817", "url": "https://gl.wikipedia.org/wiki?curid=117160", "title": "Akitakata", "text": "Akitakata (\u5b89\u82b8\u9ad8\u7530\u5e02, \u3042\u304d\u305f\u304b\u305f\u3057, \"Akitakata-shi\") \u00e9 un concello da prefectura de Hiroshima no Xap\u00f3n. Est\u00e1 situada ao norte da prefecura, na zona da provincia hist\u00f3rica de Aki e no centro da rexi\u00f3n de Ch\u016bgoku, na parte oeste da illa de Honsh\u016b. A s\u00faa superficie \u00e9 de 537,79\u00a0km\u00b2 e a poboaci\u00f3n de 31.856 habitantes (2009) e ten unha densidade de poboaci\u00f3n de 59,2 h/km\u00b2.\nO concello de Akitakata limita cos concellos de Kitahiroshima, de Hiroshima, de Higashihiroshima, de Miyoshi (son da prefectura de Hiroshima); e de \u014cnan (da prefectura de Shimane)."}
{"id": "117161", "revid": "15490", "url": "https://gl.wikipedia.org/wiki?curid=117161", "title": "Unnan", "text": "Unnan (\u96f2\u5357\u5e02, \u3046\u3093\u306a\u3093\u3057, \"Unnan-shi\") \u00e9 un concello da prefectura de Shimane no Xap\u00f3n. Est\u00e1 situada \u00f3 leste da prefecura, na zona da provincia hist\u00f3rica de Izumo e na parte San'in, ao norte da rexi\u00f3n de Ch\u016bgoku, na parte oeste da illa de Honshu. A s\u00faa superficie \u00e9 de 553,37\u00a0km\u00b2 e a poboaci\u00f3n de 42.547 habitantes (2009), e unha densidade de poboaci\u00f3n de 76,9 hab./km\u00b2.\nO concello de Unnan limita cos concellos de Iinan, de Izumo, de Hikawa, de Matsue, de Yasugi, de Okuizumo (prefectura de Shimane); e de Sh\u014dbara (prefectura de Hiroshima)."}
{"id": "117163", "revid": "89787", "url": "https://gl.wikipedia.org/wiki?curid=117163", "title": "Juliano Roberto Antonello", "text": "Juliano Roberto Antonello, m\u00e1is co\u00f1ecido como Juca, nado en Passo Fundo o 19 de novembro de 1979, \u00e9 un futbolista brasileiro. Xoga de mediocentro defensivo e o seu equipo actual \u00e9 o Dubai CSC. Na s\u00faa estad\u00eda de dous anos no FK Partizan foi alcumado coma \"O bombardeiro brasileiro do Partiz\u00e1n\".\nTraxectoria.\nJuca comezou a s\u00faa carreira no Internacional de Porto Alegre en 1999, xogando como mediapunta. Sobrino do famoso exjugador e adestrador Paulo C\u00e9sar Carpegiani, non tardou en destacar pola precisi\u00f3n e potencia dos seus lanzamentos de falta. Pronto atrasar\u00eda a s\u00faa posici\u00f3n, pasando a xogar como mediocampista defensivo.\nTras defender as cores do Crici\u00fama e do Mar\u00edlia, en 2004 Juca fichou polo Fluminense, e ao ano seguinte polo Botafogo, club ao que volver\u00eda en 2006 tras un breve paso polo Guaran\u00ed, e no que se alzar\u00eda en 2007 coa Copa de R\u00edo.\nEn 2007 \u00e9 transferido ao Partiz\u00e1n de Belgrado, onde incrementou o seu palmar\u00e9s con senllos dobretes, vencendo a Superliga e a Copa nas d\u00faas tempadas nas que militou no equipo balc\u00e1nico. Nelas confirmou a potencia do seu disparo, anotando 10 goles e ga\u00f1\u00e1ndose o alcume de \"o bombardeiro brasileiro\".\nEn maio de 2009 asinou por d\u00faas tempadas polo Deportivo da Coru\u00f1a, coa misi\u00f3n de cubrir a baixa do canadense Juli\u00e1n de Guzm\u00e1n. Debutou na primeira divisi\u00f3n espa\u00f1ola de f\u00fatbol o 29 de agosto dese mesmo ano no estadio Santiago Bernab\u00e9u, fronte ao Real Madrid."}
{"id": "117164", "revid": "23204", "url": "https://gl.wikipedia.org/wiki?curid=117164", "title": "Jacques Songo'o", "text": "Jacques Celestin Songo'o, nado en Sakbayenne o 17 de marzo de 1964, \u00e9 un exfutbolista camerun\u00e9s. Xogaba de porteiro e estivo vinculado maiormente ao Deportivo da Coru\u00f1a.\nTraxectoria.\nJacques comezou a s\u00faa carreira futbol\u00edstica profesional no Canon Yaound\u00e9, club do seu pa\u00eds de onde sa\u00edron outros xogadores como Thomas N'Kono e Pierre Wome. No ano 1989 fou contratado polo Toulouse FC franc\u00e9s, onde estivo tres anos. En 1992 foise ao Le Mans, onde s\u00f3 permaneceu unha tempada. Ao ano seguinte foi fichado polo FC Metz. Estivo neste equipo ata 1996, xa que as s\u00faas boas actuaci\u00f3ns lle catapultaron cara \u00e1 Liga Espa\u00f1ola, ao Deportivo da Coru\u00f1a.\nOs cinco anos que estivo Songo'ou no club galego serv\u00edronlle para ga\u00f1ar unha Liga, unha Supercopa de Espa\u00f1a e o Trofeo Zamora, que se acredita ao porteiro menos goleado do ano, na tempada 1996/1997, logo de encaixar 32 goles en 42 partidos xogados.\nEn 2001, Jacques abandonou o Deportivo para volver ao FC Metz, regresando ao club galego na tempada 2003/2004 para retirarse.\nComo curiosidade, na tempada 1999/00, anotou un gol ante o Numancia, que supo\u00f1\u00eda o empate do Deportivo da Coru\u00f1a, e foille anulado inxustamente por unha falta contra o porteiro que non cometeu.\nActualmente xoga co Deportivo da Coru\u00f1a de Veteranos, onde conseguiu ga\u00f1ar a Liga e a Copa Indoor 2008.\nSelecci\u00f3n nacional.\nCoa selecci\u00f3n do Camer\u00fan ga\u00f1ou d\u00faas Copas de \u00c1frica, a\u00ednda que sendo suplente de Alioum Boukar."}
{"id": "117165", "revid": "88215", "url": "https://gl.wikipedia.org/wiki?curid=117165", "title": "HMS Victory", "text": "O HMS Victory \u00e9 un nav\u00edo brit\u00e1nico que participou na batalla de Trafalgar como buque insignia do almirante Horatio Nelson, onde este feneceu por un tiro de mosquete que entrou polo seu ombreiro esquerdo e baixou directamente at\u00e9 as s\u00faas costelas, rachando d\u00faas delas, que perforaron o seu pulm\u00f3n esquerdo e cortaron a arteria pulmonar. Este buque est\u00e1 fondeado permanentemente na cidade de Portsmouth a modo de museo. Actualmente pos\u00fae tripulaci\u00f3n e mesmo capit\u00e1n, sendo unha das pezas m\u00e1is simb\u00f3licas da \"Royal Navy\" por mor da s\u00faa importancia na s\u00faa derradeira batalla, que dar\u00eda a Inglaterra soberan\u00eda mari\u00f1a durante case un s\u00e9culo."}
{"id": "117171", "revid": "23204", "url": "https://gl.wikipedia.org/wiki?curid=117171", "title": "Marco Levi Bianchini", "text": "Marco Levi Bianchini, nado en Rovigo en 1875 e finado en Nocera Inferiore en 1961, foi un psiquiatra italiano.\nTraxectoria.\nLicenciado en Medicina en 1899. Tras dous anos de exercizo da s\u00faa profesi\u00f3n no Congo Belga volveu desempe\u00f1ar a actividade medicina en Italia, primeiro no manicomio interprovincial de Nocera Inferiore, e logo no de T\u00e9ramo.\nUtilizando a terapia ocupacional no campo tipogr\u00e1fico, fundou no ano 1915 a Biblioteca Psicoanalitica Internazionale, e en 1920 a revista \"Archivio generale di neurologia, psichiatria e psicoanalisi\". Entre as s\u00faas publicaci\u00f3n, o histerismo desde as antigas \u00e1s modernas doutrinas."}
{"id": "117172", "revid": "88628", "url": "https://gl.wikipedia.org/wiki?curid=117172", "title": "San Xos\u00e9", "text": "San Xos\u00e9 pode referirse a:"}
{"id": "117173", "revid": "1131", "url": "https://gl.wikipedia.org/wiki?curid=117173", "title": "Horatio Nelson", "text": "Horatio Nelson, nado en Burnham Thorpe o 29 de setembro de 1758 e finado na Batalla de Trafalgar fronte a Barbate, Andaluc\u00eda, o 21 de outubro de 1805, co\u00f1ecido tam\u00e9n como Almirante Nelson ou Lord Nelson, foi un dos mari\u00f1os de m\u00e1is sona da historia que se destacou durante as guerras napole\u00f3nicas e obtivo a s\u00faa meirande vitoria na c\u00e9lebre batalla de Trafalgar, na que perdeu a vida."}
{"id": "117174", "revid": "1131", "url": "https://gl.wikipedia.org/wiki?curid=117174", "title": "Barbate", "text": "Barbate \u00e9 unha localidade da provincia de C\u00e1diz, Andaluc\u00eda. No ano 2008 ti\u00f1a 22.851 habitantes. A s\u00faa superficie \u00e9 de 142\u00a0km\u00b2 e ten unha densidade de 159,4 hab/km\u00b2. As s\u00faas coordenadas xeogr\u00e1ficas son 36\u00ba 11' N, 5\u00ba 55' O. At\u00f3pase situada a unha altitude de 14 metros e a 64 quil\u00f3metros da capital de provincia, C\u00e1diz.\n\u00c1chase na costa pr\u00f3xima ao cabo de Trafalgar.\nTradicionalmente foi unha poboaci\u00f3n pesqueira dedicada tanto na pesca nos caladoiros marroqu\u00eds como na pesca do at\u00fan mediante a arte tradicional da almadraba.\nNeste concello at\u00f3pase o Parque Natural da Bre\u00f1a e Marismas do Barbate, o monumento natural do T\u00f3mbolo de Trafalgar, as\u00ed como o mesmo Cabo Trafalgar.\nTrala guerra civil, a localidade \u00e9 refundada e separada de Vejer de la Frontera e pasa a chamarse Barbate de Franco, contando cun consistorio propio. Non foi at\u00e9 o 7 de marzo de 1998 cando perdeu o apelido Franco mediante decreto da Xunta de Andaluc\u00eda.\nXeograf\u00eda.\nTen un n\u00facleo urbano e algunhas pedan\u00edas importantes: Zahara de los Atunes, Los Ca\u00f1os de Meca e Zahora. Pos\u00fae 25 quil\u00f3metros de costa, onde se encontran as praias de Mangueta, Zahora, Los Ca\u00f1os de Meca, Hierbabuena, Nuestra Se\u00f1ora del Carmen, Ca\u00f1illos, Pajares e Zahara de los Atunes.\nDemograf\u00eda.\nEvoluci\u00f3n da poboaci\u00f3n desde 1940."}
{"id": "117175", "revid": "98629", "url": "https://gl.wikipedia.org/wiki?curid=117175", "title": "Fragata (buque)", "text": "A fragata \u00e9 un buque de guerra, concibido para actuar en misi\u00f3ns de guerra naval e antisubmarina, a\u00ednda que tam\u00e9n pode dispo\u00f1er de sistemas para actuar como buque de apoio noutras misi\u00f3ns.\n\u00c9poca da navegaci\u00f3n a vela.\nO termo \"fragata\" \u00e9 moi anterior \u00e1 navegaci\u00f3n a vapor e \u00e1s escuadras de naves blindadas da segunda metade do s\u00e9culo XIX, ou das modernas fragatas de finais do s\u00e9culo XX e as que na actualidade forman parte de moitas Mari\u00f1as de guerra.\nDesde o s\u00e9culo XVII as fragatas eran buques de tres paus, m\u00e1is lixeiras que os nav\u00edos de li\u00f1a que formaban o n\u00facleo principal das escuadras de vela. Dispo\u00f1\u00edan como m\u00e1ximo de d\u00faas cubertas, das que polo xeral estaba artillada s\u00f3 unha, ou \u00e1s veces tam\u00e9n cunha pequena bater\u00eda na segunda, e cun n\u00famero total de pezas que raramente exced\u00eda de 30, a\u00ednda que nalg\u00fan caso chegaba a 50.\nA s\u00faa misi\u00f3n na \u00e9poca da vela era moi parecida \u00e1 do cruceiro protexido de finais do s\u00e9culo XIX e do cruceiro lixeiro de comezos do XX: protexer o tr\u00e1fico mercante ultramarino, sendo moi importante a s\u00faa participaci\u00f3n na loita contra corsarios pola s\u00faa velocidade; atacar o tr\u00e1fico do inimigo en caso de guerra e, as unidades m\u00e1is grandes e mellor preparadas, combater en auxilio dos nav\u00edos de li\u00f1a. Desempe\u00f1aba unha importante misi\u00f3n na exploraci\u00f3n por diante e polos flancos da armada nunha \u00e9poca na que non exist\u00edan radares nin radios para saber onde pod\u00eda estar o perigo.\nS\u00e9culos XX e XXI.\nDesaparecidas no \u00faltimo terzo do s\u00e9culo XIX, coa irrupci\u00f3n da navegaci\u00f3n con propulsi\u00f3n con motores de vapor, na segunda guerra mundial volve a denominarse desta forma un tipo de nave algo m\u00e1is pequena que o destrutor, de 1.500-2.000 toneladas.\nMentres o destrutor foi crecendo en tama\u00f1o e asumindo cada vez m\u00e1is funci\u00f3ns, a fragata mant\u00ed\u00f1ase especializada na loita antisubmarina, como os destrutores da primeira guerra mundial.\nTras a guerra pasouse a designar como fragata a calquera buque at\u00e9 o tama\u00f1o dun destrutor, a\u00ednda que normalmente son algo m\u00e1is reducidas, e especializado nunha misi\u00f3n, a\u00ednda que poida levar sistemas para misi\u00f3ns secundarias.\nNas frotas europeas as fragatas populariz\u00e1ronse durante a guerra fr\u00eda, participando en tarefas antisubmarinas e antia\u00e9reas para protexer a frota. Incluso os estadounidenses constru\u00edron fragatas, por seren m\u00e1is baratas que os cruceiros e destrutores, e ideais para tarefas de escolta de portaavi\u00f3ns, como a famosa clase antisubmarina \"Oliver Hazard Perry\", dese\u00f1o vendido a varias mari\u00f1as do mundo.\nNo caso espa\u00f1ol, por exemplo, utilizouse para os seis buques da clase Santa Mar\u00eda, con capacidades de defensa antia\u00e9rea de curto e medio alcance e empregadas como escolta para o portaavi\u00f3ns Pr\u00edncipe de Asturias.\nA fronteira entre fragata e destrutor \u00e9 bastante borrosa, e moitas das naves que en Europa se denominan \"fragatas multifunci\u00f3n\" poder\u00edanse denominar sen esaxeraci\u00f3n destrutores, ao igual que alg\u00fans buques catalogados como destrutores poder\u00edan seren catalogados como fragatas, sendo incluso de menor desprazamento e capacidades que buques con esta catalogaci\u00f3n, dependendo por tanto a nomenclatura da que decida adoptar o construtor e a armada propietaria do buque."}
{"id": "117178", "revid": "88628", "url": "https://gl.wikipedia.org/wiki?curid=117178", "title": "Lei marcial", "text": "A lei marcial \u00e9 un estado de excepci\u00f3n de aplicaci\u00f3n das normas legais ordinarias, normalmente regulamentado na Constituci\u00f3n do Estado, polo que se lle outorgan facultades extraordinarias \u00e1s forzas armadas ou \u00e1 polic\u00eda en canto \u00e1 administraci\u00f3n da xustiza e ao mantemento da orde p\u00fablica.\nCasos e caracter\u00edsticas.\nOs casos nos que se adoita aplicar a lei marcial son as situaci\u00f3ns de conflito b\u00e9lico e tam\u00e9n co gallo de sufocar rebeli\u00f3ns. Neste sentido, a lei marcial imponse cando \u00e9 preciso apoiar as actividades das autoridades e organizaci\u00f3ns militares. Isto ocorre cando hai necesidades cualificadas coma \"urxentes\", nas cales as instituci\u00f3ns ordinarias de xustiza non poden funcionar coa eficacia requirida para manter o control da nova situaci\u00f3n. O obxectivo principal da lei marcial \u00e9 a preservaci\u00f3n da orde durante un estado de emerxencia.\nEn xeral, a lei marcial implica unha limitaci\u00f3n e suspensi\u00f3n dalg\u00fans dos dereitos de todo individuo normalmente garantidos pola constituci\u00f3n, ademais de aplicar procesos sumarios nos xu\u00edzos, e castigos m\u00e1is severos dos impostos en situaci\u00f3ns normais. En moitos casos de lei marcial, a pena de morte \u00e9 imposta para crimes que non adoitan ser crimes capitais, coma o saqueo ou o roubo en caso de cat\u00e1strofe. Os chamados normalmente a exercer a lei marcial son os tribunais militares."}
{"id": "117180", "revid": "56817", "url": "https://gl.wikipedia.org/wiki?curid=117180", "title": "Hipercalcemia", "text": "A hipercalcemia \u00e9 un trastorno hidroelectrol\u00edtico no que os niveis sangu\u00edneos de calcio est\u00e1n por riba dos 10,5\u00a0mg/dl.\nCausas de hipercalcemia.\nAs causas de hipercalcemia son moi variables, pero poden agruparse en:\nTratamento da hipercalcemia.\nO tratamento da hipercalcemia consiste en solucionar a causa que xera este aumento de calcio sangu\u00edneo. Para facer descender os niveis en sangue empr\u00e9ganse l\u00edquidos e diur\u00e9ticos, coidando que non se produza un descenso secundario dos niveis de potasio ou magnesio. A maiores, o uso de calcitonina dificulta a reabsorci\u00f3n de calcio nos tubos renais. Nalg\u00fans casos p\u00f3dense empregar glucocorticoides, di\u00e1lise, nitrato de galio (impide a reabsorci\u00f3n de calcio por parte do \u00f3so) ou fosfatos."}
{"id": "117181", "revid": "5132", "url": "https://gl.wikipedia.org/wiki?curid=117181", "title": "Metro de Valencia", "text": ""}
{"id": "117182", "revid": "5132", "url": "https://gl.wikipedia.org/wiki?curid=117182", "title": "Metro Valencia", "text": ""}
{"id": "117186", "revid": "2074", "url": "https://gl.wikipedia.org/wiki?curid=117186", "title": "Trombocito", "text": ""}
{"id": "117187", "revid": "89787", "url": "https://gl.wikipedia.org/wiki?curid=117187", "title": "Brandon Brown", "text": "Brandon Charles Brown (Houma, Luisiana; 18 de xu\u00f1o de 1981) \u00e9 un xogador de baloncesto estadounidense.\nTraxectoria.\nO seu equipo actual \u00e9 o Teramo Basket italiano."}
{"id": "117188", "revid": "23204", "url": "https://gl.wikipedia.org/wiki?curid=117188", "title": "Jaycee Carroll", "text": "Jaycee Don Carroll, nado en Laramie, Wyoming, o 16 de abril de 1983, \u00e9 un xogador de baloncesto estadounidense, que ocupa a posici\u00f3n de escolta. Dende o ano 2011 xoga no Real Madrid da Liga ACB.\nTraxectoria.\nDespois de xogar na Universidade Estatal de Utah, non foi elixido no draft da NBA, de xeito que viaxou a Europa e asinou un contrato co Teramo Basket italiano, equipo no que botou un ano. \u00d3 ano seguinte asinou co CB Gran Canaria da liga ACB. Durante os dous anos que defendeu as cores do equipo canario, foi o m\u00e1ximo anotador da liga, polo cal foi inclu\u00eddo no quinteto ideal da ACB en 2011, na posici\u00f3n de escolta.\nNo ver\u00e1n dese mesmo ano asinou un novo contrato co Real Madrid, o seu actual equipo."}
{"id": "117195", "revid": "75491", "url": "https://gl.wikipedia.org/wiki?curid=117195", "title": "Giuseppe Poeta", "text": "Giuseppe Poeta, nado en Battipaglia o 12 de setembro de 1985, \u00e9 un xogador de baloncesto italiano. Xoga de base e o seu actual equipo \u00e9 o Auxilium CUS Torino da Lega Basket Serie A."}
{"id": "117198", "revid": "89787", "url": "https://gl.wikipedia.org/wiki?curid=117198", "title": "Columns", "text": "Columns (\u30b3\u30e9\u30e0\u30b9 en xapon\u00e9s, tam\u00e9n chamado Jewels e Shapes and Columns no Brasil) \u00e9 un videoxogo arcade do x\u00e9nero puzzle moi similar a \"Tetris\". Foi creado en 1989 por Jay Geertsen (non Geertson, como se acredita erroneamente na versi\u00f3n para Windows) de Hewlett-Packard para o X Window System. Nathan Meyers portouno a DOS, Chris Christensen a Apple Macintosh. John Rotenstein creou a primeira versi\u00f3n para Windows base\u00e1ndose na versi\u00f3n de Christensen para Macintosh. Tam\u00e9n foi portado ao Atari ST no modo monocromo de alta resoluci\u00f3n. En 1990 Jay Geertsen vendeu os dereitos a Sega, que o portou \u00e1s s\u00faas plataformas arcade e a case t\u00f3dalas s\u00faas videoconsolas, ademais de darlle o aspecto visual de xoias.\nDescrici\u00f3n.\nO xogo ten lugar nunha especie de estreito pozo rectangular an\u00e1logo ao de \"Tetris\". Columnas compostas por tres pezas diferentes (por exemplo, xoias de distinta cor) aparecen, unha \u00e1 vez, desde a cima do pozo e caen ata o seu fondo, aterrando ben na s\u00faa base ou sobre outras columnas ca\u00eddas previamente.\nMentres cae, o xogador pode mover a columna \u00e1 esquerda e dereita, as\u00ed como rotar as posici\u00f3ns das pezas que a compo\u00f1en.\nSe tras caer unha columna hai no pozo tres ou m\u00e1is pezas iguais conectadas en li\u00f1a recta tanto horizontal, como vertical ou diagonalmente, ditas pezas desaparecen; reposicion\u00e1ndose o resto de pezas por efecto da gravidade. Se devandito reposicionamiento volve provocar que tres ou m\u00e1is pezas iguais volvan a ali\u00f1arse, estas tam\u00e9n desaparecen e a chea restante volve a recolocarse. Este proceso rep\u00edtese tantas veces como sexa necesario. Non \u00e9 raro que isto suceda tres ou catro veces consecutivas, a\u00ednda que normalmente tr\u00e1tase dun feito casual provocado por un gran n\u00famero de pezas acumuladas no pozo.\nOcasionalmente aparece unha columna especial denominada a Xoia M\u00e1xica. Esta brilla en diferentes cores e, ao aterrar, destr\u00fae todas as pezas do mesma cor que a que se atopa baixo ela.\nComo \"Tetris\", as columnas caen a un ritmo cada vez maior a medida que o xogador progresa. O obxectivo do xogo \u00e9 xogar o maior tempo posible antes de que o pozo \u00e9nchase de pezas.\nGame Gear.\nA versi\u00f3n Game Gear \u00e9 notablemente diferente da orixinal para Mega Drive:\nOutros modos de xogo.\nAlgunhas versi\u00f3ns ofrecen modos de xogo alternativos, por exemplo:\nM\u00fasica.\nUn dos temas m\u00e1is reco\u00f1ecibles de \"Columns\" ch\u00e1mase Clotho, presumiblemente relacionado coa Moira grega hom\u00f3nima, debido \u00e1 influencia grega de parte da est\u00e9tica do xogo. Entre o resto de temas inclu\u00eddos at\u00f3panse Atropos e Lathesis, nomes das outras Moiras."}
{"id": "117199", "revid": "2956", "url": "https://gl.wikipedia.org/wiki?curid=117199", "title": "Batalla do Somme", "text": ""}
{"id": "117200", "revid": "98629", "url": "https://gl.wikipedia.org/wiki?curid=117200", "title": "Batalla das fronteiras", "text": "Denom\u00ednase batalla das fronteiras a unha serie de enfrontamentos entre as tropas alem\u00e1s e as franco-brit\u00e1nicas ao longo das fronteiras franco-belga e franco-alem\u00e1n entre o 7 e o 23 de agosto de 1914 ao inicio da primeira guerra mundial. Foi o enfrontamento directo entre as d\u00faas estratexias dese\u00f1adas por ambos bandos antes da guerra: o plan Schlieffen alem\u00e1n e o plan XVII franc\u00e9s. Participaron ademais as tropas pertencentes ao corpo expedicionario brit\u00e1nico.\nPreludio.\nO obxectivo do plan XVII franc\u00e9s era capturar as rexi\u00f3ns de Alsacia e Lorena, perdidas ambas na guerra franco-prusiana de 1878. Posteriormente, o ex\u00e9rcito galo avanzar\u00eda cara o interior de Alema\u00f1a a trav\u00e9s das Ardenas. \nO plan Schlieffen alem\u00e1n pretend\u00eda atacar Francia atravesando B\u00e9lxica con tres corpos de ex\u00e9rcito: A, B e C. Deste xeito, segundo o alto mando xermano, as forzas principais francesas quedar\u00edan atrapadas e os alem\u00e1ns ocupar\u00edan Par\u00eds. Despois da vitoria en Francia, o ex\u00e9rcito alem\u00e1n virar\u00eda cara ao leste para atacar o Imperio Ruso. Non obstante, os planos alem\u00e1ns supu\u00f1an que Gran Breta\u00f1a ser\u00eda neutral na confrontaci\u00f3n. De todos os xeitos, se intervisen na guerra, Alema\u00f1a cr\u00eda que a s\u00faa infanter\u00eda ser\u00eda esnaquizada polas tropas alem\u00e1s.\nAlsacia e Lorena.\nO 7 de agosto de 1914, as tropas francesas atacaron e tentaron invadir ambas rexi\u00f3ns. O VII Corpo Franc\u00e9s atacou con d\u00faas divisi\u00f3ns de infanter\u00eda e unha de cabaler\u00eda. Os primeiros obxectivos eran as cidades de Mulhouse e Colmar. Mulhouse foi ocupada sen resistencia ninguna e foi celebrado pola opini\u00f3n p\u00fablica gala. Non obstante, o 9 de agosto, os alem\u00e1ns contratacaron, forzando a retirada progresiva dos franceses. Joffre enviou unha divisi\u00f3n de reforzo, pero chegou tarde e non puido despregarse en Mulhouse. Joffe enviou outras catro divisi\u00f3ns, que formar\u00edan o \"Ex\u00e9rcito de Alsacia\" ao mando do Xeneral Paul Pau.\nM\u00e1is ao sur, o 14 de agosto iniciouse a Batalla de Lorena cando o I Ex\u00e9rcito franc\u00e9s de Dubail cara o Sarre mentres o II Ex\u00e9rcito avanzaba cara Morhange. Cando afondaron, atop\u00e1ronse co VI e VII Ex\u00e9rcitos alem\u00e1ns, a cargo de Rupprecht de Bavaria. Os ex\u00e9rcitos xermanos contaban coa superioridade t\u00e9cnica das metralladoras, que causaron danos moi graves ao II Ex\u00e9rcito galo, que \u00ednda levaba o vello uniforme do s\u00e9culo XIX. Os danos provocaron a retirada cara Francia. Deste xeito, o I Ex\u00e9rcito deixaba un flanco descuberto e tam\u00e9n se retiraba. Os alem\u00e1ns contraatacaron o 20 de agosto e todas as tropas francesas tiveron que abandonar Alema\u00f1a, inclu\u00edndo o Ex\u00e9rcito de Alsacia, que recapturara Mulhouse. Cara o 22 de agosto, os franceses volver\u00edan \u00e1s posici\u00f3ns de antes da guerra.\nOfensiva das Ardenas.\nO avance alem\u00e1n a trav\u00e9s de B\u00e9lxica foi m\u00e1is r\u00e1pido do agardado e o Xeneral Charles Lanrezac pediu permiso para despregar o V Ex\u00e9rcito franc\u00e9s no bosque das Ardenas. Joffre permitiulle enviar ao I Corpo a Dinant. Os alem\u00e1ns atacaron o 15 de agosto Dinant e Joffre permitiu o desprazamento de m\u00e1is efectivos do V Ex\u00e9rcito cara estas posici\u00f3ns. Ao mesmo tempo, os alem\u00e1ns estaban a contraatacar en Lorena e parte das forzas francesas marcharon cara a fronteira co Imperio Alem\u00e1n.\nA batalla das Ardenas comezou o 21 de agosto cun dobre ataque franc\u00e9s. O III Ex\u00e9rcito atacou Briey e o IV Ex\u00e9rcito avanzou cara Neufch\u00e2teau. O IV e V Ex\u00e9rcitos alem\u00e1ns avanzaron cara as mesmas posici\u00f3ns e colisionaron con franceses, establecendo numerosos combates corpo a corpo.\nA superioridade t\u00e1ctica e t\u00e9cnica alem\u00e1 permitiulles sa\u00edr vitoriosos do enfrontamento. O ex\u00e9rcitos galos tiveron que repregarse desordeadamente cara Sed\u00e1n, Stenay e Verd\u00fan.\nCharleroi e Mons.\nPara o 20 de agosto, o V Ex\u00e9rcito franc\u00e9s concentrouse ao longo de 40 quil\u00f3metros, co centro en Charleroi e estend\u00e9ndose cara o leste ata a fortaleza belga de Namur. \u00c1 esquerda, despreg\u00e1ronse reforzos do Corpo Expedicionario brit\u00e1nico. As forzas francesas ascend\u00edan a 15 Divisi\u00f3ns, pero varias tiveron que ser desprazadas a Lorena debido ao contraataque alem\u00e1n de Rupprecht. Pola s\u00faa parte, os alem\u00e1ns reuniran 38 Divisi\u00f3ns procedentes do II Ex\u00e9rcito a cargo do \nXeneral Karl von B\u00fclow e do III Ex\u00e9rcito no suroeste.\nA pesar da inferioridade num\u00e9rica, Joffre, ordenou a Lanrezac atacar aos alem\u00e1ns. Por\u00e9n, B\u00fcllow anticipouse e atacaou en varios puntos, creando d\u00faas cabezas de ponte que a artiller\u00eda francesa non puido destru\u00edr. O 22 de agosto, tres Corpos do ex\u00e9rcito de B\u00fcllow atacaron a todo o V Ex\u00e9rcito franc\u00e9s, durando a loita ata o d\u00eda seguinte. Ent\u00f3n, o III Ex\u00e9rcito alem\u00e1n cruzou o r\u00edo Meuse e atacou frontalmente \u00e1s forzas de Lanrezac. O Corpo ao mando do Xeneral Franchet d'Esperey resistiu e contraatacou con \u00e9xito. A pesar disto, a retirada do IV Ex\u00e9rcito nas Ardenas e a ca\u00edda de Namur, forzou a Lanrezac a retirarse.\nO 22 de agosto, o Corpo Expedicionario brit\u00e1nico avistou a cabaler\u00eda do I Ex\u00e9rcito alem\u00e1n do Xeneral Alexander von Kluck ao suroeste de B\u00e9lxica. O comandante en xefe brit\u00e1nico Sir John French ordenou un ataque, subestimando o continxente xermano. Os brit\u00e1nicos sumaban uns 70\u00a0000 homes, mentres que os alem\u00e1ns eran uns 160\u00a0000. Afortunadamente para eles, o ataque foi abortado e o Corpo Expedicionario despregouse na li\u00f1a Mons-Cond\u00e9 Canal tomando posici\u00f3ns defensivas.\nA batalla de Mons comezou o 23 de agosto cando Von Kluck, co ex\u00e9rcito de B\u00fcllow \u00e1 esquerda. Von Kluck atacou frontalmente e sufriu grandes perdas contra unhas tropas do Imperio Brit\u00e1nico veteranas.\nConsecuencias.\nO plan XVII franc\u00e9s resultou un fracaso xa que as tropas galas non puideron afondar en territorio alem\u00e1n no inicio, nin puideron expulsar \u00e1s tropas imperiais xermanas de Francia e B\u00e9lxica. Ademais das perdas territoriais, os ex\u00e9rcitos galos perderon un elevado n\u00famero de homes e material. Non obstante, os alem\u00e1ns tampouco puideron penetrar tan r\u00e1pido como pretend\u00eda o plan Schlieffen e tam\u00e9n perderon un considerable n\u00famero de combatentes e armas. Ademais, o avance ruso no leste foi moito m\u00e1is veloz do agardado.\nOs franceses retir\u00e1ronse cara o Marne e comezaron a organizar a defensa de Par\u00eds. O Corpo Expedicionario brit\u00e1nico tam\u00e9n tivo que mudar de posici\u00f3ns e repregouse cara a costa francesa.\nDeste xeito, o Imperio Alem\u00e1n avanzaba cara o interior de Francia e chegaba a menos de 100\u00a0km de Par\u00eds. Por isto, os aliados organizaron un ataque e iniciaron a Primeira Batalla do Marne."}
{"id": "117202", "revid": "23204", "url": "https://gl.wikipedia.org/wiki?curid=117202", "title": "Taz-Mania (videoxogo)", "text": "Taz Mania \u00e9 o nome de varios videoxogos baseados na serie de debuxos animados Taz-Mania. Tr\u00e1tase dun videoxogo de plataformas/aventuras de desprazamento lateral en 2D, desenvolvido por Recreational Brainware e publicado por Sega para Mega Drive, en xullo de 1992. NuFX tam\u00e9n realizou a versi\u00f3n para Game Gear e Technical Wave para Master System. Outros xogos diferentes de \"Taz-Mania\" foron publicados por Sunsoft e lanzados en SNES (1993), as\u00ed como se fixeron dous xogos en Game Boy (1993, 1994).\nO xogo.\nO xogador controla a Taz na procura dun ovo xigante. Taz \u00e9 capaz de saltar, xirar nun tornado e comer varios obxectos. A habibilidade de xirar nun tornado permite a Taz derrotar a maior\u00eda dos inimigos, ademais de ga\u00f1ar distancia de salto extra, derrubar elementos e superar certos obst\u00e1culos sen sufrir danos. Taz ten a capacidade de comer a maior\u00eda dos elementos do nivel, como alimentos para recuperar a sa\u00fade, vidas extra e \"contin\u00faas\". Comer uns chiles perm\u00edtelle a Taz exhalar lume para derrotar inimigos m\u00e1is fortes, mentres que comer unha estrela out\u00f3rgalle unha invencibilidade temporal. Outros elementos, como bombas, p\u00f3dense lanzar aos inimigos, pero danar\u00e1n a Taz se os come."}
{"id": "117203", "revid": "98629", "url": "https://gl.wikipedia.org/wiki?curid=117203", "title": "Historia de Hiderabad", "text": "Golconda.\nAchados arqueol\u00f3xicos recentes da idade de Ferro e t\u00famulos megal\u00edticos falan dun poboamento da \u00e1rea dende polo menos o 500 a. C.\nPero o primeiro asentamento permanente co\u00f1ecido data do 1143, cando os gobernantes da dinast\u00eda hind\u00fa Kakatiya de Warangal erixen, nun outeiro a occidente do centro da cidade actual, unha primitiva fortaleza de barro, chamada Golconda . En 1347 pasar\u00e1 a poder do sultanato isl\u00e1mico de Bahmani. Reconstr\u00faese o forte na segunda metade do s\u00e9culo XIV convert\u00e9ndose en capital dunha importante provincia.\nCo colapso do sultanato en 1512 comeza o per\u00edodo de esplendor da cidade-fortaleza coma capital do propio Reino de Golconda coa dinast\u00eda Qutub Shahi. Refaise a fortificaci\u00f3n primitiva en s\u00f3lido cadeirado e ampl\u00edase cun recinto externo de 7\u201310\u00a0km. A corte inst\u00e1lase nun complexo palaciano pegado \u00e1 cidadela. Er\u00edxense mesquitas e f\u00f3ra de murallas, ao noroeste, un conxunto de tumbas reais. Golconda era centro do comercio de diamantes da \u00e9poca.\nA nova capital dos Qutub Shahi.\nOs inconvenientes do precario abastecemento de auga no alto e as epidemias derivadas fixeron que o sult\u00e1n Muhammad Quli Qutb Shah decidira fundar en 1589 unha nova cidade a uns quil\u00f3metros ao leste, na beira meridional do r\u00edo Musi, onde o seu pai constru\u00edra unha ponte (Purana Pul, ponte vella) .\nO plan en cuadr\u00edcula ti\u00f1a a caracter\u00edstica de partir dunha praza central cun monumental cuadrip\u00f3rtico, o Charminar . A cidade recibiu o nome de Hiderabad (polo da amada de Muhammad conversa ao islam, Hider Mahal). O sult\u00e1n quer\u00eda plasmar a idea do para\u00edso cor\u00e1nico na nova capital (ao norte do Charminar outra praza cunha fonte e catro portas cerimoniais ou Char Kaman ). Inspir\u00e1ndose no modelo da Isfahan saf\u00e1vida mandou traer arquitectos persas para o seu planeamento e execuci\u00f3n .\nA cidade creceu acomodando o surplus de poboaci\u00f3n de Golconda e floreceu no s\u00e9culo XVII coma centro do comercio e no eido da cultura (artes e letras). Ti\u00f1a sona polos seus xard\u00edns (\"baghs\") comparables aos do seu modelo.\nO emperador mongol Aurangzeb a destru\u00edu en gran medida (os pazos shahis, no cuadrante noroeste do Char Kaman). Foi en 1687 trala conquista final da fortaleza de Golconda que quedou reducida a ru\u00ednas ata hoxe. Despois, unhas d\u00e9cadas de r\u00e1pido declinar coa perda mesmo da capitalidade provincial, nas que soamente cabe indicar a terminaci\u00f3n da gran mesquita en 1693 (Mecca Masjid xunto ao Charminar).\nEsplendor dos Nizam de Hiderabad.\nPorque en 1724 o vicerrei do Deccan proclamou a s\u00faa autonom\u00eda do Imperio mogol, instaurando a dinast\u00eda Asaf Jahi (os Nizams). Durante os m\u00e1is de dous s\u00e9culos do seu goberno a cidade experimentou un novo crecemento tanto econ\u00f3mico coma cultural convert\u00e9ndose na capital (1763) do estado hom\u00f3nimo m\u00e1is grande e rico dos da India. Na segunda metade do XVIII, Hiderabad estaba entre as vinte maiores cidades do mundo .\nAntes, de 1724 a 1740, arrodeouse de basti\u00f3ns defensivos ante a ameaza dos Maratha e a partir de 1750 iniciouse a construci\u00f3n dun conxunto de pazos (Chowmahalla) ao suroeste do Charminar, resumo do luxo e magnificencia da corte dos Nizam.\nOs Nizam souberon manter o seu poder cunha sabia pol\u00edtica de alianzas coas potencias coloniais, franceses e brit\u00e1nicos, quen de todas as maneiras manti\u00f1an representantes na corte e acuartelamentos nos arredores da cidade. Dun destes xurdiu Secunderabad (1807 acuartelamento brit\u00e1nico, cidade xemelga de Hiderabad), ao norte, cara a onde a cidade se ti\u00f1a estendido na outra beira do r\u00edo Musi (centro da metr\u00f3pole actual), polo que foron constru\u00eddas novas pontes.\n\u00c9poca contempor\u00e1nea.\nTrala anexi\u00f3n do estado de Hiderabad pola Uni\u00f3n India en 1948, deveu capital de Andhra Pradesh en 1956 e, a partir dos anos noventa, converteuse nun dos centros das tecnolox\u00edas da informaci\u00f3n e biotecnolox\u00eda que est\u00e1n a fornecer o gran desenvolvemento experimentado pola India nestas \u00faltimas d\u00faas d\u00e9cadas. En concreto a HITEC City, ao noroeste da \u00e1rea metropolitana, \u00e9 un amplo complexo urbano de nova creaci\u00f3n onde as\u00e9ntanse case que todas as empresas multinacionais significativas do sector ."}
{"id": "117204", "revid": "5312", "url": "https://gl.wikipedia.org/wiki?curid=117204", "title": "Provincia de Kai", "text": "Kai (\u7532\u6590\u56fd, \u304b\u3044\u306e\u304f\u306b, \"Kai-no-kuni\" ou \u7532\u6590, \u304b\u3044) foi unha provincia hist\u00f3rica do Xap\u00f3n, nunha zona que hoxe forma a prefectura de Yamanashi, historicamente na parte de T\u014dkaid\u014d (\u6771\u6d77\u9053), actualmente na rexi\u00f3n de Ch\u016bbu ou rexi\u00f3n de K\u014dshin'etsu, na illa de Honsh\u016b. Kai cham\u00e1base K\u014dsh\u016b (\u7532\u5dde).\nKai limitaba coas provincias de Suruga (\u99ff\u6cb3), Shinano (\u4fe1\u6fc3), Musashi (\u6b66\u8535) e Sagami (\u76f8\u6a21)."}
{"id": "117205", "revid": "5312", "url": "https://gl.wikipedia.org/wiki?curid=117205", "title": "Provincia de Izu", "text": "Izu (\u4f0a\u8c46\u56fd, \u3044\u305a\u306e\u304f\u306b, \"Izu-no-kuni\" ou \u4f0a\u8c46, \u3044\u305a) foi unha provincia hist\u00f3rica do Xap\u00f3n, nunha zona que hoxe forma a parte da pen\u00ednsula de Izu da prefectura de Shizuoka, historicamente na parte de T\u014dkaid\u014d (\u6771\u6d77\u9053), actualmente na rexi\u00f3n de Ch\u016bbu ou rexi\u00f3n de T\u014dkai, na illa de Honsh\u016b. Izu cham\u00e1base Zush\u016b (\u8c46\u5dde).\nKai limitaba coas provincias de Suruga (\u99ff\u6cb3) e Sagami (\u76f8\u6a21)."}
{"id": "117206", "revid": "5312", "url": "https://gl.wikipedia.org/wiki?curid=117206", "title": "Provincia de Echigo", "text": "Echigo (\u8d8a\u5f8c\u56fd, \u3048\u3061\u3054\u306e\u304f\u306b, \"Echigo-no-kuni\" ou \u8d8a\u5f8c, \u3048\u3061\u3054) foi unha provincia hist\u00f3rica do Xap\u00f3n, nunha zona que hoxe forma a parte de Honsh\u016b da prefectura de Niigata, historicamente na parte de Hokurikud\u014d (\u5317\u9678\u9053), actualmente na rexi\u00f3n de Ch\u016bbu ou rexi\u00f3n de Hokuriku, na illa de Honsh\u016b.\nEchigo limitaba coas provincias de Etch\u016b (\u8d8a\u4e2d), Shinano (\u4fe1\u6fc3), K\u014dzuke (\u4e0a\u91ce), Mutsu (\u9678\u5965) e Dewa (\u51fa\u7fbd)."}
{"id": "117207", "revid": "98629", "url": "https://gl.wikipedia.org/wiki?curid=117207", "title": "Diapas\u00f3n", "text": "O diapas\u00f3n \u00e9 un aparello de m\u00fasica que da a altura (\"frecuencia\") dunha nota-referencia (en xeral, o la) convencional para afinar o instrumento.\nPequeno e f\u00e1cil de usar, est\u00e1 constitu\u00eddo por d\u00faas l\u00e1minas paralelas que vibran e emiten un son \u00e1 frecuencia de referencia. O son amplif\u00edcase se se pon a base do diapas\u00f3n sobre unha cavidade resoante, como a caixa dunha guitarra ou nunha mesa.\nOrixe.\nA Conferencia Internacional de Londres de 1953 fixou a altura absoluta do \"la\"3 en 440Hz. Por\u00e9n, un diapas\u00f3n de referencia fora xa establecido en 1939 pola Federaci\u00f3n internacional de asociaci\u00f3ns nacionais de estandarizaci\u00f3n (unha precursora da Organizaci\u00f3n Internacional para a Estandarizaci\u00f3n ou ISO) con 440Hz para o \"la\"3 a unha temperatura de 20\u00ba. Precisamente, a \"Royal Philharmonic Orchestra\" de Londres utilizaba para afinar unha frecuencia de 439\u00a0Hz. O est\u00e1ndar foi rapidamente adoptado pola BBC."}
{"id": "117208", "revid": "15490", "url": "https://gl.wikipedia.org/wiki?curid=117208", "title": "Sakaiminato", "text": "Sakaiminato (\u5883\u6e2f\u5e02, \u3055\u304b\u3044\u307f\u306a\u3068\u3057, \"Sakaiminato-shi\") \u00e9 un concello xapon\u00e9s da prefectura de Tottori. Est\u00e1 situado \u00f3 oeste da area da provincia hist\u00f3riva de H\u014dki da prefectura, na parte norte da rexi\u00f3n de Ch\u016bgoku, e case no centro da rexi\u00f3n de San'in, na illa de Honshu. A s\u00faa superficie \u00e9 de 28,79\u00a0km\u00b2 e a poboaci\u00f3n de 35.395 habitantes (2009) e ten unha densidade de poboaci\u00f3n de 1.230 ha./km\u00b2.\nO concello de Sakaiminato limita cos concellos de Yonago (da prefectura de Tottori); Matsue e Yasugi (da prefectura de Shimane)."}
{"id": "117209", "revid": "15490", "url": "https://gl.wikipedia.org/wiki?curid=117209", "title": "Niimi", "text": "Niimi (\u65b0\u898b\u5e02, \u306b\u3044\u307f\u3057, \"Niimi-shi\") \u00e9 un concello da prefectura de Okayama no Xap\u00f3n. Est\u00e1 situado \u00f3 norte da area Bitch\u016b da prefectura, na parte norte da rexi\u00f3n de Ch\u016bgoku, e case no centro da rexi\u00f3n de San'y\u014d, na illa de Honsh\u016b. A s\u00faa superficie \u00e9 de 793,27\u00a0km\u00b2 e a poboaci\u00f3n de 34.267 habitantes (2009) e ten unha densidade de poboaci\u00f3n de 43,2 h/km\u00b2.\nO concello de Niimi limita cos concellos de Takahashi, de Maniwa, de Shinj\u014d (son da prefectura de Tottori); de Nichinan, de Hino (son da prefectura de Tottori); e de Sh\u014dbara (da prefectura de Hiroshima)."}
{"id": "117210", "revid": "98629", "url": "https://gl.wikipedia.org/wiki?curid=117210", "title": "Ebino", "text": "Ebino (\u3048\u3073\u306e\u5e02, \u3048\u3073\u306e\u3057, \"Ebino-shi\") \u00e9 un concello da prefectura de Miyazaki no Xap\u00f3n. Est\u00e1 situado en parte centro-sur da rexi\u00f3n de Ky\u016bsh\u016b e ao oeste da prefectura, na illa de Ky\u016bsh\u016b. A s\u00faa superficie \u00e9 de 283,00\u00a0km\u00b2 e a poboaci\u00f3n de 21.687 habitantes (2009) e ten unha densidade de poboaci\u00f3n de 76,6 h/km\u00b2.\nO concello de Ebino limita cos concellos de Kobayashi (da prefectura de Miyazaki); de Hitoyoshi, de Nishiki, de Asagiri (son da prefectura de Kumamoto); de Isa, de Y\u016bsui e de Kirishima (son da prefectura de Kagoshima)."}
{"id": "117212", "revid": "1131", "url": "https://gl.wikipedia.org/wiki?curid=117212", "title": "Ferran Adri\u00e0 Acosta", "text": ""}
{"id": "117217", "revid": "23204", "url": "https://gl.wikipedia.org/wiki?curid=117217", "title": "Campli", "text": "Campli \u00e9 un concello italiano da provincia de Teramo, na rexi\u00f3n dos Abruzos. Est\u00e9ndese sobre unha \u00e1rea de 73\u00a0km\u00b2 e ten unha poboaci\u00f3n de 7.522 habitantes (en 2007), cunha densidade poboacional de 99 hab/km\u00b2.\nFai fronteira cos concellos de: Bellante, Civitella del Tronto, Sant'Omero, Teramo, Torricella Sicura e Valle Castellana."}
{"id": "117218", "revid": "98629", "url": "https://gl.wikipedia.org/wiki?curid=117218", "title": "Castelli", "text": "Castelli \u00e9 un concello italiano con 1.274 habitantes (en 2007). Est\u00e9ndese por unha \u00e1rea de 49 km\u00b2, tendo unha densidade de poboaci\u00f3n de 28 hab/km\u00b2.\nFai fronteira cos concellos de Arsita, Bisenti, Calascio (AQ), Castel Castagna, Castel del Monte (AQ), Castelvecchio Calvisio (AQ) e Isola del Gran Sasso d'Italia."}
{"id": "117219", "revid": "23204", "url": "https://gl.wikipedia.org/wiki?curid=117219", "title": "Montorio al Vomano", "text": "Montorio al Vomano \u00e9 un concello italiano da provincia de Teramo, na rexi\u00f3n dos Abruzos. Ten 8.172 habitantes (en 2008) e est\u00e9ndese por unha \u00e1rea de 53\u00a0km\u00b2, tendo unha densidade de poboaci\u00f3n de 152 hab/km\u00b2.\nFai fronteira cos concellos de: Basciano, Colledara, Cortino, Crognaleto, Fano Adriano, Teramo e Tossicia."}
{"id": "117220", "revid": "23204", "url": "https://gl.wikipedia.org/wiki?curid=117220", "title": "Martinsicuro", "text": "Martinsicuro \u00e9 un concello italiano da provincia de Teramo, na rexi\u00f3n dos Abruzos. Ten 15.639 (en 2007) e est\u00e9ndese por unha \u00e1rea de 14 km\u00b2, cunha densidade de poboaci\u00f3n de 1.117 hab/km\u00b2.\nFai fronteira cos concellos de: Alba Adriatica, Colonnella, Monteprandone (AP) e San Benedetto del Tronto (AP)."}
{"id": "117221", "revid": "23204", "url": "https://gl.wikipedia.org/wiki?curid=117221", "title": "Pietracamela", "text": "Pietracamela \u00e9 un concello italiano da provincia de Teramo, na rexi\u00f3n dos Abruzos. Ten 312 habitantes (en 2004) e est\u00e9ndese por unha \u00e1rea de 44\u00a0km\u00b2, tendo unha densidade de poboaci\u00f3n de 7 hab/km\u00b2.\nFai fronteira cos concellos de Fano Adriano, Isola del Gran Sasso d'Italia e L'Aquila (AQ)."}
{"id": "117222", "revid": "89787", "url": "https://gl.wikipedia.org/wiki?curid=117222", "title": "Isola del Gran Sasso d'Italia", "text": "Isola del Gran Sasso d'Italia \u00e9 un concello italiano da provincia de Teramo, na rexi\u00f3n dos Abruzos. Ten 4.961 habitantes (en 2007) e est\u00e9ndese por unha \u00e1rea de 83\u00a0km\u00b2, tendo unha densidade de poboaci\u00f3n de 60 hab/km\u00b2.\nFai fronteira cos concellos de Calascio (AQ), Carapelle Calvisio (AQ), Castel Castagna, Castelli, Castelvecchio Calvisio (AQ), Colledara, Fano Adriano, L'Aquila (AQ), Pietracamela, Santo Stefano di Sessanio (AQ) e Tossicia."}
{"id": "117223", "revid": "23204", "url": "https://gl.wikipedia.org/wiki?curid=117223", "title": "Roseto degli Abruzzi", "text": "Roseto degli Abruzzi \u00e9 un concello italiano da provincia de Teramo, na rexi\u00f3n dos Abruzos. Ten unha poboaci\u00f3n de 24.230 habitantes (en 2007) e est\u00e9ndese por unha \u00e1rea de 52\u00a0km\u00b2, tendo unha densidade de poboaci\u00f3n de 466 hab/km\u00b2.\nFai fronteira cos concellos de: Atri, Giulianova, Morro d'Oro, Mosciano Sant'Angelo, Notaresco e Pineto."}
{"id": "117224", "revid": "23204", "url": "https://gl.wikipedia.org/wiki?curid=117224", "title": "Notaresco", "text": "Notaresco \u00e9 un concello da provincia de Teramo, na rexi\u00f3n dos Abruzos. Ten 6.771 habitantes e est\u00e9ndese por unha \u00e1rea de 37\u00a0km\u00b2, tendo unha densidade de poboaci\u00f3n de 183 hab/km\u00b2.\nFai fronteira cos concellos de: Atri, Castellalto, Cellino Attanasio, Morro d'Oro, Mosciano Sant'Angelo e Roseto degli Abruzzi."}
{"id": "117225", "revid": "23204", "url": "https://gl.wikipedia.org/wiki?curid=117225", "title": "Castellalto", "text": "Castellalto \u00e9 un concello italiano da provincia de Teramo, na rexi\u00f3n dos Abruzos. Con 7.231 habitantes (en 2007) e est\u00e9ndese por unha \u00e1rea de 33\u00a0km\u00b2, tendo unha densidade de poboaci\u00f3n de 219 hab/km\u00b2.\nFai fronteira cos concellos de: Bellante, Canzano, Cellino Attanasio, Cermignano, Mosciano Sant'Angelo, Notaresco e Teramo."}
{"id": "117226", "revid": "839", "url": "https://gl.wikipedia.org/wiki?curid=117226", "title": "Fano Adriano", "text": "Fano Adriano \u00e9 un concello italiano da provincia de Teramo, na rexi\u00f3n dos Abruzos. Ten 419 habitantes (en 2007) e est\u00e9ndese por unha \u00e1rea de 35\u00a0km\u00b2, tendo unha densidade de poboaci\u00f3n de 11 hab/km\u00b2.\nFai fronteira cos concellos de: Crognaleto, Isola del Gran Sasso d'Italia, L'Aquila (AQ), Montorio al Vomano, Pietracamela e Tossicia."}
{"id": "117227", "revid": "23204", "url": "https://gl.wikipedia.org/wiki?curid=117227", "title": "Crognaleto", "text": "Crognaleto \u00e9 un concello italiano da provincia de Teramo, na rexi\u00f3n dos Abruzos. Ten 1.537 habitantes (en 2007) e est\u00e9ndese por unha \u00e1rea de 123 km\u00b2, tendo unha densidade de poboaci\u00f3n de 12 hab/km\u00b2. \nFai fronteira cos concellos de: Amatrice (RI), Campotosto (AQ), Cortino, Fano Adriano, L'Aquila (AQ) e Montorio al Vomano."}
{"id": "117228", "revid": "23204", "url": "https://gl.wikipedia.org/wiki?curid=117228", "title": "Cortino", "text": "Cortino \u00e9 un concello italiano da provincia de Teramo, na rexi\u00f3n dos Abruzos. Ten 774 habitantes (en 2007) e est\u00e9ndese por unha \u00e1rea de 62 km\u00b2, tendo unha densidade de poboaci\u00f3n de 12,5 hab/km\u00b2. \nFai fronteira cos concellos de: Amatrice (RI), Crognaleto, Montorio al Vomano, Rocca Santa Maria, Teramo e Torricella Sicura."}
{"id": "117229", "revid": "839", "url": "https://gl.wikipedia.org/wiki?curid=117229", "title": "Castiglione Messer Raimondo", "text": "Castiglione Messer Raimondo \u00e9 un concello italiano da provincia de Teramo, na rexi\u00f3n dos Abruzos. Ten 2.398 habitantes (en 2007) e est\u00e9ndese por unha \u00e1rea de 30\u00a0km\u00b2, tendo unha densidade de poboaci\u00f3n de 79 hab/km\u00b2. Fai fronteira cos concellos de: Bisenti, Castilenti, Cellino Attanasio, Montefino e Penne (PE)."}
{"id": "117230", "revid": "23204", "url": "https://gl.wikipedia.org/wiki?curid=117230", "title": "Castilenti", "text": "Castilenti \u00e9 un concello italiano da provincia de Teramo, na rexi\u00f3n dos Abruzos. Ten 1615 habitantes (en 2007) e est\u00e9ndese por unha \u00e1rea de 23\u00a0km\u00b2, tendo unha densidade de poboaci\u00f3n de 71 hab/km\u00b2.\nFai fronteira cos concellos de Atri, Castiglione Messer Raimondo, Elice (PE), Montefino e Penne (PE)."}
{"id": "117231", "revid": "23204", "url": "https://gl.wikipedia.org/wiki?curid=117231", "title": "Rocca Santa Maria", "text": "Rocca Santa Maria \u00e9 un concello italiano da provincia de Teramo, na rexi\u00f3n dos Abruzos. Ten 632 habitantes (en 2007) e est\u00e9ndese por unha \u00e1rea de 61\u00a0km\u00b2, tendo unha densidade de poboaci\u00f3n de 10 hab/km\u00b2.\nFai fronteira cos concellos de: Amatrice (RI), Cortino, Torricella Sicura e Valle Castellana."}
{"id": "117232", "revid": "23204", "url": "https://gl.wikipedia.org/wiki?curid=117232", "title": "Morro d'Oro", "text": "Morro d'Oro \u00e9 un concello italiano da provincia de Teramo, na rexi\u00f3n dos Abruzos. Ten 3.468 habitantes (en 2007) e est\u00e9ndese por unha \u00e1rea de 28\u00a0km\u00b2, tendo unha densidade de poboaci\u00f3n de 123 hab/km\u00b2.\nFai fronteira cos concellos de: Atri, Notaresco e Roseto degli Abruzzi."}
{"id": "117235", "revid": "5312", "url": "https://gl.wikipedia.org/wiki?curid=117235", "title": "Provincia de K\u014dzuke", "text": "K\u014dzuke (\u4e0a\u91ce\u56fd, \u3053\u3046\u305a\u3051\u306e\u304f\u306b, \"K\u014dzuke-no-kuni\" ou \u4e0a\u91ce, \u3053\u3046\u305a\u3051) foi unha provincia hist\u00f3rica do Xap\u00f3n, nunha zona que hoxe forma a prefectura de Gunma, historicamente na parte de T\u014dsand\u014d (\u6771\u5c71\u9053), actualmente na rexi\u00f3n de Kant\u014d, na illa de Honsh\u016b.\nK\u014dzuke limitaba coas provincias de Shinano (\u4fe1\u6fc3), Echigo (\u8d8a\u5f8c), Mutsu (\u9678\u5965), Shimotsuke (\u4e0b\u91ce) e Musashi (\u6b66\u8535)."}
{"id": "117237", "revid": "2074", "url": "https://gl.wikipedia.org/wiki?curid=117237", "title": "Acronimia", "text": ""}
{"id": "117238", "revid": "5312", "url": "https://gl.wikipedia.org/wiki?curid=117238", "title": "Provincia de Sagami", "text": "Sagami (\u76f8\u6a21\u56fd, \u3055\u304c\u307f\u306e\u304f\u306b, \"Sagami-no-kuni\" ou \u76f8\u6a21, \u3055\u304c\u307f) foi unha provincia hist\u00f3rica do Xap\u00f3n, nunha zona que hoxe forma a maior parte da prefectura de Kanagawa, historicamente na parte de T\u014dkaid\u014d (\u6771\u6d77\u9053), actualmente na rexi\u00f3n de Kant\u014d, na illa de Honsh\u016b.\nSagami limitaba coas provincias de Izu (\u4f0a\u8c46), Suruga (\u99ff\u6cb3), Kai (\u7532\u6590) e Musashi (\u6b66\u8535)."}
{"id": "117239", "revid": "112381", "url": "https://gl.wikipedia.org/wiki?curid=117239", "title": "Kingdom Hearts", "text": "Kingdom Hearts \u00e9 unha saga de videoxogos pertencente \u00f3 x\u00e9nero dos RPG de acci\u00f3n. Xurdiu da uni\u00f3n de Square e Disney.\nO xogo mestura personaxes e lugares de Disney e da saga Final Fantasy con outros, coma os protagonistas, dese\u00f1ados exclusivamente para o xogo por Tetsuya Nomura.\nArgumento.\nA acci\u00f3n xira en torno a Sora, un rapaz de 14 anos que vive nas Illas do Destino xunto cos seus amigos Riku e Kairi. Os tres so\u00f1an con fuxir das illas e visitar outros mundos, polo que deciden constru\u00edr unha balsa. Mais a noite anterior \u00f3 d\u00eda previsto para partir, unha tormenta escurece as illas e aparecen unhas criaturas chamadas sencoraz\u00f3n. Os tres amigos quedan separados e, cando Sora atopa por fin a Riku, este \u00faltimo \u00e9 absorbido por unha sombra.\n\u00c9 ent\u00f3n cando aparece un xigantesco ser chamado Lado escuro. Sora vese sen escapatoria e sen poder loitar pero, nese intre, aparece na s\u00faa man a Chave espada, coa que se enfrontar\u00e1 \u00f3s sencoraz\u00f3n.\nO seu mundo \u00e9 absorbido pola escuridade e Sora esperta en Cidade de Paso. Al\u00ed co\u00f1ece a Le\u00f3n (que realmente se chama Squall Leonhart), a Yuffie Kisaragi e a Aerith Gainsborough. M\u00e1is tarde at\u00f3pase cos que ser\u00e1n os seus compa\u00f1eiros de aventuras, Donald e Goofy. Estes te\u00f1en a misi\u00f3n de atopar \u00f3 portador da Chave espada e reunirse despois co seu rei, Mickey.\nAs\u00ed comeza unha aventura a trav\u00e9s dunha gran variedade de mundos baseados en pel\u00edculas de Disney. \u00d3 longo da viaxe, Sora ir\u00e1 selando as pechaduras dos mundos para salvalos da destruci\u00f3n.\nPor outro lado, Riku, crendo que a Sora non lle preocupa o destino da s\u00faa amiga Kairi, aliarase con Mal\u00e9fica, a cal lidera unha organizaci\u00f3n formada por vil\u00e1ns de Disney, cuxo fin \u00e9 capturar a sete mozas cun coraz\u00f3n puro, as Princesas do Coraz\u00f3n, para poder abrir a porta \u00f3 \"Reino dos Coraz\u00f3ns\"(\"Kingdom Hearts\"), fonte de poder e sabedor\u00eda.\nFinalmente, Sora e os demais chegan a Basti\u00f3n Oco, o cuartel xeral dos vil\u00e1ns. Al\u00ed Sora enfr\u00f3ntase a Riku e rev\u00e9lase que este \u00faltimo tam\u00e9n \u00e9 un portador da Chave espada. Riku qu\u00edtalle a Sora a s\u00faa Chave espada e entr\u00e9galle unha espada de madeira a modo de burla.Sora consegue recuperala \u00f3 demostrar que o seu coraz\u00f3n \u00e9 m\u00e1is forte que o de Riku. Riku, \u00f3 ser derrotado, acepta a oferta dun encapuchado que lle ofrece un gran poder para derrotar a Sora. Ent\u00f3n Riku aparece ante Sora despois de que este derrotara a Mal\u00e9fica e usa unha Chave espada escura contra esta, facendo as\u00ed que obte\u00f1a un maior poder da escuridade e se converta nun enorme drag\u00f3n.\nTras derrotar a Mal\u00e9fica en forma de drag\u00f3n, Sora volve a enfrontarse a Riku. Pero esta vez non \u00e9 Riku, sen\u00f3n Ansem, o cient\u00edfico que investigara \u00f3s sencoraz\u00f3n (a\u00ednda que en Kingdom Hearts II rev\u00e9lase que se trata do sencoraz\u00f3n de Xehanort), que posu\u00edra a Riku. Ansem desexa ser parte da escuridade, e cre que o Reino dos Coraz\u00f3ns est\u00e1 formado de escuridade. Kairi resulta ser unha das Princesas do Coraz\u00f3n, e o seu coraz\u00f3n est\u00e1 unido \u00f3 de Sora. Sora derrota a Ansem e para liberar o coraz\u00f3n de Kairi cr\u00e1vase a si mesmo a Chave espada, perdendo o seu coraz\u00f3n, pero liberando a Kairi e \u00f3 resto das Princesas do Coraz\u00f3n.\nSora transf\u00f3rmase nun sencoraz\u00f3n que intenta protexer a Kairi, e esta reco\u00f1\u00e9ceo e s\u00e1lvao da escuridade. Sora, Kairi, Donald e Goofy foxen de Basti\u00f3n Oco para escapar dos sencoraz\u00f3n. M\u00e1is tarde, Sora, Donald e Goofy regresan para selar a pechadura e viaxar \u00e1 Fin do Mundo, onde se atopa o \"Kingdom Hearts\" e ten lugar a derradeira batalla contar Ansem.\nCando Ansem \u00e9 derrotado pola luz do Kingdom Hearts, a porta deste ameaza con soltar milleiros de sencoraz\u00f3n. Sora, Donald e Goofy intentan pechar a porta pero a s\u00faa forza non \u00e9 suficiente. Riku, que recuperara o seu corpo, lles axuda dende dentro xunto co rei Mickey, pero quedan dentro. Sora e Mickey Mouse combinan ent\u00f3n as s\u00faas chaves espada para pechar a porta do \"Kingdom Hearts\". Antes de que se peche a porta, Riku lle pide a Sora que coide de Kairi. O reencontro de Sora con Kairi \u00e9 moi curto, xa que son separados pola reconstruci\u00f3n das Illas do Destino.\nSora lle promete a Kairi que volver\u00e1 e vai buscar a Riku e \u00f3 Rei. As\u00ed chegar\u00e1n \u00f3 Castelo do Esquecemento, onde se desenvolve ."}
{"id": "117240", "revid": "5312", "url": "https://gl.wikipedia.org/wiki?curid=117240", "title": "Provincia de Musashi", "text": "Musashi (\u6b66\u8535\u56fd, \u3080\u3055\u3057\u306e\u304f\u306b, \"Musashi-no-kuni\" ou \u6b66\u8535, \u3080\u3055\u3057) foi unha provincia hist\u00f3rica do Xap\u00f3n, nunha zona que hoxe forma a maior parte da prefectura de Saitama e da prefectura de Toquio e a pequena parte da prefectura de Kanagawa, historicamente na parte de T\u014dkaid\u014d (\u6771\u6d77\u9053), actualmente na rexi\u00f3n de Kant\u014d, na illa de Honsh\u016b.\nMusashi limitaba coas provincias de Sagami (\u76f8\u6a21), Kai (\u7532\u6590), Shinano (\u4fe1\u6fc3), K\u014dzuke (\u4e0a\u91ce), Shimotsuke (\u4e0b\u91ce), Shim\u014dsa (\u4e0b\u7dcf)."}
{"id": "117242", "revid": "1410", "url": "https://gl.wikipedia.org/wiki?curid=117242", "title": "Bandeira de Catalu\u00f1a", "text": "A Senyera ou bandeira de Catalu\u00f1a \"\u00e9 a tradicional de catro barras vermellas en fondo amarelo e ha de estar presente nos edificios p\u00fablicos e nos actos oficiais que te\u00f1an lugar en Catalu\u00f1a\" (articulo 8.2 do Estatuto de Autonom\u00eda de Catalu\u00f1a de 2006). A bandeira ten a categor\u00eda de s\u00edmbolo nacional de Catalu\u00f1a (artigo 8.1 do Estatut).\nProv\u00e9n do emblema her\u00e1ldico da li\u00f1axe dos condes de Barcelona, un dos m\u00e1is antigos de Europa, posto sobre tea. Adopt\u00e1rono os seus descendentes como condes de Provenza no s\u00e9culo XII, como reis de Mallorca no XIII e como reis de Arag\u00f3n despois de que a rama principal familiar sucedese a Ramiro II no reino de Arag\u00f3n en 1137. A partir de Xaime I co\u00f1ecerase como \"bandeira\" ou \"sinal real\". A partir do s\u00e9culo XIX e a Renaixen\u00e7a, o Catalanismo afianzou a s\u00faa identificaci\u00f3n como Bandeira Nacional de Catalu\u00f1a.\nOrixes.\nNa Biblia de Citeaux (1109) os personaxes b\u00edblicos son representados con escudos con emblemas que ser\u00e1n her\u00e1ldicos mais que a\u00ednda non o son porque non son permanentes nin hereditarios, a her\u00e1ldica estaba a piques de nacer. Na conquista de Mallorca de 1115, Ramon Berenguer III, conde de Barcelona, comparte a hoste con Guillerme V de Montpellier, quen xa ten insignias, como indica a cr\u00f3nica da batalla, a imitaci\u00f3n ser\u00e1 o motor da difusi\u00f3n r\u00e1pida da her\u00e1ldica por todo Occidente. A emblem\u00e1tica das bandeiras \u00e9 moito m\u00e1is antiga que a her\u00e1ldica, que s\u00f3 trata dos escudos. Confirma que os emblemas xeom\u00e9tricos coms os paus prove\u00f1en de bandeiras xa existentes."}
{"id": "117243", "revid": "1131", "url": "https://gl.wikipedia.org/wiki?curid=117243", "title": "Xustaposici\u00f3n", "text": "A xustaposici\u00f3n \u00e9, xunto coa coordinaci\u00f3n e a subordinaci\u00f3n, un dos tres procedementos para combinar sentenzas ou frases e p\u00f3r de relevo unha relaci\u00f3n sint\u00e1ctica entre elas. As\u00ed mesmo, a xustaposici\u00f3n \u00e9 unha das formas de creaci\u00f3ns de palabras xunto coa sinapsia, a disxunci\u00f3n, a contraposici\u00f3n e a derivaci\u00f3n. Alg\u00fans exemplos son \"menosprezar, malfeitor ou pasatempo\".\nAo respecto de xustaposici\u00f3n como sistema combinatorio de oraci\u00f3ns, a diferenza dos outros procedementos, non precisa de nexos, sen\u00f3n de pausas ou signos gr\u00e1ficos de puntuaci\u00f3n na lingua escrita para relacionar d\u00faas proposici\u00f3ns. Se cadra, isto out\u00f3rgalle un certo car\u00e1cter de ambig\u00fcidade e se presta a pos\u00edbeis malas interpretaci\u00f3ns por parte do ouvinte. Un exemplo de frase xustaposta \u00e9:\" Chov\u00eda a cach\u00f3n\" + \"Non sa\u00edmos dar o paseo\" = \"Chov\u00eda a cach\u00f3n; non sa\u00edmos dar o paseo\"."}
{"id": "117245", "revid": "22570", "url": "https://gl.wikipedia.org/wiki?curid=117245", "title": "Sinapsia", "text": "A sinapsia en ling\u00fc\u00edstica ref\u00edrese \u00e1 uni\u00f3n de dous lexemas escritos en d\u00faas palabras distintas anexados por medio dunha preposici\u00f3n. O significado individual de cada palabra difire do que se deriva da uni\u00f3n de ambas coa preposici\u00f3n por medio. Alg\u00fans exemplos son \"cabeza de turco\", \"pan de Calatrava\", \"arco da vella\" ou \"santi\u00f1a do ollo\"."}
{"id": "117246", "revid": "56817", "url": "https://gl.wikipedia.org/wiki?curid=117246", "title": "Costas del Tacuar\u00ed", "text": "Costas del Tacuar\u00ed (en galego Ribeiras do Tacuar\u00ed) \u00e9 un pequeno poboado do Uruguai situado no departamento de Treinta y Tres, con 600 habitantes e unha das principais localidades produtoras de arroz do Uruguai."}
{"id": "117247", "revid": "1131", "url": "https://gl.wikipedia.org/wiki?curid=117247", "title": "Prefixo", "text": "O prefixo, no \u00e1mbito da linguaxe, \u00e9 un morfema derivativo que se antep\u00f3n ao lexema ou ra\u00edz dando lugar a unha palabra derivada a partir doutra xa existente. Os prefixos en galego adoitan vir do grego ou do lat\u00edn, as\u00ed, respectivamente, dous exemplo de palabras con prefixo+ra\u00edz son \"hipo\"p\u00f3tamo ou \"post\"electoral."}
{"id": "117248", "revid": "56817", "url": "https://gl.wikipedia.org/wiki?curid=117248", "title": "Infixo", "text": "O infixo \u00e9 un afixo que se entremete nas letras dunhas palabra, carecendo de significado. Un exemplo \u00e9 rei-c-i\u00f1o ou can-c-i\u00f1o. A raz\u00f3n de ser dos infixos como fonemas intercalados nunha palabra responden a mi\u00fado a unha cuesti\u00f3n de eufon\u00eda."}
{"id": "117251", "revid": "5312", "url": "https://gl.wikipedia.org/wiki?curid=117251", "title": "Provincia de Shim\u014dsa", "text": "Shim\u014dsa (\u4e0b\u7dcf\u56fd, \u3057\u3082\u3046\u3055\u306e\u304f\u306b, \"Shim\u014dsa-no-kuni\" ou \u4e0b\u7dcf, \u3057\u3082\u3046\u3055) foi unha provincia hist\u00f3rica do Xap\u00f3n, nunha zona que hoxe forma a maior parte do norte da prefectura de Chiba, a parte suroeste da prefectura de Ibaraki, as pequenas partes do leste da prefectura de Saitama e da prefectura de Toquio, historicamente na parte T\u014dkaid\u014d (\u6771\u6d77\u9053), actualmente na rexi\u00f3n de Kant\u014d, na illa de Honsh\u016b.\nShim\u014dsa limitaba coas provincias de Musashi (\u6b66\u8535), Shimotsuke (\u4e0b\u91ce), Hitachi (\u5e38\u9678) e Kazusa (\u4e0a\u7dcf)."}
{"id": "117252", "revid": "5312", "url": "https://gl.wikipedia.org/wiki?curid=117252", "title": "Provincia de Kazusa", "text": "Kazusa (\u4e0a\u7dcf\u56fd, \u304b\u305a\u3055\u306e\u304f\u306b, \"Kazusa-no-kuni\" ou \u4e0a\u7dcf, \u304b\u305a\u3055) foi unha provincia hist\u00f3rica do Xap\u00f3n, nunha zona que hoxe forma a parte central da prefectura de Chiba, historicamente na parte de T\u014dkaid\u014d (\u6771\u6d77\u9053), actualmente na rexi\u00f3n de Kant\u014d, na illa de Honsh\u016b.\nKazusa limitaba coas provincias de Shim\u014dsa (\u4e0b\u7dcf) e Awa (\u5b89\u623f)."}
{"id": "117253", "revid": "5312", "url": "https://gl.wikipedia.org/wiki?curid=117253", "title": "Provincia de Awa, Chiba", "text": "Awa (\u5b89\u623f\u56fd, \u3042\u308f\u306e\u304f\u306b, \"Awa-no-kuni\" ou \u5b89\u623f, \u3042\u308f) foi unha provincia hist\u00f3rica do Xap\u00f3n, nunha zona que hoxe forma a parte sur da prefectura de Chiba, historicamente na parte de T\u014dkaid\u014d (\u6771\u6d77\u9053), actualmente na rexi\u00f3n de Kant\u014d, na illa de Honsh\u016b. Foi co\u00f1ecida como B\u014d-sh\u016b (\u623f\u5dde, \u307c\u3046\u3057\u3085\u3046), e tam\u00e9n coa provincia de Kazusa como Nans\u014d (\u5357\u7dcf, \u306a\u3093\u305d\u3046).\nAwa limitaba coa provincia de Kazusa (\u4e0a\u7dcf).\nHistoria.\nA provincia de Awa foi fundada no ano 718, segregando 4 distritos da provincia de Kazusa, o distrito de Heguri (\u5e73\u7fa4\u90e1, \u3078\u3050\u308a\u3050\u3093), de Awa (\u5b89\u623f\u90e1, \u3042\u308f\u3050\u3093), de Asai (\u671d\u5937\u90e1, \u3042\u3055\u3044\u3050\u3093) e de Nagasa (\u9577\u72ed\u90e1, \u306a\u304c\u3055\u3050\u3093)."}
{"id": "117254", "revid": "5312", "url": "https://gl.wikipedia.org/wiki?curid=117254", "title": "Provincia de Hitachi", "text": "Hitachi (\u5e38\u9678\u56fd, \u3072\u305f\u3061\u306e\u304f\u306b, \"Hitachi-no-kuni\" ou \u5e38\u9678, \u3072\u305f\u3061) foi unha provincia hist\u00f3rica do Xap\u00f3n, nunha zona que hoxe forma a maior parte da prefectura de Ibaraki, historicamente na parte de T\u014dkaid\u014d (\u6771\u6d77\u9053), actualmente na rexi\u00f3n de Kant\u014d, na illa de Honsh\u016b.\nHitachi limitaba coas provincias de Shim\u014dsa (\u4e0b\u7dcf), Shimotsuke (\u4e0b\u91ce) e Mutsu (\u9678\u5965)."}
{"id": "117255", "revid": "5312", "url": "https://gl.wikipedia.org/wiki?curid=117255", "title": "Provincia de Shimotsuke", "text": "Shimotsuke (\u4e0b\u91ce\u56fd, \u3057\u3082\u3064\u3051\u306e\u304f\u306b, \"Shimotsuke-no-kuni\" ou \u4e0b\u91ce, \u3057\u3082\u3064\u3051) foi unha provincia hist\u00f3rica do Xap\u00f3n, nunha zona que hoxe forma a prefectura de Tochigi, historicamente na parte de T\u014dsand\u014d (\u6771\u5c71\u9053), actualmente na rexi\u00f3n de Kant\u014d, na illa de Honsh\u016b.\nShimotsuke limitaba coas provincias de K\u014dzuke (\u4e0a\u91ce), Musashi (\u6b66\u8535), Shim\u014dsa (\u4e0b\u7dcf), Hitachi (\u5e38\u9678) e Mutsu (\u9678\u5965)."}
{"id": "117256", "revid": "98629", "url": "https://gl.wikipedia.org/wiki?curid=117256", "title": "Senyera", "text": "A senyera \u00e9 un s\u00edmbolo vexilol\u00f3xico baseado no escudo de armas da Coroa de Arag\u00f3n e do Condado de Barcelona que consiste en catro barras vermellas dos mesmo grosor sobre un fondo amarelo. \u00c9 hoxe bandeira (con algunhas variaci\u00f3ns) de Catalu\u00f1a, da Comunidade Valenciana, de Arag\u00f3n, das Illas Baleares, do Rosell\u00f3n ou da Provenza-Alpes-Costa Azul entre outros, ademais dunha gran variedade de municipios destes territorios. Ademais figura no escudo de armas de Andorra ou dos Pireneos Orientais."}
{"id": "117257", "revid": "5132", "url": "https://gl.wikipedia.org/wiki?curid=117257", "title": "Senyera Reial", "text": ""}
{"id": "117258", "revid": "1888", "url": "https://gl.wikipedia.org/wiki?curid=117258", "title": "S\u00e1nchez Guerra", "text": ""}
{"id": "117259", "revid": "89787", "url": "https://gl.wikipedia.org/wiki?curid=117259", "title": "Escudo de Catalu\u00f1a", "text": "O escudo de Catalu\u00f1a \u00e9 o s\u00edmbolo her\u00e1ldico do territorio catal\u00e1n. O seu derivado, a senyera de Catalu\u00f1a \u00e9 un s\u00edmbolo oficializado pola Generalitat catal\u00e1 inclu\u00eddo no Estatuto de Catalu\u00f1a. O escudo, con todo, non \u00e9 oficial.\nHistoria.\nDado que a configuraci\u00f3n de Catalu\u00f1a non se d\u00e1 na s\u00faa forma actual at\u00e9 o s\u00e9culo XV, non se desenvolveu un \u00fanico s\u00edmbolo her\u00e1ldico para o conxunto do territorio catal\u00e1n. Neste territorio, a diferenza doutros da Coroa de Arag\u00f3n, os condados catal\u00e1ns e os seus titulares mantiveron un alto grao de presenza pol\u00edtica, e cuxa her\u00e1ldica perdurou nas \u00e1reas nas que se estenderon, como no caso das armas do Condado de Urgell ou de Emp\u00faries.\nA her\u00e1ldica da Coroa outorgaba os permisos para que algunhas cidades selectas puidesen levar nalg\u00fan campo os catro paus de goles as\u00ed como a instituci\u00f3ns da coroa. Este \u00e9 o caso da Generalitat de Catalu\u00f1a que adoptou practicamente desde os seus inicios o escudo de armas do monarca. Con todo tam\u00e9n comezou a empregarse, na medida que a Generalitat \u00eda ga\u00f1ando peso pol\u00edtico a cruz de San Xurxo (en campo de prata, unha cruz de goles), sendo este santo moi venerado e patr\u00f3n de Catalu\u00f1a. Este s\u00edmbolo foi inicialmente usado pola cidade de Barcelona no seu escudo como s\u00edmbolo da cidade (que tam\u00e9n combinaba coas armas do rei), e que por extensi\u00f3n simbolizar\u00eda ao Condado de Barcelona. A mi\u00fado a representaci\u00f3n da Generalitat catal\u00e1 fac\u00edase mediante dous escudos separados, un o real e outro o de San Xurxo (coherente quizais coa doutrina pactista deste \u00f3rgano de goberno), as\u00ed como, posteriormente, combin\u00e1ndoos mediante cuartelado en cruz. Posto que esta representaci\u00f3n coincid\u00eda coa da s\u00faa cidade capital e condado principal, durante os s\u00e9culos XVI e XVII aparecen s\u00edmbolos territorializados que representan este escudo como s\u00edmbolo do conxunto de Catalu\u00f1a. Outras argumentaci\u00f3ns xustifican esta coincidencia coa atribuci\u00f3n deste signo da cidade de Barcelona nalg\u00fans mapas e portolanos posteriormente reproducidos sen contrastar.\nDurante a guerra de sucesi\u00f3n espa\u00f1ola a Generalitat adopta o s\u00edmbolo real da Coroa como propio, en tanto que a instituci\u00f3n consider\u00e1base soberana do poder real. Tras a perda dos foros e instituci\u00f3ns propias debido \u00e1 vitoria borb\u00f3nica, p\u00e9rdese o uso do s\u00edmbolo.\nPosteriormente, a Renaixen\u00e7a revisou os s\u00edmbolos propios de Catalu\u00f1a, adxudicando o escudo real como o territorial, e ser\u00eda o s\u00edmbolo da demanda de autogoberno tal como foino o uso da bandeira derivada, a senlleira. Ademais, dar\u00edase por seguro a orixe das armas reais \u00e1 Casa de Barcelona, previa \u00e1 s\u00faa uni\u00f3n coa casa do reino de Arag\u00f3n, sendo este un obxecto de discusi\u00f3n actual."}
{"id": "117264", "revid": "98629", "url": "https://gl.wikipedia.org/wiki?curid=117264", "title": "Historia de Catalu\u00f1a", "text": "Catalu\u00f1a \u00e9 un territorio hist\u00f3rico formado orixinariamente a partir dos condados que formaban a Marca Hisp\u00e1nica, ao nordeste da Pen\u00ednsula Ib\u00e9rica, en tempos de Carlomagno. Hoxe en d\u00eda, a palabra \"Catalu\u00f1a\" empr\u00e9gase sobre todo para referirse \u00e1 Comunidade Aut\u00f3noma de Catalu\u00f1a, en Espa\u00f1a, e a Catalu\u00f1a do Norte, que forma o Departamento dos Pireneos Orientais en Francia.\nPrehistoria en Catalu\u00f1a.\nOs primeiros poboadores do territorio que actualmente ocupa Catalu\u00f1a rem\u00f3ntanse aos inicios do Paleol\u00edtico Medio; Os restos m\u00e1is antigos descubertos corresponden \u00e1 mand\u00edbula dun preneandertal atopada en Banyoles, duns 25.000 anos de antig\u00fcidade.\nEntre os xacementos m\u00e1is importantes deste per\u00edodo destacan o das covas de Mollet (Seriny\u00e0, no Pla de l'Estany), o Cau do Duc, no macizo do Montgr\u00ed, o xacemiento de Forn d'en Sugranyes (Reus) e os abrigos Roman\u00ed i Agut (Capellades), mentres que para o Paleol\u00edtico Superior destacan os de Reclau Viver, a cova da Arbereda e a Bora Gran d'en Carreres, en Seriny\u00e0, ou o Cau de les Goges, en Sant Juli\u00e0 de Ramis.\nDa seguinte etapa prehist\u00f3rica, o Mesol\u00edtico, conserv\u00e1ronse importantes xacementos, a maior parte datados de entre o 8000 e o 5000 a. C., como o de Sant Gregori (Falset) e o Filador (Margalef de Montsant) e, no que respecta \u00e1s manifestaci\u00f3ns art\u00edstico-credenciais, arte levantino, o Cogul, Cabra Feixet (o Perell\u00f3) e Ulldecona.\nO per\u00edodo Neol\u00edtico in\u00edciase en terras catal\u00e1s cara ao 4500 a. C., a\u00ednda que nun grado de sedentarismo dos poboadores moito menor que noutros lugares, grazas \u00e1 abundancia de bosques, o que propiciou que a caza e a recolecci\u00f3n seguisen sendo actividades fundamentais e que o establecemento de asentamentos demor\u00e1sese en moitos lugares. Os xacimientos neol\u00edticos m\u00e1is importantes de Catalu\u00f1a son a cova de Fontmajor (l'Espluga de Francol\u00ed), a cova de Toll (Mor\u00e0), as covas Gran i Freda de Montserrat e os abrigos con arte esquem\u00e1tico do Cogul, Vos de Balaguer, Albi, Tivissa e Alfara de Carles.\nO per\u00edodo Calcol\u00edtico desenv\u00f3lvese en Catalu\u00f1a entre o 2500 e o 1800 a. C., momento no cal constr\u00faense os primeiros obxectos de cobre. A Idade de Bronce sit\u00faase cronoloxicamente no per\u00edodo 1800-700 a. C., da cal cons\u00e9rvanse escasos restos, pero destacan uns poboados formados na zona do baixo Segre. Esta idade coincide coa chegada dos pobos indoeuropeos, a trav\u00e9s de sucesivos fluxos migratorios que se desenvolven desde o ano 1200 a. C., responsables da creaci\u00f3n dos primeiros poboados de estrutura protourbana.\nA partir de mediados do s\u00e9culo VII a. C. o territorio catal\u00e1n alcanza o per\u00edodo co\u00f1ecido como Idade de Ferro.\nAntig\u00fcidade tard\u00eda a per\u00edodo feudal.\nS\u00e9culo III e IV.\nA crise do s\u00e9culo III que afectou ao Imperio romano e que orixinar\u00eda a s\u00faa decadencia afectou ao actual territorio catal\u00e1n, onde se detectaron importantes niveis de destruci\u00f3n e procesos de abandono de vilas romanas. Tam\u00e9n deste s\u00e9culo son as primeiras noticias documentais da presenza do cristianismo en Catalu\u00f1a. A\u00ednda que os datos arqueol\u00f3xicos indican a recuperaci\u00f3n dalg\u00fans n\u00facleos, como Barcino (Barcelona), Tarraco (Tarragona) ou Gerunda (Xerona), a situaci\u00f3n non volveu ser a de antes, as cidades fortific\u00e1ronse e os n\u00facleos reduc\u00edronse.\nPer\u00edodo visigodo: s\u00e9culos V a VII.\nNo s\u00e9culo V, prod\u00facese a invasi\u00f3n xeneralizada do Imperio romano por parte dos pobos xerm\u00e1nicos. O pobo xermano dos visigodos que obtivera permiso para entrar no Imperio e colaborar na defensa de l\u00edmelos na actual Bulgaria como aliados romanos; foron liderados por Ata\u00falfo tras a situaci\u00f3n de marxinaci\u00f3n dentro da sociedade romana e de extrema pobreza deste grupo \u00e9tnico. Ata\u00falfo foi un visigodo e xeneral romano que chegou ao m\u00e1ximo nivel militar dentro do ex\u00e9rcito romano, e que liderou a rebeli\u00f3n visigoda, chegando a Italia e a Roma, vencendo ou esquivando \u00e1s lexi\u00f3ns romanas, e chegando a conquistar \u00e1 ata ent\u00f3n invicta cidade de Roma (2\u00ba saqueo). Como acordo entre os romanos e os visigodos e para que estes volvesen aceptar a orde romana, as s\u00faas leis, deixasen de saquear Italia, e volvesen ser fieis aliados, entr\u00e9gaselles Hispania, e parte de Francia. Os visigodos chegan \u00e1 pen\u00ednsula ib\u00e9rica pola principal v\u00eda romana, instal\u00e1ndose na cidade Tarraconense en (410). E cando no 475 o rei visigodo Eurico formou o reino de Tolosa, incorporou o actual territorio catal\u00e1n, con goberno primeiro desde Tolosa e logo desde Toledo."}
{"id": "117266", "revid": "6939", "url": "https://gl.wikipedia.org/wiki?curid=117266", "title": "Interfixo", "text": ""}
{"id": "117268", "revid": "109216", "url": "https://gl.wikipedia.org/wiki?curid=117268", "title": "Illa Malo", "text": "Malo (anteriormente co\u00f1ecido como San Bartolom\u00e9) \u00e9 unha illa de orixe volc\u00e1nico situada na provincia de Sanma, en Vanuatu, a 3\u00a0km. da costa sur da principal Illa Esp\u00edrito Santo. Ten un per\u00edmetro 55\u00a0km. e unha superficie de 180\u00a0km\u00b2.\nEn 1979, a illa ti\u00f1a unha poboaci\u00f3n de 2.312 habitantes. O censo de 1999 revelou unha poboaci\u00f3n de 3.532 habitantes. No censo de 2009, a poboaci\u00f3n total aumentara a 4.273, un aumento do 21% desde 1999 Como a maior\u00eda de Vanuatu, a illa \u00e9 de orixe volc\u00e1nico. O punto m\u00e1is alto da illa \u00e9 Malo Peak, 326 m. sobre o nivel do mar.\nOs produtos principais da illa son a copra e cacao. Cult\u00edvanse en plantaci\u00f3ns\nHai dous grupos culturais principais na illa de Malo, o grupo cultural Auta que habita na parte occidental da illa, e o grupo cultural Tinjivo que habita na parte oriental da illa. Ambos grupos culturais parecen ser unha variante da Lingua Tamambo. Malo \u00e9 tam\u00e9n o nome da lingua Austronesia falada na illa.\nAs primeiras evidencias arqueol\u00f3xicas de asentamentos humanos en Vanuatu s\u00f3n dun asentamento en Malo de redor de 1400 aC. Os artefactos deste asentamento son caracter\u00edsticos da cultura Lapita."}
{"id": "117270", "revid": "1131", "url": "https://gl.wikipedia.org/wiki?curid=117270", "title": "Izod Center", "text": "O Izod Center (antes co\u00f1ecido coma Continental Airlines Arena) \u00e9 un pavill\u00f3n deportivo situado en East Rutherford, Nova Jersey.\n\u00c9 a cancha dos New Jersey Devils, o equipo de h\u00f3ckey sobre xeo da NHL, ademais da Universidade Seton Hall, na liga de baloncesto da NCAA.\nA capacidade de espectadores \u00e9 de 19,040 para h\u00f3ckey; 20,029 para baloncesto universitario; e un m\u00e1ximo de 20,000 para concertos."}
{"id": "117271", "revid": "98293", "url": "https://gl.wikipedia.org/wiki?curid=117271", "title": "Tempada 2004-05 da NBA", "text": "A tempada 2004/05 da NBA foi a quincuax\u00e9simo novena na historia da liga. Deu comezo o 2 de novembro de 2004 e rematou o 20 de abril de 2005. A tempada finalizou con San Antonio Spurs coma campi\u00f3ns da NBA tras derrotar a Detroit Pistons por 4-3.\nClasificaci\u00f3ns.\n\"* V: Vitorias\"\n\"* D: Derrotas\"\n\"* %V: Porcentaxe de vitorias\"\n\"* P: Partidos de diferenza respecto \u00e1 primeira posici\u00f3n\"\nV\u00e9xase tam\u00e9n.\nLigaz\u00f3ns externas.\n&lt;br&gt;"}
{"id": "117272", "revid": "43749", "url": "https://gl.wikipedia.org/wiki?curid=117272", "title": "Beiras Torrado", "text": ""}
{"id": "117273", "revid": "98629", "url": "https://gl.wikipedia.org/wiki?curid=117273", "title": "Econom\u00eda das Maldivas", "text": "A econom\u00eda das Maldivas foi por moitos s\u00e9culos totalmente dependente da pesca e outros produtos mari\u00f1os; \u00e9 por isto que a pesca foi e a\u00ednda permanece sendo a principal ocupaci\u00f3n da poboaci\u00f3n. Este feito significou tam\u00e9n que o goberno deu unha prioridade especial ao desenvolvemento do sector pesqueiro.\nAdemais da pesca, outra actividade que creceu durante os \u00faltimos anos \u00e9 o turismo. O seu desenvolvemento creou directa e indirectamente emprego e xerou oportunidades noutras \u00e1reas laborais, como nas industrias. Na actualidade, o turismo \u00e9 o maior ingreso de moeda estranxeira que percibe o pa\u00eds, contribu\u00edndo cun 28% do PNB e o 60% da renda orixinada do estranxeiro. Con 86 centros tur\u00edsticos en operaci\u00f3n, no ano 2000 alcanzouse a cifra de 467.174 turistas estranxeiros."}
{"id": "117274", "revid": "5132", "url": "https://gl.wikipedia.org/wiki?curid=117274", "title": "Lonxa da Seda", "text": ""}
{"id": "117275", "revid": "1888", "url": "https://gl.wikipedia.org/wiki?curid=117275", "title": "Camanzo", "text": ""}
{"id": "117276", "revid": "2074", "url": "https://gl.wikipedia.org/wiki?curid=117276", "title": "Ruxe ruxe", "text": ""}
{"id": "117278", "revid": "2074", "url": "https://gl.wikipedia.org/wiki?curid=117278", "title": "Pirixel", "text": ""}
{"id": "117279", "revid": "2074", "url": "https://gl.wikipedia.org/wiki?curid=117279", "title": "Harry Potter e as reliquias da morte (filmes)", "text": ""}
{"id": "117280", "revid": "6545510", "url": "https://gl.wikipedia.org/wiki?curid=117280", "title": "Confederaci\u00f3n Rexional Galaica", "text": "A Confederaci\u00f3n Rexional Galaica \u00e9 a organizaci\u00f3n territorial da CNT en Galicia. Na actualidade est\u00e1n adheridos a ela sete sindicatos de Oficios Varios. Constitu\u00eduse o 21 de agosto de 1922 no Sal\u00f3n \"Ideal Cinema\" de Vigo, con Jos\u00e9 Su\u00e1rez Duque como o seu primeiro secretario. Nese momento confeder\u00e1ronse 52 sociedades de resistencia, representando a 25 256 afiliados.\nHistoria.\nNa Ditadura de Primo de Rivera e a II Rep\u00fablica.\nDurante a Ditadura de Primo de Rivera mant\u00edvose como organizaci\u00f3n legal pero coas s\u00faas actividades restrinxidas. En 1925 o comit\u00e9 pasou da Coru\u00f1a a Santiago de Compostela, sendo elixido Secretario Xeral Manuel Fandi\u00f1o Ricart, quen ocupou o cargo at\u00e9 1930. Unha parte dos seus sindicatos colaboraron a partir de 1926 cos Comit\u00e9s Paritarios establecidos pola ditadura de Primo de Rivera, rompendo coa CRG, que viu reducida a s\u00faa implantaci\u00f3n tan s\u00f3 a Santiago de Compostela, A Coru\u00f1a e Vigo. Logo da ca\u00edda da ditadura en 1930 comezou a se reorganizar, volveu publicar \"Solidaridad Obrera\", o \u00f3rgano da CRG e elixiu a Jos\u00e9 Ram\u00f3n Su\u00e1rez como novo secretario. Caracterizada pola s\u00faa li\u00f1a moderada, colaborou nos \u00faltimos meses de 1930 e primeiros de 1931 coas forzas republicanas na campa\u00f1a electoral municipal que rematou coa instauraci\u00f3n da Rep\u00fablica o 14 de abril.\nEn 1932 ti\u00f1a 32.000 afiliados con implantaci\u00f3n na Coru\u00f1a, Vigo, Ferrol, nas vilas costeiras, e con influencia nalgunhas sociedades agrarias do interior. En 1933 produciuse unha radicalizaci\u00f3n no seo da organizaci\u00f3n, o secretario Jos\u00e9 Villaverde Velo renunciou por ser contrario \u00e1 violencia, para logo cunha direcci\u00f3n encabezada por Jos\u00e9 Moreno e Claro Jos\u00e9 Send\u00f3n aumentar a influencia da FAI e a s\u00faa participaci\u00f3n en folgas violentas. O 10 de decembro de 1933 convocou unha folga xeral revolucionaria, chegando na Coru\u00f1a ao enfrontamento armado con detenci\u00f3ns de sindicalistas, peche dos locais e clausura de \"Solidaridad Obrera\", represi\u00f3n incrementada coa folga xeral de 1934, que deixou a CRG con menos de 20 000 afiliados en 1935; pero xa en 1936 comezou un proceso de expansi\u00f3n, chegando a case 40 000 membros a mediados de 1936, malia a secretar\u00eda permanecer vacante desde decembro de 1935. O 6 de xaneiro de 1936 foi elixido novo comit\u00e9, quedando como secretario xeral Enrique Fern\u00e1ndez Maneiro.\nNo franquismo.\nLogo do golpe de Estado do 18 de xullo de 1936 a CRG pasou \u00e1 clandestinidade, 496 dos seus militantes morreron en enfrontamentos cos sublevados ou represaliados nos anos inmediatamente seguintes, moitos outros pasaron pola cadea ou marcharon ao exilio.\nA CRG reactivouse no interior en 1941, constitu\u00edndose o primeiro comit\u00e9 na clandestinidade na Coru\u00f1a en 1942. Pasaron polo secretariado Juan Garc\u00eda Dur\u00e1n e F\u00e9lix \u00c1lvarez Arganz\u00faa.\nEn xu\u00f1o de 1946 foi detido o Secretario Xeral, o coru\u00f1\u00e9s F\u00e9lix \u00c1lvarez Arganz\u00faa. O comit\u00e9 trasladouse a Compostela, sendo de novo elixido secretario Manuel Fandi\u00f1o Ricart, que permaneceu no cargo at\u00e9 a s\u00faa detenci\u00f3n o 11 de abril de 1947. Durante ese per\u00edodo a actividade limitouse \u00e1 repartici\u00f3n de propaganda e \u00e1 recadaci\u00f3n das cotizaci\u00f3ns. Daquela hab\u00eda actividade nas vilas da Coru\u00f1a, Ferrol, Vigo, Compostela e Noia. En 1949 foi neutralizado doutra volta o Comit\u00e9 en Compostela. En 1956 o traballador do estaleiro vigu\u00e9s Vulcano V\u00edctor Francisco C\u00e1ceres recuperou a actividade e o contacto co exilio.\nActualidade.\nTrala morte de Francisco Franco, en 1976 reorganizouse en Vigo a Confederaci\u00f3n Rexional, e en 1977 abandonou a clandestinidade coa legalizaci\u00f3n da CNT en Espa\u00f1a.\nNo ver\u00e1n de 1976 foi refundado o SOV de Lugo. Co paso do tempo a F.L. chegar\u00e1 a ter outro sindicato m\u00e1is (Ensino) e un local, na R\u00faa Nova. Constituirase tam\u00e9n un n\u00facleo na Mari\u00f1a. Coincidindo co declive posterior ao V Congreso, trasladouse a Federaci\u00f3n Local a un local m\u00e1is modesto e finalmente rematou por disolverse en 1982.\nA escisi\u00f3n en Galicia tardou m\u00e1is tempo en facerse efectiva que no resto do estado, chegando a concorrer \u00e1s elecci\u00f3ns sindicais do Ensino de 1987 baixo as s\u00faas siglas (CNT), sen acadar representaci\u00f3n. Trala dif\u00edcil d\u00e9cada de 1980, co conflito da escisi\u00f3n da CXT, a Confederaci\u00f3n Rexional quedou con dous Sindicatos de Oficios Varios nas cidades de Santiago de Compostela e A Coru\u00f1a. En 1995 foi fundado o S.OO.VV. de Vigo. O de Lugo constitu\u00eduse en 2004, o de Pontevedra en 2006, o de Ferrol en 2007 e o de Betanzos en 2009. En 2014 constitu\u00edronse outros en Vilagarc\u00eda de Arousa e Ponteareas .\nNo 2003 foi elixida secretaria xeral Rosa Bassave, que ocupou o cargo durante dous anos. Foi substitu\u00edda en 2006 por Mart\u00edn Otero, do SOV de Coru\u00f1a, e este en 2008 por Victor Fern\u00e1ndez, do SOV de Pontevedra. O SOV de Compostela asumiu sucesivamente o Comit\u00e9 Rexional desde 2010 at\u00e9 2014, sendo secretarios xerais Rita Gir\u00e1ldez (2010-2012), Mart\u00edn Paradelo (2012) e Pablo Paz-Trelles (2012-2014). Na actualidade o Comit\u00e9 da Confederaci\u00f3n reside en Ferrol e Xabier Porto \u00e9 o seu Secretario Xeral.\nA Rexional publica desde o ano 2006 o voceiro \"Solidariedade Obreira\", de periodicidade semestral. No ano 2009 este voceiro fusionouse co \"Boletim Anarco-Sindicalista\" da Sec\u00e7\u00e3o Portuguesa da Associa\u00e7\u00e3o Internacional d@s Trabalhador@s, dando lugar \u00e1 publicaci\u00f3n \"Anarco-Sindicalista\"."}
{"id": "117290", "revid": "98629", "url": "https://gl.wikipedia.org/wiki?curid=117290", "title": "Clasificaci\u00f3n hist\u00f3rica da Primeira divisi\u00f3n espa\u00f1ola de f\u00fatbol", "text": "A clasificaci\u00f3n hist\u00f3rica da Primeira Divisi\u00f3n Espa\u00f1ola de f\u00fatbol est\u00e1 elaborada pola RFEF e bas\u00e9ase nos puntos conseguidos por cada equipo en primeira divisi\u00f3n, independentemente de se nunha tempada a vitoria outorgaba 2 ou 3 puntos ao vencedor ou do n\u00famero de puntos en xogo. Debido a isto, os equipos que recentemente realizaron boas campa\u00f1as a mi\u00fado est\u00e1n en postos m\u00e1is altos que os que realizaron boas campa\u00f1as hai m\u00e1is de dez anos. A clasificaci\u00f3n non incl\u00fae datos tales como puntos en divisi\u00f3ns inferiores ou en Copa do Rei. Para emendar estas carencias xurdiron clasificaci\u00f3ns alternativas (ver ep\u00edgrafe \"Clasificaci\u00f3ns hist\u00f3ricas alternativas\").\nClasificaci\u00f3ns hist\u00f3ricas alternativas.\nPolos erros comentados, xurdiu outra clasificaci\u00f3n hist\u00f3rica que non est\u00e1 baseada nos puntos ga\u00f1ados en total, sen\u00f3n que pondera os puntos obtidos sobre os posibles (clasificaci\u00f3n hist\u00f3rica porcentual), evitando as grandes distorsiones que sofre a clasificaci\u00f3n hist\u00f3rica preparada pola LFP, no que os que o ga\u00f1ador da Liga saca 3 veces m\u00e1is puntos que os ga\u00f1adores da primeira Liga."}
{"id": "117298", "revid": "89787", "url": "https://gl.wikipedia.org/wiki?curid=117298", "title": "Levante Uni\u00f3n Deportiva", "text": "O Levante Uni\u00f3n Deportiva, S.A.D., tam\u00e9n chamado Llevant Uni\u00f3 Esportiva en valenciano, \u00e9 un club de f\u00fatbol de Espa\u00f1a, decano da cidade de Valencia. Foi fundado en 1909 o Gimn\u00e1stico e o FC Levante e, tras a s\u00faa fusi\u00f3n en 1939, pasou a denominarse Levante Uni\u00f3n Deportiva. Actualmente compite na Liga Santander.\nHistoria.\nO Levante Uni\u00f3n Deportiva \u00e9 un club de f\u00fatbol, da cidade de Valencia. En 1909, ao crearse a Federaci\u00f3n Valenciana de F\u00fatbol, fund\u00e1ronse o Real Gimn\u00e1stico Club de F\u00fatbol (herdeiro do Universitario FC) e o Levante FC (herdeiro do Cabanyal FC). En 1915, o Levante FC deixa de xogar partidos para volver aparecer en 1917. Debemos recordar que o f\u00fatbol, sempre de afeccionados e pouco co\u00f1ecido naquela \u00e9poca, xa exist\u00eda desde 1903 en Valencia e que xa en 1907 o Cabanyal FC xogaba os seus partidos nun campo fronte \u00e1s Areas, chamado popularmente \"A Platjeta\", ser\u00eda o antecesor do Levante cuxo nomee prov\u00e9n precisamente da praia de Levante. Pola s\u00faa banda o Ximn\u00e1stico xogaba nun campo cedido polo Padroado da Mocidade Obreira. Con motivo daquela exposici\u00f3n rexional de 1909 disputouse un torneo-exhibici\u00f3n de f\u00fatbol no recinto da Exposici\u00f3n, nun campo co\u00f1ecido popularmente como \"A Gran Pista\".\nOs anos 20 e 30.\nNa tempada 1921/22, o Levante FC consegue o seu primeiro logro: subcampi\u00f3n rexional valenciano. Da man de Gaspar Louro, logra ser campi\u00f3n rexional valenciano na tempada 1928/29. Tras esta tempada, nace o campionato nacional de liga con tres divisi\u00f3ns. Na tempada 1934/35 logra vencer de novo na divisi\u00f3n rexional Valencia-Murcia e ademais alcanzou a semifinais da Copa de Espa\u00f1a sendo eliminado polo CE Sabadell, pero habendo deixado atr\u00e1s a equipos como o Valencia CF ou o FC Barcelona.\nDoutra banda, o Gimn\u00e1stico finaliza campi\u00f3n a tempada 1923/24 na rexi\u00f3n valenciana.\nFusi\u00f3n.\nPosteriormente en 1940 fusi\u00f3nanse Levante FC e Gimn\u00e1stico. Iso foi debido a que tras a guerra civil espa\u00f1ola o Levante FC atopouse con todos os seus xogadores ao completo pero sen campo, xa que o seu antigo campo situado no cami\u00f1o fondo do Grau estaba practicamente inutilizado. Pola s\u00faa banda, o Gimn\u00e1stico atopouse na situaci\u00f3n inversa, sen xogadores, pero co seu hist\u00f3rico campo de Vallejo. Tras a fusi\u00f3n acordouse utilizar como equipamento un uniforme a raias brancas e vermellas que foi froito das raias azulgranas do Ximn\u00e1stico e das blanquinegras do Levante. Tam\u00e9n se decidiu utilizar como nomee o de Uni\u00f3n Deportiva Levante-Gimn\u00e1stico (UDLG) a\u00ednda que popularmente denomin\u00e1baselle UDELAGE.\nAnos 40.\nDesde a tempada 1941/42 adopta o nome actual, Levante Uni\u00f3n Deportiva. Ademais incorpora definitivamente como uniforme o azulgrana do Gimn\u00e1stico relegando o blanquinegro do Levante FC ao segundo equipamento. Esa mesma tempada, o equipo descendeu \u00e1 categor\u00eda rexional, a\u00ednda que, ao ano seguinte, l\u00f3grase volver a Terceira Divisi\u00f3n. Na tempada 1943/44, o Levante finalizou como campi\u00f3n, pero non logrou o ascenso, o cal f\u00edxose esperar ata dous anos despois, na tempada 1945/46. O Levante finalizou a campa\u00f1a como campi\u00f3n do seu grupo e quedou segundo na ligui\u00f1a de ascenso, por detr\u00e1s do M\u00e1laga CF.\nXa en Segunda Divisi\u00f3n, o Levante realizou unha boa tempada como recentemente ascendido finalizando no sexto posto; con todo, logrou a vitoria en Copa contra un m\u00edtico Athletic de Bilbao remontando un resultado de 6-2 en San Mam\u00e9s vencendo en Vallejo por 4-2 nun encontro hist\u00f3rico.\nAnos 50.\nO Levante mant\u00edvose na Segunda Divisi\u00f3n ata a tempada 1951/52, que descendeu a Terceira Divisi\u00f3n. Ese mesmo ano, o club f\u00edxose co dominio do campo de Vallejo por 6 mill\u00f3ns de pesetas. Tras un ano de transici\u00f3n en Terceira, o Levante regresa a Segunda Divisi\u00f3n na tempada 1953/54 sendo os xogadores paseados aos ombreiros polas r\u00faas do barrio do Caba\u00f1al e da Malvarrosa. Con todo, ao ano seguinte, o equipo volveu descender, a\u00ednda que recuperou a categor\u00eda inmediatamente despois. \nNa tempada 1957/58, o equipo comezou con moi malos resultados coincidindo coa gran riada de Valencia que deixou o campo de Vallejo inservible, tendo que xogarse a primeira volta lonxe del. A pesar dos contratempos, o Levante logrou remontar e alcanzar un incrible cuarto posto, o que fixo aos afeccionados comezar a so\u00f1ar co ascenso a Primeira Divisi\u00f3n. \nEste case se logrou durante a tempada 1958/1959, con todo, a UD Las Palmas venceu ao Levante na promoci\u00f3n por un gol de diferenza.\nAnos 60.\nDurante os anos 60, o club levou a cabo un proceso de estabilizaci\u00f3n econ\u00f3mica ante os problemas monetarios que empezou a mostrar o club.\nNa tempada 1962/63, o Levante logra o seu primeiro ascenso a Primeira Divisi\u00f3n baixo a presidencia de Eduardo Clerigues tras vencer na promoci\u00f3n ao Deportivo da Coru\u00f1a ga\u00f1ando tanto en Riazor como en Vallejo. \nO Levante debutou en Primeira Divisi\u00f3n o d\u00eda 15 de setembro de 1963 en Barcelona ante o RCD Espanyol empatando a catro goles. O equipo finalizou a tempada nun respectable d\u00e9cimo posto. Ao ano seguinte, o Levante non logrou asegurar a permanencia perdendo na promoci\u00f3n fronte ao M\u00e1laga CF.\nAo finalizar a seguinte tempada en Segunda Divisi\u00f3n, o Levante viuse obrigado a traspasar aos seus mellores xogadores ante o desfasamento econ\u00f3mico que presentaba. Ao ano seguinte, na tempada 1967/68, o Levante clasificouse en 14\u00aa posici\u00f3n. Isto non foi suficiente, xa que a Federaci\u00f3n Espa\u00f1ola decidiu reducir a Segunda Divisi\u00f3n a un s\u00f3 grupo, polo que o Levante viuse obrigado a descender a Terceira.\nPara finalizar coas d\u00e9bedas do club, a directiva decidiu vender o xa antigo estadio de Vallejo e comprar uns terreos no barrio de Orriols onde se constru\u00edu un novo estadio, o actual Cidade de Valencia, baixo o nome de Antonio Rom\u00e1n, presidente do club. Mentres se constru\u00eda o estadio, o Levante xogou os seus partidos no estadio de Mestalla, propiedade do veci\u00f1o Valencia CF.\nAnos 70.\nNa tempada 1972/73, o Levante logrou sa\u00edr da Terceira e ascendeu como campi\u00f3n a falta de varias xornadas \u00e1 divisi\u00f3n de prata; con todo, ao ano seguinte non logrou manter a categor\u00eda e descendeu de novo, a pesar da soada fichaxe do internacional chileno Carlos Caszely. \nDe novo en Terceira Divisi\u00f3n, o Levante realizou unha magn\u00edfica tempada 1974/75 e logrou un segundo posto, a\u00ednda que perdeu na promoci\u00f3n fronte ao Deportivo Alav\u00e9s. Ao finalizar a campa\u00f1a, Caszely foi traspasado ao Espanyol. \nAo ano seguinte, durante a tempada 1975/76, o Levante logra unha vez m\u00e1is o ascenso. Para celebralo, organizouse unha partida homenaxe contra a selecci\u00f3n brasileira, atraendo ao p\u00fablico ao estadio. Con todo, ao ano seguinte, o equipo volveu perder a categor\u00eda descendendo \u00e1 Segunda Divisi\u00f3n B e entrando nunha delicada situaci\u00f3n econ\u00f3mica. \nDurante os dous seguintes anos, o Levante non reparou en gastos e investiu amplamente con tal de recuperar a categor\u00eda, obxectivo cumprido ao finalizar a tempada 1978/79. O club retornara \u00e1 divisi\u00f3n de prata e mantivo a categor\u00eda durante varios anos, pero \u00e1 conta dunha gran d\u00e9beda econ\u00f3mica.\nAnos 80.\nNa tempada 1980/81, o presidente Aznar decidiu fichar a Johan Cruyff, a pesar de que o equipo estaba realizando unha magn\u00edfica tempada. O xogador holand\u00e9s debutou o d\u00eda 1 de marzo de 1981 con gran balbordo dos medios. A chegada de Cruyff tivo o efecto contrario ao desexado e o equipo comezou a encandenar unha serie de malos resultados que fixeron que o equipo queda finalmente na novena posici\u00f3n.\nNa tempada 1981/82, a situaci\u00f3n econ\u00f3mica \u00e9 tan dif\u00edcil que se fai imposible o cobro dos xogadores. Estes decidiron encerrarse no vestiario obrigando con iso a dimitir ao presidente e aos seus colaboradores. Esa mesma tempada, o club descende \u00e1 Segunda Divisi\u00f3n B. Con todo, debido \u00e1s d\u00e9bedas, o club vese obrigado a descender outra categor\u00eda m\u00e1is ata a Terceira Divisi\u00f3n. \nA tempada seguinte, 1982/83, logrou o subcampionato, pero perdeu a promoci\u00f3n fronte ao ENSIDESA. Ao ano seguinte, l\u00f3grase ascender \u00e1 Segunda Divisi\u00f3n B. Nesta tempada cel\u00e9brase o 75\u00ba aniversario do club nome\u00e1ndose como presidente de honra a Felipe, Pr\u00edncipe de Asturias e lev\u00e1ndose a cabo diversos actos sociais.\nNo 76\u00ba aniversario do club, este descende unha vez m\u00e1is a Terceira Divisi\u00f3n mentres leva a cabo un saneamento da econom\u00eda do club. \nNa tempada 1986/87 alcanza a presidencia Ram\u00f3n Victoria, o cal intentou paliar o desastre econ\u00f3mico durante os seus oito anos de mandato, retornando e mantendo ao club na Segunda Divisi\u00f3n B.\nDurante este per\u00edodo popularizouse o alcume de \"equipo ascensor\" debido aos constantes ascensos e descensos do club. \nNa tempada 1988/89, o equipo logra ascender \u00e1 divisi\u00f3n de prata e mant\u00e9n a categor\u00eda ao ano seguinte.\nAnos 90.\nA falta de medios econ\u00f3micos non permitiron a formaci\u00f3n dun equipo adecuado, o que provocou na tempada 1990/91 o descenso \u00e1 Segunda Divisi\u00f3n B. Tres tempada despois, na 1993/94, o equipo alcanza sen \u00e9xito a promoci\u00f3n de ascenso. O mesmo resultado alcanzou o equipo sendo adestrador Juande Ramos e a pesar dos seus 13 vitorias consecutivas. Esa tempada, o d\u00eda 13 de maio de 1994, o Levante constitu\u00edr en Sociedade An\u00f3nima Deportiva.\nNa tempada 1995/96, o equipo logrou, tras unha excelente campa\u00f1a, o primeiro posto e o ascenso \u00e1 Segunda Divisi\u00f3n. A tempada seguinte, da man do t\u00e9cnico Man\u00e9, o equipo clasif\u00edcase no primeiro cuarto da t\u00e1boa.\nNa tempada 1996/97,Pedro Villarroel alcanza a presidencia do club e, a pesar do lema de \"A nosa bandeira \u00e9 un Levante de Primeira\", o equipo regresou \u00e1 Segunda Divisi\u00f3n B para regresar \u00e1 Segunda Divisi\u00f3n \u00c1 o ano seguinte da man de Paco Salillas.\nDurante a tempada 1999/2000, o equipo estivo a piques de lograr o ascenso. Esa mesma tempada celebrouse o 90\u00ba aniversario do club con diversos actos sociais inclu\u00edndo o redese\u00f1o da mascota do club, unha ra.\nPrimeira d\u00e9cada s\u00e9culo XXI.\nNa tempada 01/02, o Levante non logrou os postos da permanencia, con todo, o Burgos non logrou constitu\u00edrse en Sociedade An\u00f3nima Deportiva, o que permitiu que o Levante mantivese a s\u00faa praza na categor\u00eda. \nA tempada seguinte realizouse a fichaxe estrela de Mijatovic seguido dun gran balbordo nos medios e social. Con todo, a achega do futbolista foi semellante \u00e1 de Johann Cruyff na s\u00faa \u00e9poca e o equipo non logrou o ascenso.\nNa tempada 2003/04, o Levante logra ascender a Primeira Divisi\u00f3n por segunda vez na s\u00faa historia logrando ser, ademais, campi\u00f3n da categor\u00eda da man de Manolo Preciado. O equipo foi recibido polas autoridades valencianas e celebrouse en toda a cidade ao grande.\nA tempada en Primeira Divisi\u00f3n iniciouse de xeito espectacular. O equipo foi considerado como revelaci\u00f3n do ano e ata se so\u00f1aba con alcanzar postos UEFA. Con todo, co paso das xornadas, o equipo desinflouse e non puido evitar o descenso a Segunda Divisi\u00f3n. \nPor\u00e9n, ao ano seguinte, o Levante volveu alcanzar o seu obxectivo en Lleida e regresou \u00e1 Primeira Divisi\u00f3n. Ese ano si que se conseguiu a permanencia.\nTempada 2007/2008.\nO Levante tivo un dos peores inicios de tempada na historia da Primeira Divisi\u00f3n. Nos dez primeiros partidos s\u00f3 conseguiu 1 punto dos trinta posibles: na segunda empatou e logo perdeu oito partidos consecutivos. S\u00f3 o Sporting de Xix\u00f3n na tempada 1997/1998 tivo un inicio peor. Tras acabar a Liga, dos 38 partidos que xogou s\u00f3 ga\u00f1ou sete (Levante 3-0 UD Almer\u00eda, Levante 4-3 Real Betis, Real Murcia 2-3 Levante, Levante 2-1 Osasuna, Levante 2-1 Real Zaragoza, Real Betis 0-1 Levante e Levante 3-1 Getafe), empatou cinco (Levante 0-0 Real Murcia, Valencia CF 0-0 Levante, Levante 2-2 RCD Mallorca, Racing de Santander 1-1 Levante e Levante 1-1 Espanyol) e perdeu veintiseis. Na clasificaci\u00f3n acabou \u00faltimo con 26 puntos, a 17 da salvaci\u00f3n e tras perder 2-0 contra o Recreativo de Huelva o 27 de abril de 2008 consumou o seu descenso matem\u00e1tico a Segunda.\nTam\u00e9n atravesou unha crise econ\u00f3mica debido ao atraso dos pagos aos xogadores. Empezou a tempada con Abel Resino como adestrador, que levara \u00e1 salvaci\u00f3n ao equipo na campa\u00f1a anterior, pero foi destitu\u00eddo na s\u00e9tima xornada, como consecuencia de encadear un empate e seis derrotas, cinco delas de forma consecutiva. Foi substitu\u00eddo por Gianni de Biasi, que mellorou os resultados do equipo, pero non o suficiente como para achegarse \u00e1 salvaci\u00f3n. O 16 de abril de 2008, De Biasi dimitiu ao ver imposible a salvac\u00edon do conxunto granota. Pouco despois contrataron a Jos\u00e9 Anxo Moreno para suplir a baixa de De Biasi. Na copa, a \u00faltima sa\u00edda que lle quedaba ao Levante para enmascarar os seus p\u00e9simos resultados na Liga, eliminou \u00e1 UD Almer\u00eda en dezaseisavos de final por 2-1 no Ciutat de Val\u00e8ncia e por 1-1 en Almer\u00eda. En oitavos quedou apeado polo Getafe CF perdendo os dous partidos por 3-0 e 0-1.\nEn xaneiro, cinco xogadores abandonaron o club: Marco Storari, porteiro titular, marchou ao Cagliari Calcio, Viqueira, que fichou polo Xerez CD, Bruno Cirillo que marchou ao Club Olimpo, Savio Bortolini que se foi \u00e1 liga brasileira e Christian Rigan\u00f2 que se uniu ao Siena. Todas estas baixas son produto do atraso dos pagos aos xogadores pola mala situaci\u00f3n econ\u00f3mica que atravesa o club. Unha situaci\u00f3n que non impediu, con todo, encadear a mellor serie no deportivo, encadeando 3 xornadas consecutivas sen perder. A acumulaci\u00f3n de d\u00e9bedas provocou a ameaza dos xogadores ao club, que ameazaron con marchar se a situaci\u00f3n econ\u00f3mica do club non cambiaba. Ademais, cab\u00eda a posibilidade de que o equipo descendese administrativamente a Segunda B.\nOs xogadores, fartos de non cobrar durante ano e medio, ameazaron con facer unha folga, co que se negaron a xogar os partidos de liga Recreativo-Levante e Levante-Espanyol; con todo, o s\u00e1bado 26 de abril de 2008, chegouse a un acordo co club, que pagar\u00eda 10 dos 18 mill\u00f3ns de euros que lles deben. Pero unhas semanas despois, antes da \u00faltima xornada de liga ante o Real Madrid no Bernab\u00e9u, volveron convocar unha folga, ameazando con negarse a xogar o partido e deixando as\u00ed ao equipo merengue sen poder celebrar o seu t\u00edtulo ligueiro. Finalmente, chegouse a un acordo e o partido disputouse con resultado de 5-2.\nO 3 de xullo de 2008 o equipo presenta unha suspensi\u00f3n de pagos ante o Xulgado do Mercantil n\u00famero 2 de Valencia.\nTempada 2008/2009.\nA pesar da crise econ\u00f3mica, a nova tempada comezaba e, tras a fichaxe de Lu\u00eds Garc\u00eda Plaza como adestrador e a fuga de xogadores, a secretar\u00eda t\u00e9cnica do club viuse obrigada a formar un equipo en moi pouco tempo. Con todo, e a pesar das dificultades, Manolo Salvador e o t\u00e9cnico lograron formar un equipo competitivo para a categor\u00eda, disipando os temores dun novo descenso. Tras a marcha de Pedro Villarroel e de Julio Romero do club deix\u00e1ndoo con m\u00e1is de 80 mill\u00f3ns de euros de d\u00e9beda, Jes\u00fas Serna, en representaci\u00f3n dun grupo investidor, accedeu \u00e1 compra das acci\u00f3ns e \u00e1 presidencia do club, a\u00ednda que a s\u00faa estancia no club foi infruct\u00edfera e ef\u00e9mera. A tempada finalizou co equipo selando a permanencia a falta de pouco menos dunha decena de xornadas.\nTempada 2009/2010: Centenario e ascenso.\nTras un inicio de tempada titubeante e un final de ano 2009 decepcionante, o Levante iniciou o ano 2010 de forma fulgurante e fixo unha segunda volta espectacular, convert\u00e9ndose no mellor equipo da Segunda Divisi\u00f3n. Tras hist\u00f3ricas vitorias nas que se lle deu a volta ao marcador, como a vitoria fronte ao H\u00e9rcules CF no Ciutat de Val\u00e8ncia por 2-1, ou fronte ao FC Cartagena no Estadio Cartagonova por 3-5. O 13 de xu\u00f1o de 2010, o Levante, cun dos orzamentos m\u00e1is baixos da categor\u00eda e de forma totalmente inesperada, lograba o seu cuarto ascenso \u00e1 Primeira Divisi\u00f3n na s\u00faa historia cunha vitoria ante o CD Castell\u00f3n por 3-1 e o simult\u00e1neo empate do Real Betis no Helm\u00e1ntico da UD Salamanca a falta dunha xornada.\nO ascenso coincide co centenario do club. O 9 de setembro de 2009, comezaron os actos de conmemoraci\u00f3n do Centenario da Entidade, o cal alargar\u00edase ata setembro de 2010.\nHimno.\nPolos anos cincuenta xa era tan grande a popularidade do Levante Ou.D. cunha gran cantidade de afeccionados que un grupo deles reuniuse para crear un himno oficial.\nD. Jos\u00e9 Sanchis e D. Antonio Ram\u00f3n Sancho foron os promotores de tan grato proxecto, o poeta D. Joaqu\u00edn Sendra o autor da letra e os mestres D. J.M. Olcina e Pascual Garc\u00eda os encargados de compor a m\u00fasica.\nO himno estreouse no Distrito Mar\u00edtimo en 1.954 cun clamoroso \u00e9xito e xa que logo, o himno \u00e9 sen ningunha d\u00fabida un dos de maior soleira do f\u00fatbol espa\u00f1ol.\nAfecci\u00f3n.\nNa tempada 1960-1961 fundouse a Delegaci\u00f3n de penas do Levante Uni\u00f3n Deportiva, cuxo primeiro presidente foi D. Vicente Soler Cu\u00f1at.\nO nome popular que reciben os seus afeccionados \u00e9 de \"granotas\", debido a que antigamente tenian o seu recinto deportivo no antigo campo do Stadium situado na vella canle do r\u00edo Turia, pr\u00f3ximo ao Palacio do Amorne, fronte ao actual Museo San P\u00edo V.\nNa actualidade, o Levante Uni\u00f3n Deportiva conta con aproximadamente 40 penas e uns 5.000 socios.\nUniforme.\nO uniforme titular do Levante UD \u00e9 azulgrana. O alternativo adoita cambiar, a\u00ednda que cabe destacar o blanquinegro que se levou durante varias tempadas en honra \u00e1s franxas brancas e negras do FC Levante.\nEstadio.\nO Levante xoga os seus partidos no Estadi Ciutat de Val\u00e8ncia, fundado o 9 de setembro de 1969. Ten unha capacidade para 25.354 espectadores e as s\u00faas dimensi\u00f3ns son de 107 por 69 metros. Anteriormente o estadio foi chamado \"Antonio Rom\u00e1n\" e \"Nou Estadi\".\nA canteira actualmente desenvolve a s\u00faa funci\u00f3n na Cidade Deportiva de Bu\u00f1ol, pero hai que destacar que a canteira xogou durante anos na Malvarrosa, quedando o terreo abandonado.\nFilial.\nO Levante Uni\u00f3n Deportiva B \u00e9 o equipo filial do club. Foi fundado en 1957 e xoga na Segunda Divisi\u00f3n B.\nEstadio.\nCidade Deportiva de Bu\u00f1ol, con capacidade para 5588 espectadores."}
{"id": "117299", "revid": "7592", "url": "https://gl.wikipedia.org/wiki?curid=117299", "title": "CRG", "text": ""}
{"id": "117300", "revid": "23204", "url": "https://gl.wikipedia.org/wiki?curid=117300", "title": "Urco", "text": "O can do Urco ou can do Mar \u00e9 unha figura mitol\u00f3xica galega. Tr\u00e1tase dun animal fant\u00e1stico que adoita adoptar a forma dun enorme can negro ou branco con cornos e orellas longas. que sae do mar arrastrando cadeas\nLenda e caracter\u00edsticas.\nA s\u00faa presenza, como a de moitas outras figuras fant\u00e1sticas semellantes, \u00e9 considerada un mal agoiro, anunciador da morte. Por outra banda, en Asturias existiu tam\u00e9n a crenza no Urco, denominado \"el g\u00fcercu\" en asturiano.\nEn Pontevedra, a lenda do Urco inclu\u00eduse entre as celebraci\u00f3ns do Entroido. Segundo Ant\u00f3n Fraguas, a partir de 1876 comezou a honrarse este monstro, baixo a forma dun enorme e feroz can \"quen de engulir dunha soa trabada vinte sacos de chatarra coa mesma facilidade coa que un burro traga dous grans de orxo\".\nSegundo conta a mitolox\u00eda popular este animal habitar\u00eda en Borr\u00f3n, un lugar neboento e tebroso pertencente ao \"Outro Mundo\", de a\u00ed a comparaci\u00f3n que \u00e1s veces se fai entre el e o C\u00e9rbero, o gardi\u00e1n do inferno."}
{"id": "117303", "revid": "23204", "url": "https://gl.wikipedia.org/wiki?curid=117303", "title": "Montefino", "text": "Montefino \u00e9 un concello italiano da provincia de Teramo, na rexi\u00f3n dos Abruzos. Ten 1.184 habitantes (en 2001) e est\u00e9ndese por unha \u00e1rea de 18\u00a0km\u00b2, tendo unha densidade de poboaci\u00f3n de 64 hab/km\u00b2.\nFai fronteira cos concellos de: Atri, Castiglione Messer Raimondo, Castilenti e Cellino Attanasio."}
{"id": "117304", "revid": "2074", "url": "https://gl.wikipedia.org/wiki?curid=117304", "title": "Escala i Corda", "text": ""}
{"id": "117305", "revid": "1188608", "url": "https://gl.wikipedia.org/wiki?curid=117305", "title": "Levante UD", "text": ""}
{"id": "117307", "revid": "5863", "url": "https://gl.wikipedia.org/wiki?curid=117307", "title": "Sociedad Deportiva Negreira", "text": "A Sociedade Deportiva Negreira \u00e9 un club de f\u00fatbol galego de Negreira, na provincia da Coru\u00f1a. Foi fundado en 1965 e compite no grupo Norte da Preferente Auton\u00f3mica de Galicia.\nHistoria.\nA principios da d\u00e9cada de 1980, durante a presidencia de Gumersindo Rodr\u00edguez-Trelles e con Jos\u00e9 Manuel Rodr\u00edguez \"Rodri\" como adestrador, logrou ascender da Liga da Costa a Primeira Rexional. Nos anos 1990 continuou ascendendo. Debutou na Terceira divisi\u00f3n espa\u00f1ola a tempada 2001-02 e chegou a xogar na Segunda divisi\u00f3n B espa\u00f1ola a tempada 2005-06. \u00c9 o 279\u00ba na Clasificaci\u00f3n Hist\u00f3rica de Segunda divisi\u00f3n B.\nEstadio.\nO estadio do Negreira \u00e9 o Xes\u00fas Garc\u00eda Calvo, antes xogaba no campo de Cepelo na parroquia de Logrosa, con capacidade para 2.000 espectadores."}
{"id": "117308", "revid": "1188655", "url": "https://gl.wikipedia.org/wiki?curid=117308", "title": "SD Negreira", "text": ""}
{"id": "117309", "revid": "1188658", "url": "https://gl.wikipedia.org/wiki?curid=117309", "title": "Sociedade Deportiva Negreira", "text": ""}
{"id": "117310", "revid": "89787", "url": "https://gl.wikipedia.org/wiki?curid=117310", "title": "Santa Comba F\u00fatbol Club", "text": "O Santa Comba F\u00fatbol Club foi un club de f\u00fatbol galego, do municipio de Santa Comba, na provincia da Coru\u00f1a. Foi fundado en 1980 e en 2012 fusionouse co Xallas Club de F\u00fatbol para formar o Xallas de Santa Comba Club de F\u00fatbol."}
{"id": "117312", "revid": "10599", "url": "https://gl.wikipedia.org/wiki?curid=117312", "title": "Club Deportivo Broll\u00f3n", "text": "O Club Deportivo Broll\u00f3n \u00e9 un club de f\u00fatbol galego da Pobra do Broll\u00f3n, na provincia de Lugo, fundado en 1991. Na tempada 2021/22 xoga na Segunda Galicia.\nEstadio.\nO Broll\u00f3n xoga no Campo Municipal dos Medos, situado a 1\u00a0km da Pobra do Broll\u00f3n na estrada que vai cara ao Incio. O campo ten unhas dimensi\u00f3ns de 108 x 69 metros."}
{"id": "117313", "revid": "1131", "url": "https://gl.wikipedia.org/wiki?curid=117313", "title": "Campo Municipal dos Medos", "text": "O Campo Municipal dos Medos \u00e9 o campo de f\u00fatbol da Pobra do Broll\u00f3n, provincia de Lugo, feudo local do CD Broll\u00f3n."}
{"id": "117319", "revid": "98629", "url": "https://gl.wikipedia.org/wiki?curid=117319", "title": "Mariehamn", "text": "Mariehamn en sueco, Maarianhamina en fin\u00e9s, \u00e9 a capital da Provincia das Illas de \u00c5land (Finlandia), que conta cunha poboaci\u00f3n de 11.775 habitantes en 2019, dos cales o 91% son de lingua sueca. A cidade foi fundada en 1861 e debe o seu nome (\"porto de Mar\u00eda\") a Mar\u00eda Alexandrovna, esposa do tsar Alexandre II de Rusia. A cidade \u00e9 famosa, sobre todo, como destino de turismo estival, anualmente uns 1,5 mill\u00f3ns de persoas visitan a cidade.\nHistoria.\nA cidade tomou o nome de tsarina rusa Mar\u00eda Alexandrovna. Mariehamn fundouse en 1861, ao redor da aldea de \u00d6vern\u00e4s, a que no seu momento formaba parte do municipio de Jomala. A cidade expandiuse e incorporou m\u00e1is do territorio de Jomala. Mariehamn constru\u00eduse segundo un esquema moi regular que est\u00e1 ben conservado. Unha das r\u00faas m\u00e1is antigas \u00e9 \"S\u00f6dragatan\" onde se poden ver moitas casas de madeira do s\u00e9culo XIX.\nDespois da primeira guerra mundial Mariehamn foi a sede da frota de granos Mariehamn. "}
{"id": "117321", "revid": "5529627", "url": "https://gl.wikipedia.org/wiki?curid=117321", "title": "Paras\u00edntese", "text": "En ling\u00fc\u00edstica, a paras\u00edntese \u00e9 a denominaci\u00f3n coa que se designa un proceso de formaci\u00f3n de palabras no que se funden a composici\u00f3n e a derivaci\u00f3n. Un trazo caracter\u00edstico da paras\u00edntese que a afasta da simple derivaci\u00f3n \u00e9 que no caso de quitar o prefixo o conxunto substantivo + sufixo non ten ning\u00fan siginificado, e o mesmo acontece se tiramos o sufixo do conxunto prefixo + substantivo. Estes dous fen\u00f3menos non se dan na formaci\u00f3n de palabras por derivaci\u00f3n.\nExemplo de paras\u00ednteses son palabras:"}
{"id": "117322", "revid": "1131", "url": "https://gl.wikipedia.org/wiki?curid=117322", "title": "Ciutat Vella de Valencia", "text": "Ciutat Vella (en galego: \"Cidade Vella\") \u00e9 o nome que recibe o distrito n\u00famero 1 da cidade de Valencia. Est\u00e1 delimitado pola muralla do s\u00e9culo XIV, \u00e9 dicir, as r\u00faas de Colom, X\u00e0tiva, Guillem de Castro, a marxe dereita do r\u00edo Turia dende esta r\u00faa \u00e1 de Just\u00edcia, a Porta de la Mar e de novo Colom.\nLocalizaci\u00f3n e distribuci\u00f3n.\nLimita co Eixample polo suroeste, Extramurs polo sueste, la Sa\u00efdia polo norte, e o Pla del Real polo leste. Conta en 2007 con 25.368 habitantes, distribu\u00eddos en seis barrios:\nElementos destacados.\nNa Ciutat Vella at\u00f3panse os principais equipamentos da cidade dende t\u00f3dolos puntos de vista:\nPoboaci\u00f3n.\nA poboaci\u00f3n da Ciutat Vella segundo o INE a 1 de xaneiro de 2007 era de 25.368 habitantes. En 1981 hab\u00eda 35.415, feito que mostra a forte perda de poboaci\u00f3n deste distrito nos \u00faltimos anos. Con todo, grazas \u00e1 rehabilitaci\u00f3n do distrito que se est\u00e1 levando a cabo, a partir de 2003 deixou de perder poboaci\u00f3n, e de feito ga\u00f1ouna lixeiramente, pasando de 25.075 habitantes en 2003 a 25.184 en 2005 e a 25.368 en 2007. "}
{"id": "117324", "revid": "1131", "url": "https://gl.wikipedia.org/wiki?curid=117324", "title": "Patraix", "text": "Patraix \u00e9 o distrito 8 e tam\u00e9n un barrio da cidade de Valencia, que incl\u00fae, ademais de Patraix, aos barrios de Sant Isidre, Vara de Quart, Safranar e Favara. Foi unha vila independente at\u00e9 o ano 1870, ano no que se anexionou a Valencia a petici\u00f3n propia do Concello de Patraix.\nA poboaci\u00f3n censada no 2009 era de 58.947 habitantes segundo o concello de Valencia.\nLocalizaci\u00f3n e distribuci\u00f3n.\nLimita cara o norte co distrito de L'Olivereta, ao sur cos distritos de Jes\u00fas e Pobles del Sud, ao leste con Extramurs e ao oeste co municipio de Xirivella.\nO distrito de Patraix ti\u00f1a 58.401 habitantes en 2007, divididos entre cinco barrios:"}
{"id": "117325", "revid": "109216", "url": "https://gl.wikipedia.org/wiki?curid=117325", "title": "Demanda Qu\u00edmica de Os\u00edxeno", "text": "En qu\u00edmica ambiental, a determinaci\u00f3n da Demanda Qu\u00edmica de Os\u00edxeno (DQO) adoita empregarse para medir a presenza indirecta de compostos org\u00e1nicos en auga.\nA DQO serve para determinar a cantidade de contaminantes org\u00e1nicos que se poden atopar tanto en augas superficiais (como ser\u00edan as augas de. lagoas, r\u00edos e encoros) ou augas residuais (urbanas ou industriais) facendo da DQO unha media \u00fatil para medir a calidade da auga ou o grao de contaminaci\u00f3n org\u00e1nica que presenta. Adoita expresarse en termos de miligramos por litro (mg/l), o que indica a masa de os\u00edxeno consumido por litro de disoluci\u00f3n.\nO fundamento da an\u00e1lise da DQO en augas bas\u00e9ase en que practicamente todos os compostos org\u00e1nicos se oxidan a di\u00f3xido de carbono cun axente oxidante forte, nun ambiente fortemente \u00e1cido (normalmente usando dicromato de potasio como axente oxidante en presenza de \u00e1cido sulf\u00farico). C\u00f3mpre sinalar que durante o ensaio o i\u00f3n amonio que puidera estar presente non reacciona, permanecendo inalterado."}
{"id": "117326", "revid": "1131", "url": "https://gl.wikipedia.org/wiki?curid=117326", "title": "Eixample de Valencia", "text": "L'Eixample (en galego: \"O Ensanche\") \u00e9 o nome que recibe o distrito n\u00famero 2 da cidade de Valencia. Limita coa Ciutat Vella polo noroeste, Extramurs polo oeste, Quatre Carreres polo sur e Pla del Real polo nordeste.\nEst\u00e1 composto por tres barrios: Ruzafa, El Pla del Remei e Gran V\u00eda. Este territorio anexionouse a Valencia en 1877 canda o resto do municipio de Ruzafa. A s\u00faa poboaci\u00f3n censada no 2009 era de 44.099 habitantes segundo o Concello de Valencia.\nPoboaci\u00f3n.\nL'Eixample ti\u00f1a 44.127 habitantes en 2007, distribu\u00eddos entre tres barrios:"}
{"id": "117327", "revid": "1131", "url": "https://gl.wikipedia.org/wiki?curid=117327", "title": "Extramurs", "text": "Extramurs (en galego: \"Extramuros\") \u00e9 o nome que recibe o distrito n\u00famero 3 da cidade de Valencia. Limita coa Ciutat Vella polo nordeste, L'Eixample polo sueste, Campanar polo noroeste e l'Olivereta, Patraix e Jes\u00fas polo suroeste. A s\u00faa poboaci\u00f3n censada no 2009 era de 49.940 habitantes segundo o Concello de Valencia. Co\u00f1ecido como o \"ensanche pobre\" fronte ao \"ensanche rico\" do distrito de L'Eixample.\nPoboaci\u00f3n.\nExtramurs ti\u00f1a 50.076 habitantes en 2007, distribu\u00eddos entre catro barrios:\nElementos destacados.\nDous elementos moi importantes a destacar son as Torres de Quart e o Xard\u00edn Bot\u00e1nico da Universitat de Val\u00e8ncia. No extremo sur at\u00f3pase a Estaci\u00f3n do Norte, n\u00f3 ferroviario e terminal da rede de Proximidades de Valencia."}
{"id": "117328", "revid": "1131", "url": "https://gl.wikipedia.org/wiki?curid=117328", "title": "Campanar", "text": "Campanar \u00e9 o distrito n\u00famero 4 e barrio da cidade de Valencia, que incl\u00faa, ademais de Campanar, os barrios de Tendetes, Calvari e Sant Pau. Limita cara norte coas pedan\u00edas de Benim\u00e0met e Beniferri e o distrito de Benicalap, ao leste co distrito de la Sa\u00efdia, ao oeste cos municipios de Paterna, Quart de Poblet e Mislata, e ao sur cos distritos de l'Olivereta e Extramurs.\nFoi unha vila independente at\u00e9 1897, momento en que, xunto a Poble Nou del Mar e Vilanova del Grau, anexouse a Valencia. A s\u00faa poboaci\u00f3n era de 12.147 habitantes no 2009.\nToponimia.\nO nome deriva probablemente de \"camp\" (\"campo\" en valenciano).\nCentros administrativos.\nNo barrio at\u00f3pase a Conselleria d'Educaci\u00f3 de la Generalitat Valenciana \u00e1 que se accede dende a avenida de Campanar. Neste barrio tam\u00e9n se atopa o Hospital Universitario da Fe, o Hospital Arnau de Vilanova, o Hospital do Nove de Outubro (este \u00faltimo de xesti\u00f3n privada), o Instituto Valenciano de Oncolox\u00eda (IVO) e o Instituto Valenciano de Infertilidade (IVI).\nLugares de interese do barrio.\nO barrio conta con diferentes lugares de interese. Por unha banda ao final da avenida de Les Corts Valencianes, xa no barrio de Beniferri mais tocando con \"Campanar\", p\u00f3dese atopar o Palacio de Congresos de Valencia, obra de Norman Foster. Tam\u00e9n est\u00e1 a escultura \"a dama ib\u00e9rica\" de Manuel Vald\u00e9s, e \u00e1 beira de onde se atopa esta est\u00e1 o futuro estadio do Valencia CF, dentro do barrio de Benicalap, co\u00f1ecido como \"Nou Mestalla\". O centro hist\u00f3rico de Campanar \u00e9 interesante xa que conserva a estrutura dunha vila t\u00edpica da Horta de Valencia. A igrexa que se atopa no centro mesmo venera \u00e1 figura da Virxe de Campanar.\n\u00c9 un barrio desenvolvido a partir dun centro comercial moi importante xa que foi un dos primeiros da cidade, \"Nuevo Centro\". Ademais El Corte Ingl\u00e9s pos\u00fae outro centro comercial no barrio, o \"Centre Comercial d'Adem\u00fas\". Ademais podemos atopar o Parque de Cap\u00e7alera, un dos parques m\u00e1is importantes de Valencia e \u00e1 vez unha prolongaci\u00f3n do Xard\u00edn do Turia.\nTransporte.\nAo barrio p\u00f3dese chegar en metro a trav\u00e9s da li\u00f1a 1, que discorre baixo o eixe que forma a avenida Pius XII e de Les Corts Valencianes, e baixando en \"T\u00faria\", para chegar \u00e1 parte m\u00e1is pr\u00f3xima ao r\u00edo, en \"Campanar-La Fe\" para ir ao barrio vello ou aos hospitais, ou en \"Beniferri\" para a zona da \"Dama Ib\u00e9rica\".\nPoboaci\u00f3n.\nCampanar ti\u00f1a unha poboaci\u00f3n total de 34.763 habitantes el 2007, dividida entre catro barrios: \nFestas.\nEn febreiro cel\u00e9branse as festas adicadas \u00e1 Virxe de Campanar nas que se organizan procesi\u00f3ns, xantares populares, chocolatadas e unha mascletada.\nFallas.\nO barrio vive as festas falleiras moi intensamente xa que conta con d\u00faas fallas de prestixio, L'Antiga de Campanar e Nou Campanar. Nou Campanar foi os \u00faltimos seis anos (2004-2009) campi\u00f3n da secci\u00f3n especial das fallas, o premio m\u00e1is prestixioso."}
{"id": "117329", "revid": "89787", "url": "https://gl.wikipedia.org/wiki?curid=117329", "title": "Adiante (Mocidade Revolucionaria Galega)", "text": "Adiante (Mocidade Comunista pola Independencia de Galiza) foi unha organizaci\u00f3n pol\u00edtica xuvenil galega que afrontou as diversas loitas da mocidade desde presupostos socialistas e independentistas.\nHistoria e caracter\u00edsticas.\nO seu obxectivo \u00faltimo, por tanto, era a construci\u00f3n dunha Rep\u00fablica Galega independente e socialista. A s\u00faa Asemblea Nacional Constitu\u00ednte tivo lugar en Santiago de Compostela en outubro do ano 2004 baixo o lema \"O Futuro \u00c9 Noso\", que contin\u00faa a ser unha consigna que identifica a organizaci\u00f3n. O 20 de decembro de 2008 tivo lugar a II Asemblea Nacional no Local Independentista de Cangas do Morrazo so a consigna \"A Mocidade Comunista pola Independencia de Galiza\".\nO traballo de Adiante desenvolveuse en diversas campa\u00f1as en prol do ecoloxismo (causas coma o Foro Social de Cangas), da igualdade de x\u00e9nero (participando das mobilizaci\u00f3ns do 8 de marzo e do 25 de novembro), da defensa da lingua galega, da liberdade de culto (promovendo a apostas\u00eda), da solidariedade entre os pobos (Palestina, Venezuela, Cuba, Pa\u00eds Vasco etc.) e, m\u00e1is recentemente, apoiando a candidatura \u00e1s Elecci\u00f3ns Europeas do 7 de xu\u00f1o de 2009 de Iniciativa Internacionalista.\nO seu secretario de organizaci\u00f3n foi at\u00e9 o 2011 Brais Gonz\u00e1lez P\u00e9rez e at\u00e9 o 2013 Laura Sousa. A derradeira secretaria de organizaci\u00f3n foi Aldara M\u00edguez.\nO 11 de novembro de 2013, mediante un comunicado difundido na s\u00faa web, anunciaban a s\u00faa disoluci\u00f3n. Tras disolverse alg\u00fans dos seus membros formaron a nova organizaci\u00f3n xuvenil referente da FPG, Xeira."}
{"id": "117330", "revid": "1131", "url": "https://gl.wikipedia.org/wiki?curid=117330", "title": "La Sa\u00efdia", "text": "La Sa\u00efdia \u00e9 o distrito n\u00famero 5 de Valencia, situado ao norte da Ciutat Vella, e se estende dende a marxe esquerda do r\u00edo Turia at\u00e9 a avenida do Doctor Peset Aleixandre. Ao leste linda coa r\u00faa de General El\u00edo, o comezo da avenida de Vicent Blasco Ib\u00e1\u00f1ez, e ao oeste a avenida de Burjassot. Componse dos barrios de Marxalenes, Morvedre, Trinitat, Tormos e Sant Antoni. A s\u00faa poboaci\u00f3n censada no 2009 era de 49.775 habitantes segundo o Concello de Valencia.\nToponimia.\nEn castel\u00e1n usan o top\u00f3nimo \"Zaid\u00eda\", unha castelanizaci\u00f3n do valenciano \"Sa\u00efdia\", que \u00e1 s\u00faa vez deriva do palacio que tivo o rei andalus\u00ed Zayd.\nLugares destacables.\nO distrito ten moitos lugares de destacable importancia. Un \u00e9 o Mosteiro da Trinitat, no barrio hom\u00f3nimo. Anteriormente era o punto de confluencia das v\u00edas do \"trenet de Val\u00e8ncia\" que se dirix\u00edan dende Rafelbunyol, Burjassot e o Cabanyal at\u00e9 a estaci\u00f3n da Pont de Fusta, situado no punto m\u00e1is meridional do distrito, hoxe en d\u00eda \u00e9 o moderno tranv\u00eda o que percorre de oeste a leste o distrito. Tam\u00e9n disp\u00f3n de importantes parques municipais como os Jardins del Real e o de Marxalenes.\nPoboaci\u00f3n.\nO distrito ti\u00f1a 49.320 habitantes en 2007, divididos en cinco barrios:"}
{"id": "117331", "revid": "1131", "url": "https://gl.wikipedia.org/wiki?curid=117331", "title": "Jes\u00fas, Valencia", "text": "Jes\u00fas \u00e9 o nome que recibe o distrito n\u00famero 9 da cidade de Valencia. Limita con Extramurs polo norte, co L'Eixample polo nordeste, con Quatre Carreres ao leste e l'Olivereta, con Patraix ao oeste e cos Pobles del Sud ao sur. A poboaci\u00f3n censada no 2009 era de 54.330 habitantes segundo o concello de Valencia.\nPoboaci\u00f3n.\nJes\u00fas ti\u00f1a 53.693 habitantes en 2007, distribu\u00eddos entre cinco barrios:"}
{"id": "117332", "revid": "5863", "url": "https://gl.wikipedia.org/wiki?curid=117332", "title": "Eva Moreda", "text": "Eva Moreda Rodr\u00edguez, nada na Veiga (Asturias) en 1981, \u00e9 unha escritora en lingua galega.\nTraxectoria.\nAos tres anos pasou a residir coa s\u00faa familia en Ribadeo, onde ga\u00f1ou en catro ocasi\u00f3ns o premio \"Diadema de Ribadeo\" na s\u00faa vertente literaria. Posteriormente trasladouse a Alema\u00f1a, Italia e Inglaterra, onde reside na actualidade. \u00c9 licenciada en Filolox\u00eda Cl\u00e1sica e Musicolox\u00eda, con estudos de posgrao en Xornalismo. Como music\u00f3loga, ten publicados varios traballos en revistas e compilaci\u00f3ns internacionais, fundamentalmente en torno \u00e1 historia pol\u00edtica da m\u00fasica durante o primeiro franquismo. A s\u00faa actividade docente e investigadora neste eido desenvolveuse ata o momento no Reino Unido, en instituci\u00f3ns como o Royal Holloway College - University of London, Royal Academy of Music e a Open University, onde actualmente \u00e9 profesora de Musicolox\u00eda na Universidade de Glasgow. Traballou nos eidos da comunicaci\u00f3n, a traduci\u00f3n e a docencia. Comezou a publicar aos 16 anos."}
{"id": "117333", "revid": "1131", "url": "https://gl.wikipedia.org/wiki?curid=117333", "title": "Quatre Carreres", "text": "Quatre Carreres \u00e9 o nome que recibe o distrito n\u00famero 10 da cidade de Valencia. Limita con Pla del Real, L'Eixample e Camins al Grau polo norte, con Poblats Mar\u00edtims ao leste e l'Olivereta, con Jes\u00fas ao oeste e cos Pobles del Sud ao sur.\nEste territorio anexionouse \u00e1 cidade en 1877 canda Ruzafa, municipio o que pertenc\u00eda. O top\u00f3nimo \"Quatre Carreres\" prov\u00e9n das catro v\u00edas principais que se dirix\u00edan desde Ruzafa.\nA poboaci\u00f3n censada no 2009 era de 75.850 habitantes segundo o concello de Valencia.\nPoboaci\u00f3n.\nQuatre Carreres ti\u00f1a 74.556 habitantes en 2007, distribu\u00eddos entre sete barrios:\nLugares de interese.\nNeste distrito at\u00f3pase un dos monumentos m\u00e1is co\u00f1ecidos de Valencia, a Cidade das Artes e as Ciencias de Valencia."}
{"id": "117334", "revid": "1131", "url": "https://gl.wikipedia.org/wiki?curid=117334", "title": "Camins al Grau", "text": "Camins al Grau \u00e9 o nome que recibe o distrito n\u00famero 12 da cidade de Valencia. Limita con Algir\u00f3s polo norte, co L'Eixample e Pla del Real ao leste, con Poblats Mar\u00edtims ao oeste e con Quatre Carreres ao sur.\nPoboaci\u00f3n.\nCamins al Grau ti\u00f1a 64.619 habitantes en 2008, , distribu\u00eddos entre cinco barrios:"}
{"id": "117335", "revid": "1131", "url": "https://gl.wikipedia.org/wiki?curid=117335", "title": "Rascanya", "text": "Rascanya \u00e9 o distrito n\u00famero 15 da cidade de Valencia. Limita con Pobles del Nord polo norte, co Benicalap polo oeste, con Benimaclet ao sueste e La Sa\u00efdia ao sur. A poboaci\u00f3n era de 54.372 habitantes no 2009.\nHistoria.\nO nome do distrito deriva da casal andalus\u00ed de \"Rascanya\", que Xaime I doou a Guillem Aguil\u00f3, franca de tributos, en 1237 e que constitu\u00edu o n\u00facleo orixinal de Els Orriols e de todo o distrito e, ademais, deu nome \u00e1 canle de rega de Rascanya.\nPoboaci\u00f3n.\nRascanya ti\u00f1a 51.933 habitantes en 2007, distribu\u00eddos entre tres barrios:"}
{"id": "117336", "revid": "1131", "url": "https://gl.wikipedia.org/wiki?curid=117336", "title": "Pobles del Nord", "text": "Pobles del Nord, tam\u00e9n co\u00f1ecido como Poblats del Nord, \u00e9 o distrito n\u00famero 17 da cidade de Valencia. Limita con Benicalap e Rascanya ao sur.\nPoboaci\u00f3n.\nPobles del Nord ti\u00f1a 6.271 habitantes en 2007, distribu\u00eddos entre sete barrios:"}
{"id": "117338", "revid": "1131", "url": "https://gl.wikipedia.org/wiki?curid=117338", "title": "Benimaclet", "text": "Benimaclet \u00e9 o nome que recibe o distrito n\u00famero 14 e un barrio da cidade de Valencia. A s\u00faa poboaci\u00f3n era de 30.626 habitantes no 2009.\nSituaci\u00f3n.\nBenimaclet \u00e1chase na parte norte da cidade, limita ao oeste co barrio de Orriols, ao norte co municipio de Alboraya, e co segundo cinto de rolda de Valencia (tradicionalmente chamado cami\u00f1o de Tr\u00e1nsitos) ao sur. Na actualidade, o antigo municipio de Benimaclet conforma un distrito da cidade de Valencia, que engloba o antigo pobo e as zonas recentemente urbanizadas da s\u00faa ao redor, as\u00ed como a zona na que se acha a Universidade Polit\u00e9cnica de Valencia, que se co\u00f1ece como \"Vera\". Coa finalizaci\u00f3n da rolda Norte de Valencia e a urbanizaci\u00f3n de terreo a horta vai desaparecendo.\nHistoria.\nBenimaclet tivo sempre unha entidade propia, coa s\u00faa igrexa, coa s\u00faa praza maior e cunha distribuci\u00f3n de r\u00faas moi similar \u00e1 de calquera pobo da comarca de L'Horta. A\u00ednda existen carteis nalgunhas r\u00faas nos que pon literalmente \"Poble de Benimaclet\". Foi municipio independente desde os inicios do s\u00e9culo XVI at\u00e9 a s\u00faa anexi\u00f3n a Valencia en 1878. At\u00e9 1970, data na que pasou a ser un barrio m\u00e1is da cidade foi unha pedan\u00eda da cidade de Valencia. A s\u00faa proximidade \u00e1s universidades literaria e polit\u00e9cnica de Valencia fix\u00e9ronlle contar sempre cunha numerosa poboaci\u00f3n estudantil.\nBenimaclet foi un das zonas da cidade con maior tradici\u00f3n asociativa, a \"Associaci\u00f3 de Ve\u00efns de Benimaclet\" foi unha das m\u00e1is importantes da cidade na \u00e9poca de maior auxe do movemento veci\u00f1al, existen numerosos casais falleiros e tam\u00e9n a \"Confraria do Crist da Provid\u00e8ncia de Benimaclet\" (unha entidade fundada no s\u00e9culo XVI e que actualmente persiste organizando as festas patronais no mes de setembro). \u00c9 tam\u00e9n un dos barrios da cidade onde a\u00ednda se escoita falar maioritariamente o catal\u00e1n nas s\u00faas r\u00faas, nos comercios e no seu t\u00edpico mercado.\nPoboaci\u00f3n.\nBenimaclet ti\u00f1a 30.448 habitantes en 2007, distribu\u00eddos entre dous barrios:"}
{"id": "117339", "revid": "1131", "url": "https://gl.wikipedia.org/wiki?curid=117339", "title": "Pobles de l'Oest", "text": "Pobles de l'Oest (en galego: \"Vilas do Oeste\") \u00e9 o nome que recibe o distrito n\u00famero 18 da cidade de Valencia. Limita con Benicalap ao leste e con Campanar ao sur, \u00e1 beira dos concellos de Paterna e Burjassot. Componse de s\u00f3 dous barrios, \u00e1mbolos dous antigas vilas da Horta de Valencia: Benim\u00e0met e Beniferri, este \u00faltimo o m\u00e1is grande. As d\u00faas vilas foron anexionadas a Valencia no ano 1872 pola s\u00faa condici\u00f3n de municipios inferiores a 2.000 veci\u00f1os. No 2009 ti\u00f1a unha poboaci\u00f3n de 14.307 habitantes.\nEntre os lugares de interese est\u00e1 a Fira de Mostres de Val\u00e8ncia e o Vel\u00f3dromo Municipal Llu\u00eds Puig, os dous en Benim\u00e0met.\nPoboaci\u00f3n.\nPobles de l'Oest ti\u00f1a 13.905 habitantes en 2007, distribu\u00eddos entre dous barrios:"}
{"id": "117340", "revid": "1131", "url": "https://gl.wikipedia.org/wiki?curid=117340", "title": "Pobles del Sud", "text": "Pobles del Sud (en galego: \"Vilas do Sur\") \u00e9 o nome que recibe o distrito n\u00famero 19 da cidade de Valencia. Limita con Patraix, Jes\u00fas, Quatre Carreres e Poblats Mar\u00edtims ao norte. T\u00f3dolos barrios son vilas illadas do n\u00facleo urbano da cidade polo curso da nova canle do r\u00edo Turia, e por tanto te\u00f1en a consideraci\u00f3n popular de pedan\u00edas. Alg\u00fans, como o Palmar, at\u00f3pase a 20\u00a0km do centro da cidade aproximadamente. Este distrito abrangue a Albufeira de Valencia.\nPoboaci\u00f3n.\nPobles de l'Oest ti\u00f1a 20.387 habitantes en 2007, distribu\u00eddos entre oito barrios:"}
{"id": "117341", "revid": "1131", "url": "https://gl.wikipedia.org/wiki?curid=117341", "title": "Poblats Mar\u00edtims", "text": "Poblats Mar\u00edtims \u00e9 o distrito n\u00famero 11 da cidade de Valencia. Limita ao oeste con Algir\u00f3s, Camins al Grau e Quatre Carreres e ao leste co Mar Mediterr\u00e1neo. A poboaci\u00f3n censada era no 2009 de 60.575 habitantes segundo o Concello de Valencia.\nPoboaci\u00f3n.\nPoblats Mar\u00edtims ti\u00f1a 58.859 habitantes en 2007, distribu\u00eddos entre cinco barrios:"}
{"id": "117342", "revid": "1131", "url": "https://gl.wikipedia.org/wiki?curid=117342", "title": "L'Olivereta", "text": "L'Olivereta \u00e9 o nome que recibe o distrito n\u00famero 7 da cidade de Valencia. Limita con Campanar ao norte, Extramurs polo leste e Patraix polo sur. As\u00ed mesmo, linda cos municipios de Mislata e Xirivella. A poboaci\u00f3n censada no 2009 era de 51.324 habitantes segundo o Concello de Valencia.\nPoboaci\u00f3n.\nL'Olivereta ti\u00f1a 50.177 habitantes en 2007, distribu\u00eddos entre cinco barrios:"}
{"id": "117343", "revid": "1131", "url": "https://gl.wikipedia.org/wiki?curid=117343", "title": "Antonio Tenreiro Rodr\u00edguez", "text": "Antonio Tenreiro Rodr\u00edguez, nado na Coru\u00f1a o 5 de xaneiro de 1893 e finado o 31 de maio de 1972, foi un dos principais arquitectos galegos do s\u00e9culo XX. O seu estilo comezou no eclecticismo para logo evolucionar cara \u00e1 art d\u00e9co e ao racionalismo.\nA s\u00faa obra m\u00e1is co\u00f1ecida \u00e9 a sede do Banco Pastor da Coru\u00f1a.\nTraxectoria.\nInfancia e mocidade.\nAntonio Tenreiro naceu o 5 de xaneiro de 1893 nunha familia de propietarios dunha f\u00e1brica de curtidos en Pontedeume, fillo de Ram\u00f3n Tenreiro Fern\u00e1ndez e de Matilde Rodr\u00edguez Pastor, e irm\u00e1n do escritor e pol\u00edtico Ram\u00f3n Tenreiro Rodr\u00edguez e do banqueiro Agust\u00edn Tenreiro Rodr\u00edguez.\nCando contaba con 8 anos faleceu o seu pai, ficando baixo a tutela do seu t\u00edo materno, Ricardo Rodr\u00edguez Pastor. Ricardo era unha persoa destacable dentro da sociedade intelectual e empresarial da \u00e9poca, xa que ocupou cargos como presidente do Banco Pastor ou conselleiro do Banco de Espa\u00f1a. Antonio iniciou en 1913 os seus estudos na Escola T\u00e9cnica Superior de Arquitectura de Madrid, e finalizounos en 1919. Nesta etapa co\u00f1eceu a quen foi o seu socio durante toda a s\u00faa carreira, o valenciano Peregr\u00edn Estell\u00e9s.\nInicios profesionais.\nEn 1919 estabeleceu o seu estudio na r\u00faa Benito Guti\u00e9rrez de Madrid, con encargas modestas. Ao ano seguinte ga\u00f1ou xunto con Emilio Moya o concurso de proxectos para a Casa de Correos-Tel\u00e9grafos de Lugo, onde se instalou. Cando seu t\u00edo Ricardo e seu curm\u00e1n Pedro Barri\u00e9 de la Maza lle engargaron o proxecto da sede do Banco Pastor en 1920, trasladouse, con Peregr\u00edn Estell\u00e9s, definitivamente \u00e1 Coru\u00f1a. Foi nese mesmo ano cando tam\u00e9n casou con Mathilde Broch\u00f3n Reinmann, coa que tivo catro fillos: Rosa (1921), Antonio (1923, arquitecto e pintor), Magdalena (1925) e Ram\u00f3n (1928).\nNa d\u00e9cada de 1920 e nos anos da Segunda Rep\u00fablica Espa\u00f1ola proxectou algunhas das s\u00faas obras m\u00e1is co\u00f1ecidas, inicialmente dentro do eclecticismo, como o edificio do Banco Pastor, que ao finalizar a s\u00faa construci\u00f3n era o m\u00e1is alto de Espa\u00f1a. Influ\u00eddo pola Escola de Chicago, destaca polas formas cl\u00e1sicas e neobarrocas do estilo \"Beaux Arts\", que o propio Tenreiro definiu como \"Barroco modernizado\", e a aparici\u00f3n de elementos e detalles propios da art d\u00e9co. Tam\u00e9n desta \u00e9poca \u00e9 a casa Barri\u00e9, finalizada en 1926, na que Tenreiro optou por unha obra m\u00e1is europea, un estilo franc\u00e9s, e cunha frescura nova no dese\u00f1o dos detalles lonxe da ortodoxia \"Beaux Arts\". De 1925 \u00e9 o proxecto da casa Bailly, no Graxal (Cambre), a car\u00f3n da N-VI, actualmente en estado de ru\u00edna polo abandono das administraci\u00f3ns locais e auton\u00f3micas. De 1927 \u00e9 a casa-chal\u00e9 Pernas en Fond\u00f3n (Magazos, Viveiro), de estilo ecl\u00e9ctico rexionalista. En 1928 recibiu a Lexi\u00f3n de Honra francesa.\nA partir de 1929 o seu estilo variou, aparecendo elementos do expresionismo, que se aprecian no edificio da Sociedade de Seguros Mutuos, situado na praza de Pontevedra da Coru\u00f1a, no que destacaban os contrafortes a chanzos da s\u00faa fachada. O edificio foi derrubado en 1976. Tam\u00e9n se observa a mestura do expresionismo coa \"art d\u00e9co\" noutros dese\u00f1os da \u00e9poca como no seu proxecto para a igrexa de San Pedro de Mezonzo que non se chegou a constru\u00edr.\nEn 1930 foi nomeado arquitecto municipal da Coru\u00f1a, e nesta d\u00e9cada realizou, entre outros, os proxectos do Cine Savoy, na r\u00faa Real (derrubado en 1966), do mercado de Santo Agosti\u00f1o, da Casilla-Biblioteca \"Men\u00e9ndez Pidal\", nos xard\u00edns de M\u00e9ndez N\u00fa\u00f1ez, e a estaci\u00f3n de servizo en Catro Cami\u00f1os (demolida en 1997), nas que se pode contemplar unha transici\u00f3n do \"d\u00e9co\" \u00e1 Modernidade.\nO 9 de outubro de 1931 fundou canda outros 9 arquitectos a delegaci\u00f3n na Coru\u00f1a do Colexio Oficial de Arquitectos de Le\u00f3n. A acta da sesi\u00f3n comeza as\u00ed:\nA partir da guerra civil.\nNo 1936 estalou a guerra civil espa\u00f1ola. Pola nacionalidade francesa da s\u00faa muller e a s\u00faa distinci\u00f3n coa lexi\u00f3n de honor, o c\u00f3nsul franc\u00e9s dispuxo os requisitos necesarios para a s\u00faa evacuaci\u00f3n, mais Antonio decidiu permanecer na Coru\u00f1a. O seu cu\u00f1ado foi fusilado en Paracuellos. En 1937 Antonio Tenreiro Rodr\u00edguez foi suspendido do seu cargo como arquitecto municipal e expedientado pola s\u00faa militancia republicana. A representatividade das familias Pastor-Barri\u00e9 de la Maza e Tenreiro Arias impediu a suspensi\u00f3n total do exercicio, pero non evitaron a s\u00faa retirada dos cargos p\u00fablicos, a confiscaci\u00f3n da f\u00e1brica de curtidos familiar, a expropiaci\u00f3n de numerosas propiedades e a mingua substancial do seu patrimonio. Finalmente, a Xunta Superior de Depuraci\u00f3n condenouno, en 1942, a seis anos de inhabilitaci\u00f3n para cargos p\u00fablicos, directivos e de confianza. A partir dese momento viuse frecuentemente obstaculizado nos primeiros anos da ditadura, tendo incluso que asinar o seu socio Estell\u00e9s algunhas das s\u00faas obras, como o Gran Cine de Ortigueira.\nMais todo isto non evitou que proxectase, en 1940 a cidade cultural \u201cGeneral\u00edsimo Franco\u201d, hoxe campus universitario de Riazor da Universidade da Coru\u00f1a e cidade escolar, do que realizou edificios como a Escola de N\u00e1utica, a Escola de Comercio ou o Conservatorio de M\u00fasica (que non foi constru\u00eddo). En 1942 dese\u00f1ou o mercado da praza do Conde en Pontedeume trala demolici\u00f3n do pazo dos Andrade.\nNesa \u00e9poca presentou un proxecto alternativo da igrexa de san Pedro de Mezonzo. O feito de presentalo en solitario (sen Estell\u00e9s) e ofrec\u00e9ndoo de forma gratu\u00edta ent\u00e9ndense como un intento de ser reco\u00f1ecido polos medios cat\u00f3licos e de dereitas nun momento en que a s\u00faa situaci\u00f3n era complicada. O proxecto, no que se aprecia a evoluci\u00f3n dende o eclecticismo cara ao expresionismo que se viv\u00eda na arquitectura relixiosa de Europa, era de maior calidade arquitect\u00f3nica que o finalmente realizado.\nAo finalizar a d\u00e9cada, foi rehabilitado polo alcalde Alfonso Molina como arquitecto municipal da Coru\u00f1a.\nO seu \u00faltimo gran proxecto foi o Arquivo do Reino de Galicia no Xard\u00edn de San Carlos, en 1952, de estilo ecl\u00e9ctico segundo o gusto da \u00e9poca. En 1963 abandonou o cargo de arquitecto municipal e morreu o 31 de maio de 1972.\nPremio Coru\u00f1a de Arquitectura.\nEn outubro de 2006 o Colexio Oficial de Arquitectos de Galicia outorgoulle, na s\u00faa primeira edici\u00f3n, o premio Coru\u00f1a de Arquitectura \u00e1 s\u00faa familia. Nesta ocasi\u00f3n o alcalde da cidade, Javier Losada, prometeu que lle \u00eda po\u00f1er \u00e1 praza que est\u00e1 en fronte do colexio de Labaca o nome do arquitecto, o que se fixo en 2012. Este premio foi creado en conmemoraci\u00f3n do 75\u00ba aniversario da xuntanza do que ser\u00eda despois o Colexio de Arquitectos de cidade da Coru\u00f1a."}
{"id": "117344", "revid": "56817", "url": "https://gl.wikipedia.org/wiki?curid=117344", "title": "Antonio Tenreiro", "text": "Antonio Tenreiro pode referirse a:"}
{"id": "117345", "revid": "1188996", "url": "https://gl.wikipedia.org/wiki?curid=117345", "title": "Ram\u00f3n Tenreiro Rodr\u00edguez", "text": ""}
{"id": "117346", "revid": "1189005", "url": "https://gl.wikipedia.org/wiki?curid=117346", "title": "Antonio Garc\u00eda y Bellido", "text": ""}
{"id": "117348", "revid": "27155", "url": "https://gl.wikipedia.org/wiki?curid=117348", "title": "Toxicidade dos salicilatos", "text": "A toxicidade dos salicilatos \u00e9 causada polo uso excesivo ou sobredose dos salicilatos, medicamentos comunmente empregado polas s\u00faas propiedades analx\u00e9sicas, antiinflamatorias e antipir\u00e9ticas.\nO uso de salicilatos comeza hai 2.500 anos con Hip\u00f3crates. Edmund Stone en 1763 describe a s\u00faa experiencia no tratamento de calafr\u00edos con extracto en po da cortiza de salgueiro. O ingrediente activo era o \u00e1cido salic\u00edlico. O \u00e1cido acetilsalic\u00edlico descubriuno Charles Gerhardt en 1853, sendo Hoffman o que o preparou; a\u00ednda que non ser\u00eda ata 1899 cando Heinrich Dreser se far\u00eda responsable do lanzamento comercial da aspirina.\nCaracter\u00edsticas qu\u00edmicas.\nDende o punto de vista qu\u00edmico tr\u00e1tanse de \u00e1cidos d\u00e9biles, pouco solubles en auga (0.2 g/100 ml H2O a 20\u00a0\u00b0C) e os seus sales org\u00e1nicos pos\u00faen baixo peso molecular. O \u00e1cido acetilsalic\u00edlico \u00e9 un s\u00f3lido branco cristalino e, no entanto, \u00e9 bastante soluble en auga e en disolventes org\u00e1nicos. Comercial\u00edzanse en forma de distintos preparados, xa sexan comprimidos, c\u00e1psulas de liberaci\u00f3n, supositorios, disoluci\u00f3ns inxectables, soluci\u00f3ns, linimentos etc.\nToxicocin\u00e9tica.\nA v\u00eda de intoxicaci\u00f3n m\u00e1is frecuente \u00e9 a oral, pero tam\u00e9n pode chegar a producir toxicidade por v\u00eda cut\u00e1nea. A s\u00faa absorci\u00f3n dixestiva alcanza un pico plasm\u00e1tico \u00e1s d\u00faas horas. Distrib\u00faese por flu\u00eddos e compartimentos org\u00e1nicos, e atravesa as barreiras placentaria e hematoencef\u00e1lica. A s\u00faa metabolizaci\u00f3n in\u00edciase como unha hidr\u00f3lese continua no f\u00edgado. A v\u00eda de excreci\u00f3n fundamental \u00e9 a renal.\nMecanismo de acci\u00f3n farmacol\u00f3xico.\nVar\u00eda en funci\u00f3n do seu efecto: a acci\u00f3n antiinflamatoria da aspirina crese que se debe \u00e1 inhibici\u00f3n perif\u00e9rica da s\u00edntese de prostaglandinas. En canto \u00f3 efecto analx\u00e9sico podemos distinguir que a nivel perif\u00e9rico dimin\u00faen as prostaglandinas no tecido inflamado, o que dimin\u00fae a sensibilidade dos receptores da dor \u00f3 est\u00edmulo mec\u00e1nico ou qu\u00edmico (bradicininas), mentres que a nivel do sistema nervioso central \u00e9 por actuar no hipot\u00e1lamo. No efecto antipir\u00e9tico o mecanismo de acci\u00f3n perif\u00e9rico orixina vasodilataci\u00f3n e sudaci\u00f3n e o mecanismo de acci\u00f3n central inhibe a s\u00edntese de prostaglandina E2 na \u00e1rea pre\u00f3ptica hipotal\u00e1mica. As prostaglandinas E2 sintet\u00edzanse por pir\u00f3xenos end\u00f3xenos, os cales se liberaron polos infecciosos. Por \u00faltimo, o efecto antiagregante plaquetario expl\u00edcase pola acetilaci\u00f3n irreversible da ciclooxixenasa que bloquea a s\u00edntese do tromboxano A2 que \u00e9 un indutor da agregaci\u00f3n plaquetaria.\nInteracci\u00f3ns farmacol\u00f3xicas.\nAs interacci\u00f3ns con outros f\u00e1rmacos son m\u00faltiples. As\u00ed \u00fanense \u00e1s prote\u00ednas plasm\u00e1ticas desprazando certo n\u00famero de f\u00e1rmacos (antagoniza o efecto do tratamento con diur\u00e9ticos, pode aumenta-la concentraci\u00f3n de penicilina G, dimin\u00fae o efecto da sulfinilpirazona e o probenecid). Os efectos da aspirina vense pouco afectados por outros f\u00e1rmacos e, finalmente, os efectos colaterais gastrointestinais aumentan polo consumo de alcohol.\nIntoxicaci\u00f3n.\nDoses.\nAs doses terap\u00e9uticas var\u00edan en funci\u00f3n da indicaci\u00f3n e da idade. Nos adultos, unha dose oral de 10g de aspirina produce unha toxicidade moderada, mentres que entre 20 e 30 gramos ser\u00eda xa unha toxicidade letal. En cambio, en nenos unha inxesti\u00f3n de tan s\u00f3 240\u00a0mg/kg produce xa \u00e9 capaz de producir unha toxicidade moderada. A sobredose de aspirina pode ser aguda ou cr\u00f3nica. Por unha banda, a sobredose aguda ten unha taxa de mortalidade do 2%, mentres que a cr\u00f3nica \u00e9 m\u00e1is letal acadando unha taxa de mortalidade do 25%, podendo ser esta \u00faltima especialmente severa en cativos.\nCadro cl\u00ednico.\nOs s\u00edntomas m\u00e1is frecuentes do salicilismo son o tremor, a sudaci\u00f3n profusa e o rubor corporal, con extremidades quentes, certo grao de hipoacusia con tinnitus, hiperventilaci\u00f3n, n\u00e1useas e v\u00f3mitos. En canto \u00f3s trastornos \u00e1cido-base, os pacientes con intoxicaci\u00f3n por salicilatos presentan dous compo\u00f1entes: alcalose respiratoria por hiperventilaci\u00f3n e acidose metab\u00f3lica por desacople da fosforilaci\u00f3n oxidativa. No SNC as\u00f3ciase con intranquilidade, convulsi\u00f3ns, delirios, coma e os signos e s\u00edntomas da esfera sensitiva sensorial son os mareos, vertixe, tinnitus e alteraci\u00f3ns visuais. Tam\u00e9n poden producir oliguria, proteinuria e hematuria.\nOs efectos hematol\u00f3xicos son a alteraci\u00f3n da funci\u00f3n plaquetaria inhibindo a s\u00edntese de vitamina K e favorecendo a presenza de hemorraxias. Dentro das alteraci\u00f3ns g\u00e1stricas que pode causar iguran a perforaci\u00f3n g\u00e1strica, n\u00e1useas, c\u00f3licos e dor abdominal. Por \u00faltimo, as alteraci\u00f3ns cardiovasculares incl\u00faen hipotensi\u00f3n arterial, taquicardia e manifestaci\u00f3ns hemorr\u00e1xicas. Dentro destas alteraci\u00f3ns podemos diferenciar que a doses altas produce hipotrombinemia por diminuci\u00f3n do factor VII da coagulaci\u00f3n e que a doses baixas produce unha diminuci\u00f3n da adhesividade plaquetaria.\nEn canto \u00e1 intoxicaci\u00f3n cr\u00f3nica, pode aparecer a perda de audici\u00f3n, n\u00e1useas, v\u00f3mito, dispnea e hiperventilaci\u00f3n, taquicardia e hipertermia, manifestaci\u00f3ns neurol\u00f3xicas como confusi\u00f3n, axitaci\u00f3n, hiperactividade, fala dificultosa, alucinaci\u00f3ns, convulsi\u00f3ns e coma. Outros efectos que pode ocasionar son a hepatite, a s\u00edndrome de Reye, o edema pulmonar neurox\u00e9nico, a hipoprotrombinemia con disfunci\u00f3n plaquetaria e a rabdomi\u00f3lise.\nDeterminacion dos niveis de salicilatos.\nA investigaci\u00f3n toxicol\u00f3xica pasa por ter os datos de laboratorio completos, \u00e9 dicir, todos os datos do hemograma e a bioqu\u00edmica. Para poder levar a cabo esta investigaci\u00f3n hai que contar co sedimento de ouri\u00f1os, coa mostra do contido g\u00e1strico, co electrocardiograma, coa radiograf\u00eda tor\u00e1cica e mais a do tracto rectal. Se existise unha diminuci\u00f3n do nivel de conciencia deberase analiza-lo l\u00edquido cefalorraqu\u00eddeo. A determinaci\u00f3n dos niveis de salicilatos en plasma faise mediante probas espec\u00edficas de forma cualitativa como, por exemplo, m\u00e9todos colorim\u00e9tricos e de forma cuantitativa como o HPLC. O nomograma de Done intenta correlaciona-la concentraci\u00f3n m\u00e1xima, previa \u00f3 comezo da eliminaci\u00f3n, con catro niveis cl\u00ednicos: asintom\u00e1tico, leve, moderado e severo. Este nomograma presenta unha serie de limitaci\u00f3ns: inxesti\u00f3n aguda, dose \u00fanica, estado mental normal e pH s\u00e9rico normal.\nO diagn\u00f3stico non carrexa problemas. Hai casos nos que a intoxicaci\u00f3n pasa desapercibida ou \u00e9 diagnosticada 72 horas despois do ingreso. En nenos tam\u00e9n existen problemas diagn\u00f3sticos, xa que os s\u00edntomas iniciais da intoxicaci\u00f3n poden coincidir cos dunha enfermidade infecciosa, polo que se tratan como tal."}
{"id": "117354", "revid": "23204", "url": "https://gl.wikipedia.org/wiki?curid=117354", "title": "Aude", "text": "Aude (11) \u00e9 un departamento de Francia cuxa capital \u00e9 Carcasona. Forma parte da rexi\u00f3n de Occitania. O seu xentilicio en franc\u00e9s \u00e9 \"Audois\". Das tres patrias da cassoulet (Carcasona, Castelnaudary e Tolosa), d\u00faas at\u00f3panse en Aude.\nHistoria.\nO departamento de Aude foi un dos oitenta e tres creados o 4 de marzo de 1790, en aplicaci\u00f3n da lei do 22 de decembro de 1789. As s\u00faas fronteiras abarcan o que anteriormente foi unha parte da provincia de Languedoc.\nClima.\nO clima de Aude \u00e9 predominantemente mediterr\u00e1neo.\nO outono caracter\u00edzase por tormentas violentas e r\u00e1pidas. \nO ver\u00e1n \u00e9 a mi\u00fado c\u00e1lido e seco, o que favorece o cultivo da vide e a oliveira. Mais, o departamento \u00e9 unha terra de contrastes:\nNo norte, a \"Montagne Noire\" (\"monta\u00f1a negra\") e, no sur, o pa\u00eds de Sault te\u00f1en climas de monta\u00f1a, con temperaturas \u00e1s veces moi baixas en inverno.\nNo oeste, o clima \u00e9 de tipo aquitano, con precipitaci\u00f3ns m\u00e1is importantes, mentres que no leste o clima \u00e9 puramente mediterr\u00e1neo.\nNo centro, na rexi\u00f3n Limouxine, Carcassonnaise e do Raz\u00e8s, o clima \u00e9 intermedio, con exposici\u00f3ns importantes aos ventos. Os ventos est\u00e1n a mi\u00fado presentes no Aude. \u00c9 un dos departamentos franceses m\u00e1is ventosos con 300 a 350 d\u00edas de vento por ano. Este fen\u00f3meno d\u00e9bese principalmente aos relevos setentrionais e meridionais que forman un corredor.\nNo noroeste sopra o \"Cers\", chamado \"Tramontane\" en Provenza, que \u00e9 un vento de terra. \u00c9 un vento seco e violento e fr\u00edo en inverno. Ao contrario, sopra o \"Autan\" que \u00e9 c\u00e1lido e h\u00famido e procede do mar ao sueste. Estes ventos regulares permitiron instalar centrais e\u00f3licas como en Avignonet-Lauragais.\nDemograf\u00eda.\nAs maiores cidades do departamento son (datos do censo de 1999):\nEconom\u00eda.\nCon pouca importancia da industria (centrada nas cidades principais e en Port-la-Nouvelle), os principais recursos prove\u00f1en da agricultura (principalmente a vide) e, sobre todo, do turismo. Lugares de interese son a cidade fortificada de Carcasona, o conxunto monumental de Narbona, a abad\u00eda de Fontfroide, os castelos de Peyrepertuse e Qu\u00e9ribus e a reserva africana de Sigean, entre outros."}
{"id": "117356", "revid": "98629", "url": "https://gl.wikipedia.org/wiki?curid=117356", "title": "Primeira Batalla do Marne", "text": "A Primeira Batalla do Marne foi unha batalla da primeira guerra mundial, producida entre o 5 e o 12 de setembro de 1914 preto de Par\u00eds. A vitoria caeu do lado aliado e freou o avance alem\u00e1n a trav\u00e9s de Francia. Fixo ademais imposible a r\u00e1pida vitoria xermana na guerra e supuxo o estancamento das tropas nas trincheiras.\nAntecedentes da batalla.\nAs batallas iniciais favoreceron aos alem\u00e1ns, que atravesaron B\u00e9lxica e penetraron en Francia. Ademais, repeliron o ataque franc\u00e9s a trav\u00e9s de Alsacia e Lorena. A finais de agosto, os ex\u00e9rcitos aliados tiveron que repregarse cara Par\u00eds e cara a costa do Canal da Mancha. Nos primeiros d\u00edas de setembro, os ex\u00e9rcitos imperiais alem\u00e1ns I e II despregaron a artiller\u00eda en torno a Par\u00eds e comezaron o bombardeo. Non obstante deixaron expostos os flancos e os aliados organizaron rapidamente as forzas de contraataque. Segundo os plans aliados, o VI Ex\u00e9rcito galo e o Corpo Expedicionario Brit\u00e1nico liderar\u00edan a ofensiva.\nBatalla.\nAs tropas aliadas decidiron atacar no oco que quedaba entre os dous ex\u00e9rcitos alem\u00e1ns o 6 de setembro, rematando a loita dous d\u00edas despois. O d\u00eda 8 o Xeneral Franchet d\u2019Esperey, ao mando do V Ex\u00e9rcito, atacou de novo ao II Ex\u00e9rcito alem\u00e1n. O ataque resultou exitoso. D\u2019Esperey foi alabado polo seu esp\u00edrito ofensivo e substitu\u00edra hab\u00eda pouco ao Xeneral Lanrezac, que fora degradado polo seu esp\u00edrito poco combativo, segundo Joffre. Cabe salientar que parte dos efectivos franceses (uns 6.000 homes) foron trasladados de Par\u00eds \u00e1 fronte en taxis.\nPara o 9 de setembro, a situaci\u00f3n era moi complicada para os dous ex\u00e9rcitos xermanos, xa que pod\u00edan ser envoltos e atacados en calquera momento. Os alem\u00e1ns tiveron que retroceder 65\u00a0km ata o r\u00edo Aisne, onde se constru\u00edron as primeiras trincheiras da guerra, que se manter\u00edan ata 1918.\nConsecuencias.\nA derrota alem\u00e1 supuxo o fracaso do Plan Schlieffen e polo tanto, desapareceu toda posibilidade dunha vitoria r\u00e1pida. Ademais, isto provocaba que o Imperio Alem\u00e1n deber\u00eda establecer d\u00faas frontes: unha occidental contra ingleses e franceses, e unha oriental, contra o Imperio Ruso.\nDos dous mill\u00f3ns de soldados que interviron na Primeira Batalla do Marne, aproximadamente medio mill\u00f3n morreron."}
{"id": "117358", "revid": "89787", "url": "https://gl.wikipedia.org/wiki?curid=117358", "title": "Whigfield", "text": "Sannie Charlotte Carlson, m\u00e1is co\u00f1ecida polo nome art\u00edstico de Whigfield, nada en Sk\u00e6lsk\u00f8r o 11 de abril de 1970, \u00e9 unha cantante dinamarquesa. \u00c9 co\u00f1ecida polo tema \"Saturday Night\", un tema popular no ver\u00e1n europeo de 1994.\nTraxectoria.\nPasou varios anos da s\u00faa infancia en \u00c1frica, para volver m\u00e1is tarde \u00e1 s\u00faa terra natal. Saltou ao estrelato coa s\u00faa canci\u00f3n \"Saturday Night\", que pasou a ser o maior hit do ver\u00e1n europeo de 1994, grazas ao que foi tocado repetidamente nas discotecas mediterr\u00e1neas e que ti\u00f1a unha letra que moitos aprenderon facilmente. Whigfield converteuse na primeira artista non brit\u00e1nica a debutar como n\u00famero 1 na primeira semana de valoraci\u00f3n do Reino Unido. A s\u00faa m\u00fasica tivo tam\u00e9n moito \u00e9xito no Brasil, Espa\u00f1a, Canad\u00e1, Australia, Francia, nos pa\u00edses n\u00f3rdicos e na Am\u00e9rica latina durante o fen\u00f3meno eurodance de 1994.\nOutras canci\u00f3ns posteriores destacados son \"Think of You\", \"Close to You\", \"Last Christmas\", \"Gimme Gimme\" e \"Sexy Eyes\".\nAo igual que acontecera con Milla Vanilli, Whigfield foi acusada de non cantar as s\u00faas propias canci\u00f3ns. Isto deb\u00edase a que as s\u00faas presentaci\u00f3ns en vivo sempre as fac\u00eda coa voz pregravada. \"Saturday Night\" foi producido por Larry Pignagnoli e David Riva, dous produtores italianos co\u00f1ecidos pola s\u00faa variedade de proxectos eurodance, quen adoitaban traballar con vocalistas como Daniella Galli (m\u00e1is co\u00f1ecida como Dhany), Annerley Gordon (Ann Lee) e Sandy Chambers. O feito de que Galli escribise a letra de \"Saturday Night\", e que outro proxecto de Pignagnoli, Ally &amp; Jo tivese unha voz similar \u00e1 de Whigfield pero con outra cara na car\u00e1tula do CD, promoveu as acusaci\u00f3ns.\nEn setembro e outubro de 2008 Whigfield presentouse no programa brit\u00e1nico \"Everybody Dance Now\" e no programa portugu\u00e9s \"A minha gera\u00e7\u00e3o\" de Catarina Furtado. Ademais fixo varias intervenci\u00f3ns no proxecto \"Favretto feat\".\n\u00c1lbums.\nSinxelos.\nTam\u00e9n hai outras versi\u00f3ns de \"Amazing and beautiful\", \"Another day\", \"Baby boy\", \"Be my baby\", \"Close to you\", \"Doo whop\", \"Gimme Gimme\", \"Givin 'All my Love\", \"Gotta Getcha\", \"Much More\", \"No Tears to Cry\", \"Saturday Night\" (m\u00e1is de 20 remisturas), \"Sexy Eyes\", \"Think of you\", \"Waiting for Saturday\" e \"Was a Time\"."}
{"id": "117361", "revid": "56817", "url": "https://gl.wikipedia.org/wiki?curid=117361", "title": "Whigfield (\u00e1lbum)", "text": "Whigfield foi o primeiro \u00e1lbum da artista dinamarquesa Whigfield en 1995. Moitos pa\u00edses recibiron este primeiro \u00e1lbum en 1995, mentres que en Australia non chegou ata 1997. Por outra banda, no Xap\u00f3n foi titulado \"Let's Whiggy Dance\". En Singapur foi chamado \"Sexy Eyes - The Album\"."}
{"id": "117362", "revid": "966", "url": "https://gl.wikipedia.org/wiki?curid=117362", "title": "\u0391 Leporis", "text": ""}
{"id": "117363", "revid": "966", "url": "https://gl.wikipedia.org/wiki?curid=117363", "title": "\u0391 Lep", "text": ""}
{"id": "117364", "revid": "966", "url": "https://gl.wikipedia.org/wiki?curid=117364", "title": "HD 36705", "text": ""}
{"id": "117365", "revid": "966", "url": "https://gl.wikipedia.org/wiki?curid=117365", "title": "HIP 25647", "text": ""}
{"id": "117366", "revid": "966", "url": "https://gl.wikipedia.org/wiki?curid=117366", "title": "\u0391 Boo", "text": ""}
{"id": "117367", "revid": "966", "url": "https://gl.wikipedia.org/wiki?curid=117367", "title": "\u0391 Bo\u00f6tis", "text": ""}
{"id": "117368", "revid": "966", "url": "https://gl.wikipedia.org/wiki?curid=117368", "title": "\u0391 Centauri", "text": ""}
{"id": "117369", "revid": "23204", "url": "https://gl.wikipedia.org/wiki?curid=117369", "title": "Kim Il-sung", "text": "Kim Il-sung (en coreano: \uae40\uc77c\uc131), nado o 15 de abril de 1912 en Mangy\u014fngdae e finado o 8 de xullo de 1994 en Pyongyang, foi un pol\u00edtico comunista norcoreano, gobernante de Corea do Norte dende 1948 ata a s\u00faa morte. Ademais, foi tam\u00e9n secretario xeral do Partido dos Traballadores de Corea.\nO seu mandato como l\u00edder da Rep\u00fablica Democr\u00e1tica de Corea foi a mi\u00fado descrito como autocr\u00e1tico, estabelecendo un omnipresente culto a s\u00faa personalidade. Dende mediados de 1960 promoveu o seu propio desenvolvemento da organizaci\u00f3n nacional comunista, o \"Juche\". Nun estudo elaborado pola Biblioteca do Congreso de Washington, D.C. sobre Corea do Norte en 2009, foi descrito como \"unha das figuras m\u00e1is interesantes do s\u00e9culo XX\".\nTrala s\u00faa morte en 1994, foi sucedido polo seu fillo Kim Jong-il. Corea do Norte ref\u00edrese oficialmente a Kim Il-sung como o \"Gran L\u00edder\" (en coreano: \uc218\ub839, \"Suryong\") e \u00e9 chamado na Constituci\u00f3n \"L\u00edder Eterno\" do pa\u00eds. O seu aniversario \u00e9 d\u00eda festivo en Corea do Norte.\nTraxectoria.\nComezos e exilio.\nKim Il-sung naceu co nome de Kim S\u014fng-ju, probablemente en Mangyondae, preto de Pyongyang, en Corea, ent\u00f3n un protectorado baixo ocupaci\u00f3n xaponesa. Ti\u00f1a dous irm\u00e1ns, Ch\u2019\u014fl-chu e Y\u014fng-ju. A familia de Kim opo\u00f1\u00edase \u00e1 ocupaci\u00f3n xaponesa, polo que en 1920 tiveron que fuxir \u00e1 China. Kim foi enviado a un colexio en Jilin, pero a s\u00faa educaci\u00f3n oficial finalizou cando foi arrestado e encarcerado por actividades subversivas. Formou parte de guerrillas \"antixaponesas\" no norte da China, e chegou a ingresar nunha guerrilla liderada polo Partido Comunista da China.\nKim loitou na s\u00faa unidade dende 1935, progresando en rango e chegando a ser comandante en 1941, cando os xaponeses levaron as guerrillas ao norte da China. Durante este per\u00edodo adoptou o nome Kim Il-sung, o cal fora doutro loitador \"antixapon\u00e9s\" morto na batalla. Escapou \u00e1 Uni\u00f3n Sovi\u00e9tica, e foi enviado a un campo preto de Khabarovsk, onde as guerrillas comunistas coreanas colaboraban coas forzas sovi\u00e9ticas. Kim pasou a ser capit\u00e1n do Ex\u00e9rcito Vermello.\nEn 1925 fundou o Partido Comunista de Corea, mais pronto disolveuse por loitas internas. En 1931 Kim ingresou no Partido Comunista da China. Cando volveu a Corea en setembro de 1945, despois da fin da segunda guerra mundial e a rendici\u00f3n incondicional do Xap\u00f3n coa consecuente retirada das tropas xaponesas da pen\u00ednsula coreana, xunto coas forzas sovi\u00e9ticas, ficou o sector norte do pa\u00eds baixo o seu control, sendo elixido coa axuda da Uni\u00f3n Sovi\u00e9tica como l\u00edder do comit\u00e9 popular provisional, a\u00ednda que nese momento non era l\u00edder do partido comunista, cuxos cadros se atopaban en Se\u00fal, na zona ocupada do sur polos Estados Unidos.\nL\u00edder de Corea do Norte.\nEn 1948, debido a unha polarizaci\u00f3n pol\u00edtica e ideol\u00f3xica entre ambos gobernos coreanos, a reunificaci\u00f3n do pa\u00eds non foi posible. Kim pasou a ser primeiro ministro da Rep\u00fablica Popular Democr\u00e1tica de Corea. O partido comunista xurdiu coa uni\u00f3n de distintos grupos. Trala fusi\u00f3n da organizaci\u00f3n coa contrapartida do Sur, formouse o Partido dos Traballadores de Corea.\nO 12 de xu\u00f1o de 1950 Corea do Norte lanzou un ataque co obxecto de liberar Corea do Sur e de unificar o pa\u00eds baixo un goberno \u00fanico socialista. Ao mesmo tempo, os l\u00edderes dos Estados Unidos e os seus aliados, pensaron que Stalin ordenara o ataque, o que levou \u00e1 chamada guerra de Corea, o primeiro conflito b\u00e9lico das d\u00faas grandes superpotencias resultantes na segunda guerra mundial, Estados Unidos e a Uni\u00f3n Sovi\u00e9tica, co\u00f1ecido co nome xen\u00e9rico de guerra fr\u00eda.\nO material de arquivo apunta a que foi unha decisi\u00f3n de Corea do Norte non dirixida dende Moscova. As forzas norcoreanas tomaron Se\u00fal e ocuparon a maior parte do Sur, pero forzas das Naci\u00f3ns Unidas (encabezadas polos Estados Unidos) volveron tomar Se\u00fal e posteriormente Pyongyang, ante o cal Kim e o seu goberno fuxiron \u00e1 China. En novembro, as forzas chinesas entraron na guerra e fixeron marchar \u00e1s tropas das Naci\u00f3ns Unidas, volvendo tomar Pyongyang e Se\u00fal entre 1950 e 1951. Se\u00fal volveu ser controlado por Naci\u00f3ns Unidas, e en 1953 o pa\u00eds quedou dividido definitivamente en dous partes.\nO pa\u00eds fora devastado pola guerra. O goberno norcoreano desenvolveu plans econ\u00f3micos quinquenais (do mesmo xeito que os existentes na Uni\u00f3n Sovi\u00e9tica), centrados no desenvolvemento da industria pesada, o desenvolvemento militar e a colectivizaci\u00f3n da agricultura.\nDurante os anos cincuenta Kim foi visto como un comunista ortodoxo, leal aos principios sovi\u00e9ticos. Con todo, durante o conflito chin\u00e9s-sovi\u00e9tico dos anos sesenta, Kim manobrou para manter certa neutralidade, a\u00ednda que finalmente criticou as posici\u00f3ns mao\u00edstas da China. Nese momento desenvolveu a ideolox\u00eda Juche, de \"autoconfianza\", que levou ao pa\u00eds a un maior illamento do resto do mundo. Unha nova constituci\u00f3n foi aprobada en decembro de 1972. Esta creaba un novo cargo, o de Presidente da Rep\u00fablica Popular Democr\u00e1tica de Corea, que pasaba a ser o m\u00e1ximo cargo do Estado, e para o que Kim Il-sung resultou elixido. En 1980 a Asemblea Popular Suprema aprobou que o pr\u00f3ximo xefe de Estado ser\u00eda o seu fillo Kim Jong-il.\n\u00daltimos anos.\nNeste momento Corea do Norte atopouse con grandes problemas econ\u00f3micos. Os efectos pr\u00e1cticos de Juche levaron a eliminar practicamente o comercio exterior, e as relaci\u00f3ns econ\u00f3micas coa China reduc\u00edronse tralas reformas lideradas por Deng Xiaoping. O fin do bloque sovi\u00e9tico aumentou os problemas de Corea do Norte, e pouco despois Kim morrer\u00eda de s\u00fapeto dun ataque ao coraz\u00f3n. O seu funeral foi seguido por centos de miles de persoas e o seu corpo foi colocado nun mausoleo, cuxo acceso est\u00e1 fortemente controlado.\nKim Il-sung casou d\u00faas veces. A s\u00faa primeira muller, Kim Chong-suk, deu a luz dous fillos (entre eles Kim Jong-il; o outro morreu nun accidente nadando) e unha filla; Kim Chong-suk morreu dando a luz. Kim casou con Kim Song-ae posteriormente, e p\u00e9nsase que tiveron catro fillos xuntos. Un deles, Kim Pyong-il gozaba de presenza pol\u00edtica ata que foi afastado e virtualmente expulsado logo de ser nomeado embaixador en Hungr\u00eda."}
{"id": "117370", "revid": "89787", "url": "https://gl.wikipedia.org/wiki?curid=117370", "title": "Ismael Falc\u00f3n", "text": " \nIsmael G\u00f3mez Falc\u00f3n, nado en C\u00e1diz o 24 de abril de 1984, \u00e9 un futbolista espa\u00f1ol. Xoga de porteiro e o seu actual equipo \u00e9 o H\u00e9rcules.\nTraxectoria.\nFalc\u00f3n comezou a s\u00faa carreira futbol\u00edstica na Uni\u00f3n Deportiva Gaditana, equipo do que deu o salto ao C\u00e1diz CF con 14 anos para xogar no conxunto cadete. Tras seis anos no \"submarino amarelo\" e os dous \u00faltimos xogando no equipo B, alternando adestramentos co primeiro equipo ademais de ir convocado en oito ocasi\u00f3ns na tempada 2003-04, chegou ao Atl\u00e9tico de Madrid no ver\u00e1n de 2004 para formar parte do persoal do Atl\u00e9tico de Madrid B.\nNa tempada 2006-07, Falc\u00f3n foise cedido por per\u00edodo dun ano ao H\u00e9rcules CF. Tras acabar contrato co Atl\u00e9tico, fichou polo Celta de Vigo. Na tempada 2008-09, a s\u00faa primeira no conxunto celeste, xogou 13 partidos. Nos dous \u00faltimos anos consagrouse no equipo, conseguindo o seu posto de gardameta titular, e mesmo convert\u00e9ndose no capit\u00e1n do mesmo (ao estar lesionado o primeiro capit\u00e1n, Borja Oubi\u00f1a).\nO 11 de xullo de 2011 anunciouse a s\u00faa contrataci\u00f3n polo H\u00e9rcules CF, por d\u00faas tempadas."}
{"id": "117371", "revid": "22570", "url": "https://gl.wikipedia.org/wiki?curid=117371", "title": "Disxunci\u00f3n", "text": "Dentro da ling\u00fc\u00edstica, o termo disxunci\u00f3n fai referencia a un aspecto gram\u00e1tical que estabelece a relaci\u00f3n entre dous ou m\u00e1is elementos, sendo un deles exclu\u00ednte para os demais. Un exemplo de disxuntivas \u00e9: \"Ou v\u00e9s recoller a t\u00faa roupa ou vai para o cubo do lixo\"; \"Xa sexa este, xa aquel, c\u00f3mpre que nos decidamos por un\"."}
{"id": "117372", "revid": "23204", "url": "https://gl.wikipedia.org/wiki?curid=117372", "title": "Sopdu", "text": "Na mitolox\u00eda exipcia, Sopdu (tam\u00e9n chamado Septu ou Sopedu) \u00e9 o deus falc\u00f3n do leste que protexe a ruta de caravanas do deserto contra os invasores asi\u00e1ticos.\nRepresentaci\u00f3n.\nNa escrita exipcia represent\u00e1base con xerogl\u00edficos deste xeito: M44-G43"}
{"id": "117373", "revid": "1505", "url": "https://gl.wikipedia.org/wiki?curid=117373", "title": "Diadema", "text": "Un diadema \u00e9 un tipo de coroa, especificamente unha fita decorativa levada polos monarcas orientais e outros como insignia de realeza. A palabra deriva do grego, \u03b4\u03b9\u03ac\u03b4\u03b7\u03bc\u03b1, \"di\u00e1d\u0113ma\", de \u03b4\u03b9\u03b1\u03b4\u03ad\u03c9, \"diad\u00e9\u014d\", \"unirse ao redor de\", ou \"suxeitar\".\nO termo orixinalmente refer\u00edase \u00e1 fita de seda branca bordada que remata nun n\u00f3 e d\u00faas tiras a mi\u00fado pendurando por riba dos ombreiros, que rodeaba a cabeza do rei para indicar a s\u00faa autoridade. Tales fitas eran tam\u00e9n usadas para coroar atletas vitoriosos en xogos de deportes importantes na antig\u00fcidade. Foi m\u00e1is tarde aplicado a unha coroa, xeralmente unha circular. Por exemplo, a coroa levada polos reis de Inglaterra anglosaxoa era un diadema. Crese que os celtas tam\u00e9n te\u00f1en usado un prato de ouro semiovalado delgado similar ao diadema. Un diadema \u00e9 tam\u00e9n un enfeite con pedras preciosas na forma dunha coroa media, levada por mulleres e posta sobre a fronte. Nalgunhas sociedades, pode ser unha coroa levada ao redor da cabeza."}
{"id": "117374", "revid": "98629", "url": "https://gl.wikipedia.org/wiki?curid=117374", "title": "Jaguar Cars", "text": "Jaguar Cars \u00e9 unha marca de Jaguar Land Rover, unha multinacional brit\u00e1nica fabricante de autom\u00f3biles a s\u00faa sede esta en Whitley, Coventry, Inglaterra, e \u00e9 propiedade da empresa india Tata Motors desde 2008. Jaguar \u00e9 co\u00f1ecido polas s\u00faas luxosas berlinas e os seus autom\u00f3biles deportivos, segmentos do mercado nos que estivo dende os anos 1930.\nJaguar foi fundada como a Swallow Sidecar Company en 1922, inicialmente fabricaban sidecars para motos antes de dese\u00f1ar carrozar\u00edas para turismos. Baixo a propiedade de S. S. Cars Limited a empresa pasou a fabricar coches. O nome de SS Cars foi cambiado a \"Jaguar Cars\" despois da segunda guerra mundial polas connotaci\u00f3ns desafortunadas das iniciais, SS. Seguiu unha fusi\u00f3n con British Motor Corporation en 1966, a empresa ampliada resultante chamouse British Motor Holdings (BMH), que en 1968 fusionouse con Leyland Motor Corporation e converteuse en British Leyland, que se nacionalizou en 1975.\nJaguar foi segregada de British Leyland e comezou a cotizar na Bolsa de Londres en 1984, entrando no FTSE 100 Index ata que foi adquirido por Ford en 1990.\nOs autom\u00f3biles Jaguar son dese\u00f1ados no centro de enxe\u00f1er\u00eda de Jaguar e Land Rover na planta Whitley en Coventry e no seu centro de Gaydon en Warwickshire, e fabr\u00edcanse na planta de ensamblaxe de Castle Bromwich en Birmingham coa esperanza de fabricar tam\u00e9n na planta de Solihull.\nHistoria.\nNacemento dos coches.\nA Swallow Sidecar Company foi fundada en 1922 por dous entusiastas das motocicletas, William Lyons e William Walmsley. En 1934 Walmsley vendeu a s\u00faa parte e Lyon fundou S. S. Cars Limited para financiar a substituci\u00f3n do investimento de Walmsley emitiu acci\u00f3ns ao p\u00fablico. O nome \"SS Jaguar\" apareceu por primeira vez en setembro de 1935 nunhas berlina de 2.5 litros, deportivas os SS 90 e SS 100.\nO 23 de marzo de 1945, os accionistas de S.S. Cars en asemblea xeral acordaron cambiar o nome da empresa a Jaguar Cars Limited. En palabras do presidente William Lyons \"'A diferenza de S.S. o nome Jaguar \u00e9 distintivo e non pode ser conectado ou confundirse con calquera nome estranxeiro similar\".\nA\u00ednda que cinco anos da demanda acumulada aseguraron abundantes compradores a produci\u00f3n viuse obstaculizada pola escaseza de materiais, en particular de aceiro, subministrado aos fabricantes ata a d\u00e9cada de 1950 por unha autoridade central de planificaci\u00f3n baixo estrito control gobernamental. Jaguar vendeu Motor Panels, unha empresa de fabricaci\u00f3n de carrozar\u00edas de chapa de aceiro comprada a finais da d\u00e9cada de 1930, ao fabricante de aceiro e compo\u00f1entes Rubery Owen, e Jaguar comprou a John Black a Standard Motor Company a planta onde constru\u00edu os motores de seis cilindros Est\u00e1ndar de Jaguar. A partir deste momento Jaguar foi totalmente dependente dos fornecedores externos para as s\u00faas carrozar\u00edas, en particular, da xa ent\u00f3n independente Pressed Steel e en 1966 tam\u00e9n de BMC, BMH e British Leyland .\nJaguar f\u00edxose un nome mediante a produci\u00f3n dunha serie de rechamantes e exitosos coches deportivos, o Jaguar XK120 (1948-54), Jaguar XK140 (1954-7), Jaguar XK150 (1957- 61), e Jaguar E-Type (1961-75), todos encarnando o mantra de Lyons de \"valor por di\u00f1eiro\". Os coches deportivos tiveron \u00e9xito no automobilismo internacional, un cami\u00f1o seguido na d\u00e9cada de 1950 para probar a integridade da enxe\u00f1er\u00eda dos produtos da compa\u00f1\u00eda.\nO lema de vendas de Jaguar para o ano era \"Grace, Space, Pace\", un mantra personificado polas marcas de vendas alcanzadas polo MK VII, IX, Mks I e II sed\u00e1n e m\u00e1is tarde o XJ6. Durante o tempo que utilizouse este lema, o texto exacto variou.\nA clave do \u00e9xito de Bill Lyons trala segunda guerra mundial foi o motor twin-cam seis en li\u00f1a. Poucos tipos de motores demostraron tal ubicuidade e alonxevidade.\nO motor posterior (en varias versi\u00f3ns) foi o motor alicerce de Jaguar, utilizado no XK 120, MK VII Sed\u00e1n, Mk I e II Sed\u00e1n e XK 140 e 150. Tam\u00e9n se empregou no Tipo E, e un desenvolvemento deportivo ga\u00f1ou Le Mans varias veces cos tipos C e D.\nDous dos momentos de maior orgullo na longa historia de Jaguar no deporte de motor foi ga\u00f1ar a carreira das 24 Horas de Le Mans, en primeiro lugar en 1951 e de novo en 1953. A vitoria en 1955 resultou eclipsada polo que quizais sexa o peor accidente na historia dos deportes de motor. M\u00e1is tarde, nas mans da escudar\u00eda escocesa Ecurie Ecosse logrou d\u00faas vitorias m\u00e1is en 1956 e 1957.\nMalia esta orientaci\u00f3n ao rendemento, sempre foi a intenci\u00f3n de Lyon basear o negocio na produci\u00f3n de berlinas deportivas de clase mundial en n\u00famero maior que o mercado de autos deportivos poder\u00eda soster. Jaguar asegurou a estabilidade financeira e unha reputaci\u00f3n de excelencia cunha serie de berlinas de luxo elegantemente decoradas que inclu\u00edron os autos de 3 litros e 3\u00bd litros, a marca VII, VIII, e IX, o compacto de Mark I e 2, e da XJ6 e XJ12. Todos foron considerados moi bos valores, con paseos c\u00f3modos, bo manexo, alto rendemento e grande estilo."}
{"id": "117375", "revid": "6939", "url": "https://gl.wikipedia.org/wiki?curid=117375", "title": "Jaguar", "text": ""}
{"id": "117376", "revid": "1505", "url": "https://gl.wikipedia.org/wiki?curid=117376", "title": "Privatizaci\u00f3n", "text": "A privatizaci\u00f3n \u00e9 un proceso mediante o cal as actividades, empresariais ou non, son transferidas do sector p\u00fablico ao sector privado, \u00e9 dicir, traspasadas ou trasferidas dende o Estado cara \u00e1 sociedade civil. Este proceso permite aos actores non gobernamentais intervir cada vez m\u00e1is no financiamento e a prestaci\u00f3n de servizos empresariais, asistenciais etc., e leva consigo a introduci\u00f3n de cambios nas funci\u00f3ns e responsabilidades p\u00fablicas e privadas. Non se limita \u00e1 venda de empresas p\u00fablicas nin \u00e9 ese aspecto especialmente indispens\u00e1bel, xa que esta ser\u00eda s\u00f3 unha dimensi\u00f3n dun proceso moito m\u00e1is profundo. A privatizaci\u00f3n, fundamentalmente, \u00e9 desmontar o Estado e deixar os particulares vender libremente, base\u00e1ndose nos criterios econ\u00f3micos das forzas do mercado e a libre competencia. Os procesos de privatizaci\u00f3n conducen entre outras cousas \u00e1 desaparici\u00f3n dos monopoloios estatais e son propios do co\u00f1ecido como liberalismo econ\u00f3mico e en contra dos denominados sistemas socialistas."}
{"id": "117378", "revid": "98629", "url": "https://gl.wikipedia.org/wiki?curid=117378", "title": "Heinrich Himmler", "text": "Heinrich Luitpold Himmler, nado en M\u00fanic o 7 de outubro de 1900 e finado en Luneburgo, Baixa Saxonia, o 23 de maio de 1945, foi o Comandante en Xefe (\"Reichsf\u00fchrer\") das SS e m\u00e1is tarde Ministro de Interior e fugazmente Comandante dos ex\u00e9rcitos do Rin durante o sitio de Berl\u00edn.\nTraxectoria.\nXestionou non s\u00f3 a orde da matanza met\u00f3dica e sistem\u00e1tica de mill\u00f3ns de xudeus, polacos, xitanos e homosexuais, sen\u00f3n tam\u00e9n de miles de prisioneiros testemu\u00f1as de Jehov\u00e1 e rusos, moitos dos cales foron usados en experimentos. Foi a man dereita de Hitler durante o per\u00edodo da Alema\u00f1a nazi."}
{"id": "117380", "revid": "56817", "url": "https://gl.wikipedia.org/wiki?curid=117380", "title": "Reichsf\u00fchrer", "text": "Reichsf\u00fchrer \u00e9 un termo en alem\u00e1n que significa \"L\u00edder do Imperio\". Esta denominaci\u00f3n foi empregada exclusivamente referida ao Xefe das SS alem\u00e1s durante o per\u00edodo da Alema\u00f1a Nazi. Houbo cinco Reichsf\u00fchrer na historia do Partido Nazi e da SS:"}
{"id": "117382", "revid": "56817", "url": "https://gl.wikipedia.org/wiki?curid=117382", "title": "Christiania", "text": "Christiania \u00e9 un auto-proclamado territorio aut\u00f3nomo de aproximadamente 850 residentes, cubrindo 34 hect\u00e1reas no municipio de Christianshavn na capital dinamarquesa Copenhaguen. Dun punto de vista oficial, Christiania \u00e9 decote considerada unha comuna grande, pero a s\u00faa relaci\u00f3n coas autoridades ten unha posici\u00f3n exclusiva ao ser regulada por unha lei especial, a \"Lei Christiania de 1989\" mediante a cal ficou administrativamente separada do municipio de Copenhaguen.\nChristiania \u00e9 unha fonte de controversia dende a s\u00faa creaci\u00f3n nunha vella \u00e1rea militar ocupada polas comunidades hippys en 1971. O seu comercio de c\u00e1nabo foi tolerado polas autoridades at\u00e9 o ano 2004. Dende ent\u00f3n, medidas para normalizar a posici\u00f3n legal da comunidade conduciron a conflitos e negociaci\u00f3ns, que hoxe en d\u00eda seguen a ser un foco de discusi\u00f3n, con frecuentes redadas da polic\u00eda na zona."}
{"id": "117383", "revid": "98629", "url": "https://gl.wikipedia.org/wiki?curid=117383", "title": "N. F. S. Grundtvig", "text": "Nikolai Frederik Severin Grundtvig, co\u00f1ecido como N. F. S. Grundtvig, nado o 8 de setembro de 1783 e finado o 2 de setembro de 1872, foi un mestre, escritor, poeta, fil\u00f3sofo, historiador, pastor, e pol\u00edtico dinamarqu\u00e9s.\nTraxectoria.\n\u00c9 considerado unha das persoas m\u00e1is influentes da historia dinamarquesa. A s\u00faa filosof\u00eda deu orixe a un novo tipo de nacionalismo en Dinamarca na segunda metade do s\u00e9culo XIX. Exerceu unha grande influencia na formaci\u00f3n dunha conciencia nacional dinamarquesa moderna. A s\u00faa actitude fica ben expresada na posici\u00f3n adoptada pola sociedade do seu pa\u00eds tomou a derrota nacional na Guerra dos Ducados en 1864 contra Prusia, comparada co trauma nacional que seguiu \u00e1 derrota perante Alema\u00f1a durante a primeira guerra mundial. No persoal, casou tres veces, a \u00faltima aos 66 anos de idade."}
{"id": "117385", "revid": "1131", "url": "https://gl.wikipedia.org/wiki?curid=117385", "title": "Pla del Real", "text": "Pla del Real \u00e9 o distrito n\u00famero 6 da cidade de Valencia. Limita ao sur co Xard\u00edn do Turia, ao oeste co distrito de la Sa\u00efdia, ao norte coa avenida de Primat Reig e ao leste co distrito de Algir\u00f3s na avenida d'Arag\u00f3. \u00c9 un hist\u00f3rico distrito de Valencia. A s\u00faa poboaci\u00f3n censada no 2009 era de 31.536 habitantes segundo o Concello de Valencia.\nEtimolox\u00eda.\nO seu nome prov\u00e9n do antigo Palau del Real, a residencia dos reis de Valencia, que orixinariamente era unha leira de recreo isl\u00e1mica ou \"real\". Esta denominaci\u00f3n non se debe de confundir coa palabra catal\u00e1 \"reial\", derivado de rei, sen\u00f3n que prov\u00e9n do \u00e1rabe \"riyad\", ou \"xard\u00edn\". Tam\u00e9n \u00e9 co\u00f1ecida as\u00ed a ponte sobre o r\u00edo Turia que une o distrito coa Ciutat Vella, a Pont del Real.\nPoboaci\u00f3n.\nO Pla del Real ti\u00f1a 31.369 habitantes en 2007, divididos en catro barrios: \nHistoria.\nAs orixes \"del Real\" at\u00f3panse na s\u00faa denominaci\u00f3n. En efecto, era un \"real\" ou palacio rural durante a dominaci\u00f3n isl\u00e1mica, destacando unha ampla zona de xard\u00edns e horta. At\u00e9 a \u00e9poca contempor\u00e1nea o Real era unha zona sen ningunha urbanizaci\u00f3n, perif\u00e9rico \u00e1 cidade. Destacaba como unha zona de paso, xa que se atopaba o cami\u00f1o do mar, o actual Paseo de l'Albereda, que comunicaba o Palacio do Real co mediterr\u00e1neo. Despois instalaranse as estaci\u00f3ns de ferrocarril de \"Val\u00e8ncia-Arag\u00f3\" e de \"Val\u00e8ncia-Alameda\". Este feito favorecer\u00eda a chegada dos traballadores ferroviarios a vivir. Era ent\u00f3n unha mestura de horta, arrabalde e barrio traballador.\nMais coa destruci\u00f3n da antiga muralla da cidade no s\u00e9culo XIX e o crecemento da poboaci\u00f3n, comezaranse a urbanizar zonas perif\u00e9ricas \u00e1 ciutat vella. \u00c1 vez creouse unha rede de factor\u00edas \u00e1 beira do r\u00edo, destacando a Tabacalera.\nFoi coa Exposici\u00f3n Rexional de 1909 que se creou moito do que ser\u00eda o armaz\u00f3n moderno da cidade, e ao longo do s\u00e9culo XX ir\u00e1 collendo a actual forma coa conversi\u00f3n da antiga canle de Arag\u00f3, parte da canle de rega de Mestalla, na avenida hom\u00f3nima, a creaci\u00f3n do estadio de Mestalla e das facultades da Universidade de Valencia.\nElementos destacados.\nO Pla cont\u00e9n un dos parques m\u00e1is grande da cidade, os Xard\u00edns do Real, tam\u00e9n co\u00f1ecidos coma \"viveiros municipais\". Aqu\u00ed atoparemos o zoo de Valencia. Co que respecta ao Xard\u00edn do Turia, o Real ocupa unha parte importante, da \"Pont del Real\" at\u00e9 a \"Pont d'Arag\u00f3\", pasando polas de pontes de \"les Flors\", \"l'Exposici\u00f3\" e \"la Mar\". Ao suroeste, no barrio de Exposici\u00f3, fican importantes elementos arquitect\u00f3nicos da exposici\u00f3n de 1909, como o Palau de l'Exposici\u00f3. Tam\u00e9n destaca o patrimonio industrial, agora totalmente en desuso, como a Tabacalera, nova sede do Concello, ou a factor\u00eda da Llanera, hoxe en d\u00eda un hotel de luxo. Aqu\u00ed tam\u00e9n se atopa o Xard\u00edn de Montfort, tam\u00e9n co\u00f1ecido como \"l'Hort del Romero\", un xard\u00edn monumental de gran valor. Ao leste, no barrio de Mestalla, se sit\u00faase o antigo campo de f\u00fatbol do mesmo nome.\nRespecto do transporte, a Avenida de Blasco Ib\u00e1\u00f1ez, a Avenida de Primat Reig e a Alameda de Valencia conforman os grandes eixos de transporte viario. O metro de Valencia ten paradas na avenida de Arag\u00f3 (\"Arag\u00f3n\") e a Alameda (\"Alameda\")."}
{"id": "117387", "revid": "1131", "url": "https://gl.wikipedia.org/wiki?curid=117387", "title": "Algir\u00f3s", "text": "Algir\u00f3s \u00e9 o distrito 13 da cidade de Valencia, constru\u00eddo sobre a horta regada pola canle do mesmo nome. Est\u00e1 situado, aproximadamente, entre a Avenida de Arag\u00f3, a r\u00faa Serradora e a r\u00faa Sants Just i Pastor. A s\u00faa poboaci\u00f3n era de 40.307 habitantes no 2009.\nSubdivisi\u00f3n e poboaci\u00f3n.\nAlgir\u00f3s ti\u00f1a 40.803 habitantes en 2007, distribu\u00eddos entre cinco barrios:\nO mercado de Algir\u00f3s.\nO mercado de Algir\u00f3s \u00e9 un edificio da segunda metade do s\u00e9culo XX preto da Avenida do Cardenal Benlloch. O mercado faise nas r\u00faas ao redor do edificio cada luns. Ironicamente o mercado se atopa na Praza de San Filipe Neri, no barrio de Albors dos Camins al Grau.\nA canle de Algir\u00f3s.\nAlgir\u00f3s non xurdiu dun antigo n\u00facleo de poboaci\u00f3n como outros barrios como Benimaclet, Campanar, Benicalap ou Russafa, sen\u00f3n da expansi\u00f3n da cidade cara ao leste sobre a horta. O seu nome deriva do \u00e1rabe \"al-zur\u00fbb\", que significa \"a canle\", que \u00e9 como chamaron os \u00e1rabes \u00e1 ramificaci\u00f3n da canle de rega de Mestalla que, desde os actuais Xard\u00edns do Real, chegaba at\u00e9 o poboado do Cabanyal cun trazado sinuoso. Algir\u00f3s \u00e9 unha das poucas canles de rega importantes que se nomean no Llibre de Repartiment, documento que especifica as doaz\u00f3ns de terreos do Reino de Valencia tras a s\u00faa conquista por Xaime I.\nO cami\u00f1o de Algir\u00f3s.\nCun trazado pr\u00f3ximo \u00e1 canle de rega de Algir\u00f3s exist\u00eda un cami\u00f1o de orixe medieval que adoptou o mesmo nome. Esta antiga v\u00eda arrincaba desde a canle do R\u00edo Turia \u00e1 altura da actual Ponte da Exposici\u00f3 (popularmente co\u00f1ecido como \"O Peite\" ou \"Ponte de Calatrava\"), e percorr\u00eda a horta con numerosas curvas at\u00e9 penetrarse no Cabanyal nun punto pr\u00f3ximo \u00e1 antiga estaci\u00f3n de tren deste barrio. O cami\u00f1o de Algir\u00f3s tam\u00e9n recibiu o nome de \"cami\u00f1o Novo\", como testemu\u00f1a un plano do Padre Tosca do s\u00e9culo XVIII, en referencia a que era m\u00e1is moderno que o cami\u00f1o Vell del Grau e o cami\u00f1o Fondo del Grau. Paradoxalmente, tam\u00e9n se lle chamou \"cami\u00f1o Vello do Cabanyal\", xa que o cami\u00f1o do Cabanyal, situado m\u00e1is ao norte, xurdiu posteriormente.\nHistoria do barrio de Algir\u00f3s.\nA horta de Algir\u00f3s foi unha paisaxe apenas poboada at\u00e9 o s\u00e9culo XX, tan s\u00f3 viv\u00edan nela os habitantes das dispersas casas de campo que o salpicaban, maioritariamente labradores. At\u00e9 o s\u00e9culo XIX non se rexistraron nesta \u00e1rea sucesos de certa relevancia hist\u00f3rica, como que nela se estableceron en 1812 algunhas tropas do Mariscal Suchet na invasi\u00f3n francesa de Valencia. Tam\u00e9n cabe destacar a aparici\u00f3n das v\u00edas de Valencia a Tarragona, e con iso a estaci\u00f3n do Cabanyal, en 1862, e a construci\u00f3n da estaci\u00f3n da Compa\u00f1\u00eda Central de Arag\u00f3n en 1902 ao principio do que actualmente \u00e9 a avenida de Arag\u00f3n. Anos antes, en 1900, terminouse o Palacete de Aiora, o xard\u00edn do cal se ampliou posteriormente at\u00e9 a s\u00faa extensi\u00f3n actual. Tam\u00e9n se constru\u00edu en Algir\u00f3s o primeiro campo de f\u00fatbol en que xogou a Valencia CF, o cal se inaugurou o 7 de decembro de 1919 detr\u00e1s dos cuarteis de cabalar\u00eda da Alameda e que foi compartido por momentos co Levante FC. Este terreo de xogo utilizouse at\u00e9 a inauguraci\u00f3n do Camp de Mestalla en 1923, a uns 500 metros ao norte do antigo.\nA urbanizaci\u00f3n da horta comezou en 1928, coa construci\u00f3n do Barrio L'Amistat, o cal foi poboado fundamentalmente por ferroviarios e tranviarios. Pero a r\u00e1pida ocupaci\u00f3n da horta empezou cando se estabeleceu definitivamente o trazado do paseo de Valencia ao Mar, despois avenida de Blasco Ib\u00e1\u00f1ez. Entre 1955 e 1962 constru\u00edronse os bloques da \"Illa Perduda\" (Illa Perdida), chamados popularmente as\u00ed porque por aquel ent\u00f3n estaban illados no medio do campo. En 1968 terminouse o Instituto de Ensino Medio Sorolla ao final da extinta Senda Albors, ao cal empezaron a ir os alumnos no curso 1967/68, co edificio a\u00ednda en obras. A partir dos setenta, a febre pola urbanizaci\u00f3n constru\u00edu no campo, do cal se conservaron pequenos vestixios at\u00e9 2006, ano en que unha igrexa cubriu o \u00faltimo anaco do cami\u00f1o de Algir\u00f3s, pr\u00f3ximo ao cruzamento entre c\u00e1lelas Poeta Andr\u00e9s Cabrelles e Campoamor."}
{"id": "117388", "revid": "98629", "url": "https://gl.wikipedia.org/wiki?curid=117388", "title": "Tratado de Alc\u00e1\u00e7ovas", "text": "O Tratado de Alc\u00e1\u00e7ovas, tam\u00e9n denominado como Tratado de Alc\u00e1\u00e7ovas-Toledo, foi un acordo asinado entre Afonso V e os Reis Cat\u00f3licos, no desenvolvemento da Guerra de Sucesi\u00f3n de Castela. Foi inicialmente asinado na vila portuguesa de Alc\u00e1\u00e7ovas, no Alentexo, o 4 de setembro de 1479, pondo termo \u00e1 guerra de sucesi\u00f3n castel\u00e1 (1479-1480), e posteriormente ratificado na cidade de Toledo o 6 de marzo de 1480.\nHistoria.\nPortugal, en calidade de principal estado europeo empe\u00f1ado no reco\u00f1ecemento de dereitos sobre as illas Atl\u00e1nticas e a costa africana durante a d\u00e9cada de 1470, no entanto viuse enfrontando unha serie de conflitos co reino veci\u00f1o. Unha vez rematada, na Pen\u00ednsula Ib\u00e9rica, unha guerra favorable a Castela, os representantes de ambos os estados firman un acordo de paz.\nAdemais de formalizar a fin das hostilidades (polo que Xoana a Beltranexa, e o seu t\u00edo e marido Afonso V de Portugal, desist\u00edan para sempre das s\u00faas pretensi\u00f3ns ao trono de Castela), o Tratado conti\u00f1a outras cl\u00e1usulas en relaci\u00f3n \u00e1 pol\u00edtica de proxecci\u00f3n externa de ambos os pa\u00edses, nun momento en que os dous reinos competian polo dominio do Oc\u00e9ano Atl\u00e1ntico e as terras ata ent\u00f3n descubertas na costa africana.\nPor estas cl\u00e1usulas, Portugal obti\u00f1a o reco\u00f1ecemento do seu dominio sobre a illa de Madeira, o arquip\u00e9lago dos Azores, de Cabo Verde e da costa da Guinea, mentres que Castela recibia as illas Canarias. Renuncia a navegar ao sur do cabo Bojador, ou sexa, do paralelo 27 no que se atoparon as propias illas. Regulamentaba tam\u00e9n as \u00e1reas de influencia e de expansi\u00f3n de ambas as coroas polo Reino de Fez, no Norte de \u00c1frica.\nO Tratado foi o primeiro de entre os que regulamentaban a posesi\u00f3n de terras non descubertas (como posteriormente o Tratado de Tordesillas e o de Zaragoza). Reflect\u00eda os desexos de Portugal, interesado en garantir dereitos sobre a costa da mina e do Golfo da Guinea, e continuar a s\u00faa exploraci\u00f3n da costa africana, en que por esa v\u00eda esperaba a pasaxe para a India."}
{"id": "117389", "revid": "1131", "url": "https://gl.wikipedia.org/wiki?curid=117389", "title": "Benicalap", "text": "Benicalap \u00e9 o distrito n\u00famero 16 da cidade de Valencia, situado no extremo noroeste da cidade. Est\u00e1 conformado por tan s\u00f3 dous barrios, Benicalap e Ciutat Artista Faller, o fito entre os dous at\u00f3pase na avenida dos Salesians. Os l\u00edmites do distrito son, ao norte, a Rolda Norte de Valencia e ao sur, a avenida do Doutor Peset Aleixandre. Foi municipio propio at\u00e9 finais do s\u00e9culo XIX, cando se anexionou \u00e1 cidade. A s\u00faa poboaci\u00f3n no 2009 era de 44.684 habitantes.\nO barrio de Benicalap \u00e9 moito m\u00e1is grande co de Ciutat Artista Faller, ocupando case todo o distrito. A s\u00faa superficie \u00e9 de 171,9 hect\u00e1reas e ten unha poboaci\u00f3n de 42.843 habitantes segundo o censo municipal de 2007. Foi un municipio con autonom\u00eda propia at\u00e9 finais do s\u00e9culo XIX cando se anexionou \u00e1 cidade de Valencia, formando dende ent\u00f3n parte dela coma un barrio. En Benicalap est\u00e1 un dos principais parques da cidade, o Parque de Benicalap, e o \"Museo do Gremio de Artistas Falleiros\" (en Ciutat Fallera). Tam\u00e9n \u00e9 o lugar onde se situar\u00e1 o novo estadio do Valencia CF, Nou Mestalla, que ten previsto ser inaugurado en 2009.\nPoboaci\u00f3n.\nBenicalap ti\u00f1a 53.693 habitantes en 2007, distribu\u00eddos entre dous barrios:\nO barrio de Benicalap.\nO barrio moderno naceu da vila hom\u00f3nima, situada preto do leste da avenida de Burjassot, mais a urbanizaci\u00f3n f\u00edxoo medrar moito at\u00e9 chegar a un tama\u00f1o importante. O coraz\u00f3n da antiga vila at\u00f3pase entre as prazas da Mare de D\u00e9u de Montiel, Nova de l'Esgl\u00e9sia, e de Benicalap. C\u00f3mpre salientar que malia o seu tama\u00f1o, o barrio non ten ning\u00fan parque municipal ou zona verde. O mercado sit\u00faase lonxe do centro antigo, na r\u00faa de Miguel Servet, a rentes da avenida do General Avil\u00e9s. O ensanche, entre as avenidas de Burjassot e das Corts Valencianas, \u00e9 onde se est\u00e1 constru\u00edndo o estadio do Nou Mestalla, o cal ser\u00e1 a nova sede do Valencia CF. Como curiosidade, as r\u00faas do barrio te\u00f1en os nomes das diversas comarcas valencianas."}
{"id": "117390", "revid": "5132", "url": "https://gl.wikipedia.org/wiki?curid=117390", "title": "Coordenadas", "text": ""}
{"id": "117391", "revid": "1131", "url": "https://gl.wikipedia.org/wiki?curid=117391", "title": "Aeroporto de Valencia", "text": "O Aeroporto de Valencia (en valenciano: \"Aeroport de Val\u00e8ncia\"), denominado tam\u00e9n Aeroporto de Manises, \u00e9 un aeroporto xestionado por AENA situado entre os termos municipais de Manises e Quart de Poblet, nas proximidades da cidade de Valencia. O tr\u00e1fico que soporta \u00e9 maioritariamente regular e estatal a\u00ednda que o tr\u00e1fico de vos ch\u00e1rter medra cada ano. Os destinos con maior tr\u00e1fico son Madrid, que acapara preto da metade do seu tr\u00e1fico, Palma, Barcelona, Sevilla e Eivissa. Ten conexi\u00f3n co Aeroporto de Santiago de Compostela.\nNo \u00e1mbito internacional Par\u00eds, Mil\u00e1n, Londres, M\u00fanic e Nova York son os destinos m\u00e1is importantes."}
{"id": "117392", "revid": "5132", "url": "https://gl.wikipedia.org/wiki?curid=117392", "title": "Aeroporto de Manises", "text": ""}
{"id": "117393", "revid": "56817", "url": "https://gl.wikipedia.org/wiki?curid=117393", "title": "Dyrehaven", "text": "Dyrehaven ou J\u00e6gersborg Dyrehave literalmente parque ou xard\u00edn dos cervos, \u00e9 un parque nunha fraga ao norte de Copenhaguen, en Dinamarca. Cobre ao redor 11\u00a0km\u00b2. Dyrehaven ten relevancia pola s\u00faa gran variedade de carballos centenarios e mais pola s\u00faa poboaci\u00f3n de cervos com\u00fans."}
{"id": "117394", "revid": "23204", "url": "https://gl.wikipedia.org/wiki?curid=117394", "title": "C\u00e9rvidos", "text": "Os c\u00e9rvidos (\"Cervidae\") son unha familia de mam\u00edferos ruminantes que incl\u00fae os cervos e veados. Te\u00f1en patas delgadas, pezu\u00f1os partidos en dous e longos pescozos. Son esveltos herb\u00edvoros. Te\u00f1en a pelaxe lisa ou moteada, e son os \u00fanicos mam\u00edferos aos que lles crecen hastas novas cada ano, formadas por \u00f3so morto. S\u00f3 as desenvolve os machos adultos, utiliz\u00e1ndoas durante a \u00e9poca de apareamento, cando os c\u00e9rvidos compiten polas femias. As hastas empezan a formarse a partir de d\u00faas protuberancias do cranio. Ao medrar, rec\u00f3breas un veludo. Cando as hastas crecen, empezan a ramificarse. Finalmente, o veludo cae. As\u00ed a cornamenta queda completa.\nPresenza en Galiza.\nO cervo com\u00fan en Galiza local\u00edzase principalmente nas serras orientais das provincias de Lugo e Ourense, as\u00ed como tam\u00e9n nunha pequena parte do leste da provincia da Coru\u00f1a. As poboaci\u00f3ns actuais son froito das repoboaci\u00f3ns cinex\u00e9ticas.\nNa antig\u00fcidade a s\u00faa poboaci\u00f3n estend\u00edase at\u00e9 a costa Atl\u00e1ntica, como amosan os numerosos petr\u00f3glifos con imaxes de cervos."}
{"id": "117395", "revid": "1131", "url": "https://gl.wikipedia.org/wiki?curid=117395", "title": "Parque", "text": "Un parque \u00e9 ou ben unha \u00e1rea natural, semi-natural ou unha plantaci\u00f3n que se emprega para lecer e xogo de persoas ou ben unha \u00e1rea de protecci\u00f3n da vida salvaxe ou h\u00e1bitats.\nOs parques como os parques urbanos ou xard\u00edns urbanos son espazos verdes para a o lecer e que se atopan dentro de cidades, urbanizaci\u00f3ns ou outros puntos de interese similares.\nOutros parques dest\u00ednanse \u00e1 protecci\u00f3n de grandes \u00e1reas naturais conservadas ou con certo interese de conservaci\u00f3ns. Tanto poden ser espazos de gran tama\u00f1o, onde abundan especies ou ecosistemas de interese de conservaci\u00f3n ou protecci\u00f3n, como pequenas \u00e1reas cun interese paisax\u00edstico, xeol\u00f3xico ou de conservaci\u00f3n biol\u00f3xica. Algunhas destes parques puideron ser declarado polos estados como \u00e1reas e interese e protexidas, ben sexan terreos p\u00fablicos ou privados.\nExemplos de parque ou xard\u00edns urbanos galego son a Alameda de Santiago de Compostela o lucense Parque de Rosal\u00eda de Castro, e o dun parque nacional galego declarado como lugar protexido \u00e9 o das Illas Atl\u00e1nticas."}
{"id": "117400", "revid": "88628", "url": "https://gl.wikipedia.org/wiki?curid=117400", "title": "Orchata", "text": "A orchata (en valenciano: \"orxata de xufa\", do lat\u00edn: \"hordeata\", \"feita de cebada ou orxo\") \u00e9 unha bebida refrescante (tam\u00e9n sobremesa), preparada con auga, azucre e chufas. As chufas son uns pequenos tub\u00e9rculos subterr\u00e1neos con forma de noz que proceden das ra\u00edces da xunca doce (\"Cyperus esculentus\").\nOrixe.\nA chufa era moi usada en terra de Exipto, onde se atoparon vasos con elas nas tumbas dos fara\u00f3ns. As\u00ed mesmo, diversos autores persas e \u00e1rabes mencionaban xa nos seus escritos os beneficios dixestivos e desinfectantes da chufa. Naquela \u00e9poca utiliz\u00e1base como bebida medicinal xa que \u00e9 moi beneficiosa para a sa\u00fade por ser altamente enerx\u00e9tica e diur\u00e9tica, xa que a orchata \u00e9 rica en minerais e vitaminas, entre os que destacan o f\u00f3sforo, o potasio e as vitaminas C e E. Mais, foi especialmente no s\u00e9culo VIII, cando os \u00e1rabes introducen o seu cultivo na zona mediterr\u00e1nea, denomin\u00e1ndoa \u00ableite de chufa\u00bb, antecedente directo do que m\u00e1is tarde pasou a chamarse orchata, sendo a horta de Valencia moi apropiada para o seu cultivo, xa que require terra solta e areosa as\u00ed como temperaturas suaves.\nUnha lenda popular di que o seu nome prov\u00e9n dos tempos da conquista de Valencia. A bebida foi ofrecida ao rei da coroa aragonesa Xaime I de Arag\u00f3n na entrada de Valencia por unha moza das hortas valencianas. Ao probar o seu sabor, Xaime contestou \"\u00abA\u00e7\u00f2 \u00e9s or, xata\u00bb\", que significa \u00abIsto \u00e9 ouro, filli\u00f1a\u00bb. Con todo esta pintoresca historia \u00e9 falsa. A etimolox\u00eda aut\u00e9ntica l\u00e9vanos ao lat\u00edn \"hordeata\", de \"hordeum\", que significa \"de cebada\" (tam\u00e9n chamada orxo en galego). Orixinalmente, pois, a orchata era unha auga de cebada.\nElaboraci\u00f3n.\nA elaboraci\u00f3n da orchata comeza co lavado do tub\u00e9rculo, posteriormente pasando a un mu\u00ed\u00f1o para a s\u00faa trituraci\u00f3n. D\u00e9ixase un tempo en maceraci\u00f3n, pr\u00e9nsase varias veces e obtense o extracto final. Para finalizar o proceso eng\u00e1deselle azucre e v\u00f3lvese a peneirar.\nInformaci\u00f3n nutricional.\nInformaci\u00f3n nutricional da orchata de chufa (por 100 ml)"}
{"id": "117404", "revid": "56817", "url": "https://gl.wikipedia.org/wiki?curid=117404", "title": "Izu", "text": "Izu (\u4f0a\u8c46\u5e02, \u3044\u305a\u3057, \"Izu-shi\") \u00e9 un concello da prefectura de Shizuoka no Xap\u00f3n. Est\u00e1 situada ao leste da rexi\u00f3n de T\u014dkai, ao sur-leste da rexi\u00f3n de Ch\u016bbu e ao leste da prefectura, na parte centro da pen\u00ednsula de Izu, na zona da provincia hist\u00f3rica de Izu, no centro da illa de Honshu. A s\u00faa superficie \u00e9 de 363,97\u00a0km\u00b2 e a poboaci\u00f3n de 35.226 habitantes (2009) e ten unha densidade de poboaci\u00f3n de 96,8 hab./km\u00b2.\nO concello de Izu limita cos concellos de Numazu, de Izunokuni, de It\u014d, de Higashiizu, de Kawazu e de Nishiizu."}
{"id": "117406", "revid": "98629", "url": "https://gl.wikipedia.org/wiki?curid=117406", "title": "Marcos Witt", "text": "Jonathan Mark Witt Holder, co\u00f1ecido como Marcos Witt, nado en San Antonio, Texas o 19 de maio de 1962, \u00e9 un cantante, compositor e pastor protestante mexicano de orixe estadounidense.\nTraxectoria.\nJonathan Mark Witt Holder \u00e9 o segundo de 3 fillos do matrimonio Jerry e Nola Witt, mozos misioneiros estadounidenses quen en 1962 se trasladaron a Durango, pequena cidade situada \u00f3 norte de M\u00e9xico, onde comezaron coas misi\u00f3ns relixiosas, quedando inconclusas por mor da morte do pai Jerry Witt, malia que contin\u00faa hoxe en d\u00eda sendo atendida por parte da familia. O seu pai, Jerry Witt, faleceu cando Marcos cumpriu os 2 meses de idade.\nA s\u00faa nai, Nola Helder, contraeu segundas nupcias anos despois con Francisco Warren, misioneiro estadounidense que adopta como propia a visi\u00f3n misioneira que Deus puso en mans de Nola e Jerry, o seu defunto esposo, qued\u00e1ndouse nesa cidade de M\u00e9xico para fundar e desenvolver novas congregaci\u00f3ns, pero principalmente ser o esposo de Nola e a quen Marcos lles deu un agasallo, Cutip\u00edn e Cutip\u00f3n, os seus fillos adoptivos da Cidade de Vitarte, sempre viuse a o seu pai Marcos Witt como un exemplo no canto, as\u00ed como a quen agradecen o ter 2 irm\u00e1s m\u00e1is, Nola e Lorena, as xemelgas que o matrimonio tivo anos despois.\nFrancisco Warren ser\u00eda quen asumir\u00eda o rol de pai adoptivo e gu\u00eda espiritual, xa que inculcar\u00eda no pequeno Marcos o estilo de vida do Cristianismo protestante. De novo Marcos foi asignado como ministro (l\u00edder) musical nunha congregaci\u00f3n cristi\u00e1 de San Antonio e tras realizar estudos b\u00e1sicos na escola americana de Durango, M\u00e9xico, Marcos Witt posteriormente estuda m\u00fasica na Universidade Ju\u00e1rez de Durango. Logo avanzou a s\u00faa preparaci\u00f3n musical e ministerial na universidade de Nebraska e nun conservatorio privado.\nEn 1986 casa coa estadounidense Miriam Lee, con quen ten 4 fillos: Elena Janette, Jonathan David, Kristofer Marcos e Carlos Franklin.\nCarreira.\nMarcos Witt funda no ano de 1987 o Grupo Canzi\u00f3n, chamado Canzion Producciones unha empresa mexicana produtora de m\u00fasica cristi\u00e1 moderna en espa\u00f1ol. O seu primeiro disco \"Canci\u00f3n a Dios\", producido en 1986, interpretado por el mesmo, marca o inicio formal da s\u00faa carreira musical. Mais foi en 1991 co Disco Proyecto AA que internacionalizou a s\u00faa m\u00fasica (entre algunhas canci\u00f3ns destaca \"Renuevame\", tema que actualmente se canta en moitas igrexas cristi\u00e1s )."}
{"id": "117408", "revid": "56817", "url": "https://gl.wikipedia.org/wiki?curid=117408", "title": "Izunokuni", "text": "Izunokuni (\u4f0a\u8c46\u306e\u56fd\u5e02, \u3044\u305a\u306e\u304f\u306b\u3057, \"Izunokuni-shi\") \u00e9 un concello da prefectura de Shizuoka no Xap\u00f3n. Est\u00e1 situado ao leste da rexi\u00f3n de T\u014dkai, ao sur-leste da rexi\u00f3n de Ch\u016bbu e ao leste da prefectura, na parte norte da pen\u00ednsula de Izu, na zona de provincia hist\u00f3rica de Izu, no centro da illa de Honsh\u016b. A s\u00faa superficie \u00e9 de 94,71\u00a0km\u00b2 e a poboaci\u00f3n de 49.372 habitantes (2009) e ten unha densidade de poboaci\u00f3n de 521 h/km\u00b2.\nO concello de Izunokuni limita cos concellos de Numazu, de Kannami, de Atami, de It\u014d e de Izu.\nHistoria.\nA cidade de Izunokuni foi fundada pola fusi\u00f3n de tres concellos de vila en 1 de abril de 2005."}
{"id": "117409", "revid": "65337", "url": "https://gl.wikipedia.org/wiki?curid=117409", "title": "Notafilia", "text": "A notafilia \u00e9 a parte da numism\u00e1tica que se dedica ao estudo e colecci\u00f3n do papel moeda. A\u00ednda que os billetes comezaron a utilizarse na China no s\u00e9culo X e en Occidente no XVII, o seu coleccionismo e estudo non se fixo popular ata o XX. A International Bank Note Society (IBNS) establecida en 1961 \u00e9 a principal organizaci\u00f3n notaf\u00edlica."}
{"id": "117410", "revid": "56817", "url": "https://gl.wikipedia.org/wiki?curid=117410", "title": "Fukuroi", "text": "Fukuroi (\u888b\u4e95\u5e02, \u3075\u304f\u308d\u3044\u3057, \"Fukuroi-shi\") \u00e9 un concello da prefectura de Shizuoka no Xap\u00f3n. Est\u00e1 situado ao leste da rexi\u00f3n de T\u014dkai, ao sur-leste da rexi\u00f3n de Ch\u016bbu e ao oeste da prefectura, na zona de provincia hist\u00f3rica de T\u014dt\u014dmi, no centro da illa de Honsh\u016b. A s\u00faa superficie \u00e9 de 108,56\u00a0km\u00b2 e a poboaci\u00f3n de 85.969 habitantes (2009) e ten unha densidade de poboaci\u00f3n de 792 h/km\u00b2.\nO concello de Fukuroi limita cos concellos de Iwata, de Mori e de Kakegawa."}
{"id": "117412", "revid": "89787", "url": "https://gl.wikipedia.org/wiki?curid=117412", "title": "Kakegawa", "text": "Kakegawa (\u639b\u5ddd\u5e02, \u304b\u3051\u304c\u308f\u3057, \"Kakegawa-shi\") \u00e9 un concello da prefectura de Shizuoka no Xap\u00f3n. Est\u00e1 situado ao leste da rexi\u00f3n de T\u014dkai, ao sur-leste da rexi\u00f3n de Ch\u016bbu e ao oeste da prefectura, na zona de provincia hist\u00f3rica de T\u014dt\u014dmi, no centro da illa de Honsh\u016b. A s\u00faa superficie \u00e9 de 265,63\u00a0km\u00b2 e a poboaci\u00f3n de 118.539 habitantes (2009) e ten unha densidade de poboaci\u00f3n de 446 h/km\u00b2.\nO concello de Kakegawa limita cos concellos de Fukuroi, de Mori, de Shimada, de Kikugawa e de Omaezaki."}
{"id": "117414", "revid": "85894", "url": "https://gl.wikipedia.org/wiki?curid=117414", "title": "A Granxa, O Freixo, Crecente", "text": "A Granxa \u00e9 un lugar da parroquia do Freixo no concello pontevedr\u00e9s de Crecente.\nNa Granxa aconteceu o primeiro enfrontamento vitorioso na guerra de independencia contra as tropas francesas de Soult. En febreiro de 1809 iniciouse neste lugar o levantamento que far\u00eda retroceder progresivamente as posici\u00f3ns do invasor de Galicia."}
{"id": "117415", "revid": "89787", "url": "https://gl.wikipedia.org/wiki?curid=117415", "title": "Kikugawa", "text": "Kikugawa (\u83ca\u5ddd\u5e02, \u304d\u304f\u304c\u308f\u3057, \"Kikugawa-shi\") \u00e9 un concello xapon\u00e9s da prefectura de Shizuoka. Est\u00e1 situado ao leste da rexi\u00f3n de T\u014dkai, no centro-sur da rexi\u00f3n de Ch\u016bbu e ao oeste da prefectura, na zona de provincia hist\u00f3rica de T\u014dt\u014dmi, no centro da illa de Honshu. A s\u00faa superficie \u00e9 de 94,24\u00a0km\u00b2 e a poboaci\u00f3n de 47.705 habitantes (2009) e ten unha densidade de poboaci\u00f3n de 506 hab./km\u00b2.\nO concello de Kikugawa limita cos concellos de Kakegawa, de Shimada, de Makinohara e de Omaezaki.\nHistoria.\nA cidade de Kikugawa foi fundada pola fusi\u00f3n de dous concellos de vila do distrito de Ogasa, Kikugawa e Ogasa, o 17 de xaneiro de 2005."}
{"id": "117416", "revid": "98629", "url": "https://gl.wikipedia.org/wiki?curid=117416", "title": "Mosciano Sant'Angelo", "text": "Mosciano Sant'Angelo \u00e9 un concello italiano da provincia de Teramo, na rexi\u00f3n dos Abruzos. Ten 8.728 habitantes (en 2007) e est\u00e9ndese por unha \u00e1rea de 48\u00a0km\u00b2, tendo unha densidade de poboaci\u00f3n de 182 hab/km\u00b2.\nFai fronteira cos concellos de: Bellante, Castellalto, Giulianova, Notaresco, Roseto degli Abruzzi, Sant'Omero e Tortoreto.\nFestivais.\nEn xullo a vila alberga un festival de jazz."}
{"id": "117417", "revid": "23204", "url": "https://gl.wikipedia.org/wiki?curid=117417", "title": "Bellante", "text": "Bellante \u00e9 un concello italiano da provincia de Teramo, na rexi\u00f3n dos Abruzos. Ten 7283 habitantes (en 2007) e est\u00e9ndese por unha \u00e1rea de 49\u00a0km\u00b2, tendo unha densidade de poboaci\u00f3n de 141 hab/km\u00b2.\nFai fronteira cos concellos de: Campli, Castellalto, Mosciano Sant'Angelo, Sant'Omero e Teramo."}
{"id": "117418", "revid": "72012", "url": "https://gl.wikipedia.org/wiki?curid=117418", "title": "Bartolomeu Dias", "text": "Bartolomeu Dias, nado cara ao ano 1450 e finado preto do Cabo de Boa Esperanza o 29 de maio de 1500, foi un navegador portugu\u00e9s. Non se co\u00f1ecen os seus antepasados, pero as honras e armas a el outorgadas pasaron aos seus descendentes.\nTraxectoria.\nDise que era descendente de Dinis Dias escudeiro de Xo\u00e1n I e como navegador descubriu Cabo Verde en 1445. Ign\u00f3rase o seu lugar e data de nacemento, pero alg\u00fans historiadores afirman que naceu en Mirandela, Tras os Montes.\nNa s\u00faa xuventude frecuentou as aulas de Matem\u00e1ticas e Astronom\u00eda na Universidade de Lisboa, e serviu na fortaleza de S\u00e3o Jorge da Mina. As\u00ed, era quen tanto de determinar as coordenadas dun local, como de enfrontarse a tempestades e calmarias como as do Golfo da Guinea.\nEn 1486, Xo\u00e1n II confioulle o comando de d\u00faas carabelas e unha naveta de mantementos co prop\u00f3sito p\u00fablico de ter noticias do Preste Xo\u00e1n. Ao comando da carabela S. Pantale\u00e3o estaba Xo\u00e1n Infante. O prop\u00f3sito non declarado da expedici\u00f3n ser\u00eda investigar a verdadeira extensi\u00f3n cara ao sur das costas do continente africano, e avaliar a posibilidade dun cami\u00f1o mar\u00edtimo para a India. Pero antes diso, capitaneara un nav\u00edo na expedici\u00f3n de Diogo de Azambuja ao Golfo da Guinea.\nMari\u00f1eiro experimentado, o primeiro en chegar ao Cabo das Tormentas, como o batizou en 1488 (chamado as\u00ed porque al\u00ed atopou grandes vendavais e tempestades), un dos m\u00e1is importantes acontecementos da historia das navegaci\u00f3ns. A expedici\u00f3n partira dende Lisboa en agosto de 1487. A bordo levaban dous homes e d\u00faas mulleres de raza negra, capturadas por Diogo C\u00e3o na costa occidental africana. Ben alimentados e vestidos, foron deixados na costa oriental para que desen testemu\u00f1a \u00e1s poboaci\u00f3ns daquelas rexi\u00f3ns da bondade e grandeza dos portugueses, e ao mesmo tempo recoller informaci\u00f3n sobre o reino de Preste Xo\u00e1n.\nEn decembro alcanzou a costa da actual Namibia, o punto m\u00e1is ao sur cartografado pola expedici\u00f3n de Diogo C\u00e3o. Continuando cara ao sur, descubriu primeiro a Angra dos Ilh\u00e9us, sendo apa\u00f1ado, por un violento temporal. Trece d\u00edas despois, buscou a costa, atopando s\u00f3 o mar. Aproveitando os ventos chegados da Ant\u00e1rtida que colen vigor no Atl\u00e1ntico Sur, navegando para nordeste, redescobrindo a costa, que a\u00ed xa ti\u00f1a a orientaci\u00f3n leste-oeste e norte (xa ao leste do cabo de Boa Esperanza, que foi renomeado polo rei portugu\u00e9s Xo\u00e1n II, por asegurar a esperanza de chegar \u00e1 India, para comprar as tan necesarias especias e outros artigos de luxo. Continuou cara ao leste, cartografou diversas ba\u00edas da costa da actual Sur\u00e1frica (\u00fatiles no futuro como portos naturais), e chegou ata a ba\u00eda de Algoa (800\u00a0km ao leste do cabo de Boa Esperanza).\nMot\u00edn e volta a Lisboa.\nNo entanto, a tripulaci\u00f3n amotinouse e obrigou ao capit\u00e1n a volver a Portugal pola li\u00f1a de costa cara ao oeste. No regreso, coa costa sempre visible, descubriu o cabo das Agullas, o punto m\u00e1is ao sur do continente, e o cabo das Tormentas, actual cabo de Boa Esperanza, cuxa lonxitude ti\u00f1a contoranado por alto mar na viaxe de ida. Nesta viaxe de volta especificou patr\u00f3ns de pedra nos principais puntos descubertos: na actual False Island, a punta do cabo das Tormentas, ent\u00f3n descuberto, e o cabo da Volta, hoxe Diaz Point. Volveu a Lisboa en decembro de 1488.\nAcompa\u00f1a a construci\u00f3n de buques e acompa\u00f1a a escuadra de Vasco da Gama, en 1499 como capit\u00e1n dun dos buques que ti\u00f1a como destino S\u00e3o Jorge da Mina. A expedici\u00f3n parte en 1497. En 1500, acompa\u00f1ou a Pedro \u00c1lvares Cabral na famosa viaxe que descubriu o Brasil. Cando a frota segu\u00eda para a India, o nav\u00edo no que \u00eda Bartolomeu Dias naufragou e o valente mari\u00f1eiro achou a morte xunto a s\u00faa descuberta m\u00e1is famosa, o cabo de Boa Esperanza."}
{"id": "117419", "revid": "5132", "url": "https://gl.wikipedia.org/wiki?curid=117419", "title": "Turia", "text": ""}
{"id": "117420", "revid": "839", "url": "https://gl.wikipedia.org/wiki?curid=117420", "title": "Alba Adriatica", "text": "Alba Adriatica \u00e9 un concello italiano da provincia de Teramo, na rexi\u00f3n dos Abruzos. Ten 11.820 habitantes (en 2008) e est\u00e9ndese por unha \u00e1rea de 9\u00a0km\u00b2, tendo unha densidade de poboaci\u00f3n de 1.244 hab/km\u00b2.\nFai fronteira cos concellos de: Colonnella, Corropoli, Martinsicuro e Tortoreto."}
{"id": "117421", "revid": "23204", "url": "https://gl.wikipedia.org/wiki?curid=117421", "title": "Sant'Omero", "text": "Sant'Omero \u00e9 un concello italiano da provincia de Teramo, na rexi\u00f3n dos Abruzos. Ten 5.398 habitantes (en 2007) e est\u00e9ndese por unha \u00e1rea de 33\u00a0km\u00b2, tendo unha densidade de poboaci\u00f3n de 163 hab/km\u00b2.\nFai fronteira cos concellos de: Bellante, Campli, Civitella del Tronto, Corropoli, Mosciano Sant'Angelo, Nereto, Sant'Egidio alla Vibrata, Torano Nuovo e Tortoreto."}
{"id": "117422", "revid": "22570", "url": "https://gl.wikipedia.org/wiki?curid=117422", "title": "Lista de concellos da provincia de Teramo", "text": "A provincia de Teramo conta con 47 concellos. Estes son:"}
{"id": "117423", "revid": "5312", "url": "https://gl.wikipedia.org/wiki?curid=117423", "title": "Agano", "text": "Agano (\u963f\u8cc0\u91ce\u5e02, \u3042\u304c\u306e\u3057, \"Agano-shi\") \u00e9 un concello da prefectura de Niigata no Xap\u00f3n. Est\u00e1 situado \u00f3 norte da rexi\u00f3n de Ch\u016bbu, e no centro-norte da prefectura, no centro da illa de Honsh\u016b. A s\u00faa superficie \u00e9 de 192,72\u00a0km\u00b2, a poboaci\u00f3n \u00e9 de 45\u00a0624 habitantes (2009) e ten unha densidade de poboaci\u00f3n de 237 h/km\u00b2.\nO concello de Agano limita cos concellos de Niigata, Shibata, Aga e Gosen."}
{"id": "117424", "revid": "1131", "url": "https://gl.wikipedia.org/wiki?curid=117424", "title": "Xard\u00edn do Turia", "text": "O Xard\u00edn do Turia (en valenciano: \"Jard\u00ed del T\u00faria\") \u00e9 o parque municipal m\u00e1is importante da cidade de Valencia. Tr\u00e1tase dun espazo verde, l\u00fadico e cultural no centro da cidade, no que se poden atopar instalaci\u00f3n tanto deportivas coma de ocio.\nDescrici\u00f3n.\nCreado en 1986 ocupa os \u00faltimos 10\u00a0km da antiga canle do r\u00edo Turia, o que sup\u00f3n unha superficie de m\u00e1is de 1.100.000 m\u00b2 recuperados para uso dos cidad\u00e1ns e visitantes. Como r\u00edo que era, sit\u00faase moitos metros por debaixo do nivel das r\u00faas de arredores, o que fai necesarias moitas escaleiras que o comunican coas avenidas que o envolven. O seu l\u00edmite polo oeste \u00e9 o Parque de Cap\u00e7alera no municipio de Mislata, e ao leste co mar Mediterr\u00e1neo. \u00c9 de titularidade municipal, e est\u00e1 dirixido por un ente denominado \"CulTuria\".\nHistoria.\nNo ano 1957 Valencia viviu un dos episodios m\u00e1is tr\u00e1xicos da s\u00faa historia. O 14 de outubro de 1957 a gran riada de Valencia anegou a cidade e causou a morte de ao redor dun centenar de persoas. Despois deste desastre decidiuse que o r\u00edo Turia non pod\u00eda seguir pasando polo centro de Valencia polo perigo que supu\u00f1a novas inundaci\u00f3ns. De modo que en 1958 decidiuse trasladar o r\u00edo a un lugar pr\u00f3ximo desvi\u00e1ndoo no chamado \"Plan Sur\" e converter a canle que atravesa a cidade nunha autoestrada urbana. Por\u00e9n, a vella canle foi reclamada polos cidad\u00e1ns como espazo verde para a cidade, polo que a antiga canle converteuse finalmente nun xard\u00edn publico co paso dos anos, recibindo a intervenci\u00f3n dos mellores equipos de urbanistas e dese\u00f1adores do momento. Ricardo Bofill dese\u00f1ou o tramo de xard\u00edn na zona nobre da cidade, con laranxeiras e palmeiras, pr\u00f3ximo ao Palau da M\u00fasica. O equipo \"Vetges Ti - Mediterrania\" dese\u00f1ou o tramo desde A Casa de l'Aigua at\u00e9 Nuevo Centro, inclu\u00edndo as instalaci\u00f3ns deportivas e algunhas fontes. A Conseller\u00eda de Agricultura dese\u00f1ou o tramo do \"Bosque Urbano\" comprendido entre Nuevo Centro e a zona deportiva de Serrans, colocando miles de pi\u00f1eiros. Posteriormente, realizouse o xard\u00edn de Gulliver.\nXa entrados no 2000, despois da inauguraci\u00f3n da estaci\u00f3n de metro de Alameda e a ponte chamada do Peite (antes pasarela de L'Exposici\u00f3) acondicionouse o tramo pr\u00f3ximo a esta estaci\u00f3n colocando un areeiro con xogos e unha zona arborada \u00fatil para feiras e exposici\u00f3ns. A continuaci\u00f3n, constru\u00eduse a ponte das Flores. Por \u00faltimo en 2007 acondicionouse o tramo do xard\u00edn entre o Parque de Cap\u00e7alera e a Casa de l'Aigua. Na actualidade o parque \u00e9 un lugar de encontro referente en Valencia con m\u00e1is de tres mill\u00f3ns de visitantes anuais. Supera en dimensi\u00f3ns a parques de Par\u00eds e outras grandes capitais europeas. O parque pos\u00fae integrado no seu interior a Cidade das Artes e as Ciencias, o Parque Gulliver, o Palau da M\u00fasica, o Parque de Cap\u00e7alera, o Bioparc e o Zoo de Valencia.\nSectores.\nO xard\u00edn est\u00e1 dividido en 11 sectores con distintos usos. Podemos falar en termos xerais, por\u00e9n, de tres zonas, a alta, a mediana e a baixa. Do Parque da Cap\u00e7alera at\u00e9 o Museo das Belas Artes, \u00e9 dicir, o sector alto, atopamos maiormente infraestruturas deportivas, divididos en d\u00faas por un tramo de bosque. Encostado ao r\u00edo, pero m\u00e1is alto que a canle, est\u00e1 o paseo da Alameda, un pequeno paseo dun quil\u00f3metro. De al\u00ed at\u00e9 a ponte de \u00c0ngel Custodi, o sector mediano, \u00e9 un xard\u00edn que conxuga bosque na parte alta e fontes, estanques e zonas de xogos na parte baixa, o denominado \"riu de xiquets\" que ten como estrela o Parque Gulliver. Na parte baixa, atopamos a Cidade das Artes e as Ciencias, tam\u00e9n rodeada de xard\u00edns, un r\u00edo pequeno e estanques, co \"Umbracle\", un xard\u00edn cuberto, encostado a desnivel. Ao final est\u00e1 o Oceanogr\u00e1fico e o \u00c0gora.\nPontes do Turia.\nUn altre distinctiu del parc s\u00f3n els nombrosos ponts que el creuen, 18 en total:\nUsos do parque.\nEntre a ponte do Real e a ponte de l'Exposici\u00f3 hai un grande espazo aberto que se emprega para varias actividades. Durante as Fallas e o 9 de outubro entre outras festas maiores, fanse castelos de fogos de artificio. Na outra banda da ponte da Exposici\u00f3n, no medio dunha serie de paseos axardinados, fanse varias feiras comerciais ou culturais por exemplo a Feira das Naci\u00f3ns, a Feira de Alimentos e a Feira Alternativa. Na zona alta, os campos deportivos adoitan estar cheos t\u00f3dalas fins de semana."}
{"id": "117425", "revid": "23204", "url": "https://gl.wikipedia.org/wiki?curid=117425", "title": "Silvi", "text": "Silvi \u00e9 un concello italiano da provincia de Teramo, na rexi\u00f3n dos Abruzos. Ten 15.264 habitantes (no 2006) e est\u00e9ndese por unha \u00e1rea de 20,6\u00a0km\u00b2, tendo unha densidade de poboaci\u00f3n de 741 hab/km\u00b2.\nFai fronteira cos concellos de: Atri, Citt\u00e0 Sant'Angelo (PE) e Pineto.\nSilvi Marina.\nA localidade de Silvi Marina ten unha poboaci\u00f3n permanente de arredor de 10.000 persoas. Consid\u00e9rase que ten unha das praias de mellor calidade de Europa, excelente para o agroturismo."}
{"id": "117426", "revid": "23204", "url": "https://gl.wikipedia.org/wiki?curid=117426", "title": "Pineto", "text": "Pineto \u00e9 un concello italiano da provincia de Teramo, na rexi\u00f3n dos Abruzos. Ten 14.089 habitantes (en 2007) e est\u00e9ndese por unha \u00e1rea de 37\u00a0km\u00b2, tendo unha densidade de poboaci\u00f3n de 353 hab/km\u00b2.\nFai fronteira cos concellos de Atri, Roseto degli Abruzzi e Silvi."}
{"id": "117427", "revid": "895", "url": "https://gl.wikipedia.org/wiki?curid=117427", "title": "Alba Adri\u00e1tica", "text": ""}
{"id": "117428", "revid": "5312", "url": "https://gl.wikipedia.org/wiki?curid=117428", "title": "Shibata", "text": "Shibata (\u65b0\u767a\u7530\u5e02, \u3057\u3070\u305f\u3057, \"Shibata-shi\") \u00e9 un concello da prefectura de Niigata no Xap\u00f3n. Est\u00e1 situada \u00f3 norte da rexi\u00f3n de Ch\u016bbu, e no centro-norte da prefectura, no centro da illa de Honsh\u016b. A s\u00faa superficie \u00e9 de 532,82\u00a0km\u00b2, a poboaci\u00f3n \u00e9 de 102.391 habitantes (2009) e ten unha densidade de poboaci\u00f3n de 192 h/km\u00b2.\nO concello de Shibata limita cos concellos de Niigata, Seir\u014d, Tainai, Aga, Agano (que son da prefectura de Niigata); Kitakata (que \u00e9 da prefectura de Fukushima); e Oguni (este \u00faltimo \u00e9 da prefectura de Yamagata)."}
{"id": "117429", "revid": "23204", "url": "https://gl.wikipedia.org/wiki?curid=117429", "title": "Castel Castagna", "text": "Castel Castagna \u00e9 un concello italiano da provincia de Teramo, na rexi\u00f3n dos Abruzos. Ten 540 habitantes (en 2007) e est\u00e9ndese por unha \u00e1rea de 17\u00a0km\u00b2, tendo unha densidade de poboaci\u00f3n de 32 hab/km\u00b2.\nFai fronteira cos concellos de: Basciano, Bisenti, Castelli, Cermignano, Colledara, Isola del Gran Sasso d'Italia e Penna Sant'Andrea."}
{"id": "117430", "revid": "23204", "url": "https://gl.wikipedia.org/wiki?curid=117430", "title": "Tortoreto", "text": "Tortoreto \u00e9 un concello italiano da provincia de Teramo, na rexi\u00f3n dos Abruzos. Ten 7.836 habitantes (en 2001) e est\u00e9ndese por unha \u00e1rea de 23\u00a0km\u00b2, tendo unha densidade de poboaci\u00f3n de 340 hab/km\u00b2.\nFai fronteira cos concellos de: Alba Adriatica, Corropoli, Giulianova, Mosciano Sant'Angelo e Sant'Omero."}
{"id": "117432", "revid": "23204", "url": "https://gl.wikipedia.org/wiki?curid=117432", "title": "Tossicia", "text": "Tossicia \u00e9 un concello italiano da provincia de Teramo, na rexi\u00f3n dos Abruzos. Ten 1.474 habitantes (en 2007) e est\u00e9ndese por unha \u00e1rea de 25 km\u00b2, tendo unha densidade de poboaci\u00f3n de 59 hab/km\u00b2. \nFai fronteira cos concellos de: Colledara, Fano Adriano, Isola del Gran Sasso d'Italia e Montorio al Vomano."}
{"id": "117433", "revid": "23204", "url": "https://gl.wikipedia.org/wiki?curid=117433", "title": "Colledara", "text": "Colledara \u00e9 un concello italiano da provincia de Teramo, na rexi\u00f3n dos Abruzos. Ten 2.250 habitantes (en 2007) e est\u00e9ndese por unha \u00e1rea de 19,86\u00a0km\u00b2, tendo unha densidade de poboci\u00f3n de 113,29 hab/km\u00b2.\nFai fronteira cos concellos de: Basciano, Castel Castagna, Isola del Gran Sasso d'Italia, Montorio al Vomano e Tossicia."}
{"id": "117435", "revid": "5132", "url": "https://gl.wikipedia.org/wiki?curid=117435", "title": "Lista das maiores cidades europeas e \u00e1reas metropolitanas segundo a poboaci\u00f3n", "text": ""}
{"id": "117440", "revid": "98629", "url": "https://gl.wikipedia.org/wiki?curid=117440", "title": "\u00c1rea metropolitana de Valencia", "text": "A \u00c1rea Metropolitana de Valencia at\u00f3pase na costa central do Pa\u00eds Valenciano, no contorno da s\u00faa cidade principal, Valencia. Tr\u00e1tase da primeira aglomeraci\u00f3n en n\u00famero de habitantes da comunidade. Como en todo c\u00e1lculo de \u00e1reas metropolitanas, os datos var\u00edan segundo as fontes.\nPoboaci\u00f3n.\nOs datos de poboaci\u00f3n desta \u00e1rea metropolitana var\u00edan dependendo das diferentes fontes consultadas. As cinco fontes consultas no caso de Valencia son o Proxecto ESPON (\"European Spatial Planning Observation Network\"), concretamente o seu \"Estudio sobre as funci\u00f3ns urbanas\", os datos da Eurostat Arban Audit (Auditor\u00eda Urbana), das Naci\u00f3ns Unidas, da Organizaci\u00f3n para a Cooperaci\u00f3n e o Desenvolvemento Econ\u00f3mico (OCDE) correspondente a \"rexi\u00f3ns metropolitanas\", do sitio web citypopulation.de, correspondendo a aglomeraci\u00f3ns urbanas e do Instituto Nacional de Estad\u00edstica.\n\u00c1rea metropolitana.\nDefinici\u00f3ns.\nSegundo o proxecto AUDES5, a \u00e1rea metropolitana de Valencia, cunha poboaci\u00f3n de 1.553.644 habitantes e unha superficie de 866,4\u00a0km\u00b2, formar\u00eda unha conurbaci\u00f3n con outras \u00e1reas urbanas pr\u00f3ximas, dando un total de 1.671.189 habitantes e 1.162,4\u00a0km\u00b2.\nSegundo a Entitat de Transport Metropolit\u00e0 de Val\u00e8ncia (Entidade de Transporte Metropolitano de Valencia) a \u00e1rea metropolitana de Valencia est\u00e1 constitu\u00edda por 59 concellos que se corresponden con t\u00f3dolos da comarca da Horta de Val\u00e8ncia, gran parte dos de Camp de T\u00faria, tres da Ribera Alta, dous da Ribera Baixa e un do Camp de Morvedre, ocupando unha superficie de 1.465'7\u00a0km\u00b2, cunha poboaci\u00f3n de 1.738.690 habitantes (INE 2007), contando por tanto cunha densidade de poboaci\u00f3n de 1.181 hab./km\u00b2.\nCoroas da \u00e1rea metropolitana.\nA Entitat P\u00fablica de Transport Metropolit\u00e0 de Val\u00e8ncia distingue tres coroas, en cada cal as tarifas son distintas."}
{"id": "117443", "revid": "624", "url": "https://gl.wikipedia.org/wiki?curid=117443", "title": "Santo Adalberto de Praga", "text": ""}
{"id": "117445", "revid": "1131", "url": "https://gl.wikipedia.org/wiki?curid=117445", "title": "Zeanuri", "text": "A elizate de Zeanuri \u00e9 un concello da provincia de Biscaia, no Pa\u00eds Vasco, que pos\u00fae unha \u00e1rea de 67\u00a0km\u00b2 cunha poboaci\u00f3n de 1242 habitantes (2004).\nPertence \u00e1 comarca de Arratia-Nervi\u00f3n e limita polo nordeste con Dima, polo noroeste con Areatza, polo sur con Uribe e Zigoitia e polo oeste con Orozko.\nTop\u00f3nimo.\nNo nome aparece a palabra \"uri\", que no dialecto occidental do \u00e9uscaro significa \"vila, pobo, cidade\". Esta palabra adoita aparecer combinada con nomes propios ou nomes com\u00fans para formar top\u00f3nimos en Biscaia, \u00c1raba e tam\u00e9n na Rioxa. As\u00ed \"Basauri\" significa \"vila do bosque\", Uribarri \u00e9 \"vila nova\" ou Otxanduri, \"vila de Otxanda\".\nNo caso de Zeanuri tratar\u00edase de \"vila de Cean\"; mais o primeiro termo do top\u00f3nimo \u00e9 desco\u00f1ecido xa que non se corresponde con ningunha palabra do \u00e9uscaro nin con ning\u00fan nome propio reco\u00f1ecible actualmente."}
{"id": "117447", "revid": "5312", "url": "https://gl.wikipedia.org/wiki?curid=117447", "title": "Gosen", "text": "Gosen (\u4e94\u6cc9\u5e02, \u3054\u305b\u3093\u3057, \"Gosen-shi\") \u00e9 un concello da prefectura de Niigata no Xap\u00f3n. Est\u00e1 situado \u00f3 norte da rexi\u00f3n de Ch\u016bbu, e no centro-norte da prefectura, no centro da illa de Honsh\u016b. A s\u00faa superficie \u00e9 de 351,87\u00a0km\u00b2, a poboaci\u00f3n \u00e9 de 55.108 habitantes (2009) e ten unha densidade de poboaci\u00f3n de 157 h/km\u00b2.\nO concello de Gosen limita cos concellos de Niigata, Tagami, Kamo, Sanj\u014d, Aga e Agano."}
{"id": "117448", "revid": "1131", "url": "https://gl.wikipedia.org/wiki?curid=117448", "title": "J\u014detsu", "text": "J\u014detsu (\u4e0a\u8d8a\u5e02, \u3058\u3087\u3046\u3048\u3064\u3057, \"J\u014detsu-shi\") \u00e9 un concello da prefectura de Niigata no Xap\u00f3n. Est\u00e1 situada \u00f3 norte da rexi\u00f3n de Ch\u016bbu, e \u00f3 oeste da prefectura, no centro da illa de Honsh\u016b. A s\u00faa superficie \u00e9 de 973,32\u00a0km\u00b2 e a poboaci\u00f3n de 204\u00a0225 habitantes (2009) e ten unha densidade de poboaci\u00f3n de 210 hab./km\u00b2. J\u014detsu \u00e9 a terceira cidade m\u00e1is poboada na prefectura e como centro da parte oeste da prefectura (zona J\u014detsu)\nO concello de J\u014detsu limita cos concellos de Itoigawa, de My\u014dk\u014d, de T\u014dkamachi, de Kashiwazaki (son da prefectura de Niigata); de Iiyama e de Sakae (son da prefectura de Nagano)."}
{"id": "117449", "revid": "125007", "url": "https://gl.wikipedia.org/wiki?curid=117449", "title": "Itoigawa", "text": "Itoigawa (\u7cf8\u9b5a\u5ddd\u5e02, \u3044\u3068\u3044\u304c\u308f\u3057, \"Itoigawa-shi\") \u00e9 un concello xapon\u00e9s da prefectura de Niigata. Est\u00e1 situada \u00f3 norte da rexi\u00f3n de Ch\u016bbu, e \u00f3 oeste da prefectura, no centro da illa de Honshu. A s\u00faa superficie \u00e9 de 746,24\u00a0km\u00b2 e a poboaci\u00f3n de 47.923 habitantes (2009) e ten unha densidade de poboaci\u00f3n de 64,2 hab./km\u00b2.\nO concello de Itoigawa limita cos concellos de J\u014detsu, de My\u014dk\u014d (son da prefectura de Niigata); de Hakuba, de Otari (son da prefectura de Nagano); e de Asahi (da prefectura de Toyama)."}
{"id": "117450", "revid": "56817", "url": "https://gl.wikipedia.org/wiki?curid=117450", "title": "My\u014dk\u014d", "text": "My\u014dk\u014d (\u5999\u9ad8\u5e02, \u307f\u3087\u3046\u3053\u3046\u3057, \"My\u014dk\u014d-shi\") \u00e9 un concello da prefectura de Niigata no Xap\u00f3n. Est\u00e1 situada \u00f3 norte da rexi\u00f3n de Ch\u016bbu, e \u00f3 oeste da prefectura (zona J\u014detsu), no centro da illa de Honsh\u016b. A s\u00faa superficie \u00e9 de 445,52\u00a0km\u00b2 e a poboaci\u00f3n de 36.073 habitantes (2009) e ten unha densidade de poboaci\u00f3n de 81 h/km\u00b2.\nO concello de My\u014dk\u014d limita cos concellos de Itoigawa, de J\u014detsu (son da prefectura de Niigata); de Otari, de Nagano, de Shinano e de Iiyama (son da prefectura de Nagano)."}
{"id": "117451", "revid": "5312", "url": "https://gl.wikipedia.org/wiki?curid=117451", "title": "Sanj\u014d", "text": "Sanj\u014d (\u4e09\u6761\u5e02, \u3055\u3093\u3058\u3087\u3046\u3057, \"Sanj\u014d-shi\") \u00e9 un concello da prefectura de Niigata no Xap\u00f3n. Est\u00e1 situado \u00f3 norte da rexi\u00f3n de Ch\u016bbu, no centro da prefectura (zona Ch\u016betsu), e no centro da illa de Honsh\u016b. A s\u00faa superficie \u00e9 de 432,01\u00a0km\u00b2, a poboaci\u00f3n \u00e9 de 102.279 habitantes (2009) e ten unha densidade de poboaci\u00f3n de 237 h/km\u00b2.\nO concello de Sanj\u014d limita cos concellos de Tsubame, Nagaoka, Mitsuke, Uonuma, Aga, Gosen, Kamo, Niigata (que son da prefectura de Niigata); e Tadami (este \u00faltimo \u00e9 da prefectura de Fukushima)."}
{"id": "117459", "revid": "5863", "url": "https://gl.wikipedia.org/wiki?curid=117459", "title": "Uni\u00f3n Coru\u00f1esa", "text": "Uni\u00f3n Coru\u00f1esa \u00e9 un partido pol\u00edtico localista da Coru\u00f1a, fundado en 1989 por Carlos Marcos.\nHistoria.\nNo ano 2007 Carlos Marcos presentou a s\u00faa candidatura \u00e1s elecci\u00f3ns municipais baixo as siglas do Partido Galeguista namentres que o antigo candidato do PPdG Fernando Rodr\u00edguez Corcoba actuou de igual modo co partido CORCOBA (CORu\u00f1eses con Buenos Argumentos). Tras do fracaso nas urnas, decidiron aunaren forzas e acordaron traballar por resucitar Uni\u00f3n Coru\u00f1esa, tomando certos puntos como a reposici\u00f3n do top\u00f3nimo castel\u00e1n \"La Coru\u00f1a\" ou a reforma da Lei de Normalizaci\u00f3n Ling\u00fc\u00edstica a fin de devolver a sociedade ao biling\u00fcismo harm\u00f3nico do que fala o n\u00facleo duro da dereita pol\u00edtica de Galiza.\nDenuncia contra Wikipedia.\nEn xu\u00f1o de 2009 Carlos Marcos cursou unha denuncia por calumnias e inxurias a fin de co\u00f1ecer a identidade dun editor da Wikipedia en castel\u00e1n pola s\u00faa edici\u00f3n da p\u00e1xina do seu partido, Uni\u00f3n Coru\u00f1esa, que era definida como \"ultradereitista\". Marcos reclamou unha fianza de 25.000 euros e acci\u00f3ns contra o autor do texto e mais contra a propia Wikipedia. O artigo nesa Wikipedia foi eliminado, en varias ocasi\u00f3ns, por irrelevante."}
{"id": "117461", "revid": "85894", "url": "https://gl.wikipedia.org/wiki?curid=117461", "title": "Nerga, O H\u00edo, Cangas", "text": "Nerga \u00e9 un lugar da parroquia do H\u00edo no concello pontevedr\u00e9s de Cangas na Comarca do Morrazo. Segundo o IGE, en 2011 ti\u00f1a 500 habitantes (259 homes e 241 mulleres).\nTr\u00e1tase dun dos lugares que forman parte da cultura Hioense. Tam\u00e9n \u00e9 o que ten m\u00e1is quil\u00f3metros de praia.\nA R\u00eda de Vigo ba\u00f1a as praias de Nerga, que est\u00e1n protexidas de fronte polas illas C\u00edes, son as praias m\u00e1is extensas da contorna. Ten dous frontes costeiros, nun deles limita con Vi\u00f1\u00f3, nese at\u00f3pase a praia de Nerga (ou Folla de Nerga) cunha lonxitude de aproximadamente 1 quil\u00f3metro de longo, separada por rochas da praia do medio e da de barra, tam\u00e9n con grande lonxitude. No outro fronte ten fronteira con Lim\u00e9ns e al\u00ed p\u00f3dense atopar praias pequenas coma Area das Patas, Os Castros, Temper\u00e1ns...\nA lenda di que o lugar no que se atopa o Con que preside a praia de Nerga foi antes ocupado por unha igrexa, e que se se mete a cabeza no interior da pedra a\u00ednda se pode o\u00edr o \u00f3rgano da mesma tocando os salmos da \u00e9poca."}
{"id": "117464", "revid": "89787", "url": "https://gl.wikipedia.org/wiki?curid=117464", "title": "T\u014dkamachi", "text": "T\u014dkamachi (\u5341\u65e5\u753a\u5e02, \u3068\u304a\u304b\u307e\u3061\u3057, \"T\u014dkamachi-shi\") \u00e9 un concello da prefectura de Niigata no Xap\u00f3n. Est\u00e1 situado \u00f3 norte da rexi\u00f3n de Ch\u016bbu, e \u00f3 sur da prefectura (zona Ch\u016betsu), no centro da illa de Honsh\u016b. A s\u00faa superficie \u00e9 de 589,92\u00a0km\u00b2 e a poboaci\u00f3n de 59.439 habitantes (2009) e ten unha densidade de poboaci\u00f3n de 101 h/km\u00b2.\nO concello de T\u014dkamachi limita cos concellos de J\u014detsu, de Kashiwazaki, de Nagaoka, de Ojiya, de Kawaguchi, de Uonuma, de Minamiuonuma, de Yuzawa, de Tsunan (son da prefectura de Niigata); e de Sakae (da prefectura de Nagano)."}
{"id": "117466", "revid": "98629", "url": "https://gl.wikipedia.org/wiki?curid=117466", "title": "Tsubame", "text": "Tsubame (\u71d5\u5e02, \u3064\u3070\u3081\u3057, \"Tsubame-shi\") \u00e9 un concello da prefectura de Niigata no Xap\u00f3n. Est\u00e1 situado \u00f3 norte da rexi\u00f3n de Ch\u016bbu, e no centro da prefectura (zona Kaetsu), no centro da illa de Honsh\u016b. A s\u00faa superficie \u00e9 de 110,88\u00a0km\u00b2, a poboaci\u00f3n \u00e9 de 82.348 habitantes (2009) e ten unha densidade de poboaci\u00f3n de 743 h/km\u00b2.\nO concello de Tsubame limita cos concellos de Nagaoka, Sanj\u014d, Niigata e Yahiko."}
{"id": "117467", "revid": "736", "url": "https://gl.wikipedia.org/wiki?curid=117467", "title": "Invasi\u00f3n de Bah\u00eda de Cochinos", "text": ""}
{"id": "117468", "revid": "98629", "url": "https://gl.wikipedia.org/wiki?curid=117468", "title": "Minamiuonuma", "text": "Minamiuonuma (\u5357\u9b5a\u6cbc\u5e02, \u307f\u306a\u307f\u3046\u304a\u306c\u307e\u3057, \"Minamiuonuma-shi\") \u00e9 un concello da prefectura de Niigata no Xap\u00f3n. Est\u00e1 situado ao norte da rexi\u00f3n de Ch\u016bbu, e no centro da prefectura (zona Ch\u016betsu), no centro da illa de Honsh\u016b. A s\u00faa superficie \u00e9 de 584,82\u00a0km\u00b2 e a poboaci\u00f3n de 61.739 habitantes (2009) e ten unha densidade de poboaci\u00f3n de 106 h/km\u00b2.\nO concello de Minamiuonuma limita cos concellos de Yuzawa, de T\u014dkamachi, de Uonuma (son da prefectura de Niigata); e de Minakami (da prefectura de Gunma).\nHistoria.\nA cidade de Minamiuonuma foi fundada pola fusi\u00f3n de dous concrllos de vila do distrito de Minamiuonuma (\"Muika-machi\" e \"Yamato-machi\") en 1 de novembro de 2004."}
{"id": "117470", "revid": "1410", "url": "https://gl.wikipedia.org/wiki?curid=117470", "title": "Filem\u00f3n e Baucis", "text": "Filem\u00f3n e Baucis foron d\u00faas personaxes mitol\u00f3xicas, \"os habitantes m\u00e1is compasivos do seu pobo\". O poeta latino Ovidio c\u00f3ntanos a historia da parella no libro VIII das s\u00faas Metamorfoses. Eles acolleron a Zeus e a Hermes disfrazados con farrapos e d\u00e9ronlles acubillo. Por iso Zeus permitiulles traballar para el e, no momento de morrer, fix\u00e9rono os dous ao mesmo tempo para que ning\u00fan sufrise polo outro, transformados en \u00e1rbores.\nMito.\nFilem\u00f3n e Baucis foron unha parella moi pobre que viv\u00edan na zona de Frixia. Zeus observaba que por aqueles territorios exist\u00eda un gran n\u00famero de familias que viv\u00edan en humildes chozas, pero eran pouco hospitalarios cos visitantes que por al\u00ed pasaban. Anoxado pola falta de amabilidade destes, decidiu investigar un pouco. Disfrazouse, xunto co seu axudante Hermes, cuns horribles farrapos vellos para dar un aspecto o m\u00e1is pobre posible, e as\u00ed foron visitando todas as casas, obtendo sempre un trato desagradable, excepto nunha das chozas, a de Filem\u00f3n e Baucis.\nEles acolleron o m\u00e1is amablemente posible a estes farrapentos que chamaron \u00e1 s\u00faa porta. D\u00e9ronlles auga para lavarse e o banquete m\u00e1is suntuoso que pod\u00edan ofrecerlles. Mentres transcorr\u00eda a comida, os esposos observaron con admiraci\u00f3n como os alimentos nunca se esgotaban. Ent\u00f3n a parella deduciu que os seus h\u00f3spedes eran, en realidade deuses inmortais. Despois do \u00e1gape, Zeus e Hermes mostr\u00e1ronse co seu aut\u00e9ntico aspecto e conduciron ao matrimonio ao m\u00e1is alto dun outeiro, desde o que se enxergaba toda a rexi\u00f3n. Dende al\u00ed puideron ver como a s\u00faa choza se transformaba nun grande pazo, que servir\u00eda de templo para os deuses. Ademais, en agradecemento, Zeus d\u00edxolles a Filem\u00f3n e \u00e1 s\u00faa muller que lles conced\u00eda todo canto quixeran, e estes pediron converterse en sacerdotes do templo. Por outra parte, Zeus enviou un gran diluvio \u00e1 rexi\u00f3n, cuxos habitantes pereceron totalmente, salvo a parella.\nZeus cumpriulles os seus desexos, viviron ao coidado do templo moito tempo e, \u00e1 hora de morrer, transform\u00e1ronse en \u00e1rbores \u00e1 vez: a Filem\u00f3n en carballo e a Baucis en pexego. Dende ent\u00f3n, ambos permaneceron xuntos para sempre coas p\u00f3las entrelazadas."}
{"id": "117472", "revid": "1131", "url": "https://gl.wikipedia.org/wiki?curid=117472", "title": "Huang Xianfan", "text": "Huang Xianfan (chin\u00e9s tradicional:\u9ec4\u73fe\u74a0, chin\u00e9s simplificado:\u9ec4\u73b0\u74a0), nado en Fusui (Guangxi) o 13 de novembro de 1899 e finado en Guilin (Guangxi) o 18 de xaneiro de 1982 foi un historiador chin\u00e9s, dos m\u00e1ximos representantes dos estudos zhuang (chin\u00e9s:\u58ef\u5b78/\u58ee\u5b66) na China do s\u00e9culo XX. As s\u00faas obras m\u00e1is importantes son a traballos acad\u00e9micos \"Unha breve historia dos Zhuang\" e \u201cHistoria xeral dos zhuang\u201d.\nTraxectoria.\nNaceu nunha familia humilde nunha aldea de Fusui, quedou orfo de pai aos dous anos e a s\u00faa nai morreu cando el ti\u00f1a doce anos. o seu primeiro nome foi Gan Jinying (chin\u00e9s:\u7518\u9326\u82f1/\u7518\u9526\u82f1) m\u00e1is tarde modificado para Huang Xianfan. En 1922 entrou na Escola local de Nanning para estudar historia, xeograf\u00eda e ingl\u00e9s. Entre 1926 e 1935 foi estudante no departamento de historia na Universidade de Beijing. En 1935 obtivo unha bolsa de estudos do goberno para estudar no Xap\u00f3n, estudando historia oriental na Universidade de Toquio. En 1937 volveu a China, atopou traballo como profesor de escola en Nanning. Entre 1938 e 1940 foi conferenciante na Universidade de Guangxi, en 1940 foi nomeado mestre asociado. En 1941 foi nomeado mestre de historia na Sun Yatsen Universidade de Guangdong, torn\u00e1ndose o primeiro mestre zhuang. Dende ent\u00f3n, seguiu a traballar na universidade ata a morte de 1982."}
{"id": "117474", "revid": "23204", "url": "https://gl.wikipedia.org/wiki?curid=117474", "title": "Citt\u00e0 Sant'Angelo", "text": "Citt\u00e0 Sant'Angelo \u00e9 un concello italiano da provincia de Pescara, na rexi\u00f3n dos Abruzos. Ten 13.566 habitantes (en 2007) e est\u00e9ndese por unha \u00e1rea de 61\u00a0km\u00b2, cunha densidade de poboaci\u00f3n de 222 hab/km\u00b2. Fai fronteira cos concellos de: Atri (TE), Cappelle sul Tavo, Collecorvino, Elice, Montesilvano e Silvi (TE)."}
{"id": "117475", "revid": "43749", "url": "https://gl.wikipedia.org/wiki?curid=117475", "title": "Los Angeles", "text": ""}
{"id": "117478", "revid": "73957", "url": "https://gl.wikipedia.org/wiki?curid=117478", "title": "Rub\u00e9n Blades", "text": "Rub\u00e9n Blades Bellido de Luna, nado en Cidade de Panam\u00e1, Panam\u00e1, o 16 de xullo de 1948, \u00e9 un cantante, compositor, m\u00fasico, actor, avogado e pol\u00edtico paname\u00f1o que desenvolveu a meirande parte da s\u00faa carreira nos Estados Unidos. Destaca sobre todas a s\u00faa faceta como int\u00e9rprete do x\u00e9nero musical co\u00f1ecido como salsa.\nTraxectoria.\nDende o d\u00e9cada de 1970 at\u00e9 a actualidade gravou m\u00e1is de vinte \u00e1lbums e participou como convidado en m\u00e1is de 15 gravaci\u00f3ns con artistas de diversos x\u00e9neros e tendencias. En reco\u00f1ecemento ao seu labor recibiu seis premios Grammy. Por outra banda, participou como actor en diferentes produci\u00f3ns tanto de Hollywood como de cinema independente. Viviu en Panam\u00e1 durante as ditaduras militares tanto de Omar Torrijos (1968-1981) coma de Manuel Antonio Noriega (1981-1989). Nalgunhas das s\u00faas letras, como na de \"Desapariciones\", Blades aproveita para denunciar este tipo de r\u00e9ximes totalitarios. Xa en 1994 participou nas elecci\u00f3ns presidenciais do seu pa\u00eds, nas que acadou o terceiro lugar en n\u00famero de votos, cunha porcentaxe ao redor do 20%, de entre m\u00e1is dunha decena de candidatos. Actualmente participa no goberno do seu pa\u00eds como ministro de turismo.\nVida familiar.\nA s\u00faa avoa materna, Carmen Caram\u00e9s, \u00e9 de Ourense, emigrada a Cuba."}
{"id": "117479", "revid": "12452", "url": "https://gl.wikipedia.org/wiki?curid=117479", "title": "Condado de Los Angeles", "text": ""}
{"id": "117482", "revid": "839", "url": "https://gl.wikipedia.org/wiki?curid=117482", "title": "Club de Mar R\u00eda de Ald\u00e1n", "text": "O Club de Mar R\u00eda de Ald\u00e1n \u00e9 un club de pirag\u00fcismo creado en 1978 por Manuel Marcelino Iglesias.\nHistoria.\nAs primeiras piraguas foron d\u00faas K-2 e d\u00faas K-1, que foron compradas ao Alondras CF de Cangas por 60.000 pesetas, sendo os primeiros regatistas un grupo de amigos de quince anos, entre eles Modesto Valladares, Pablo Vaqueiro, Jos\u00e9 Manuel Gonz\u00e1lez, Lu\u00eds A. Valladares e Ram\u00f3n Marcelino. Estes foron quen comezaron a inculcar a afecci\u00f3n entre os rapaces da vila, sum\u00e1ndose axi\u00f1a un bo n\u00famero de voluntarios que comezaron a practicar este deporte. Ao ano seguinte o club foi inscrito para competir na Gran Premio Provincial.\nAxi\u00f1a foi necesario facerse cunha K-4, sendo sufragada \u00f3 cincuenta por cento entre a Federaci\u00f3n Provincial e Marcelino Iglesias. O d\u00eda 17 de xaneiro de 1981 mante\u00f1en unha xuntanza no Tele-Club parroquial os poucos socios cos que contaba o club e de a\u00ed sae constitu\u00edda a primeira directiva.\nTranscorrido algo menos dun mes tras a morte Manuel Marcelino Iglesias o 25 de febreiro de 1982, o d\u00eda 13 de marzo de 1982 convocouse unha Asemblea Extraordinaria de socios no Tele-club, Alfonso Dacosta Canosa foi elixido novo presidente do club.\nO d\u00eda 3 de maio de 1982 pola tarde asin\u00e1banse perante notario, en Cangas, os Estatutos de Constituci\u00f3n do Club de Mar R\u00eda de Ald\u00e1n. Tam\u00e9n ese mesmo ano foi creada a secci\u00f3n de remo.\nA primeira regata: \"I Trofeo de pirag\u00fcismo K4\".\nA Regata de Ald\u00e1n naceu pouco despois da creaci\u00f3n do Club a principios dos 80. A directiva creu que a realizaci\u00f3n dunha competici\u00f3n en Ald\u00e1n ser\u00eda unha boa maneira de dar a co\u00f1ecer o Club e o pirag\u00fcismo na zona.\nPola situaci\u00f3n xeogr\u00e1fica e polas caracter\u00edsticas da r\u00eda de Ald\u00e1n, pensouse en crear unha competici\u00f3n deportiva de alto nivel, celebr\u00e1ndose a 1\u00aa regata organizada por este Club, o 29 de xu\u00f1o de 1983 en horario de ma\u00f1a, puntuable para a Copa Deputaci\u00f3n Provincial de Pontevedra: I Trofeo de Pirag\u00fcismo K4 Memorial Manuel Marcelino Iglesias.\nAs categor\u00edas foron masculina e feminina absoluta. Como clubs convidados estaban os de 1\u00aa e 2\u00aa divisi\u00f3n das 4 provincias galegas ademais do Universitario de Porto e o Vila do Conde, ambos de Portugal. Como trofeos repart\u00edronse \u00e1s tres primeiras embarcaci\u00f3ns e clubs un obsequio conmemorativo do evento.\nA Regata tivo como sa\u00edda e chegada a praia de Vilari\u00f1o, tendo a ciaboga nas rochas da praia de Mendu\u00ed\u00f1a (Ni\u00f1o do Corvo)\nO Comit\u00e9 Organizador estaba formado por Alfonso Dacosta Canosa, Avelino Gand\u00f3n Mendui\u00f1a, Seraf\u00edn Docampo Mendui\u00f1a, Maximino A. Portas Fern\u00e1ndez, Jos\u00e9 Cordeiro Bacelar, Jes\u00fas Dacosta Rial e Eugenio Docampo Mart\u00ednez.\nDebido ao \u00e9xito obtido neste I TROFEO K4 volveuse a repetir ao ano seguinte."}
{"id": "117484", "revid": "98629", "url": "https://gl.wikipedia.org/wiki?curid=117484", "title": "Resistencia", "text": "Unha resistencia \u00e9 un compo\u00f1ente electr\u00f3nico dese\u00f1ado para introducir unha resistencia ao paso da corrente el\u00e9ctrica entre dous puntos dun circu\u00edto, de acordo coa Lei de Ohm.\nNoutros casos, como nas m\u00e1quinas de pasar o ferro, quentadores etc., as resistencias empr\u00e9ganse para producir calor aproveitando o efecto Joule.\nUnha resistencia ideal \u00e9 un compo\u00f1ente cunha resistencia el\u00e9ctrica que permanece constande a pesar da voltaxe aplicada ou o fluxo de corrende que percorre este dispositivo. A\u00ednda que no \"mundo real\" as resistencias non poden alcanzar este obxectivo perfecto, son dese\u00f1adas para ofrecer pouca variaci\u00f3n na s\u00faa resistencia el\u00e9ctrica cando son sometidas a cambios de temperatura ou outros factores ambientais. As resistencias son un compo\u00f1ente moi habitual en calquera circu\u00edto el\u00e9ctrico e, por tanto, atop\u00e1molas en case t\u00f3dolos aparellos electr\u00f3nicos. As resistencias poden estar feitas de diferentes substancias e compostos, pero tam\u00e9n de f\u00edo met\u00e1lico especial, como a aliaxe de n\u00edquel-cromo, que ten unha gran resistencia el\u00e9ctrica.\nExisten resistencias de valor variable, que reciben o nome de potenci\u00f3metros.\nMedida.\nA magnitude definitoria dunha resistencia \u00e9 a s\u00faa resistencia ao paso de corrente el\u00e9ctrica, que \u00e9 unha proporci\u00f3n entre voltaxe e corrente e m\u00eddese en ohmios (s\u00edmbolo \u03a9), unha unidade do Sistema Internacional de Unidades. Un compo\u00f1ente que ten unha resistencia de 1 ohmio ao cal se aplica unha voltaxe de 1 voltio, \u00e9 percorrido por unha corrente de 1 amperio. Isto \u00e9 equivalente ao fluxo dun culombio de carga el\u00e9ctrica (aproximadamente 6.241506 \u00d7 1018) por segundo en direcci\u00f3n contraria. Para medir a resistencia \u00e1 corrente util\u00edzase un \u00f3hmetro, quizais como parte dun pol\u00edmetro.\nResistencia ideal.\nNa teor\u00eda de circu\u00edtos a resistencia \u00e9 un compo\u00f1ente \"ideal\" que responde linealmente \u00e1 lei de Ohm, as resistencias non lineais son esenciais para facer, por exemplo, os osciladores electr\u00f3nicos. No mundo real, as resistencias son dispositivos con diferentes formas, con caracter\u00edsticas e l\u00edmites operacionais moi espec\u00edficos. A resistencia ideal \u00e9 un bipolar pasivo que mant\u00e9n unha resistencia el\u00e9ctrica constante independentemente dos valores tomados pola tensi\u00f3n e a corrente. A s\u00faa ecuaci\u00f3n caracter\u00edstica segue a lei de Ohm e \u00e9:\nou:\nonde G \u00e9 a condutancia el\u00e9ctrica.\nEstas d\u00faas f\u00f3rmulas son elixidas en funci\u00f3n de se se considera como un par\u00e1metro a resistencia ou a condutancia. O seu comportamento ser\u00eda o dunha li\u00f1a recta que pasa a trav\u00e9s da orixe dos eixos, cunha pendente que depende do valor da resistencia. \nEste tipo de bipolar aprox\u00edmase ao comportamento dunha resistencia \"real\", se se pode prescindir das variaci\u00f3ns producidas na resistencia debido \u00e1 temperatura ou outras causas.\nA potencia absorbida pola resistencia vir\u00e1 dada por:\nTeor\u00eda de funcionamento.\nA lei de Ohm.\nO comportamento dunha resistencia ideal vir\u00e1 dado pola relaci\u00f3n que estabelece a lei de Ohm:\nEsta lei estabelece que a voltaxe (V) entre os extremos dunha resistencia \u00e9 proporcional \u00e1 corrente el\u00e9ctrica (I) que pasa ao seu trav\u00e9s e onde a constante de proporcionalidade \u00e9 a resistencia (R) op\u00f3n ao paso da corrente.\nResistencias en serie e en paralelo.\nAs resistencias nun circu\u00edto en paralelo te\u00f1en todas a mesma diferenza de potencial (voltaxe).\nDado un circu\u00edto podemos calcular a resistencia total do circu\u00edto (\"Req\"):\nA corrente que pasa a trav\u00e9s das resistencias conectadas en serie \u00e9 a mesma a todas, pero a voltaxe \u00e9 diferente a cada elemento. A suma das diferenzas de potencial nos extremos de cada resistencia \u00e9 igual \u00e1 voltaxe total que hai entre os extremos do circu\u00edto. Dado un circu\u00edto en serie podemos calcular a s\u00faa resistencia:\nSe temos un circu\u00edto onde se combinan resistencias en serie e en paralelo \u00e9 posible subdividilo en partes m\u00e1is pequenas que sexan ou dun tipo ou do outro. Dado o circu\u00edto podemos calcular a s\u00faa resistencia total:\nA pesar de que hai circu\u00edtos que non poden ser subdivididos deste xeito, na pr\u00e1ctica p\u00f3dese considerar que calquera valor non est\u00e1ndar de resistencia pode ser obtido por medio da combinaci\u00f3n dos valores est\u00e1ndar en serie ou en paralelo.\nPotencia disipada.\nA potencia disipada por unha resistencia (ou a resistencia equivalente dun circu\u00edto con resistencias) calc\u00falase da maneira seguinte:\nAs tres ecuaci\u00f3ns son equivalentes. A primeira deriva do efecto Joule, as outras d\u00faas da lei de Ohm.\nA cantidade total de enerx\u00eda liberada en forma de calor \u00e9 a integral da enerx\u00eda respecto do tempo:\nSe a potencia disipada \u00e9 m\u00e1is grande da que pode soportar a resistencia pode chegar a danala por sobrequecemento. O exceso de disipaci\u00f3n pode facer subir a temperatura ata un punto que poida chegase queimar a resistencia e mesmo causar un lume que afecte aos materiais e compo\u00f1entes adxacentes. Hai resistencias que abren o circu\u00edto cando chegan a un certo nivel de temperatura para previr posibles incendios.\nHai que facer notar que a potencia nominal dunha resistencia non \u00e9 o mesmo que a potencia que pode disipar de maneira segura na pr\u00e1ctica. A circulaci\u00f3n do aire e a proximidade \u00e1 placa do circu\u00edto, a temperatura ambiente, e outros factores poden reducir a disipaci\u00f3n de maneira significativa. A potencia nominal de disipaci\u00f3n pode ser dada por unha temperatura ambiente de 25\u00a0\u00b0C ao aire libre. Dentro da caixa dun equipo a 60\u00a0\u00b0C, a disipaci\u00f3n ser\u00e1 significativamente menor, se se disipa algo menos da cifra m\u00e1xima indicada polo fabricante, podemos a\u00ednda estar f\u00f3ra da zona de operaci\u00f3n segura, e abocados ao fallo prematuro do compo\u00f1ente.\nAs resistencias reais.\nAs resistencias reais caracter\u00edzanse polo valor da s\u00faa \"resistencia el\u00e9ctrica\", expresada en Ohm (\u03a9), e pola potencia m\u00e1xima (enerx\u00eda por unidade de tempo) que poden disipar sen destru\u00edrse, expresada en watts (W). \u00c1s veces, pero moi poucas, en lugar do valor da resistencia, ind\u00edcase o da s\u00faa condutancia (a inversa da resistencia). Para moitas aplicaci\u00f3ns civ\u00eds e industriais, no canto do valor da resistencia, o que se indica \u00e9 a tensi\u00f3n t\u00edpica de funcionamento, expresada en voltios (V).\nTanto no campo civil como no industrial, a principal aplicaci\u00f3n das resistencias \u00e9 a produci\u00f3n de calor a partir da electricidade polo efecto Joule. Hai moitos usos que podemos identificar no campo dos electrodom\u00e9sticos, como as coci\u00f1as de induci\u00f3n, o ferro de pasar, os fervedoiros de auga, o secador de cabelo (para quentar o aire), a lavadora ou o lavalouza (para quentar a auga), etc. Un ferro normalmente ten unha resistencia dunha potencia de 1 kW. Resistencias de potencia moito m\u00e1is grandes son utilizadas nos fornos industriais ou nos circu\u00edtos de control de veh\u00edculos el\u00e9ctricos como as locomotoras dos trens el\u00e9ctricos para disipar o exceso de enerx\u00eda, a pesar de que para este tipo de uso empezan a ser substitu\u00eddos en gran parte por circu\u00edtos electr\u00f3nicos de regulaci\u00f3n que son m\u00e1is eficientes.\nEstas resistencias, denominadas \"de potencia\" son tipicamente feitas enrolando f\u00edo de aliaxes met\u00e1licas a base de ferro, cromo, tungsteno ou outros materiais. Unha aliaxe moi utilizada \u00e9 o constant\u00e1n (55% de cobre e 45% de n\u00edquel). Para evitar, en parte, que este tipo de resistencias de f\u00edo condutor se comporten como un indutor (a pesar de ser un enrolamento de f\u00edo condutor qu\u00e9rese conseguir un comportamento de resistencia puro e evitar a xeraci\u00f3n de interferencias electromagn\u00e9ticas) o enrolamento faise seguindo d\u00faas espirais opostas coa idea de que as respectivas indutancias se anulen, esta construci\u00f3n recibe o nome de Ayrton-Perry.\nOutra grande utilizaci\u00f3n das resistencias atop\u00e1mola nos circu\u00edtos electr\u00f3nicos, para os que se producen nunha gran variedade de formas e valores de resistencia (desde fracci\u00f3ns de ohmio ata varios centenares de megaohms) e de potencia (desde uns poucos milivatios ata centenares de watts). As resistencias \u00fasanse como parte dos circu\u00edtos el\u00e9ctricos e electr\u00f3nicos, fundamentalmente util\u00edzanse con tres finalidades:\nNa t\u00e1boa seguinte hai unha serie de par\u00e1metros que determinan as caracter\u00edsticas funcionais das resistencias que se atopan no mercado:\nTipos de resistencias.\nAs resistencias poden ser fixas ou variables. As resistencias variables tam\u00e9n te\u00f1en denominaci\u00f3ns espec\u00edficas por exemplo potenci\u00f3metros ou re\u00f3statos e permiten alterar a resistencia do dispositivo mediante o xiro dunha roda ou deslizando un control. Tam\u00e9n hai outras resistencias variables especiais, por exemplo a fotorresistencia ou LDR que var\u00eda a s\u00faa resistencia el\u00e9ctrica en funci\u00f3n da luz que recibe, ou tam\u00e9n o termistor que var\u00eda a s\u00faa resistencia en funci\u00f3n da temperatura.\nAlgunhas resistencias son longas e delgadas, co verdadeiro material resistente no centro, e unha pata de metal condutor a cada extremo . Este encapsulado denom\u00ednase \"axial\". A foto da dereita mostra unha fileira de resistencias de uso xeral nunha tira. As resistencias que se usan nos computadores e a outros dispositivos electr\u00f3nicos son xeralmente m\u00e1is pequenas, a mi\u00fado con encapsulado para \"montaxe en superficie\" (tecnolox\u00eda de montaxe superficial) sen patillas. As resistencias de maior potencia ve\u00f1en en encapsulados de maior solidez dese\u00f1ados para disipar a calor eficientemente, pero todas te\u00f1en basicamente a mesma estrutura.\nResistencias de valor fixo.\nEste tipo de compo\u00f1ente presenta unha resistencia que foi fixada polo fabricante e non pode ser modificada.\nResistencia compostas de carbono.\nAs resistencias de compostas de carbono consisten nun cilindro s\u00f3lido con terminais de f\u00edo met\u00e1lico incrustados ou tapas de metal soldados nos laterais. O corpo da resistencia est\u00e1 protexido con pintura ou pl\u00e1stico. A inicios do s\u00e9culo XX presentaban o corpo sen illar, os terminais eran enrolados ao redor dos extremos do cilindro da resistencia e soldados. A resistencia era pintada coa codificaci\u00f3n de cor do seu valor.\nO elemento que fai a resistencia est\u00e1 feito dunha mestura dun material condutor, habitualmente carb\u00f3n ou grafito en po, e un material illante (xeralmente de cer\u00e1mica) tam\u00e9n en po e unha resina org\u00e1nica que fai de aglomerante da mestura. A resistencia vir\u00e1 determinada pola relaci\u00f3n entre o material de recheo (o po de cer\u00e1mica) e o carb\u00f3n. Canto maior sexa a concentraci\u00f3n de carb\u00f3n, un condutor d\u00e9bil, menor ser\u00e1 a resistencia. As resistencias compostas de carbono foron de uso corrente nos anos 60 e anteriores, pero xa non son de uso tan xeral dado que apareceron outros tipos que te\u00f1en mellores especificaci\u00f3ns, como a tolerancia, a dependencia da tensi\u00f3n e o estr\u00e9s (as resistencias compostas de carbono poden cambiar de valor cando son estresados con sobretensi\u00f3ns). Doutra banda, se o contido de humidade interno (por exposici\u00f3n durante alg\u00fan tempo a unha contorna h\u00famida) \u00e9 significativo, a calor que se producir\u00e1 ao soldar o compo\u00f1ente provocar\u00e1 un cambio irreversible do valor da resistencia. Se non eran sometidas a sobretensi\u00f3ns nin a quecemento, eran moi fiables. Este tipo de resistencia a\u00ednda se pode atopar no mercado, pero en comparaci\u00f3n con outros tipos, \u00e9 bastante custosa. Os seus valores de resistencia oscilan entre fracci\u00f3ns de ohmio ata 22 megaohms.\nResistencias de pel\u00edcula de carb\u00f3n.\nConstr\u00faense cun apoio illante, habitualmente un cilindro cer\u00e1mico, sobre o que se deposita unha pel\u00edcula de carbono puro, dun groso inferior a un micr\u00f3metro. O valor da resistencia do compo\u00f1ente determ\u00ednase por medio do groso da pel\u00edcula depositada e polo corte con l\u00e1ser dun cami\u00f1o estreito en forma de h\u00e9lice sobre a pel\u00edcula para crear un longo percorrido a seguir pola corrente, ao aumentar a lonxitude do material variamos a resistencia. Despois prot\u00e9xense da humidade e do desgaste cun verniz. Este tipo de resistencias presentan potencias entre 0,125 W e 5 W a 70\u00a0\u00b0C, mentres que a s\u00faa resistencia var\u00eda entre 1 ohmio e 10 megaohms, podemos traballar a temperaturas entre -55 e 155\u00a0\u00b0C e a s\u00faa m\u00e1xima voltaxe de traballo oscila entre 200 e 600 voltios.\nResistencias de pel\u00edcula grosa.\nAs resistencias de pel\u00edcula grosa fix\u00e9ronse populares durante a d\u00e9cada de 1970, e a\u00ednda hoxe en d\u00eda a maior\u00eda das que se utilizan en circu\u00edtos de tecnolox\u00eda SMD (montaxe en superficie) son deste tipo. A pesar do nome, a principal diferenza entre os de pel\u00edcula delgada e os de pel\u00edcula grosa non \u00e9 tanto o groso real da pel\u00edcula de material, sen\u00f3n a maneira en como se aplica ao cilindro (no caso das resistencias normais ou axiais) ou \u00e1 superficie (no caso das resistencias SMD), f\u00e1lase de pel\u00edcula delgada por grosos de ata 5 micr\u00f3metros e grosa cando pasa deste groso. Estas t\u00e9cnicas permiten a integraci\u00f3n de varias resistencias nun \u00fanico m\u00f3dulo, hai dous grandes grupos, os m\u00f3dulos de tipos SIL (Single In Line resistor\") e os de tipos DIL (\"Dual In Line resistor\").\nAs resistecnias de pel\u00edcula delgada fanse por polvorizaci\u00f3n cat\u00f3dica (un m\u00e9todo de deposici\u00f3n no baleiro) do material que cre a resistencia sobre un substrato illante. A pel\u00edcula \u00e9 gravada dunha maneira similar ao antigo proceso para facer placas de circu\u00edto impreso, \u00e9 dicir, a superficie c\u00f3brese cun material fotosensible, c\u00f3brese cunha pel\u00edcula co patr\u00f3n e \u00e9 irradiado con luz ultravioleta, e despois a fotograf\u00eda xerada permitir\u00e1 eliminar o material que non interesa. Os materiais utilizados son de cer\u00e1mica met\u00e1lica (cermet) como o nitruro de t\u00e1ntalo (TAN), o di\u00f3xido de rutenio (Ru2), o \u00f3xido de chumbo (PbO), o n\u00edquel-cromo (NiCr), ou pirocloros como o Bi2Ru2O7 ou o Bi2Ir2O7.\nO groso da pel\u00edcula pode ser controlado con precisi\u00f3n pero a\u00ednda as\u00ed, despois da fabricaci\u00f3n o valor da resistencia de pel\u00edcula delgada ou grosa non \u00e9 moi preciso, por iso, para conseguir un valor exacto, adoitan ser recortados cun l\u00e1ser abrasivo. As resistencias de pel\u00edcula delgada adoitan especificar tolerancias de 0,1, 0,2, 0,5 ou 1%, e presentar coeficientes de temperatura de 5 a 25 ppm/K.\nNas resistencias de pel\u00edcula grosa util\u00edzanse os mesmos tipos de cer\u00e1mica condutora que os indicados m\u00e1is arriba, pero mest\u00farase cun sinterizador (po) de vidro e alg\u00fan tipo de l\u00edquido de forma que o composto poida ser serigrafiado. Este composto de vidro e cer\u00e1mica condutiva (cermet) f\u00fandese nun forno a uns 850\u00a0\u00b0C. Os primeiros que se fabricaron ti\u00f1an tolerancias do 5%, pero melloraron e nas \u00faltimas d\u00e9cadas a tolerancia est\u00e1ndar \u00e9 do 2% ou do 1%. Os coeficientes de temperatura das resistencias de pel\u00edcula grosa son altos, tipicamente \u00b1200 ou \u00b1250 ppm/K; un cambio de temperatura de 40 kelvin pode cambiar a resistencia nun 1%.\nAs resistencias de pel\u00edcula delgada son xeralmente moito m\u00e1is caras que os de pel\u00edcula grosa, por exemplo, as de pel\u00edcula delgada de tipo SMD con tolerancias de 0,5%, e un coeficiente de temperatura de 25 ppm/K son aproximadamente d\u00faas veces m\u00e1is caras que as de pel\u00edcula grosa cunha tolerancia do 1% e un coeficiente de temperatura de 250 ppm/K.\nResistencias de pel\u00edcula met\u00e1lica.\nHoxe en d\u00eda este tipo de resistencias son habituais, normalmente est\u00e1n recubertas de n\u00edquel-cromo (NiCr) ou outros materiais de cer\u00e1mica met\u00e1lica (cermet) como os mencionados no apartado anterior. A diferenza das resistencias de pel\u00edcula delgada, o material pode ser aplicado con t\u00e9cnicas diferentes da polvorizaci\u00f3n cat\u00f3dica (a\u00ednda que esta tam\u00e9n \u00e9 unha das posible t\u00e9cnicas). Ademais o valor da resistencia determ\u00ednase, de maneira similar \u00e1s resistencias de pel\u00edcula de carbono, mediante o corte dunha h\u00e9lice na pel\u00edcula de material que produce a resistencia. O resultado \u00e9 unha tolerancia razoable (0,5, 1 ou 2%) e un coeficiente de temperatura (habitualmente) de 25 ou 50 ppm/K (partes por mill\u00f3n por kelvin).\nResistencias bobinadas.\nAs resistencias bobinadas fanse habitualmente enrolando un f\u00edo met\u00e1lico, usualmente nicromo, ao redor dun n\u00facleo de cer\u00e1mica, pl\u00e1stico ou fibra de vidro. Nos extremos do f\u00edo s\u00f3ldanse d\u00faas tapas, ou aneis, tocando o n\u00facleo. O conxunto prot\u00e9xese cunha capa de pintura, un pl\u00e1stico ou un esmalte endurecido ao forno a alta temperatura. Adoitan ter un di\u00e1metro entre 0,6 e 0,8\u00a0mm. Para as resistencias de m\u00e1is potencia util\u00edzase unha carcasa exterior de cer\u00e1mica ou aluminio co obxectivo de disipar a calor producida, as m\u00e1is grandes poden chegar a 1000 watts.\nDado que as resistencias bobinadas act\u00faan como un indutor electromagn\u00e9tico presentan unha indutancia non desexada m\u00e1is grande que outros tipos, a pesar das t\u00e9cnicas utilizadas no bobinado para minimizala.\nResistencias axustables e variables.\nCo termo de resistencias axustables des\u00edgnase un tipo de resistecias que permiten unha certa regulaci\u00f3n dos seus par\u00e1metros el\u00e9ctricos, corrente e tensi\u00f3n, pero s\u00f3 se pode axustar un n\u00famero limitado \u00e1s veces. Dispo\u00f1en de tres terminais, dous determinan unha resistencia R constante e o terceiro \u00e9 m\u00f3bil, de forma que \u00e9 posible axustar a resistencia entre 0 e R en funci\u00f3n da posici\u00f3n que ocupe este contacto m\u00f3bil.\nCando se fala de resistencias variables refer\u00edmonos a un tipo de dispositivo que foi dese\u00f1ado para ser axustado en calquera momento, e m\u00e1is especificamente f\u00e1lase de potenci\u00f3metros e re\u00f3statos. Unha resistencia variable pode ter un ou m\u00e1is puntos fixos de forma que a resistencia pode cambiarse movendo os cables de conexi\u00f3n a diferentes terminais. Noutros casos pode haber un contacto que escorrega e que permite unha variaci\u00f3n continua da resistencia. Ademais destes dispositivos que utilizan un sistema manual e mec\u00e1nico de axuste, tam\u00e9n hai un outro tipo, son aqueles que var\u00edan a s\u00faa resistencia co cambio doutro par\u00e1metro como a temperatura ou a cantidade de luz que incide sobre eles.\nUn elemento frecuente aos dispositivos electr\u00f3nicos (receptores de radio, amplificadores de m\u00fasica, televisores, etc.) \u00e9 unha resistencia de tres terminais axustable continuamente pola rotaci\u00f3n dun eixo, a variaci\u00f3n pode ser lineal ou logar\u00edtmica. Cando se conectan o tres terminais reciben o nome de potenci\u00f3metros, posto que act\u00faan como un divisor de tensi\u00f3n axustable continuamente. Un exemplo com\u00fan \u00e9 un control de volume para un receptor de radio anal\u00f3xico.\nIdentificaci\u00f3n das resistencias.\nDada a s\u00faa medida, os fabricantes indican o valor nominal das resistencias cun c\u00f3digo de cores, pero no caso das que se utilizan en montaxe superficial presc\u00edndese das cores e m\u00e1rcanse os valores numericamente. A resistencia el\u00e9ctrica tam\u00e9n se pode medir cun ohmetro ou cun mult\u00edmetro.\nIdentificaci\u00f3n por bandas de cor.\nO m\u00e9todo de identificaci\u00f3n por cores m\u00e1is utilizado segue un c\u00f3digo de catro bandas de cor pintadas ao redor da resistencia. As d\u00faas primeiras bandas corresponden aos dous primeiros d\u00edxitos do valor da resistencia; a terceira banda \u00e9 un multiplicador; e a cuarta corresponde \u00e1 tolerancia (na pr\u00e1ctica as resistencias que est\u00e1n \u00e1 venda non son perfectas e presentan unha variaci\u00f3n respecto do valor nominal que traen indicado). Cada cor corresponde a un determinado n\u00famero, segundo se mostra na t\u00e1boa de debaixo.\nPor exemplo verde-azul-amarelo-vermello ser\u00eda 56 * 104 ohms = 56 * 10000 ohms = 560 kohms \u00b12%.\nValores nominais comercializados.\nA pesar de que poden ir desde poucos miliohms ata o xigaohm, a industria non fabrica calquera valor de resistencia, no mercado s\u00f3 hai uns determinados valores de resistencia que foron normalizados seguindo unha serie de Renard. A norma internacional IEC 60063, publicada pola Comisi\u00f3n Electrot\u00e9cnica Internacional, define os valores est\u00e1ndar para as resistencias e os condensadores. Os valores foron agrupados en series que se denominan E6, E12, E24, E96 e E192, cada serie cunha tolerancia t\u00edpica. O nome informa do n\u00famero de elementos que compo\u00f1en a serie entre 10 e 100 ou entre 100 e 1000; as\u00ed a serie E12 cont\u00e9n 12 valores diferentes entre 10 e 100 mentres que a serie E24 est\u00e1 formada por 24 valores entre 10 e 100. As series en combinaci\u00f3n coa tolerancia t\u00edpica de cada unha permiten cubrir t\u00f3dolos valores posibles.\nO n\u00famero de valores van aumentando coa precisi\u00f3n requirida. Por exemplo, para a serie E6 (con resistencias cunha tolerancia do 20%) perm\u00edtense seis valores: 10, 15, 22, 33, 47 e 68. Isto significa que os valores desta serie poden ser m\u00faltiplos de 10. Por exemplo, alg\u00fans valores utilizables poden ser 0,47 \u03a9, 4,7 \u03a9, 47 \u03a9, 470 \u03a9, 4,7 k\u03a9, 47 k\u03a9, 470 k\u03a9 e as\u00ed sucesivamente.\nDependendo da tolerancia permitida, a norma IEC 60063 define os seguintes valores:\nCodificaci\u00f3n das resistencias para montaxe superficial (SMT).\n\u00c1s resistencias, cando se atopan en circu\u00edtos con tecnolox\u00eda de montaxe de superficie, impr\u00edmenselles valores num\u00e9ricos nun c\u00f3digo similar ao usado nas resistencias axiais.\nAs resistencias de tolerancia est\u00e1ndar nestes tipos de montaxes (Standard-tolerance Surface Mount Technology (SMT)) son marcados cun c\u00f3digo de tres d\u00edxitos, no cal os primeiros dous d\u00edxitos representan os primeiros dous d\u00edxitos significativos e o terceiro d\u00edxito representa unha potencia de dez (o n\u00famero de ceros).\nPor exemplo: \n\"334\" 33 \u00d7 10,000 ohmios = 330 kiloohmios \n\"222\" 22 \u00d7 100 ohmios = 2.2 kiloohmios \n\"473\" 47 \u00d7 1,000 ohmios = 47 kiloohmios \n\"105\" 10 \u00d7 100,000 ohmios = 1 megaohmios\nAs resistencias de menos de 100 ohmios escr\u00edbense: 100, 220, 470. O n\u00famero cero final representa dez \u00e1 portencia de cero, o cal \u00e9 1.\nPor exemplo: \n\"100\" = 10 \u00d7 1 ohmios = 10 ohmios \n\"220\" = 22 \u00d7 1 ohmios = 22 ohmios\nAlgunhas veces estes valores m\u00e1rcanse como \"10\" ou \"22\" para previr erros.\nAs resistencias menores de 10 ohmios te\u00f1en un 'R' para indicar a posici\u00f3n do punto decimal.\nPor exemplo: \n\"4R7\" = 4.7 ohmios \n\"0R22\" = 0.22 ohmios \n\"0R01\" = 0.01 ohmios\nAs resistencias de precisi\u00f3n son marcados con c\u00f3digos de catro d\u00edxitos, nos cales os primeiros tres d\u00edxitos son os n\u00fameros significativos e o cuarto \u00e9 a potencia de dez.\nPor exemplo: \n\"1001\" = 100 \u00d7 10 ohmios = 1 kiloohmio \n\"4992\" = 499 \u00d7 100 ohmios = 49.9 kiloohmios \n\"1000\" = 100 \u00d7 1 ohmios = 100 ohmios\nOs valores \"000\" e \"0000\" aparecen nalgunhas ocasi\u00f3ns nas ligaz\u00f3ns de montaxes de superficie, debido a que te\u00f1en (unha resistencia aproximada a cero).\nResistencias de precisi\u00f3n.\nSon aquelas cuxo valor se axusta con erros de 100 partes por mill\u00f3n ou menos e te\u00f1en ademais unha variaci\u00f3n moi pequena coa temperatura, da orde de 10 partes por mill\u00f3n entre 25 e 125 \u00b0C. Este compo\u00f1ente ten unha utilizaci\u00f3n moi especial en circu\u00edtos anal\u00f3xicos, con axustes moi estreitos das especificaci\u00f3ns. Este tipo de compo\u00f1ente logra a s\u00faa precisi\u00f3n tanto no seu valor, como na s\u00faa especificaci\u00f3n de temperatura debido a que debe ser considerado un sistema, onde os materiais que o compo\u00f1enn interact\u00faan para lograr a s\u00faa estabilidade. Un filme met\u00e1lico moi fino p\u00e9gase a un illante como o vidro, ao aumentar a temperatura, a expansi\u00f3n t\u00e9rmica do metal \u00e9 maior que a do vidro e isto produce no metal unha forza que o comprime reducindo a s\u00faa resistencia el\u00e9ctrica, o coeficiente de variaci\u00f3n de resistencia do metal coa temperatura \u00e9 positivo, a suma case lineal destes factores fai que a resistencia non var\u00ede ou que o faga minimamente."}
{"id": "117485", "revid": "22570", "url": "https://gl.wikipedia.org/wiki?curid=117485", "title": "Cyndi Lauper", "text": "Cynthia Ann Stephanie Lauper, co\u00f1ecida como Cyndi Lauper, nada en Brooklyn (Nova York) o 22 de xu\u00f1o de 1953, \u00e9 unha cantante, actriz, compositora e produtora estadounidense moi popular na d\u00e9cada dos 80. Vendeu m\u00e1is de 60 mill\u00f3ns de copias dos seus \u00e1lbums en todo o mundo e foi a primeira cantante feminina en colocar 4 singles dun mesmo traballo no top 5 do Billboard americano.\nTraxectoria.\nComezou a s\u00faa carreira art\u00edstica coma cantante de diversas bandas pero posteriormente decidiu emprender unha carreira en solitario. As\u00ed, en 1983 lanzou o seu primeiro \u00e1lbum titulado \"She's So Unusual\", do que vendeu s\u00f3 nos Estados Unidos m\u00e1is de 4,5 mill\u00f3ns de copias conseguindo asemade colocar catro dos temas deste traballo no top 5 do Billboard americano: \"Girls Just Want to Have Fun\", \"Time After Time\", \"She Bop\" e \"All Through The Night\". Nesta mesma \u00e9poca foi contratada para interpretar o tema principal da pel\u00edcula \"The Goonies\" (1985), producida por Steven Spielberg.\nEn 1986 publicou o seu segundo traballo, \"True Colors\", co que obtivo un nomeamento aos Grammy polo tema que d\u00e1 nome ao disco. O seu terceiro \u00e1lbum, \"A Night To Remember\" (1989), inclu\u00eda o tema \"I Drove All Night\", polo que acadou outro nomeamento aos premios Grammy dese ano, e que posteriormente ser\u00eda versionado por Roy Orbison e C\u00e9line Dion\nEn 1990 participou no concerto \"The Wall in Berlin\", celebrado a ra\u00edz da ca\u00edda do muro. Tam\u00e9n tomou parte nunha homenaxe realizada a John Lennon en Londres por petici\u00f3n da s\u00faa vi\u00fava, Yoko Ono. No ano 1993 publica o \u00e1lbum \"Hat Full of Stars\", que ser\u00eda o m\u00e1is aclamado pola cr\u00edtica. En 1994, edita un recompilatorio de \u00e9xitos, \"Twelve deadly cyns... and then some\", no que o tema \"Hey now\" \u00e9 unha versi\u00f3n reggae do seu \u00e9xito \"Girls just wanna have fun\".\nPosteriormente editar\u00eda outros traballos coma \"Sisters of Avalon\" (1996), composto integramente por ela; \"Merry Christmas... have a nive life\" (1997), un traballo natalicio con canci\u00f3ns tradicionais e temas novos; \"Shine\" (2001), que s\u00f3 se editou no Xap\u00f3n; \"At last\" (2004), unha homenaxe aos grandes da m\u00fasica americana; \"The Body Acoustic\" (2005), no que reinventa os seus temas m\u00e1is co\u00f1ecidos xunto a outros artistas; e \"Bring Ya To The Brink\" (2008), con doce temas de baile in\u00e9ditos, Memphis Blues(2010) con m\u00fasica do x\u00e9nero blues."}
{"id": "117498", "revid": "92340", "url": "https://gl.wikipedia.org/wiki?curid=117498", "title": "Pete Rodr\u00edguez", "text": "Pedro Juan Rodr\u00edguez Ferrer, co\u00f1ecido como Pete \"El Conde\" Rodr\u00edguez, nado en Ponce, Porto Rico, o 31 de xaneiro de 1933 e finado no Bronx, Nova York, Estados Unidos, o 2 de decembro de 2000, foi un cantante portorrique\u00f1o de salsa. Pete 'o Conde' Rodr\u00edguez non s\u00f3 \u00e9 reco\u00f1ecido como un dos m\u00e1is extraordinarios vocalistas na historia da salsa, sen\u00f3n coma un referente latino indiscut\u00edbel. C\u00f3mpre p\u00f3r de relevo a calidade musical dos seus traballos canda \u00e1 Fania All-Stars."}
{"id": "117499", "revid": "22570", "url": "https://gl.wikipedia.org/wiki?curid=117499", "title": "Guaguanc\u00f3", "text": "O guaguanc\u00f3 \u00e9 un tipo de rumba orixinaria de Cuba, de cando o tempo da abolici\u00f3n da escravitude na illa, contra o 1886. O guaguanc\u00f3 representa unha fusi\u00f3n de varios rituais profanos afro-cubanos co\u00f1ecidos como rumbas.\nHistoria.\nBoa parte dos guaguanc\u00f3s eran composici\u00f3ns an\u00f3nimas. As m\u00e1is antigas datan de finais da era colonial espa\u00f1ola na illa e co\u00f1\u00e9cense como \"rumbas do tempo de Espa\u00f1a\". A pesar dos seus ritmos netamente africanos, o guaguanc\u00f3 revela certas influencias espa\u00f1olas, especialmente nas s\u00faas manifestaci\u00f3ns flamencas e das d\u00e9cimas campesi\u00f1as nos textos.\nBaile.\nOs bailadores do guaguanc\u00f3 m\u00f3vense ao ritmo dos instrumentos de percusi\u00f3n rodeados dun coro dirixido por un solista, realizando unha coreograf\u00eda altamente er\u00f3tica. O home vai na procura da muller con fortes movementos p\u00e9lvicos moi expresivos. Ela fai por evadilo e rexeitalo, malia que finalmente \u00e9 sometida aos seus avances. O acto final da danza, significando a conquista realizada, co\u00f1\u00e9cese como o \"vacunao\"."}
{"id": "117500", "revid": "1410", "url": "https://gl.wikipedia.org/wiki?curid=117500", "title": "Maracaibo", "text": "A cidade de Maracaibo \u00e9 a capital do Estado do Zulia, en Venezuela, e mais do Municipio Maracaibo. \u00c9 alcumada \"\"Tierra del Sol Amada\".\" \nXeograf\u00eda.\nClima.\nMaracaibo \u00e9 unha das cidades m\u00e1is quentes de Venezuela e de toda Am\u00e9rica do Sur, de clima entre semi\u00e1rido (K\u00f6ppen: BSh) e de sabana tropical (K\u00f6ppen: Aw) atenuado pola influencia moderadora do lago de Maracaibo; A temperatura hist\u00f3rica media de Maracaibo \u00e9 de 29 \u00b0C (84,2 \u00b0F). No pasado, o clima da cidade, de feito en toda a costa do lago de Maracaibo, era insalubre debido \u00e1 combinaci\u00f3n de altas temperaturas e alta humidade. Hoxe, o control das pragas e os efectos do desenvolvemento urbano erradicaron en boa medida eses problemas.\nPoboaci\u00f3n.\nPos\u00fae unha poboaci\u00f3n aproximada de algo m\u00e1is de dous mill\u00f3ns e medio de habitantes, convert\u00e9ndose as\u00ed na segunda cidade con m\u00e1is poboaci\u00f3n de toda Venezuela e a cidade m\u00e1is extensa do pa\u00eds.\nSituaci\u00f3n.\nSituada no occidente do territorio venezolano, en terreos de orixe aluvial, dentro da depresi\u00f3n do lago de Maracaibo na beira noroeste deste.\nHistoria.\nIdade Moderna.\nA cidade foi fundada por primeira vez en 1529 polo conquistador alem\u00e1n Ambrosius Einger como Neu N\u00fcrnberg (\"novo N\u00fcrnberg\") na colonia de Klein-Wenedig, pero pronto foi abandonada.\nFoi refundada o 20 de xaneiro de 1571 polo capit\u00e1n Alonso Pacheco co nome de Nueva Zamora, despois de tres anos de guerras cos indios S\u00e1paras, Kyrikiris, Alliles e Toas locais.\nAt\u00e9 o s\u00e9culo XVII foi un importante porto colonial, tras varios ataques piratas perdeu a s\u00faa importancia.\nIdade Contempor\u00e1nea.\nDespois do descubrimento dos campos petrol\u00edferos en 1917, a cidade comezou a desenvolverse activamente.\nCultura.\nUnha das manifestaci\u00f3ns culturais t\u00edpicas de Maracaibo \u00e9 a gaita zuliana.\nEnsino superior.\nEn Maracaibo hai diversas universidades, sendo as principais a Universidade do Zulia - (LUZ, fundada en 1891) e a Universidade Rafael Urdaneta (fundada en 1973). \nAdemais est\u00e1n radicadas en Maracaibo a Universidad Nacional Experimental de la Fuerza Armada UNEFA, Universidad Rafael Belloso Chac\u00edn - (URBE), Universidad Cat\u00f3lica Cecilio Acosta, Universidad Dr. Jos\u00e9 Gregorio Hern\u00e1ndez, Universidade Bolivariana de Venezuela sede Zulia e a Universidade Nacional Aberta (UNA)."}
{"id": "117501", "revid": "98629", "url": "https://gl.wikipedia.org/wiki?curid=117501", "title": "Lago de Maracaibo", "text": "O Lago de Maracaibo, Lago Maracaibo, Lago de Zulia ou Lago Coquivacoa \u00e9 un lago de auga salobre situado no occidente de Venezuela.\nNomes.\nRecibe o seu nome da cidade de Maracaibo no estado de Zulia, que \u00e1 s\u00faa vez recibe, posibelmente, o seu nome dun xefe ind\u00edxena. Outro nome que a\u00ednda \u00e9 usado, con menos frecuencia \u00e9 o de lago Coquivacoa, pola rexi\u00f3n de Coquivacoa. \nSituaci\u00f3n.\nO lago est\u00e1 situado na parte m\u00e1is occidental de Venezuela, entre os estados de Zulia, Trujillo e M\u00e9rida.\nXeolox\u00eda.\nPolas s\u00faas caracter\u00edsticas xeol\u00f3xicas \u00e9 discutido se \u00e9 axustado o nome de lago. Considerado como tal, ten unha superficie de entre duns a 13 800 km\u00b2, \u00e9 o maior de Am\u00e9rica Latina e o 19\u00ba entre os lagos m\u00e1is grandes do mundo. O rexistro xeol\u00f3xico demostrou que no pasado foi un lago indiscut\u00edbel, e como tal, o segundo m\u00e1is antigo da Terra (ap\u00f3s o lago Baikal) cunha antig\u00fcidade de entre 20 e 36 mill\u00f3ns de anos, a\u00ednda que conecta co mar de forma similar a unha lagoa, a enorme antig\u00fcidade, a s\u00faa historia xeol\u00f3xica e a importante profundidade de Maracaibo difer\u00e9nciano das verdadeiras lagoas, aquelas cunha historia xeol\u00f3xica moderna (con antig\u00fcidades duns poucos miles de anos) e unha escasa profundidade (en xeral, inferior a 5 metros) que as relaciona co lagoas.\nNo extremo norte conecta co Golfo de Venezuela por un estreito de 55 km. \u00c9 alimentado por numerosos r\u00edos, sendo o m\u00e1is grande o r\u00edo Catatumbo. \nMeteorolox\u00eda.\n\"(V\u00e9xase o artigo princiapal, Relampo do Catatumbo)\"\nNesta zona prod\u00facese o denominado raio Catatumbo, fen\u00f3meno que, a trav\u00e9s de 1.176.000 raios por cada ano, xera at\u00e9 preto do 10% do ozono atmosf\u00e9rico do planeta. Serviu historicamente como \"Faro de navegantes.\" \nHistoria.\nO 24 de xullo de 1823 a frota colombiana de Sim\u00f3n Bol\u00edvar liderada por Jos\u00e9 Prudencio Padilla venceu ao esquadr\u00f3n realista de \u00c1ngel Laborde y Navarro na \"Batalla do lago Maracaibo\", conseguindo a independencia de Venezuela.\nEconom\u00eda.\nPetr\u00f3leo.\nO lago pos\u00fae unha gran riqueza petrol\u00edfera, sendo onde se extrae a maior parte da produci\u00f3n de cru do pa\u00eds latinoamericano. A conca de Maracaibo \u00e9 unha das zonas con maior riqueza petrol\u00edfera do mundo, con m\u00e1is de 15.000 pozos perforados desde 1914.\nPesca.\nO lago era de importancia vital para as comunidades ind\u00edxenas e posteriormente para os colonizadores europeos. A actividade industrial afectou \u00e1s capturas, por\u00e9n a actividade pesqueira contin\u00faa. T\u00e9\u00f1ense feito chamados para manter a biodiversidade, minguada pola contaminaci\u00f3n e a pesca non selectiva.\nEcosistema.\nO lago ten augas bastante osixenadas o que o fai rico en algas e en peixes. A pesar da contaminaci\u00f3n, ten unha grande biodiversidade. Especies como garzas, caim\u00e1ns, camar\u00f3ns, carangrexos, iguanas, meros, pelicanos, manat\u00edes, golfi\u00f1os ou quenllas te\u00f1en aqu\u00ed o seu h\u00e1bitat. Nas beiras do lago at\u00f3panse mangleiros e plantas de coco, entre moitas outras especies. Existen numerosas especies de peixes end\u00e9micos da conca do lago de Maracaibo, entre elas o \"Lamontichthys maracaibero.\""}
{"id": "117502", "revid": "6939", "url": "https://gl.wikipedia.org/wiki?curid=117502", "title": "Lago de Zulia", "text": ""}
{"id": "117504", "revid": "839", "url": "https://gl.wikipedia.org/wiki?curid=117504", "title": "Matrimonio entre persoas do mesmo sexo en Sur\u00e1frica", "text": "O matrimonio homosexual tornouse legal en Sur\u00e1frica o 30 de novembro de 2006, sendo o quinto estado en facelo, e o primeiro en \u00c1frica.\nHistoria e caracter\u00edsticas.\nEn xullo de 2002, a Corte Superior de Sur\u00e1frica indicou que era discriminatorio e inconstitucional que a lei surafricana non permita o matrimonio entre persoas do mesmo sexo.\nEn decembro de 2005, o Tribunal Constitucional surafricano deu un prazo de doce meses ao parlamento para adaptar a s\u00faa lexislaci\u00f3n de xeito que as parellas homosexuais puideran acceder \u00e1 Lei Nacional sobre Matrimonio.\nNa sentenza de 2005, o xu\u00edz Albie Sachs ditaminou, que a reformada Lei Nacional de Matrimonio debe tam\u00e9n inclu\u00edr as palabras \"ou c\u00f3nxuxe\" tralas palabras esposa ou marido. Se tras o prazo de doce meses dado polo tribunal ao parlamento non se cambiase o texto da lei, os tribunais aplicar\u00edan esas palabras automaticamente.\nA resoluci\u00f3n xudicial que declarou que a Le Nacional sobre Matrimonio era inconstitucional foi consensuada pola totalidade dos membros do tribunal, xa que a Constituci\u00f3n surafricana prohibe expresamente a discriminaci\u00f3n por raz\u00f3n da orientaci\u00f3n sexual. Se ben unha minor\u00eda do tribunal quer\u00eda o cambio inmediato e autom\u00e1tico da lei, a maior\u00eda votou darlle ao parlamento un ano de prazo.\nO tribunal permite tam\u00e9n aos funcionarios a obxecci\u00f3n de conciencia con respecto \u00e1 aplicaci\u00f3n da Lei Nacional sobre Matrimonio."}
{"id": "117506", "revid": "1131", "url": "https://gl.wikipedia.org/wiki?curid=117506", "title": "Murcia (hom\u00f3nimos)", "text": "O top\u00f3nimo castel\u00e1n Murcia p\u00f3dese referir a:\nAmais, como apelido pode referirse a:"}
{"id": "117508", "revid": "23204", "url": "https://gl.wikipedia.org/wiki?curid=117508", "title": "Sant'Egidio alla Vibrata", "text": "Sant'Egidio alla Vibrata \u00e9 un concello italiano da provincia de Teramo, na rexi\u00f3n dos Abruzos. Ten 9.415 habitantes (en 2007) e est\u00e9ndese por unha \u00e1rea de 18\u00a0km\u00b2, cunha densidade de poboaci\u00f3n de 523 hab/km\u00b2.\nFai fronteira cos concellos de: Ancarano, Ascoli Piceno (AP), Civitella del Tronto, Folignano (AP), Maltignano (AP), Sant'Omero e Torano Nuovo."}
{"id": "117510", "revid": "98629", "url": "https://gl.wikipedia.org/wiki?curid=117510", "title": "Tainai", "text": "Tainai (\u80ce\u5185\u5e02, \u305f\u3044\u306a\u3044\u3057, \"Tainai-shi\") \u00e9 un concello da prefectura de Niigata no Xap\u00f3n. Est\u00e1 situada \u00f3 norte da rexi\u00f3n de Ch\u016bbu, e \u00f3 norte da prefectura (zona Kaetsu), no centro da illa de Honsh\u016b. A s\u00faa superficie \u00e9 de 265,18\u00a0km\u00b2 e a poboaci\u00f3n de 31.652 habitantes (2009) e ten unha densidade de poboaci\u00f3n de 119 h/km\u00b2.\nO concello de Tainai limita cos concellos de Shibata, de Sekikawa, de Murakami (son da prefectura de Niigata); e de Oguni (da prefectura de Yamagata).\nHistoria.\nA cidade de Tainai foi fundada pola fusi\u00f3n dun concello de vila (\"Nakaj\u014d\") e un concello de aldea (\"Kurokawa\") do distrito de Kitakanbara no ano 2005."}
{"id": "117513", "revid": "89787", "url": "https://gl.wikipedia.org/wiki?curid=117513", "title": "Ojiya", "text": "Ojiya (\u5c0f\u5343\u8c37\u5e02, \u304a\u3062\u3084\u3057, \"Ojiya-shi\") \u00e9 un concello da prefectura de Niigata no Xap\u00f3n. Est\u00e1 situado \u00f3 norte da rexi\u00f3n de Ch\u016bbu, e no centro da prefectura (zona Ch\u016betsu), no centro da illa de Honsh\u016b. A s\u00faa superficie \u00e9 de 155,12\u00a0km\u00b2 e a poboaci\u00f3n de 38.910 habitantes (2009) e ten unha densidade de poboaci\u00f3n de 251 h/km\u00b2.\nO concello de Ojiya limita cos concellos de Nagaoka, de T\u014dkamachi, de Kawaguchi e de Uonuma."}
{"id": "117514", "revid": "1131", "url": "https://gl.wikipedia.org/wiki?curid=117514", "title": "Campo de concentraci\u00f3n de Mauthausen", "text": ""}
{"id": "117515", "revid": "1093", "url": "https://gl.wikipedia.org/wiki?curid=117515", "title": "\u00d3scar Pereiro S\u00edo", "text": ""}
{"id": "117517", "revid": "56817", "url": "https://gl.wikipedia.org/wiki?curid=117517", "title": "Mitsuke", "text": "Mitsuke (\u898b\u9644\u5e02, \u307f\u3064\u3051\u3057, \"Mitsuke-shi\") \u00e9 un concello da prefectura de Niigata no Xap\u00f3n. Est\u00e1 situado \u00f3 norte da rexi\u00f3n de Ch\u016bbu, e no centro da prefectura (zona de Ch\u016betsu), no centro da illa de Honsh\u016b. A s\u00faa superficie \u00e9 de 77,96\u00a0km\u00b2 e a poboaci\u00f3n de 41.898 habitantes (2009) e ten unha densidade de poboaci\u00f3n de 537 h/km\u00b2.\nO concello de Mitsuke limita cos concellos de Nagaoka e de Sanj\u014d."}
{"id": "117521", "revid": "72012", "url": "https://gl.wikipedia.org/wiki?curid=117521", "title": "Marcelino Pardal Pouso", "text": "Marcelino Pardal Pouso, nado en Ferrol o 2 de novembro de 1917 e finado en B\u00e8ziers (Francia) o 19 de maio de 2009, foi un anarquista galego, derradeiro galego en morrer dos que estiveron no campo de concentraci\u00f3n de Mauthausen durante a segunda guerra mundial.\nTraxectoria.\nSegundo o historiador Eliseo Fern\u00e1ndez, pertenc\u00eda \u00e1s Juventudes Libertarias. Frecuentaba o Centro Obreiro de Cultura do barrio de Ferrol Vello, que funcionaba como escola e como centro cultural. Co\u00f1ecido no mundo do f\u00fatbol como Xelo, xogou no Racing de Ferrol dende 1933/34. Debutou na Segunda Divisi\u00f3n co club verde en 1934/35. Militou no Racing at\u00e9 pouco despois do estoupido da guerra civil espa\u00f1ola, e trala toma da s\u00faa cidade polo bando nacional foi mobilizado polas tropas franquistas. Mais tralo asasinato do seu irm\u00e1n Paco, mari\u00f1eiro republicano no acoirazado Espa\u00f1a, decidiu mudar de bando. Pasou ao ex\u00e9rcito republicano, co que loitou na batalla do Ebro. Posteriormente cruzou os Pireneos, e en Francia foi internado no campo de concentraci\u00f3n de Agde para posteriormente ser inclu\u00eddo nas brigadas de traballo que constru\u00edan a li\u00f1a f\u00e9rrea a Maginot.\nCoa toma de Francia por parte das tropas de Adolf Hitler e a captura de m\u00e1is de 800 espa\u00f1ois, foi trasladado a Mauthausen, tras negar Francisco Franco que tivesen a nacionalidade espa\u00f1ola. Considerados ap\u00e1tridas, m\u00e1is da metade deles faleceron debido ao esgotamento ou aos asasinatos dos carcereiros.\nSegundo Amical Mauthausen, a asociaci\u00f3n de espa\u00f1ois deportados, sa\u00edu de Estrasburgo nun tren de gando, chegando ao campo o 11 de decembro de 1940. Al\u00ed estivo at\u00e9 o 7 de maio de 1945, dous d\u00edas despois da chegada das tropas estadounidenses ao campo.\nAs autoridades nazis tatu\u00e1ronlle no brazo o n\u00famero 5101. Formaba parte do equipo de f\u00fatbol \"La Rep\u00fablica\", formado por espa\u00f1ois deportados.\nTrala liberaci\u00f3n non quixo retornar a Espa\u00f1a, vivindo en B\u00e8ziers, sen conceder entrevistas e sen participar apenas en actos de homenaxe e lembranza. O Racing de Ferrol sondou a posibilidade dunha homenaxe, pero sen \u00e9xito."}
{"id": "117522", "revid": "75439", "url": "https://gl.wikipedia.org/wiki?curid=117522", "title": "Intoxicaci\u00f3n et\u00edlica", "text": "A intoxicaci\u00f3n et\u00edlica aguda, ou simplemente intoxicaci\u00f3n et\u00edlica, \u00e9 aquela intoxicaci\u00f3n ou s\u00edndrome cl\u00ednica causada por un exceso de consumo de alcohol et\u00edlico ou etanol, un l\u00edquido vol\u00e1til, arom\u00e1tico e combustible que procede da fermentaci\u00f3n de substancias azucradas (amid\u00f3n ou celulosa); constit\u00fae, ademais, un elemento activo das bebidas espirituosas e alcoh\u00f3licas. Tam\u00e9n se considera o estado de embriaguez que se deriva dos efectos desta inxesta excesiva.\nClasificaci\u00f3ns.\nA intoxicaci\u00f3n et\u00edlica p\u00f3dese clasificar segundo varios aspectos: como com\u00fan ou profesional, ou leve ou grave.\nDentro das intoxicaci\u00f3ns com\u00fans, poden ser o resultado dun consumo espor\u00e1dico ou dun consumo habitual. No primeiro caso dar\u00eda lugar a intoxicaci\u00f3ns de tipo agudo e no segundo ser\u00edan intoxicaci\u00f3ns de tipo cr\u00f3nico (alcoholismo).\nPola outra banda, as formas leves son as co\u00f1ecidas coma embriaguez; pola outra, as formas graves corresp\u00f3ndense normalmente con casos m\u00e1is excepcionais que mesmo poden ser causa de morte.\nBebidas.\nA fonte das intoxicaci\u00f3ns alcoh\u00f3licas agudas est\u00e1 constitu\u00edda polas bebidas espirituosas ou alcoh\u00f3licas que se clasifican en funci\u00f3n do seu grado de concentraci\u00f3n en alcohol:\nA\u00ednda que nestas bebidas existen outros elementos que poden definir os caracteres organol\u00e9pticos, en condici\u00f3ns ordinarias, a embriaguez d\u00e9bese de modo exclusivo \u00f3 etanol. As doses t\u00f3xicas deste alcohol son moi variables dependendo das circunstancias individuais do suxeito e, m\u00e1is importante a\u00ednda, do costume que te\u00f1a o individuo \u00f3 mesmo. A inxesti\u00f3n de 1,2 a 1,5 g. de alcohol por quilo de peso produce embriaguez no 75% da poboaci\u00f3n. A partir deste valor a embriaguez \u00e9 a regra ata alcanzar valores de 5-6 gramos por quilo de peso, podendo chegar a ser unha intoxicaci\u00f3n mortal.\nToxicocin\u00e9tica do alcohol et\u00edlico.\nAbsorci\u00f3n.\nA absorci\u00f3n do etanol p\u00f3dese realizar por v\u00eda oral, t\u00f3pica ou pulmonar, sendo m\u00e1is com\u00fan e importante, non obstante, a primeira. O alcohol abs\u00f3rbese principalmente no intestino delgado, pero o est\u00f3mago recolle un 20-30%, de a\u00ed que o seu efecto apareza tan rapidamente; tr\u00e1tase dunha das poucas substancias con absorci\u00f3n a nivel do est\u00f3mago. O resto da absorci\u00f3n real\u00edzase a nivel do duodeno. Por outra banda, todo o alcohol \u00e9 absorbido, \u00e9 dicir, non pasa nada \u00e1s feces. O mecanismo de absorci\u00f3n real\u00edzase por difusi\u00f3n pasiva obedecendo a lei de Fick:\nA velocidade de difusi\u00f3n (VD) depende da superficie de absorci\u00f3n (S), do grosor da membrana (d) e da diferenza de concentraci\u00f3ns entre o aparato dixestivo (C_1) e o sangue (C_2), mentres que a constante K infl\u00fae pouco.\nDisto ded\u00facense as diferenzas fisiol\u00f3xicas e patol\u00f3xicas que modificar\u00e1n a capacidade de absorci\u00f3n dos suxeitos. Outras modificaci\u00f3ns deberanse, por exemplo, \u00e1 presenza ou non de alimentos no intestino que diminuir\u00edan a superficie de absorci\u00f3n dispo\u00f1ible e, polo tanto, atrasar\u00edan a absorci\u00f3n. Outro exemplo ser\u00eda a velocidade de inxesti\u00f3n de alcohol (beber nunha soa toma aumentar\u00e1 a absorci\u00f3n) ou a graduaci\u00f3n alcoh\u00f3lica da bebida (a maior concentraci\u00f3n de alcohol no intestino, m\u00e1is r\u00e1pida absorci\u00f3n).\nO alcohol pasa do tubo dixestivo directamente \u00e1 vea porta e de a\u00ed incorporase directamente \u00e1 circulaci\u00f3n xeral. A absorci\u00f3n completa real\u00edzase aos 30-60 minutos despois da inxesti\u00f3n.\nDistribuci\u00f3n.\nA distribuci\u00f3n comeza unha vez que o alcohol est\u00e1 absorbido, ent\u00f3n \u00e9 cando se establece un proceso de difusi\u00f3n h\u00edstica por todo o organismo que vir\u00e1 regulado por dous factores: a concentraci\u00f3n de auga e de alcohol no sangue.\n\u00c9 posible co\u00f1ecer a concentraci\u00f3n de alcohol no sangue nun tempo cero despois de establecido o equilibrio dunha dose \u00fanica de alcohol, xa que se pode calcular aplicando a f\u00f3rmula proposta por Widmark:\nOnde:\nExcreci\u00f3n.\nA excreci\u00f3n \u00e9 o \u00faltimo paso e consiste na eliminaci\u00f3n do alcohol do corpo. Existen varias v\u00edas:\nMecanismo de acci\u00f3n.\nO alcohol \u00e9 un t\u00f3xico que act\u00faa mediante distintos mecanismos, entre os que figuran estes que se atopan a continuaci\u00f3n.\nProduce unha alteraci\u00f3n da fluidez e composici\u00f3n das membranas celulares xa que ten un efecto bif\u00e1sico, isto \u00e9, primeiro a membrana faise mais flu\u00edda polo aumento dos fosfoglic\u00e9ridos e logo aumenta a rixidez \u00f3 aumentar o colesterol. Tam\u00e9n altera os receptores da membrana e inhibe a ATPase.\nRepercute na xeraci\u00f3n de hipoxia debido a que o metabolismo do alcohol aumenta o consumo de os\u00edxeno, o que acent\u00faa a hipoxia da zona centro-lobular do f\u00edgado. Ademais prod\u00facese un engrosamento dos hepatocitos debido \u00f3 dep\u00f3sito de graxa e prote\u00ednas, algo que aumenta a\u00ednda m\u00e1is a hipoxia. Asemade contrib\u00fae \u00e1 deficiencia de metabolitos esenciais e \u00e1 inhibici\u00f3n de certos enzimas.\nCausa a creaci\u00f3n de reactivos intermedios, principalmente a trav\u00e9s do aumento dos niveis de acetaldehido, que se une de xeito covalente \u00e1s prote\u00ednas, aumentando o poder osm\u00f3tico destas \u00f3 diminu\u00edr a s\u00faa excreci\u00f3n. Por outro lado alt\u00e9rase a membrana da mitocondria, co cal dimin\u00fae a oxidaci\u00f3n. Ademais, o acetaldehido tam\u00e9n interact\u00faa coas aminas bi\u00f3xenas.\nOrixina unha interferencia no metabolismo do gl\u00edcidos ao producir unha alteraci\u00f3n da gliconeox\u00e9nese, que se traduce nunha hipoglicemia (nalg\u00fans casos pode vir precedida dunha hiperglicemia transitoria); isto debese \u00e1 alteraci\u00f3n dos niveis de NADH, que produce un descenso nos niveis de piruvato e oxalacetato. Tam\u00e9n existe unha inhibici\u00f3n do ciclo de Krebs debido tanto \u00e1 inhibici\u00f3n de certos enzimas do ciclo coma \u00f3 descenso de oxalacetato. Por \u00faltimo, tam\u00e9n se produce unha hiperlactoacidemia aumentando o \u00e1cido \u00farico sangu\u00edneo e producindo unha acidose.\nProvoca, as\u00ed mesmo, unha interferencia no metabolismo lip\u00eddico posto que o alcohol ocasiona aumento da s\u00edntese de \u00e1cidos graxos libres, aumento dos triglic\u00e9ridos e diminuci\u00f3n da oxidaci\u00f3n de \u00e1cidos graxos libres. Todo deriva no aumento do dep\u00f3sito de graxa nos tecidos, principalmente no f\u00edgado e no coraz\u00f3n.\nE causa unha perturbaci\u00f3n sobre o metabolismo xeral, tanto no metabolismo de aminas bi\u00f3xenas, porfirinas, ferro, vitamina B1 coma no equilibrio hidrosalino.\nCl\u00ednica.\nOs efectos depresivos do alcohol sobre o sistema nervioso central (SNC) provocan a alteraci\u00f3n da conduta. En primeiro lugar prod\u00facese unha depresi\u00f3n dos centros superiores (os centros de conduta e xu\u00edzo). Logo, progresivamente, vai afectando \u00f3s centros de orixe evolutivo m\u00e1is primitivo ata alcanzar os centros motores medulares, e finalmente os centros vitais da protuberancia.\nDescr\u00edbense catro fases na evoluci\u00f3n da embriaguez:"}
{"id": "117526", "revid": "5312", "url": "https://gl.wikipedia.org/wiki?curid=117526", "title": "Arao, Xap\u00f3n", "text": "Arao (\u8352\u5c3e\u5e02, \u3042\u3089\u304a\u3057, \"Arao-shi\") \u00e9 un concello xapon\u00e9s da prefectura de Kumamoto na rexi\u00f3n de Ky\u016bsh\u016b. Est\u00e1 situado no centro da illa de Ky\u016bsh\u016b e ao norte da prefectura. A s\u00faa superficie \u00e9 de 57,15\u00a0km\u00b2, a poboaci\u00f3n \u00e9 de 55.517 habitantes (2009) e ten unha densidade de poboaci\u00f3n de 971 h/km\u00b2.\nO concello de Arao limita cos concellos de Nagasu, Tamana, Nankan (que son da prefectura de Kumamoto); e \u014cmuta (este \u00faltimo \u00e9 da prefectura de Fukuoka)."}
{"id": "117527", "revid": "56817", "url": "https://gl.wikipedia.org/wiki?curid=117527", "title": "Tamana, Xap\u00f3n", "text": "Tamana (\u7389\u540d\u5e02, \u305f\u307e\u306a\u3057, \"Tamana-shi\") \u00e9 un concello da prefectura de Kumamoto da rexi\u00f3n de Ky\u016bsh\u016b no Xap\u00f3n. Est\u00e1 situado no centro da illa de Ky\u016bsh\u016b e ao norte da prefectura. A s\u00faa superficie \u00e9 de 152,55\u00a0km\u00b2 e a poboaci\u00f3n de 69.945 habitantes (2009) e ten unha densidade de poboaci\u00f3n de 459 h/km\u00b2.\nO concello de Tamana limita cos concellos de Nagasu, de Arao, de Nankan, de Nagomi, de Gyokut\u014d e de Kumamoto."}
{"id": "117528", "revid": "2074", "url": "https://gl.wikipedia.org/wiki?curid=117528", "title": "Matrimonio do mesmo sexo en B\u00e9lxica", "text": ""}
{"id": "117530", "revid": "839", "url": "https://gl.wikipedia.org/wiki?curid=117530", "title": "Suabo", "text": ""}
{"id": "117536", "revid": "12452", "url": "https://gl.wikipedia.org/wiki?curid=117536", "title": "Retraso mental", "text": ""}
{"id": "117538", "revid": "98629", "url": "https://gl.wikipedia.org/wiki?curid=117538", "title": "Nouveau roman", "text": "O Nouveau Roman (en galego, \"novela nova\") \u00e9 un movemento literario que ocupa as d\u00e9cadas dos 50, 60 e 70 na literatura francesa.\nHistoria.\nOs autores que se insiren neste grupo caracter\u00edzanse por publicar, fundamentalmente, na editorial Les \u00c9ditions de Minuit. O termo foi creado, cun sentido negativo, polo cr\u00edtico \u00c9mile Henriot nun artigo do xornal \"Le Monde\" do 22 de maio de 1957, para criticar a novela \"La Jalousie\" (\"Os Celos\"), de Alain Robbe-Grillet. A etiqueta que designa esta nova forma de narrar foi acu\u00f1ada, logo, por Alain Robbe-Grillet, en 1963, no seu manifesto \"Pour un Nouveau Roman\" (\"Por unha nova novela\"). O termo ser\u00e1 explotado \u00e1 vez por revistas literarias desexosas de crear actualidade as\u00ed como por Alain Robbe-Grillet que desexaba promover os autores que reun\u00eda en torno a el, \u00e1s \u00c9ditions de Minuit, onde era aconsellador editorial. Precede de pouco a Nouvelle vague ( \"Nova Onda\") que nace en outubro do mesmo ano.\nO movemento literario do \"nouveau roman\" est\u00e1 formado por unha serie variable de escritores (segundo o cr\u00edtico que faga a recensi\u00f3n). En calquera caso, ad\u00f3itase inclu\u00edr sempre a Alain Robbe-Grillet, a quen se considera fundador e primeiro te\u00f3rico do movemento, como autor do manifesto ; Michel Butor, coa s\u00faa m\u00e1is co\u00f1ecida novela, \"La Modification\" (\"A Modiicaci\u00f3n\"); Nathalie Sarraute e o Premio Nobel de Literatura en 1985, Claude Simon.\nCaracter\u00edsticas.\nGrillet, no seu ensaio, rexeita a idea da intriga, do retrato psicol\u00f3xico e mesmo da necesidade de personaxes, pois considera estes recursos como desfasados e decimon\u00f3nicos. O Nouveau Roman n\u00e9gase \u00e1 reproduci\u00f3n da estrutura da novela tradicional \u2013introduci\u00f3n, n\u00f3 e desenlace- establecida desde o s\u00e9culo XVIII e tan desenvolvida polos novelistas m\u00e1is canonizados da literatura francesa moderna : Honor\u00e9 de Balzac e \u00c9mile Zola. Agora, os novos autores po\u00f1en en cuesti\u00f3n os piares sobre os que se asenta o x\u00e9nero narrativo :\nOs autores distinguir\u00e1n as s\u00faas novelas a partir de trazos coma os seguintes:\nAutores de \"novas novelas\".\nOutros autores dos que s\u00f3 algunhas novelas forman parte do Nouveau Roman ou aos que s\u00f3 alg\u00fans cr\u00edticos incl\u00faen no movemento:\nV\u00e9xase tam\u00e9n.\nLigaz\u00f3ns externas.\n[[Categor\u00eda:Literatura en lingua francesa]]"}
{"id": "117540", "revid": "1888", "url": "https://gl.wikipedia.org/wiki?curid=117540", "title": "L'amant", "text": "L'Amant pode ser:"}
{"id": "117541", "revid": "11178", "url": "https://gl.wikipedia.org/wiki?curid=117541", "title": "Resistor", "text": ""}
{"id": "117543", "revid": "85894", "url": "https://gl.wikipedia.org/wiki?curid=117543", "title": "As Airas, Moreiras, To\u00e9n", "text": "As Airas \u00e9 un lugar da parroquia de Moreiras no concello ourens\u00e1n de To\u00e9n, na comarca de Ourense. Segundo o IGE, en 2013 ti\u00f1a 139 habitantes (73 homes e 66 mulleres).\nTr\u00e1tase dun lugar situado na ladeira do val do castro de Trelle e ten d\u00faas casas se\u00f1oriais. Unha delas \u00e9 o pazo da Pereiri\u00f1a, de certo renome na provincia de Ourense. A comezos dos anos oitenta foi inaugurada a capela e mais o cruceiro das Airas. As\u00ed mesmo, est\u00e1 a piques de abrir o seu primeiro local social, no campo da festa da aldea."}
{"id": "117544", "revid": "23204", "url": "https://gl.wikipedia.org/wiki?curid=117544", "title": "Vietnam do Norte", "text": "A Rep\u00fablica Democr\u00e1tica de Vietnam, tam\u00e9n co\u00f1ecida como Vietnam do Norte, foi un Estado socialista fundado por Ho Chi Minh e reco\u00f1ecido pola China e a URSS en 1950. En 1954, trala derrota de Francia na Batalla de Dien Bien Phu, Francia reco\u00f1eceu formalmente este estado e a Indochina Francesa dividiuse en dous.\nDespois desta divisi\u00f3n produciuse un \u00e9xodo masivo dos vietnamitas do Norte cara o Sur, moitos deles cat\u00f3licos, que sinalaban que a pol\u00edtica norvietnamita exerc\u00eda unha persecuci\u00f3n sobre eles e outros tantos foron vietcongs sucesores dos vietminhs promovidos polo goberno do norte para liberar ou desprender o sur do control das potencias capitalistas. En 1959, o Partido Comunista Vietnamita secretamente decidiu realizar unha guerra contra o Sur report\u00e1ndolle esta grandes custos ao pa\u00eds.\nA capital de Vietman do Norte foi Hanoi e estaba gobernada por un goberno comunista aliado coa Uni\u00f3n Sovi\u00e9tica e a Rep\u00fablica Popular da China, que loitou contra os Estados Unidos e Vietnam do Sur durante a guerra de Vietnam. A Rep\u00fablica Popular da China apoiou ao goberno durante a guerra.\nCoa liberaci\u00f3n de Saig\u00f3n por parte das forzas Norvietnamitas o 30 de abril de 1975, a autoridade pol\u00edtica en Vietnam do Sur foi asumida pola Rep\u00fablica de Vietnam do Sur. Este goberno fusionouse con Vietnam do Norte o 2 de xullo de 1976 e formaron unha soa naci\u00f3n denominada a Rep\u00fablica Socialista de Vietnam."}
{"id": "117545", "revid": "1191337", "url": "https://gl.wikipedia.org/wiki?curid=117545", "title": "Viet Cong", "text": ""}
{"id": "117546", "revid": "1308", "url": "https://gl.wikipedia.org/wiki?curid=117546", "title": "Juan Antonio Saco", "text": ""}
{"id": "117548", "revid": "1308", "url": "https://gl.wikipedia.org/wiki?curid=117548", "title": "Aureliano J. Pereira", "text": ""}
{"id": "117549", "revid": "12452", "url": "https://gl.wikipedia.org/wiki?curid=117549", "title": "P\u00e9rez Ballesteros", "text": ""}
{"id": "117551", "revid": "23204", "url": "https://gl.wikipedia.org/wiki?curid=117551", "title": "Torano Nuovo", "text": "Torano Nuovo \u00e9 un concello italiano da provincia de Teramo, na rexi\u00f3n dos Abruzos. Ten 1.666 habitantes (en 2007) e est\u00e9ndese por unha \u00e1rea de 10\u00a0km\u00b2, cunha densidade de poboaci\u00f3n de 166 hab/km\u00b2.\nFai fronteira cos concellos de: Ancarano, Controguerra, Nereto, Sant'Egidio alla Vibrata e Sant'Omero."}
{"id": "117552", "revid": "23204", "url": "https://gl.wikipedia.org/wiki?curid=117552", "title": "Ancarano", "text": "Ancarano \u00e9 un concello italiano da provincia de Teramo, na rexi\u00f3n dos Abruzos. Ten cerca de 1.897 habitantes (en 2008) e est\u00e9ndese por unha \u00e1rea de 14\u00a0km\u00b2, cunha densidade de poboaci\u00f3n de 134 hab/km\u00b2.\nFai fronteira cos concellos de: Ascoli Piceno (AP), Colli del Tronto (AP), Controguerra, Sant'Egidio alla Vibrata, Spinetoli (AP) e Torano Nuovo."}
{"id": "117553", "revid": "1131", "url": "https://gl.wikipedia.org/wiki?curid=117553", "title": "Porto de Giulianova", "text": "O Porto de Giulianova \u00e9 un porto italiano da provincia de Teramo, na rexi\u00f3n dos Abruzos, na costa adri\u00e1tica.\nOrganizaci\u00f3n.\nO grupo Porto de Giulianova \u00e9 un consorcio de entidades p\u00fablicas. Forman parte, coa s\u00faas respectivas cotas anuais de adhesi\u00f3n, as seguintes entidades:"}
{"id": "117558", "revid": "1131", "url": "https://gl.wikipedia.org/wiki?curid=117558", "title": "Salvador Golpe", "text": "Salvador Golpe Varela, nado en Oza (Oza-Cesuras) o 27 de xullo de 1850 e finado na Coru\u00f1a o 23 de xu\u00f1o de 1909, foi un intelectual, xornalista, ensa\u00edsta, poeta e pol\u00edtico galego. A corrente ideol\u00f3xica do rexionalismo galego, movemento galeguista acontecido durante as primeiras d\u00e9cadas do s\u00e9culo XX est\u00e1 presente tanto na s\u00faa actividade pol\u00edtica e cultural como na s\u00faa produci\u00f3n literaria.\nTraxectoria.\nVida privada.\nNaceu no pazo de Paio, fillo de Manuel Golpe N\u00fa\u00f1ez e Rita Varela de Sotomayor. Casou con Carmen T\u00fa\u00f1ez Prado, con quen tivo cinco fillos e de quen enviuvou en 1879. Casou en segundas nupcias con Carmen Rodr\u00edguez Berm\u00fadez, coa quen tivo dous fillos m\u00e1is.\nActividade profesional e intelectual.\nA s\u00faa actividade profesional desenvolveuse na Coru\u00f1a, onde exerceu como avogado e xu\u00edz municipal.\nTam\u00e9n levou a cabo na capital coru\u00f1esa o seu labor como concelleiro no concello da cidade e como activista do chamado movemento rexionalista, formado por un grupo de intelectuais galegos que, entre os anos 1880 e 1906, e no marco do pensamento rom\u00e1ntico, reivindican o reco\u00f1ecemento da identidade do pobo galego en diversos eidos: no eido pol\u00edtico reclam\u00e1base o autogoberno; no aspecto literario, a recuperaci\u00f3n e revalorizaci\u00f3n das produci\u00f3ns da literatura popular; en canto ao xornalismo, dem\u00e1ndase unha prensa comprometida coa defensa da lingua e a cultura galega.\nFoi fundador da Asociaci\u00f3n Regionalista Gallega e m\u00e1is tarde da Liga Rexionalista, da que foi presidente.\nIniciouse como xornalista en \"El Diario de Santiago\" (1875) e fundou con Ram\u00f3n Faginas \"El Clamor de Galicia\". Cando se unificou con \"El Noroeste\" en 1880 baixo o t\u00edtulo \"El Clamor del Pa\u00eds\", foi o seu director at\u00e9 1887. Xunto con Ram\u00f3n Faginas e o seu irm\u00e1n, Xo\u00e1n Golpe -un dos impulsores do movemento agrario Solidaridad Gallega-, fundou en 1894 o peri\u00f3dico rexionalista \"Uni\u00f3n Gallega\", do que tam\u00e9n foi director. Tam\u00e9n colaborou en \"La Ilustraci\u00f3n Cant\u00e1brica\", \"La Ilustraci\u00f3n Cat\u00f3lica\", \"Revista de Galicia\", \"El Domingo\", \"La Semana\", \"Galicia Diplom\u00e1tica\", \"El Duende\", \"Galicia Humor\u00edstica\", \"La Peque\u00f1a Patria\", \"La Patria Gallega\" e \"Galicia\".\nNo eido cultural, foi membro do faladoiro coru\u00f1\u00e9s da Cova C\u00e9ltica, na librer\u00eda de Carr\u00e9, cuxo \u00f3rgano de difusi\u00f3n foi a \"Revista Gallega\", dirixida por Galo Salinas. Tr\u00e1tase dun grupo de intelectuais, entre os que se atopaban Manuel Murgu\u00eda, Eduardo Pondal, Manuel Lugr\u00eds Freire ou Xos\u00e9 Baldomir, todos eles rexionalistas, que se reun\u00edan para reflexionar sobre a situaci\u00f3n de Galicia.\nAo igual c\u00f3 resto dos integrantes deste faladoiro, Salvador Golpe foi fundador e acad\u00e9mico numerario da Real Academia Galega dende que foi creada, o 4 de setembro de 1905, ademais de secretario da mesma dende decembro de 1906, cargos ambos que desempe\u00f1ou ata o seu falecemento. Asemade foi socio fundador, membro activo e secretario da Sociedad para el Folck-lore Gallego, presidida por Do\u00f1a Emilia Pardo Baz\u00e1n, que se ocupaba de \nObra.\nObra po\u00e9tica.\nA\u00ednda que escribiu numerosas composici\u00f3ns, non publicou ning\u00fan libro de poes\u00eda, quizais por considerar prioritaria a s\u00faa dedicaci\u00f3n \u00e1s actividades pol\u00edticas.\nEntre os seus poemas, que se publicaron soltos en revistas e xornais galegos e espa\u00f1ois, a maior parte viran en torno a temas e motivos caracter\u00edsticos do Rexionalismo, como a paisaxe galega, que se consideraba un elemento sustentador da identidade do pobo, ou a nostalxia de Galicia (morri\u00f1a ou \"saudade\").\nExemplo desta tem\u00e1tica son dous poemas, \"Adios a Galicia\" e \"Meus Amores\" (ou \"Dous Amores\"), que foron musicados respectivamente por Xo\u00e1n Montes e Xos\u00e9 Baldomir. Lograron unha gran popularidade no seu tempo e hoxe en d\u00eda forman parte do folclore musical galego. \"Adios a Galicia\", co t\u00edtulo de \"As lixeiras anduri\u00f1as\", \u00e9 un dos temas que o grupo de m\u00fasica tradicional F\u00eda na Roca inclu\u00edu no ano 2001 no seu disco Contravento.\nAdemais destas composici\u00f3ns de loanza \u00e1 s\u00faa terra, compuxo alg\u00fans poemas de tipo relixioso, nos que se amosa como fervente cat\u00f3lico, e outros adicados a personaxes da sociedade coru\u00f1esa do seu tempo, como \"Amores en el cielo\", a Emilia Pardo Baz\u00e1n, ou \"Receta de sopa monta\u00f1esa\", inclu\u00eddo no libro \"La cocina pr\u00e1ctica\", de Manuel M\u00ba Puga e Parga, a quen est\u00e1 dedicado. \nTam\u00e9n en verso escribiu o seu propio epitafio:"}
{"id": "117560", "revid": "1131", "url": "https://gl.wikipedia.org/wiki?curid=117560", "title": "O amante", "text": "O amante (L'amant no orixinal franc\u00e9s) \u00e9 unha das \u00faltimas novelas que publicou a autora de lingua francesa Marguerite Duras. A novela sae do prelo en 1984, cando a escritora conta con setenta anos e un importante labor literario xa desenvolvido.\nFoi traducida ao galego por Oriana M\u00e9ndez e publicada en 2020 por Kalandraka.\nA obra.\nDadas as coincidencias entre alg\u00fans feitos acontecidos no texto e outros propios da vida da autora, esta novela foi xeralmente asumida como autobiogr\u00e1fica, malia tratarse dun texto de ficci\u00f3n. Polo tanto, \u00e1 hora de enfrontar un texto literario, c\u00f3mpre sempre ter presente a diferenza entre autor emp\u00edrico e autor impl\u00edcito. Isto \u00e9; por unha banda est\u00e1 a persoa que escribiu a obra (autor emp\u00edrico) e, por outra, a voz que, desde o interior do discurso da obra, participa da creaci\u00f3n da mesma adiant\u00e1ndose aos acontecementos e facendo referencias \u00e1 sinceridade ou \u00e1 autenticidade (autor impl\u00edcito). O autor impl\u00edcito \u00e9 o autor para o lector, por iso adoita confundirse co autor emp\u00edrico. Por\u00e9n, un autor emp\u00edrico (\u00e9 dicir, un escritor) crea diferentes autores impl\u00edcitos en funci\u00f3n das distintas obras.\nDe tal maneira, non debe identificarse a biograf\u00eda da autora Marguerite Duras cos sucesi\u00f3n de acontecementos que se narran na novela, a\u00ednda que se poidan relacionar entre si. O amante relata a vida dunha familia francesa en Indochina, nos anos 30, cando a narradora protagonista contaba quince anos e medio. C\u00f3ntasenos a relaci\u00f3n da narradora co seu amante, un chin\u00e9s adi\u00f1eirado, e as dificultades que te\u00f1en para levar adiante esa relaci\u00f3n, mais tam\u00e9n a parte m\u00e1is escura ou agochada dos v\u00ednculos familiares: a nai, o irm\u00e1n m\u00e1is vello e o irm\u00e1n m\u00e1is novo. Ao mesmo tempo, p\u00f3\u00f1ense de manifesto as contradici\u00f3ns entre os cidad\u00e1ns colonizados e os chegados da metr\u00f3pole.\nContexto.\nAt\u00e9 1984, a produci\u00f3n de Marguerite Duras destin\u00e1base \u00e1s elites cultivadas da Francia progresista e existencialista dos anos 60 e 70. Duras ga\u00f1a, con esta novela, o premio Goncourt que, se ben non cont\u00e9n remuneraci\u00f3n econ\u00f3mica, asegura o \u00e9xito nas vendas da obra. Coa chegada desta novela, por tanto, o reco\u00f1ecemento da cr\u00edtica e o \u00e9xito no mercado estenden a figura de Marguerite Duras a outros p\u00fablicos e a outros pa\u00edses, chegando a converterse, o amante, nun supervendas. Segundo afirma, na s\u00faa web, \u00c9ditions de Minuit, a editora que publicou esta e outras obras de Marguerite Duras:\nPolo tanto, entre os que podemos considerar prop\u00f3sitos de concepci\u00f3n desta novela e a s\u00faa recepci\u00f3n encontramos un paradoxo: conv\u00e9rtese en supervendas unha obra de car\u00e1cter experimental e innovador que non se conforma \u00e1s estruturas e recursos da narraci\u00f3n m\u00e1is convencional. \u00c9 dicir, est\u00e9ndese a todos os p\u00fablicos e a numerosos pa\u00edses unha novela concibida para unha elite lectora afeita a textos vinculados \u00e1 vangarda literaria e filos\u00f3fica de orixe, fundamentalmente, francesa.\nClaves.\nEste desaxuste entre a concepci\u00f3n inicial e o \u00e9xito de p\u00fablico posterior pode provocar alg\u00fan problema na comprensi\u00f3n da novela se consideramos que, debido \u00e1 s\u00faa sona internacional, pode tratarse dunha lectura sinxela ou previsible. Lonxe diso, \"L'amant\" require certas competencias culturais para a s\u00faa total comprensi\u00f3n. Estas competencias te\u00f1en que ver cos seguintes \u00e1mbitos: filosof\u00eda existencialista, para entender a angustia e o illamento da protagonista; Nouveau Roman ou novas propostas de narraci\u00f3n para comprender a ruptura da li\u00f1alidade; e datos da historia de Francia, especialmente das s\u00faas colonias en Asia (Indochina), para entender o tipo de vida, o clima e as relaci\u00f3ns humanas que se describen na obra."}
{"id": "117564", "revid": "1308", "url": "https://gl.wikipedia.org/wiki?curid=117564", "title": "XIV", "text": ""}
{"id": "117565", "revid": "1308", "url": "https://gl.wikipedia.org/wiki?curid=117565", "title": "XVI", "text": ""}
{"id": "117568", "revid": "27155", "url": "https://gl.wikipedia.org/wiki?curid=117568", "title": "Ant\u00eddoto", "text": "Un ant\u00eddoto \u00e9 unha substancia capaz de contrarrestar ou reducir o efecto doutra substancia potencialmente t\u00f3xica mediante unha acci\u00f3n qu\u00edmica relativamente espec\u00edfica. Os ant\u00eddotos op\u00f3\u00f1ense \u00f3 efecto t\u00f3xico actuando sobre o propio t\u00f3xico, inactiv\u00e1ndoo. Por contra, os antagonistas son substancias que act\u00faan op\u00f3ndose \u00e1 acci\u00f3n do t\u00f3xico, ben bloqueando o receptor antes de que o faga o t\u00f3xico ou mesmo despraz\u00e1ndoo se xa se uniu (\"ant\u00edxeno espec\u00edfico\"), ou ben actuando sobre outro receptor diferente ao do t\u00f3xico e producindo unha acci\u00f3n oposta \u00e1 daquel (\"ant\u00edxeno inespec\u00edfico\").\nFunci\u00f3n.\nOs ant\u00eddotos realizan unha importante funci\u00f3n no tratamento das intoxicaci\u00f3ns. Con todo est\u00e1n considerados como unha opci\u00f3n terap\u00e9utica de segunda li\u00f1a na meirande parte dos casos de intoxicaci\u00f3ns e d\u00e9bese ter moi presente que nunca deben suplir as t\u00e9cnicas de soporte vital, sen\u00f3n que deben complementalas.\nO uso destas substancias debe estar controlado por un especialista. As indicaci\u00f3ns de uso requiren dun tratamento individualizado de cada intoxicaci\u00f3n e deben facerse seguindo unha serie de principios:\nA eficacia dos ant\u00eddotos depende de factores tales como a rapidez \u00e1 hora da s\u00faa administraci\u00f3n ou da cantidade de t\u00f3xico \u00e1 que se enfronten, xa que o efecto dos t\u00f3xicos non \u00e9 o mesmo a diferentes concentraci\u00f3ns nin cando act\u00faan en diferentes lugares.\nDispo\u00f1ibilidade e efectos.\nA dispo\u00f1ibilidade dos ant\u00eddotos adoita estar limitada, tanto por factores econ\u00f3micos como xeogr\u00e1ficos e demogr\u00e1ficos. Isto d\u00e9bese, entre outras cousas, ao elevado custo, \u00e1 escasa demanda e a que a maior\u00eda te\u00f1en un prazo de conservaci\u00f3n limitado. Tam\u00e9n infl\u00fae que alg\u00fans dos ant\u00eddotos que existen non est\u00e1n comercializados e hai que recorrer a f\u00f3rmulas maxistrais.\nExisten, as\u00ed mesmo, moi poucos ant\u00eddotos espec\u00edficos de eficacia probada; apenas hai unhas 30 substancias consideradas como ant\u00eddotos. A isto c\u00f3mpre engadir que, ao contrario do que moita xente pensa, estas substancias non est\u00e1n libres de efectos secundarios e reacci\u00f3ns adversas.\nDurante e despois de ser administrado un ant\u00eddoto o paciente debe estar monitorizado, pois a vida media dalg\u00fans deles \u00e9 m\u00e1is curta ca a do t\u00f3xico, de a\u00ed o pos\u00edbel requirimento de doses adicionais.\nPrincipais ant\u00eddotos.\nOs chamados ant\u00eddotos reanimadores te\u00f1en un papel principal na reanimaci\u00f3n dalgunhas intoxicaci\u00f3ns e son empregados tam\u00e9n no diagn\u00f3stico diferencial do coma de orixe t\u00f3xico. Estes ant\u00eddotos son:"}
{"id": "117569", "revid": "98629", "url": "https://gl.wikipedia.org/wiki?curid=117569", "title": "Vontade de poder", "text": "Vontade de poder (Alem\u00e1n Der Wille zur Macht) \u00e9 un concepto importante da filosof\u00eda de Friedrich Nietzsche.\nO termo apareceu por primeira vez no fragmento 23 [63] de 1876-1877. \"A Vontade de poder\" \u00e9 o t\u00edtulo dunha obra que Nietzsche planificou escribir as\u00ed como un libro de selecci\u00f3ns dos seus apuntamentos (ou Nachlass).\nO concepto da vontade de poder no pensamento de Nietzsche cobrou moitas interpretaci\u00f3ns, sendo a m\u00e1is notable a apropiaci\u00f3n polo Nazismo como o desexo polo poder e do poder (poder entendido neste caso como o concepto m\u00e1is limitado de \"dominaci\u00f3n\"). Alg\u00fans Nazis como Alfred B\u00e4umler tam\u00e9n suscitaron unha interpretaci\u00f3n biol\u00f3xica da Vontade de poder, equipar\u00e1ndoo cunha forma de darwinismo social, malia que Nietzsche criticou a este \u00faltimo nas s\u00faas obras.\nEsta interpretaci\u00f3n foi criticada por Martin Heidegger nos seus cursos de 1930 acerca de Nietzsche. Por \"Wille zur Macht\", Nietzsche non se refer\u00eda a un poder f\u00edsico ou pol\u00edtico, sen\u00f3n que \u00e1 \"Vontade de poder\" como un concepto particular e in\u00e9dito, a diferenza da uni\u00f3n de dous conceptos por separados: Vontade e poder.\nA diferenza da conceptualizaci\u00f3n biol\u00f3xica e voluntaria da \"Wille zur Macht\", Heidegger e Deleuze propuxeron que a Vontade de poder e o eterno retorno deben considerarse en conxunto. Primeiramente, o concepto debe ser contrastado coa \"Vontade de vivir\" de Schopenhauer e considerar o fondo e cr\u00edticas de Nietzsche a Schopenhauer.\nSchopenhauer suscitaba unha \"vontade de vivir\", no que as cousas viventes atop\u00e1banse motivadas pola sustentaci\u00f3n e desenvolvemento das s\u00faas propias vidas. En cambio, Nietzsche suscitaba unha vontade de poder na que as cousas viventes non s\u00f3 se atopan motivadas pola mera necesidade de manterse vivas, sen\u00f3n que, en realidade ti\u00f1an unha gran necesidade de exercer e utilizar o poder para crecer e expandir as s\u00faas fortaleza e posiblemente para someter outras vontades no proceso. Nietzsche v\u00eda a \"vontade de vivir\" como secundar\u00eda dunha primaria \"vontade de poder\" e melloramento ou afirmaci\u00f3n da vida. Deste xeito, opo\u00f1\u00edase ao darwinismo social na medida en que criticou a validez do concepto de adaptaci\u00f3n, que consideraba unha \"vontade de vivir\" estreita e d\u00e9bil.\nOutro punto particular da vontade de poder \u00e9 que \u00e9 un proceso de expansi\u00f3n da enerx\u00eda creativa que de acordo con Nietzsche era a forza interna fundamental da natureza."}
{"id": "117572", "revid": "98629", "url": "https://gl.wikipedia.org/wiki?curid=117572", "title": "S\u00edndrome alc\u00f3lica fetal", "text": "A s\u00edndrome alc\u00f3lica fetal (SAF ou FAS, en ingl\u00e9s) \u00e9 un trastorno permanente caracterizado por alteraci\u00f3ns f\u00edsicas, mentais e de crecemento que pode presentar un feto cando a nai inxire alcol durante o embarazo. Esta s\u00edndrome foi descrita en 1973 por vez primeira por Kenneth Lyons Jones e David Weyhe Smith, dous especialistas en malformaci\u00f3ns. \u00c1mbolos dous identificaron un patr\u00f3n com\u00fan de defectos craneofaciais e reduci\u00f3n da masa cerebral, defectos nas extremidades e cardiovasculares asociados a deficiencias no crecemento e desenvolvemento prenatal. Atoparon, ademais, unha relaci\u00f3n entre esta s\u00edndrome e a inxesta de alcol no embarazo.\nIncidencia e prevalencia.\nA prevalencia est\u00e1 entre 1 e 3 de cada 1.000 nacidos vivos, pero a incidencia ser\u00eda superior, arredor dun 1%. En Espa\u00f1a aparecen, cada ano, 1.500 casos, mentres que nos Estados Unidos nacen 40.000 nenos con alg\u00fan tipo de deficiencia causada polo alcol. Por outra banda, poden sufrir alteraci\u00f3ns menores 1 de cada 300 nenos, a\u00ednda que isto \u00e9 proporcional \u00f3 alcol inxerido, sendo nun 20-40% en alc\u00f3licas e nun 10% en bebedoras moderadas.\nOs defectos craneoencefais estar\u00edan ligados \u00f3 consumo de alcol durante o primeiro trimestre do embarazo ou per\u00edodo embrionario, mentres que as alteraci\u00f3ns no crecemento e os danos neurol\u00f3xicos ser\u00edan por un consumo no segundo ou terceiro trimestre.\nCausas e factores de risco.\nO consumo de alcol durante o embarazo, \u00e1 parte dos problemas que sup\u00f3n para a embarazada, pode supor a maiores un risco para o feto, xa que atravesa a barreira placentaria (que representa unha estrutura de comunicaci\u00f3n entre a nai e o feto). Este risco ser\u00eda maior durante o primeiro trimestre (per\u00edodo de diferenciaci\u00f3n celular) no cal pode producir efectos teratox\u00e9nicos que comportan malformaci\u00f3ns.\nT\u00e9\u00f1ense realizado estudos prospectivos nos que a nai consum\u00eda unha cantidade m\u00ednima de alcol (menos de 3,3 gramos/etanol d\u00eda, equivalente a algo menos dunha cerveza \u00f3 d\u00eda) nos que non se observaron efectos teratox\u00e9nicos no seguimento dos nenos ata os 6 anos. No estudo de Jacobson (1994) aseg\u00farase que as alteraci\u00f3ns m\u00e1is importantes prod\u00facense cando a nai tomou unha cantidade maior de 19 gr de alcol ou consumiu nun breve espazo de tempo unha cantidade maior de 70 gr, e ademais estes problemas cobran m\u00e1is importancia se a nai ten m\u00e1is de 30 anos. Tam\u00e9n se afirma que o consumo de alcol menor de 14g/etanol diario non provoca problemas a nivel intelectual, non obstante, non se sabe se nun futuro poden ter outro tipo de deficiencias, como se demostra no estudo de Streissguth et al. (1994 a, b).\n\u00c9 por todo isto polo que no estudo de Streissguth se describe que non hai unha \u201cdose limiar\u201d, que depende ademais das caracter\u00edsticas xen\u00e9ticas de cada persoa e da distinta metabolizaci\u00f3n do alcol, polo que se establece que o m\u00e1is adecuado \u00e9 a abstinencia total no embarazo.\nMecanismo.\nNa actualidade non se co\u00f1ece a\u00ednda o mecanismo exacto polo que act\u00faa o etanol, pero alb\u00e9rganse varias hip\u00f3teses polas que producir\u00eda teratoxenia. Entre elas, e como suposici\u00f3ns, at\u00f3panse as seguintes: ocasionar\u00eda a morte celular, poder\u00eda intervir no transporte e metabolizaci\u00f3n de glucosa no cerebro ou o estr\u00e9s oxidativo que supor\u00eda e que levar\u00eda a morte celular etc.\nDiagn\u00f3stico.\nO diagn\u00f3stico require un caso cl\u00ednico de exposici\u00f3n \u00f3 alcol prenatal, a\u00ednda que \u00e1s veces non pode ser confirmado.\nExames.\nUn beb\u00e9 pode presentar problemas card\u00edacos, e co paso do tempo manif\u00e9stase o atraso intelectual.\nPara detectalo p\u00f3dense realizar os seguintes exames:\nTratamento.\nTr\u00e1tase a abstinencia \u00f3 alcol dos nenos con f\u00e1rmacos, pero t\u00f3dalas discapacidades e defectos conx\u00e9nitos que trae consigo esta s\u00edndrome non poden ser tratados. \u00c9 necesario que os nenos te\u00f1an un ambiente de apoio que estableza unhas mesmas rutinas, evitar situaci\u00f3ns nas que o neno se sinta desbordado, establecer uns l\u00edmites, animar o neno a que tome decisi\u00f3ns.\nPrevenci\u00f3n.\nAs mulleres sexualmente activas, que estean ou sospeiten de que poidan estar embarazadas non deben consumir ningunha bebida alc\u00f3lica. P\u00f3dese evitar na s\u00faa totalidade se a embarazada se abst\u00e9n totalmente de beber alcol."}
{"id": "117574", "revid": "5132", "url": "https://gl.wikipedia.org/wiki?curid=117574", "title": "Casal falleiro", "text": ""}
{"id": "117575", "revid": "5132", "url": "https://gl.wikipedia.org/wiki?curid=117575", "title": "Casal faller", "text": ""}
{"id": "117576", "revid": "12452", "url": "https://gl.wikipedia.org/wiki?curid=117576", "title": "Benito Jer\u00f3nimo Feijoo", "text": ""}
{"id": "117580", "revid": "89787", "url": "https://gl.wikipedia.org/wiki?curid=117580", "title": "Toxicidade dos sales de litio", "text": "A toxicidade dos sales de litio \u00e9 causada polo uso excesivo ou sobredose dos sales de litio, f\u00e1rmacos utilizados na terap\u00e9utica xa que pos\u00faen fins estabilizadores dos estados an\u00edmicos alterados e son axentes diagn\u00f3sticos usados para a mediaci\u00f3n \"in vivo\" do gasto card\u00edaco (cantidade de sangue que bombea o coraz\u00f3n por minuto). S\u00e1bese que o litio \u00e9 responsable de significantes ganancias de peso, acne, adelgazamento do pelo e fortes tremores adoito nas mans pero chegando tam\u00e9n aos beizos e a lingua cando a persoa est\u00e1 estresada ou tras un uso prolongado.\nCloruro de litio.\nO cloruro de litio inxectado como soluci\u00f3n s\u00f3 se usa con fins diagn\u00f3sticos e baixo control m\u00e9dico, polo que as intoxicaci\u00f3ns con este tipo de sal son moi escasas.\nCarbonato de litio.\nO carbonato de litio, as\u00ed como o citrato e mais o sulfato son psicof\u00e1rmacos que serven para tratar unha crise man\u00edaco-depresiva ou un trastorno bipolar, present\u00e1ndose en forma de comprimidos para v\u00eda oral de cesi\u00f3n sostida.\nAs intoxicaci\u00f3ns con carbonato de litio son m\u00e1is frecuentes c\u00e1s de cloruro. Isto d\u00e9bese a que \u00e9 un medicamento de uso cr\u00f3nico (doses repetidas durante moito tempo) cun \u00edndice terap\u00e9utico baixo (de 0,8 a 1,2 mEq/L), \u00e9 dicir, a dose eficaz terap\u00e9utica e a dose t\u00f3xica est\u00e1n moi pr\u00f3ximas, polo tanto \u00e9 relativamente f\u00e1cil que se produza unha sobredosificaci\u00f3n accidental. Ademais, os pacientes con trastornos mentais deste tipo sofren depresi\u00f3ns frecuentes, polo cal tam\u00e9n se dan casos de sobredosificaci\u00f3ns voluntarias como intento de suicidio.\nCaracter\u00edsticas farmacocin\u00e9ticas.\nOs i\u00f3ns de litio abs\u00f3rbense de forma completa ao longo do tracto gastrointestinal e elim\u00ednanse inalterados por v\u00eda renal, onde os t\u00fabulos proximal e distal do ril reabsorben (devolven \u00f3 sangue) o 80% do litio. En estados de hiponatremia (baixa concentraci\u00f3n de sodio en sangue) a cantidade reabsorbida no ril aumenta, polo que tam\u00e9n sobe a s\u00faa concentraci\u00f3n no sangue. O seu tempo de permanencia medio no organismo \u00e9 de 6 a 12 horas, podendo acadar as 24 horas. Os efectos terap\u00e9uticos aparecen ao cabo de varios d\u00edas de tratamento.\nToxicidade.\nOs s\u00edntomas t\u00f3xicos do carbonato de litio aparecen a partir dunha concentraci\u00f3n plasm\u00e1tica de 1,2 mEq/L. Por riba dos 2mEq/L aparece a toxicidade con risco para a vida do individuo. O cadro cl\u00ednico var\u00eda dependendo de moitos factores: a dose inxerida, o estado do paciente, a inxesti\u00f3n simult\u00e1nea con outros axentes, o estado de hidrataci\u00f3n e o tempo transcorrido dende a sobredosificaci\u00f3n.\nOs s\u00edntomas manif\u00e9stanse fundamentalmente no sistema nervioso central, os riles e o coraz\u00f3n. A intoxicaci\u00f3n temper\u00e1, que se corresponde cunha litemia (concentraci\u00f3n de litio en sangue) superior a 1,2mEq/L, cursa con: tremores, n\u00e1useas, diarrea, sequidade bucal, sensaci\u00f3n de sabor met\u00e1lico, confusi\u00f3n, visi\u00f3n borrosa, hiperreflexia, vertixe, poli\u00faria, polidipsia (moita sede), hipotermia ou hipertermia. Se a intoxicaci\u00f3n persiste e se acadan litemias superiores a 2,5mEq/L aparecen s\u00edntomas neurol\u00f3xicos m\u00e1is graves como delirios, convulsi\u00f3ns, espasticidade e ata o coma, podendo producirse dano neurol\u00f3xico permanente (alteraci\u00f3ns da memoria e d\u00e9ficit neurol\u00f3xico). Estes s\u00edntomas neurol\u00f3xicos poden permanecer a\u00ednda que se revirta a intoxicaci\u00f3n e se acaden de novo os niveis terap\u00e9uticos, xa que o litio se elimina de forma m\u00e1is lenta do sistema nervioso central. Se persisten despois de dous meses ou m\u00e1is dende a retirada do tratamento con litio p\u00f3dese producir a chamada S\u00edndrome Neurot\u00f3xica Irreversible Secundaria ao Litio (SILENT), que son as secuelas neurol\u00f3xicas resultado da intoxicaci\u00f3n. A manifestaci\u00f3ns desta s\u00edndrome son o trastorno do cerebelo de tipo vermiano, a s\u00edndrome extrapiramidal persistente, a disfunci\u00f3n do talo cerebral e a demencia. A s\u00faa aparici\u00f3n est\u00e1 relacionada con febres, uso de antipsic\u00f3ticos t\u00edpicos, lesi\u00f3n cerebral e aumentos r\u00e1pidos das doses. Non est\u00e1 moi claro o mecanismo polo que se produce esta s\u00edndrome, pero p\u00e9nsase que pode estar relacionado coa desmielinizaci\u00f3n dos nervios perif\u00e9ricos en m\u00faltiples lugares do SNC.\nO tratamento cr\u00f3nico con este medicamento afecta \u00f3s riles, de forma que produce unha diminuci\u00f3n gradual do \u00edndice de filtraci\u00f3n glomerular, \u00e9 dicir, que o ril filtra o sangue con menos eficiencia, o que pode producir deshidrataci\u00f3n e agravar as\u00ed o cadro de sobredosificaci\u00f3n. A nivel card\u00edaco, os s\u00edntomas m\u00e1is com\u00fans son arritmias, hipotensi\u00f3n e alteraci\u00f3ns no electrocardiograma (aplanamento da onda T, prolongaci\u00f3n do QT e ondas U).\nO mecanismo polo cal se produce este cadro de intoxicaci\u00f3n non est\u00e1 claro, xa que tampouco se co\u00f1ece ben o mecanismo de acci\u00f3n terap\u00e9utica. Existe a teor\u00eda de que o litio se pode comportar como o potasio no organismo debido \u00e1 s\u00faa similitude qu\u00edmica, e por iso se producen as alteraci\u00f3ns electrol\u00edticas e da conduci\u00f3n que desembocan nos s\u00edntomas antes descritos.\nTratamento.\nDebido \u00e1 gravidade das secuelas neurol\u00f3xicas que poden quedar no paciente \u00e9 fundamental realizar o diagn\u00f3stico e comezar o tratamento o m\u00e1is axi\u00f1a posible. O cadro de intoxicaci\u00f3n por sales de litio non ten unha manifestaci\u00f3n clara e igual en t\u00f3dolos casos. Deste xeito, \u00e1s veces se pode confundir cunha disfunci\u00f3n neurol\u00f3xica como pode ser unha crise epil\u00e9ptica non convulsiva, unha s\u00edndrome neurol\u00e9ptica maligna ou unha s\u00edndrome serotonin\u00e9rxica; como estas s\u00edndromes tam\u00e9n poden estar relacionadas coa intoxicaci\u00f3n por litio, \u00e9 fundamental identificar a s\u00faa orixe para poder aplicar un tratamento eficaz.\nA actuaci\u00f3n inicial nun cadro deste tipo \u00e9 deter a absorci\u00f3n do litio que poida quedar no tracto gastrointestinal. Para isto l\u00e9vase a cabo un baleirado g\u00e1strico administrando unha resina de intercambio, sulfonato s\u00f3dico de polistireno, que fixa o litio e impide que se absorba, a\u00ednda que presenta alg\u00fans efectos adversos, tales como a sobrecarga de sodio, hipopotasemia, hipocalcemia, n\u00e1useas, v\u00f3mitos e constipaci\u00f3n. Tam\u00e9n se pode realizar un lavado g\u00e1strico cunha soluci\u00f3n de polietilenglicol, que disolve o litio e reduce a s\u00faa absorci\u00f3n, ou unha disoluci\u00f3n de cloruro pot\u00e1sico para forzar o seu desprazamento. O carb\u00f3n activado non \u00e9 moi eficaz neste caso, e s\u00f3 se usa se se produciu unha inxesti\u00f3n simult\u00e1nea con outros f\u00e1rmacos co obxectivo de diminu\u00edr a absorci\u00f3n destes.\nUnha vez detida a absorci\u00f3n do litio o seguinte paso \u00e9 eliminar o litio que xa se absorbeu e que est\u00e1 no sangue. \u00c9 importante acelerar a excreci\u00f3n de litio do organismo porque este non o metaboliza, e polo tanto contin\u00faa exercendo efecto ata que se elimina. O primeiro paso \u00e9 administrar soro fisiol\u00f3xico intravenoso ou soluci\u00f3n salina \u00f3 0,45%, estabilizando con isto o paciente xa que se corrixe a deshidrataci\u00f3n e mais o d\u00e9ficit de sodio e permite manter unha diurese normal (o litio elim\u00ednase por v\u00eda renal). Despois procederase a unha hemodi\u00e1lise, que consiste en filtrar o sangue nun circu\u00edto de membrana semipermeable cun l\u00edquido isot\u00f3nico co plasma, desta forma elim\u00ednase o litio que est\u00e1 en exceso e dev\u00f3lvese sangue limpo ao doente. Este tratamento est\u00e1 indicado en sobredosificaci\u00f3ns graves (con litemias superiores a 2,5mEq/L) ou en pacientes con problemas renais, a\u00ednda que te\u00f1an litemias m\u00e1is baixas.\nO tratamento con carbonato de litio prescr\u00edbese cando os beneficios da medicaci\u00f3n superan aos riscos derivados dela."}
{"id": "117581", "revid": "89787", "url": "https://gl.wikipedia.org/wiki?curid=117581", "title": "Kikuchi", "text": "Kikuchi (\u83ca\u6c60\u5e02, \u304d\u304f\u3061\u3057, \"Kikuchi-shi\") \u00e9 un concello da prefectura de Kumamoto da rexi\u00f3n de Ky\u016bsh\u016b no Xap\u00f3n. Est\u00e1 situado no centro-norte da illa de Ky\u016bsh\u016b e \u00f3 norte da prefectura. A s\u00faa superficie \u00e9 de 276,66\u00a0km\u00b2 e a poboaci\u00f3n de 51.062 habitantes (2009) e ten unha densidade de poboaci\u00f3n de 185 h/km\u00b2.\nO concello de Kikuchi limita cos concellos de Yamaga, de Kumamoto, de K\u014dshi, de \u014czu, de Aso (son da prefectura de Kumamoto); e de Hita (da prefectura de \u014cita)."}
{"id": "117582", "revid": "2074", "url": "https://gl.wikipedia.org/wiki?curid=117582", "title": "Nouveau Roman", "text": ""}
{"id": "117583", "revid": "2074", "url": "https://gl.wikipedia.org/wiki?curid=117583", "title": "Nouvelle vague", "text": ""}
{"id": "117584", "revid": "5312", "url": "https://gl.wikipedia.org/wiki?curid=117584", "title": "Provincia de Mutsu", "text": "Mutsu (\u9678\u5965\u56fd, \u3080\u3064\u306e\u304f\u306b, \"Mutsu-no-kuni\" ou \u9678\u5965, \u3080\u3064) foi unha provincia hist\u00f3rica do Xap\u00f3n, nunha zona que hoxe forma as prefecturas de Fukushima, Miyagi, Iwate, Aomori e a pequena parte nordeste da prefectura de Akita, historicamente na parte de T\u014dsand\u014d (\u6771\u5c71\u9053), actualmente na parte leste da rexi\u00f3n de T\u014dhoku, na illa de Honsh\u016b.\nMutsu limitaba coas provincias de Dewa (\u51fa\u7fbd), Echigo (\u8d8a\u5f8c), K\u014dzuke (\u4e0a\u91ce), Shimotsuke (\u4e0b\u91ce) e Hitachi (\u5e38\u9678).\nNa \u00e9poca Meiji Mutsu dividiuse en 5 partes: Iwashiro (\u5ca9\u4ee3), Iwaki (\u78d0\u57ce), Rikuzen (\u9678\u524d), Rikuch\u016b (\u9678\u4e2d) e Mutsu (\u9678\u5965)."}
{"id": "117585", "revid": "5312", "url": "https://gl.wikipedia.org/wiki?curid=117585", "title": "Provincia de Dewa", "text": "Dewa (\u51fa\u7fbd\u56fd, \u3067\u308f\u306e\u304f\u306b, \"Dewa-no-kuni\" ou \u51fa\u7fbd, \u3067\u308f) foi unha provincia hist\u00f3rica do Xap\u00f3n, nunha zona que hoxe forma a prefectura de Yamagata e a maior parte da prefectura de Akita, historicamente na parte de T\u014dsand\u014d (\u6771\u5c71\u9053), actualmente na parte oeste da rexi\u00f3n de T\u014dhoku, na illa de Honsh\u016b.\nDewa limitaba coas provincias de Echigo (\u8d8a\u5f8c) e Mutsu (\u9678\u5965).\nNa \u00e9poca Meiji Dewa dividiuse en 2 partes: Uzen (\u7fbd\u524d) e Ugo (\u7fbd\u5f8c)."}
{"id": "117586", "revid": "5312", "url": "https://gl.wikipedia.org/wiki?curid=117586", "title": "Kamo", "text": "Kamo (\u52a0\u8302\u5e02, \u304b\u3082\u3057, \"Kamo-shi\") \u00e9 un concello da prefectura de Niigata no Xap\u00f3n. Est\u00e1 situado \u00f3 norte da rexi\u00f3n de Ch\u016bbu, e no centro da prefectura (zona Ch\u016betsu), no centro da illa de Honsh\u016b. A s\u00faa superficie \u00e9 de 133,68\u00a0km\u00b2, a poboaci\u00f3n \u00e9 de 30.258 habitantes (2009) e ten unha densidade de poboaci\u00f3n de 226 h/km\u00b2.\nO concello de Kamo limita cos concellos de Niigata, Sanj\u014d, Gosen e Tagami."}
{"id": "117588", "revid": "89787", "url": "https://gl.wikipedia.org/wiki?curid=117588", "title": "Higashine", "text": "Higashine (\u6771\u6839\u5e02, \u3072\u304c\u3057\u306d\u3057, \"Higashine-shi\") \u00e9 un concello da prefectura de Yamagata no Xap\u00f3n. Est\u00e1 situado no centro da rexi\u00f3n de T\u014dhoku e no centro-leste da prefectura, e \u00f3 leste da illa de Honsh\u016b. A s\u00faa superficie \u00e9 de 207,17\u00a0km\u00b2 e a poboaci\u00f3n de 46.155 habitantes (2009) e ten unha densidade de poboaci\u00f3n de 223 h/km\u00b2. Antes de Meiji, era unha parte da provincia de Dewa, despois da provincia de Uzen.\nO concello de Higashine limita cos concellos de Yamagata, de Tend\u014d, de Kahoku, de Murayama, de Obanazawa (son da prefectura de Yamagata); e de Sendai (da prefectura de Miyagi)."}
{"id": "117589", "revid": "23204", "url": "https://gl.wikipedia.org/wiki?curid=117589", "title": "Bisenti", "text": "Bisenti \u00e9 un concello italiano da provincia de Teramo, na rexi\u00f3n dos Abruzos. Ten 2061 habitantes (en 2007) e est\u00e9ndese por unha \u00e1rea de 30\u00a0km\u00b2, cunha densidade de poboaci\u00f3n de 68,7 hab/km\u00b2.\nFai fronteira cos concellos de: Arsita, Castel Castagna, Castelli, Castiglione Messer Raimondo, Cellino Attanasio, Cermignano e Penne (PE)."}
{"id": "117590", "revid": "23204", "url": "https://gl.wikipedia.org/wiki?curid=117590", "title": "Arsita", "text": "Arsita \u00e9 un concello italiano da provincia de Teramo, na rexi\u00f3n dos Abruzos. Ten 961 habitantes (en 2001) e est\u00e9ndese por unha \u00e1rea de 34\u00a0km\u00b2, cunha densidade de poboaci\u00f3n de 28 hab/km\u00b2.\nFai fronteira cos concellos de: Bisenti, Castel del Monte (AQ), Castelli, Farindola (PE) e Penne (PE)."}
{"id": "117591", "revid": "23204", "url": "https://gl.wikipedia.org/wiki?curid=117591", "title": "Valle Castellana", "text": "Valle Castellana \u00e9 un concello italiano da provincia de Teramo, na rexi\u00f3n dos Abruzos. Ten 1.158 habitantes (en 2007) e est\u00e9ndese por unha \u00e1rea de 134\u00a0km\u00b2, cunha densidade de poboaci\u00f3n de 9 hab/km\u00b2.\nFai fronteira cos concellos de: Accumoli (RI), Acquasanta Terme (AP), Amatrice (RI), Arquata del Tronto (AP), Ascoli Piceno (AP), Campli, Civitella del Tronto, Rocca Santa Maria e Torricella Sicura."}
{"id": "117592", "revid": "5312", "url": "https://gl.wikipedia.org/wiki?curid=117592", "title": "Nagano", "text": "Nagano (\u9577\u91ce\u5e02, \u306a\u304c\u306e\u3057, \"Nagano-shi\") \u00e9 un concello da prefectura de Nagano no Xap\u00f3n e capital da s\u00faa prefectura. Est\u00e1 situado \u00f3 norte da rexi\u00f3n de Ch\u016bbu e \u00f3 norte da prefectura, no centro da illa de Honsh\u016b. A s\u00faa superficie \u00e9 de 730,83\u00a0km\u00b2, a poboaci\u00f3n de 376.872 habitantes (2009) e ten unha densidade de poboaci\u00f3n de 516 hab./km\u00b2.\nO concello de Nagano limita cos concellos de Otari, Hakuba, \u014cmachi, Ogawa, Nakaj\u014d, Shinsh\u016bshin, Ikusaka, Chikuhoku, Omi, Chikuma, Ueda, Suzaka, Obuse, Nakano, Iizuna, Shinano (que son da prefectura de Nagano); e My\u014dk\u014d (da prefectura de Niigata)."}
{"id": "117593", "revid": "5312", "url": "https://gl.wikipedia.org/wiki?curid=117593", "title": "Matsumoto", "text": "Matsumoto (\u677e\u672c\u5e02, \u307e\u3064\u3082\u3068\u3057, \"Matsumoto-shi\") \u00e9 un concello da prefectura de Nagano no Xap\u00f3n. Est\u00e1 situado no centro da rexi\u00f3n de Ch\u016bbu, da rexi\u00f3n de K\u014dshin'etsu e da prefectura, no centro da illa de Honsh\u016b. A s\u00faa superficie \u00e9 de 919,35\u00a0km\u00b2, a poboaci\u00f3n \u00e9 de 226.402 habitantes (2009) e ten unha densidade de poboaci\u00f3n de 246 h/km\u00b2.\nO concello de Matsumoto limita cos concellos de \u014cmachi, Azumino, Chikuhoku, Aoki, Ueda, Nagawa, Shimosuwa, Okaya, Shiojiri, Asahi, Yamagata, Hata, Kiso (aldea), Kiso (vila) (que son da prefectura de Nagano); e Takayama (este \u00faltimo \u00e9 da prefectura de Gifu)."}
{"id": "117594", "revid": "5863", "url": "https://gl.wikipedia.org/wiki?curid=117594", "title": "La Jonquera", "text": "La Jonquera \u00e9 un municipio do norte de Catalu\u00f1a, pertencente \u00e1 comarca do Alt Empord\u00e0, na provincia de Xirona. O concello \u00e9 fronteirizo con Francia.\nXeograf\u00eda.\nO municipio est\u00e1 situado a 57\u00a0km ao norte da capital provincial, na comarca do Alt Empord\u00e0; no l\u00edmite entre Espa\u00f1a e Francia, xunto \u00e1 comarca francesa do Vallespir. Accidentado pola serra da Albera. Predominan as sobreiras.\nHistoria.\nDesde o s\u00e9culo XIII e ata o fin do r\u00e9xime se\u00f1orial, a mediados do s\u00e9culo XIX, foi posesi\u00f3n dos Rocabert\u00ed. O Tratado dos Pireneos (1659) situou a nova fronteira entre lles monarqu\u00edas hisp\u00e1nica e francesa na serra do Albera, feito que marcou a historia posterior de La Jonquera.\nEscudo.\nO escudo de La Jonquera \u00e9 un escudo acantonado, de prata, un feixe de engras de sinople cun atado de ouro. O escudo esta coroado por unha coroa mural de vila. Os xuncos son un elemento parlante tradicional, relativo ao nome da vila.\nO escudo foi aprobado o 17 de decembro do 1990.\nDemograf\u00eda.\nLa Jonquera ten un total de 3.020 habitantes, dos cales 1.564 son homes e 1.456 mulleres segundo datos do INE 2006. En 2005 hab\u00edan 3.016 habitantes dos cales 1.556 eran homes e 1.460 mulleres segundo datos do INE.\nN\u00facleos de poboaci\u00f3n.\nLa Jonquera est\u00e1 formado por cinco n\u00facleos ou entidades de poboaci\u00f3n:\nEconom\u00eda.\nA agricultura de seca\u00f1o e a manipulaci\u00f3n do cortiza foron as actividades econ\u00f3micas m\u00e1is importantes. Hoxe en d\u00eda, a base da econom\u00eda municipal \u00e9 a actividade derivada da aduana do Port\u00fas. \u00c9 un importante centro de servizos ao transporte, gran cantidade de actividade comercial pola s\u00faa proximidade a Francia.\nComunicaci\u00f3ns.\nA estrada N-II e a autoestrada AP-7, sa\u00edda de acceso n\u00famero 2, comunican o municipio co resto da comarca e a provincia."}
{"id": "117602", "revid": "6939", "url": "https://gl.wikipedia.org/wiki?curid=117602", "title": "Nova narrativa galega", "text": "A etiqueta nova narrativa galega designa a produci\u00f3n dun grupo de narradores galegos que publican dende a d\u00e9cada de 1950 e durante as seguintes dos 60 e dos 70, ata 1980, ano de publicaci\u00f3n de \"Cara Times Square\" de Camilo Gonsar; segundo analiza Manuel Forcadela . Por\u00e9n, moitos persoeiros consideran que en realidade o movemento remata xa no ano 1971 coa publicaci\u00f3n de \"Adi\u00f3s, Mar\u00eda\" por Xohana Torres.\nAdoitan considerarse integrantes seus tam\u00e9n Xos\u00e9 Lu\u00eds M\u00e9ndez Ferr\u00edn, Gonzalo Rodr\u00edguez Mourullo, Mar\u00eda Xos\u00e9 Queiz\u00e1n e Xoh\u00e1n Casal, a\u00ednda que alg\u00fan expertos engaden m\u00e1is autores. Carlos Casares, Xavier Alcal\u00e1 e Lois Di\u00e9guez tam\u00e9n contar\u00e1n cunha primeira etapa creativa cuxa est\u00e9tica e procedementos encaixar\u00e1n na Nova Narrativa Galega.\nCaracter\u00edsticas.\nA prosa da nova narrativa galega sup\u00f3n unha innovaci\u00f3n nas formas narrativas, a introduci\u00f3n de modelos culturais estranxeiros e unha ruptura coa concepci\u00f3n tradicional de novela. Incorporan procedementos t\u00e9cnicos e tem\u00e1ticos de autores coma William Faulkner, Franz Kafka, James Joyce, Marcel Proust, John Dos Passos, do existencialismo franc\u00e9s de Jean-Paul Sartre ou Albert Camus e, moi especialmente, do \"nouveau roman\"; movemento do que toman o t\u00edtulo. \"Nouveau roman\" trad\u00facese por \"nova novela\", isto \u00e9, \"nova narrativa\".\nEst\u00e1 protagonizada por escritoras/es novas/os con formaci\u00f3n universitaria. Mante\u00f1en un compromiso coa lingua propia a trav\u00e9s da s\u00faa pr\u00e1ctica monoling\u00fce en galego. Est\u00e9ndese entre elas/es unha visi\u00f3n pesimista e desesperanzada da vida, froito da influencia da filosof\u00eda existencialista. Comparten unha experiencia xeracional conxunta arredor da chamada \"Xeraci\u00f3n de 1957\" (Mill\u00e1n Otero), \"Xeraci\u00f3n dos 50\" ou \"Xeraci\u00f3n das Festas Minervais\" (X. L. M\u00e9ndez Ferr\u00edn). Pretenden superar os modelos establecidos pola Xeraci\u00f3n N\u00f3s e por individualidades coma Cunqueiro ou Blanco Amor. Para logralo, rompen cos procedementos tradicionais da prosa, coma a linealidade do tempo ou o narrador omnisciente. Pola s\u00faa contra, optan por voces narradoras moi limitadas que simplemente plasman o que perciben, agochadas entre as personaxes ou mesmo convert\u00e9ndose nunha delas, polo que \u00e9 frecuente o uso da primeira persoa, resultado da influencia do obxectivismo franc\u00e9s, as\u00ed como tam\u00e9n frecuentes usos do multiperspectivismo e pluralidade de narradores. An\u00falase a cronolox\u00eda lineal para dar entrada \u00e1 cronolox\u00eda vital, na que todos os planos temporais aparecen fundidos, recurrindo a analepses, prolepses, ucron\u00eda ou mesmo \u00e1 paralizaci\u00f3n temporal. \nIntroducen tam\u00e9n t\u00e9cnicas doutras artes, tales coma o cine ou a m\u00fasica, cunha forte influencia da est\u00e9tica \"beat\", o \"jazz\" ou o \"rock\", vistas coma novidosas polos seus aires europeos e americanos, o que era moi infrecuente no ambiente da censura e illamento franquistas. Deste xeito, introd\u00facense trazos dunha certa \"narraci\u00f3n cinematogr\u00e1fica\", xa desenvolvida por autores estranxeiros coma os xa nomeados William Faulkner e John Dos Passos. En boca dun dos integrantes do movemento, hab\u00eda un \"devezo de renovaci\u00f3n absoluta do relato, de acordo coas m\u00e1is novas t\u00e9cnicas da ficci\u00f3n\" (M\u00e9ndez Ferr\u00edn 1984). \nO desenvolvemento e estrutura dos personaxes v\u00f3lvese crucial durante o curso da narraci\u00f3n, polo que asenta con forza o uso do mon\u00f3logo interior, mesmo plasmando pensamentos dun xeito bruto, sen elaboraci\u00f3n previa ou posterior, de forma que reflicte a figura dos seus subconscientes, coma discursos mentais non pronunciados. Estas personaxes tenden a sufrir dificultades para a comunicaci\u00f3n co exterior ou coa sociedade, chegan a ser antiheroes con riscos psicop\u00e1ticos ou patol\u00f3xicos (loucuras, paranoias, esquizofrenias...), con personalidades desequilibradas ou traumatizadas, que moitas veces non logran distinguir entre so\u00f1o e realidade. Decote as personaxes son obxectualizadas ou inhumanizadas, polo que o lector ten que explorar o seu subconsciente para descifrar as claves da s\u00faa conduta. Enf\u00f3canse coma reflexi\u00f3ns sobre o absurdo da existencia, pois son figuras incapaces de gobernarse a si mesmas nin ao seu propio destino, chegando a vivir a realidade coma todo un pesadelo. Conc\u00edbese o ser humano coma un obxecto m\u00e1is, normalmente moi degradado. \nPola contra, o inanimado toma gran relevancia, sendo moitas veces descrito con minuciosidade, formando parte de contornas urbanas perif\u00e9ricas ou espazos claustrof\u00f3bicos, s\u00f3rdidos ou enigm\u00e1ticos, desbotando o ruralismo propio da literatura galega anterior. Este cambio de escenario v\u00e9n acompa\u00f1ado dunha fuxida do realismo directo onde se ofrecen localizaci\u00f3ns espaciais ambiguas que, a\u00ednda que poden ter conexi\u00f3n co real (\"v.gr.\" a Compostela dalg\u00fans relatos de \"O crep\u00fasculo e as formigas\" de Ferr\u00edn), non existen al\u00e9n das mentes deformadas das personaxes. \nA tem\u00e1tica concorda coas visi\u00f3ns pesimistas propias do movemento, son frecuentes asasinatos, suicidios, a soidade, o illamento, amores insatisfeitos etc. En xeral, a violencia e as paix\u00f3ns son as protagonistas. A morte e, moitas veces, o sexo conv\u00e9rtense en ideas obsesivas nesta narrativa, que reflicten a tensi\u00f3n das relaci\u00f3ns humanas e unha sociedade alienante. Enf\u00f3case todo isto dende unha contestaci\u00f3n aos argumentos l\u00f3xicos e usuais, e chega a darse en ocasi\u00f3ns unha negaci\u00f3n da acci\u00f3n. \u00c9 frecuente o erotismo e a sexualidade incorp\u00f3rase coma un compo\u00f1ente m\u00e1is do labor literario. \nA linguaxe utilizada renega do enxebrismo, procura a universalidade dos textos escritos e enc\u00e1drase nun galego protonormativo.\nHistoria da \"nova narrativa\".\nOs integrantes do movemento naceran arredor da d\u00e9cada de 1930, polo que non sufriron diretamente a Guerra Civil, mais si as s\u00faas consecuencias. Cri\u00e1ronse no sistema franquista, que impu\u00f1a unha forte censura \u00e1s chamadas \"linguas rexionais\", coma era o caso do galego, e educaba a poboaci\u00f3n nun marco ideol\u00f3xico nacionalcatolicista que bloqueaba o acceso a moitas correntes de pensamento, coma o marxismo. Por\u00e9n, esta \u00faltima repercute na xeraci\u00f3n, que adopta unha perspectiva marxista para a interpretaci\u00f3n da sociedade que impulsa o realismo social.\nConsid\u00e9rase que a corrente \u00e9 iniciada por Gonzalo Rodr\u00edguez Mourullo con dous libros: \"Nasce un \u00e1rbore\" (1954) e \"Memorias de Tains\" (1956). Logo vir\u00e1n nomes como Xos\u00e9 Lu\u00eds M\u00e9ndez Ferr\u00edn, Carlos Casares ou Mar\u00eda Xos\u00e9 Queiz\u00e1n. Camilo Gonsar \u00e9 outro dos autores salientables desta Nova Narrativa Galega. Nas s\u00faas obras crea un mundo moi persoal. Salientan entre elas \"Lonxe de n\u00f3s e dentro\" (1961), \"Como calquera outro d\u00eda\" (1969)\" ou \" \"Cara Times square\" (1980). Malia a brevidade da s\u00faa obra, tam\u00e9n destaca Xoh\u00e1n Casal, que finou en 1960, aos 24 anos, cos seus mellores relatos recollidos no libro\" O cami\u00f1o de abaixo (1970).\" Mar\u00eda Xos\u00e9 Queiz\u00e1n contrib\u00fae ao movemento con \"A orella no buraco\" (1965), novela obxectualista moi influenciada polo \"nouveau roman\" franc\u00e9s, a\u00ednda que posteriormente vai tomar outra derrota, abordando problem\u00e1ticas sociais diversas coma a sida, a transexualidade, a homosexualidade etc. Os seus integrantes son militantes activos do galeguismo cultural e pol\u00edtico.\nXos\u00e9 Lu\u00eds M\u00e9ndez Ferr\u00edn achega libros de relatos coma \"Percival e outras historias\" (1958) e \"O crep\u00fasculo e as formigas\" (1961), as\u00ed coma tam\u00e9n a novela \"Arrabaldo do Norte\" (1964), deste xeito conv\u00e9rtese nun dos autores m\u00e1is reco\u00f1ecidos de toda a historia da literatura galega.\nA estrutura xeralmente complexa e profunda das obras do movemento esixe un tipo de lector competente e activo (dificultades t\u00e9cnicas, tem\u00e1ticas...). Nas obras abundan reflexi\u00f3ns filos\u00f3ficas, simbolismos, un forte influxo do marxismo, o \"behaviorismo\", o existencialismo e a psican\u00e1lise. Este trazo explica, en parte, o escaso \u00e9xito comercial da produci\u00f3n da \"nova narrativa galega\".\nProd\u00facese un paulatino afastamento da experimentaci\u00f3n formal ata 1980, data na que o movemento xa foi superado."}
{"id": "117604", "revid": "6939", "url": "https://gl.wikipedia.org/wiki?curid=117604", "title": "Torres Queiruga", "text": ""}
{"id": "117606", "revid": "98629", "url": "https://gl.wikipedia.org/wiki?curid=117606", "title": "Salvatierra", "text": "O top\u00f3nimo castel\u00e1n Salvatierra pode referirse a:\nAmais, como apelido pode referirse a:"}
{"id": "117608", "revid": "1192191", "url": "https://gl.wikipedia.org/wiki?curid=117608", "title": "Cestona", "text": ""}
{"id": "117614", "revid": "5863", "url": "https://gl.wikipedia.org/wiki?curid=117614", "title": "Subdivisi\u00f3ns de Gales", "text": "A proposici\u00f3n do goberno local gal\u00e9s, Gales div\u00eddese en 22 autoridades unitarias (\"unitary authority areas\"), responsabeis de todos os servizos do goberno local, inclu\u00edndo educaci\u00f3n, servizos sociais, medio ambiente e estradas. E ademais, por debaixo delas, nalgunhas zonas hai tam\u00e9n \"community councils\" (Concellos), encargados dalgunhas \u00e1reas espec\u00edficas dentro deses \"Concellos\". A\u00ednda que o termo \"autoridades unitarias\" \u00e9 o oficial e designado polo goberno gal\u00e9s, na pr\u00e1ctica en Gales case nunca son nomeados dese xeito. Nas Autoriades Unitarias at\u00f3panse tres tipos distintos: nove \"conunties\" (condados), tres cidades e dez \"county boroughs\" (distritos); a\u00ednda que todos eles dispo\u00f1en do mesmo grao de poder. Todos os medios de comunicaci\u00f3n, inclu\u00edndo a BBC Wales, ref\u00edrense \u00e1s autoridades unitarias como condados. Estas autoridades unitarias cre\u00e1ronse no ano 1996 a trav\u00e9s da \"Local Government (Wales) Act 1994\".\nA ra\u00ed\u00f1a nomea un Lord Lieutenant para que a represente nos oito \"Preserved counties of Wales\", que son unha combinaci\u00f3n dos anteriores condados. Por\u00e9n, outras subdivisi\u00f3ns apareceron cando se dividiu o territorio gal\u00e9s para o repartimento dos servizos de bombeiros e polic\u00eda.\nCidades.\nHai cinco cidades en Gales: xunto coas tres Autoridades Unitarias que te\u00f1en ese status, os concellos de Bangor e St Davids tam\u00e9n acadaron o status de cidade. O status de cidade ac\u00e1dase mediante o Letters patent.\nAutoridades unitarias.\nTodas as autoridades unitarias co\u00f1\u00e9cense como condados, ag\u00e1s a cidade de Newport, as cidades e condados de Cardiff, a cidade de Swansea (marcados cun *), e os \"county boroughs\" (marcados cun \u2020)."}
{"id": "117617", "revid": "5132", "url": "https://gl.wikipedia.org/wiki?curid=117617", "title": "Josep Tarradellas i Joan", "text": ""}
{"id": "117620", "revid": "22570", "url": "https://gl.wikipedia.org/wiki?curid=117620", "title": "D\u00eda de Portugal", "text": "O Dia de Portugal, de Cam\u00f5es e das Comunidades Portuguesas \u00e9 unha festa nacional portuguesa, na que se celebra o cabodano da morte de Lu\u00eds Vaz de Cam\u00f5es, finado o 10 de xu\u00f1o de 1580.\nHistoria.\nDurante a ditadura do Estado Novo (1933-1974) celebr\u00e1base este d\u00eda o \"D\u00eda da Ra\u00e7a\", nacionalizando o festexo do cabodano de Cam\u00f5es, que nos seus comezos, polo 1880, s\u00f3 se celebraba en Lisboa por idea, en tempos de monarqu\u00eda, dos republicanos..\nDespois, na secuencia dos traballos lexislativos da Proclamaci\u00f3n da Rep\u00fablica Portuguesa do 5 de outubro de 1910, foi publicado un decreto o 12 de outubro estipulando os festivos nacionais. Alg\u00fans elimin\u00e1ranse, particularmente os relixiosos.\nNese decreto ficar\u00edan consignados os festivos do 1 de xaneiro (D\u00eda da Fraternidade Universal), 31 de xaneiro (que evocaba a revoluci\u00f3n fallada do Porto), 5 de outubro (D\u00eda dos heroes da Rep\u00fablica), 1 de decembro (D\u00eda da Autonom\u00eda pola Restauraci\u00f3n da Independencia e D\u00eda da Bandeira) e 25 de decembro (D\u00eda da Familia).\nO decreto de 12 de xu\u00f1o d\u00e1balle tam\u00e9n a posibilidade aos municipios de escolleren un d\u00eda do ano que representase as s\u00faas festas tradicionais e municipais. Lisboa escolleu como festivo municipal o 10 de xu\u00f1o, na honra de Cam\u00f5es, o escritor d' \"Os Lus\u00edadas\".\nDurante o Estado Novo, o 10 de xu\u00f1o continuou sendo o Dia de Cam\u00f5es, mais nun sentido m\u00e1is nacionalista e de conmemoraci\u00f3n colectiva hist\u00f3rica e propagand\u00edstica.\nAt\u00e9 o 25 de abril de 1974, o 10 de xu\u00f1o era co\u00f1ecido como o \"Dia de Cam\u00f5es, de Portugal e da Ra\u00e7a\", este \u00faltimo ep\u00edteto criado por Salazar na inauguraci\u00f3n do Estadio Nacional do Jamor en 1944 na memoria das v\u00edtimas da Guerra Colonial Portuguesa. A partir de 1963, o 10 de xu\u00f1o tornouse nunha homenaxe \u00e1s Forzas Armadas Portuguesas, nunha exaltaci\u00f3n da guerra e do poder colonial. O Terceira Rep\u00fablica converteuno no \"Dia de Portugal, de Cam\u00f5es e das Comunidades Portuguesas\" en 1978."}
{"id": "117621", "revid": "1192313", "url": "https://gl.wikipedia.org/wiki?curid=117621", "title": "Dia de Cam\u00f5es, de Portugal e das Comunidades Portuguesas", "text": ""}
{"id": "117625", "revid": "89787", "url": "https://gl.wikipedia.org/wiki?curid=117625", "title": "Josep Irla", "text": "Josep Irla i Bosch, nado en Sant Feliu de Gu\u00edxols, Catalu\u00f1a, o 24 de outubro de 1874 e finado en Saint-Rapha\u00ebl, Francia, o 19 de setembro de 1958, foi un pol\u00edtico catal\u00e1n, e Presidente da Generalitat de Catalu\u00f1a no exilio.\nTraxectoria.\nNacido nunha familia de hostaleiros, o m\u00e1is grande de tres irm\u00e1ns, creou unha importante empresa de explotaci\u00f3n da sobreira. Cabeza do republicanismo catalanista nas comarcas xerundenses, foi alcalde de Sant Feliu de Gu\u00edxols (1909) e en 1911 deputado provincial de Xirona e, como tal, membro da Asemblea da Mancomunidade. Coa chegada da Rep\u00fablica incorporouse a Esquerra Republicana de Catalunya, con quen foi deputado ao Congreso espa\u00f1ol.\nFoi o \u00faltimo presidente do Parlamento de Catalu\u00f1a (1938) antes do fin da guerra civil. En xaneiro de 1939 exiliouse en Francia, e tras o fusilamento de Llu\u00eds Companys (1940) asumiu a presidencia da Generalitat. organizou o goberno ao exilio, con Josep Tarradellas como primeiro conselleiro. Dimitiu en 1954, e morreu o 19 de setembro de 1958 a Saint-Rapha\u00ebl, Provenza (Francia).\nEn 1981 os seus restos ser\u00edan trasladados e inhumados a Sant Feliu de Gu\u00edxols, tras recibir honras oficiais. Hoxe en d\u00eda, a Fundaci\u00f3n Josep Irla asumiu a tarefa de manter a honra do presidente e de conservar o seu legado ideol\u00f3xico."}
{"id": "117626", "revid": "5132", "url": "https://gl.wikipedia.org/wiki?curid=117626", "title": "Josep Irla i Bosch", "text": ""}
{"id": "117627", "revid": "1192367", "url": "https://gl.wikipedia.org/wiki?curid=117627", "title": "Afonso XI de Le\u00f3n", "text": ""}
{"id": "117629", "revid": "1131", "url": "https://gl.wikipedia.org/wiki?curid=117629", "title": "Etxalar", "text": "Etxalar \u00e9 un municipio de Navarra pertencente \u00e1 comarca de Bortziriak, situado no denominada meiri\u00f1ado de Pamplona, a 73,6\u00a0km de Pamplona. No anos 2006 posu\u00eda 799 habitantes nunha \u00e1rea de 47,05\u00a0km\u00b2.\nTop\u00f3nimo.\nO nome aparece por primeira vez escrito nun documento de 1280. A etimolox\u00eda m\u00e1is estendida e probable fai derivar o seu nome da expresi\u00f3n \"herbeira da casa\" en \u00e9uscaro. Derivar\u00eda por tanto de \"etxa\" (variante de \"etxe\", casa) e \"larr(e)\" (\"prado, herbal\").\nXeograf\u00eda.\nA vila de Etxalar est\u00e1 situada no norte de Navarra, sendo o pobo das Cinco Villas que m\u00e1is ao leste se encontra. Polo norte linda cos concellos de Bera e Sara, polo leste con Baztan, polo sur con Bertizarana e polo oeste con Igantzi e Lesaka.\nAdministraci\u00f3n.\nNo ano 2007 foi elixido alcalde Miguel Mar\u00eda Irigoyen Sanzberro.\nCultura.\nAs festas patronais cel\u00e9branse entre os d\u00edas 14 (v\u00e9spera) e 18 de agosto."}
{"id": "117630", "revid": "1505", "url": "https://gl.wikipedia.org/wiki?curid=117630", "title": "D\u00eda Kamehameha", "text": "O d\u00eda Kamehameha, o 11 de xu\u00f1o, \u00e9 un festivo hawaiano, nos Estados Unidos, que se celebra na honra de Kamehameha o Grande, o monarca que unificou o Reino de Hawai\u02bbi, que abrangu\u00eda as illas hawaianas de Ni\u02bbihau, Kaua\u02bbi, O\u02bbahu, Moloka\u02bbi, L\u0101na\u02bbi, Kaho\u02bbolawe, Maui e Hawai\u02bbi.\nHistoria.\nO festivo foi establecido baixo decreto real polo bisneto, tam\u00e9n rei, Kamehameha I, en 1871, celebr\u00e1ndose por primeira vez no seguinte ano. A finais do XIX, as festas do d\u00eda Kamehameha consist\u00edan nun entroido e unha feira, con carreiras de cabalos, de persoas e de veloc\u00edpedes.\nO d\u00eda Kamehameha foi un dos primeiros festivos que estableceu o Gobernador de Hawai, cando logrou a s\u00faa condici\u00f3n de estado en 1959.\nHoxe en d\u00eda, o D\u00eda tr\u00e1tase dun evento que lembra o Antigo Hawai, respectando as tradici\u00f3ns culturais dos tempos de Kamehameha. Ademais, a Competici\u00f3n de Hula do Rei Kamehameha (\"King Kamehameha Hula Competition\") atrae a grupos de danza hula de todo o mundo at\u00e9 o Neil S. Blaisdell Center durante dous d\u00edas."}
{"id": "117632", "revid": "23204", "url": "https://gl.wikipedia.org/wiki?curid=117632", "title": "Reino de Hawaii", "text": ""}
{"id": "117634", "revid": "23204", "url": "https://gl.wikipedia.org/wiki?curid=117634", "title": "Lingua hawaiana", "text": "O hawaiano (\"\u014clelo Hawai\u2018i\") \u00e9 unha lingua do grupo malaio-polinesio falada en Hawai polo pobo hawaiano. Canda o ingl\u00e9s, \u00e9 a lingua oficial do Estado de Hawai. \u00c9 a linguaxe que deu orixe \u00e1 verba Wiki da Wikipedia, que significa \"r\u00e1pido\".\nO hawaiano pertence ao grupo das linguas polinesias, xunto con idiomas como o tahitiano, samoano, o maor\u00ed, e o rapanui, e relaci\u00f3nase na distancia co indonesio, o malgaxe, o tagalo e as linguas ind\u00edxenas de Taiw\u00e1n.\nNi\u02bbihau.\nA illa de Ni\u02bbihau, ao suroeste de Kaua'i, \u00e9 a \u00fanica onde toda a poboaci\u00f3n (preto de 160 persoas) fala o hawaiano como lingua nativa. Entre as raz\u00f3ns do seu enraizamento incl\u00faense que a illa \u00e9 propiedade privada dende 1872 e poucas veces se permite a visita de estranxeiros; ademais, os propietarios da illa estimularon o mantemento da lingua e os propios habitantes de Ni\u02bbihau esforz\u00e1ronse por conservala."}
{"id": "117635", "revid": "1192470", "url": "https://gl.wikipedia.org/wiki?curid=117635", "title": "Idioma hawaiano", "text": ""}
{"id": "117636", "revid": "1888", "url": "https://gl.wikipedia.org/wiki?curid=117636", "title": "Schiller", "text": ""}
{"id": "117637", "revid": "98629", "url": "https://gl.wikipedia.org/wiki?curid=117637", "title": "Econom\u00eda de Namibia", "text": "A econom\u00eda de Namibia tradicionalmente dependeu da miner\u00eda, principalmente explotando diamantes e uranio. A\u00ednda que hai pequenos xacementos de cobre, esta\u00f1o e chumbo. A miner\u00eda representa uns 8% do PIB e m\u00e1is de 50% das exportaci\u00f3ns. Os ricos dep\u00f3sitos aluviais fan de Namibia unha importante produtora de diamantes de calidade. O sector mineiro emprega apenas 3% da poboaci\u00f3n, mentres metade da man de obra traballa na agricultura de subsistencia.\nXeralmente o pa\u00eds importa 50% das s\u00faas necesidades de cereais. En per\u00edodos de seca, a escaseza de alimentos \u00e9 grande nas \u00e1reas rurais. A distribuci\u00f3n de renda (coeficiente de Gini) \u00e9 a peor do mundo: 0,707 o 2003.\nA econom\u00eda do pa\u00eds pos\u00fae fortes ligaz\u00f3ns coa de Sur\u00e1frica, e o d\u00f3lar namibio ten taxa de cambio fixa 1 para 1 co rand."}
{"id": "117638", "revid": "5312", "url": "https://gl.wikipedia.org/wiki?curid=117638", "title": "\u014cmachi, Nagano", "text": "\u014cmachi (\u5927\u753a\u5e02, \u304a\u304a\u307e\u3061\u3057, \"\u014cmachi-shi\") \u00e9 un concello da prefectura de Nagano no Xap\u00f3n. Est\u00e1 situado na rexi\u00f3n de K\u014dshin'etsu, no centro da rexi\u00f3n de Ch\u016bbu e \u00f3 noroeste da prefectura, no centro da illa de Honshu. A s\u00faa superficie \u00e9 de 564,99\u00a0km\u00b2, a poboaci\u00f3n \u00e9 de 30.691 habitantes (2009) e ten unha densidade de poboaci\u00f3n de 54,3 hab./km\u00b2.\nO concello de \u014cmachi limita cos concellos de Matsumoto, Azumino, Matsukawa, Ikeda, Ikusaka, Nagano, Shinsh\u016bshin, Ogawa, Hakuba (que son da prefectura de Nagano); de Toyama, Tateyama, Kurobe (que son da prefectura de Toyama); e Takayama (este \u00faltimo \u00e9 da prefectura de Gifu)."}
{"id": "117639", "revid": "5312", "url": "https://gl.wikipedia.org/wiki?curid=117639", "title": "Azumino", "text": "Azumino (\u5b89\u66c7\u91ce\u5e02, \u3042\u3065\u307f\u306e\u3057, \"Azumino-shi\") \u00e9 un concello da prefectura de Nagano no Xap\u00f3n. Est\u00e1 situado na rexi\u00f3n de K\u014dshin'etsu, no centro da rexi\u00f3n de Ch\u016bbu e \u00f3 noroeste da prefectura, no centro da illa de Honshu. A s\u00faa superficie \u00e9 de 331,82\u00a0km\u00b2, a poboaci\u00f3n \u00e9 de 96.747 habitantes (2009) e ten unha densidade de poboaci\u00f3n de 292 hab./km\u00b2.\nO concello de Azumino limita cos concellos de Matsumoto, Chikuhoku, Ikusaka, Ikeda, Matsukawa e \u014cmachi.\nHistoria.\nA cidade de Azumino foi fundada ap\u00f3s a fusi\u00f3n de 2 concellos de vilas (de \"Toyoshina\" e \"Hotaka\") e 2 concellos de aldeas (de \"Misato\" e \"Horigane\") do distrito de Minamiazumi e un concello de vila (de \"Akashina\") do distrito de Higashichikuma no ano 2005."}
{"id": "117640", "revid": "15490", "url": "https://gl.wikipedia.org/wiki?curid=117640", "title": "Ueda", "text": "Ueda (\u4e0a\u7530\u5e02, \u3046\u3048\u3060\u3057, \"Ueda-shi\") \u00e9 un concello da prefectura de Nagano no Xap\u00f3n. Est\u00e1 situado na rexi\u00f3n de K\u014dshin'etsu, no centro da rexi\u00f3n de Ch\u016bbu e \u00f3 leste da prefectura, no centro da illa de Honsh\u016b. A s\u00faa superficie \u00e9 de 552,00\u00a0km\u00b2, a poboaci\u00f3n de 160.500 habitantes (2009) e ten unha densidade de poboaci\u00f3n de 291 h/km\u00b2.\nO concello de Ueda limita cos concellos de Suzaka, Nagano, Chikuma, Sakaki, Chikuhoku, Aoki, Matsumoto, Nagawa, Tateshina, T\u014dmi (son da prefectura de Nagano); e de Tsumagoi (da prefectura de Gunma)."}
{"id": "117641", "revid": "5132", "url": "https://gl.wikipedia.org/wiki?curid=117641", "title": "Partido dos Socialistas de Catalu\u00f1a", "text": ""}
{"id": "117642", "revid": "1131", "url": "https://gl.wikipedia.org/wiki?curid=117642", "title": "Pasqual Maragall", "text": "Pasqual Maragall i Mira, nado en Barcelona o 13 de xaneiro de en 1941, \u00e9 un pol\u00edtico catal\u00e1n e antigo presidente do Partit dels Socialistes de Catalunya que foi presidente da Generalitat de Catalu\u00f1a dende decembro de 2003 at\u00e9 novembro de 2006. Antes fora alcalde de Barcelona de 1982 a 1997, etapa na cal tiveron lugar os Xogos Ol\u00edmpicos de Barcelona 1992.\nTraxectoria.\nFormaci\u00f3n e entrada en pol\u00edtica.\nNeto do poeta catal\u00e1n Joan Maragall, en 1965 licenciouse en Dereito e Ciencias Econ\u00f3micas pola Universidade de Barcelona, ingresando aquel mesmo ano como economista no departamento de urbanismo do Concello de Barcelona. En 1973 licenciouse en Econom\u00eda Internacional e Econom\u00eda Urbana pola New School for Social Research de Nova York e en 1978 doutorouse na Universidade Aut\u00f3noma de Barcelona cunha tese sobre os prezos do chan urbano. As\u00ed mesmo, \u00e9 \"doutor honoris causa\" pola Facultade de Arquitectura da Universidade de Reggio de Calabria e pola Universidade Johns Hopkins. O seu irm\u00e1n Ernest Maragall, tam\u00e9n ocupou postos de relevancia na pol\u00edtica.\nComezou a s\u00faa actividade en 1965 no gabinete t\u00e9cnico do Concello de Barcelona, en \u00e9poca franquista. A s\u00faa vida pol\u00edtica iniciouse no Front Obrer de Catalunya, un dos n\u00facleos que logo dar\u00edan lugar ao Partit dels Socialistes de Catalunya, partido co cal ser\u00eda elixido concelleiro por Barcelona nas primeiras elecci\u00f3ns municipais democr\u00e1ticas e onde ocupar\u00eda o cargo de tenente de alcalde da Reforma Administrativa e de Facenda.\nAlcalde de Barcelona (1982-1997).\nEn 1982 ser\u00eda elixido alcalde de Barcelona en substituci\u00f3n de Narc\u00eds Serra, cargo polo cal ser\u00eda reelixido en 1983, 1987, 1991 e 1995. O seu cargo na alcald\u00eda estivo marcado pola preparaci\u00f3n e execuci\u00f3n dos Xogos Ol\u00edmpicos de 1992, en Barcelona. Outros feitos destacados dese per\u00edodo foron o seu cargo na Presidencia do Consello de Municipios e Rexi\u00f3ns de Europa e a s\u00faa vicepresidencia e presidencia do Comit\u00e9 das Rexi\u00f3ns da Uni\u00f3n Europea, entre 1996 e 1998. Foi tam\u00e9n fundador de Eurociudades, grupo de seis grandes cidades da \u00e1rea do Mediterr\u00e1neo Occidental e vicepresidente para Europa da Uni\u00f3n Internacional de Autoridades Locais e da Federaci\u00f3n Mundial de Cidades Unidas.\nEn 1997 cedeu a alcald\u00eda de Barcelona ao seu tenente de alcalde Joan Clos e trasladouse a Roma, onde exerceu de profesor durante un ano.\nCandidato \u00e1 presidencia.\nO 25 de xu\u00f1o de 1998, desde o miradoiro da Torre de Comunicaci\u00f3ns de Collserola, anunciou a s\u00faa candidatura \u00e1 presidencia da Generalitat nos comicios do 17 de outubro de 1999, elecci\u00f3ns \u00e1s que concorreu como candidato dunha coalici\u00f3n integrada polo Partit dels Socialistes de Catalunya e Ciutadans pel Canvi, e que inclu\u00eda tam\u00e9n a Iniciativa per Catalunya nas circunscrici\u00f3ns de Tarragona, Xirona e Lleida. A pesar de que foi o candidato m\u00e1is votado, superando ao at\u00e9 ent\u00f3n invicto Jordi Pujol, obtivo menos escanos que o seu adversario debido \u00e1 repartici\u00f3n dos mesmos por circunscrici\u00f3ns. Devandita circunstancia permitiu a Pujol ser reelixido presidente da Generalitat de Catalu\u00f1a co apoio do Partido Popular e a abstenci\u00f3n de Esquerra Republicana de Catalunya.\nPresidente da Generalitat (2003-2006).\nA candidatura encabezada por Pasqual Maragall volveu ser a m\u00e1is votada nas elecci\u00f3ns do 16 de novembro de 2003, a pesar do cal Converg\u00e8ncia i Uni\u00f3 volveu ser a candidatura con m\u00e1is representantes no Parlamento de Catalu\u00f1a. Con todo, por primeira vez desde 1980, as formaci\u00f3ns de centroesquerda que apoiaron a candidatura de Josep Maria Vall\u00e8s \u00e1 presidencia do Parlamento en 1999, sumaron maior\u00eda.\nAs\u00ed, a firma do Pacto do Tinell xunto con Esquerra Republicana de Catalunya e da coalici\u00f3n ICV-EUiA permit\u00edronlle ser investido presidente da Generalitat, cargo do que tomou posesi\u00f3n o 20 de decembro de 2003. O voto contrario de ERC ao novo Estatuto de autonom\u00eda de Catalu\u00f1a, por consideralo insuficiente, supuxo o cesamento dos seus conselleiros no Goberno de Catalu\u00f1a, que Maragall remodelou. O 21 de xu\u00f1o de 2006, oito anos despois do anuncio da s\u00faa primeira candidatura e despois da vitoria do si cunha curta participaci\u00f3n no referendo sobre o Estatut, anunciou, nunha declaraci\u00f3n institucional, que non repetir\u00eda unha terceira vez como candidato do PSC \u00e1 presidencia da Generalitat, sendo substitu\u00eddo polo at\u00e9 ent\u00f3n ministro de Industria e Primeiro Secretario do PSC, Jos\u00e9 Montilla.\nActualidade (dende 2007).\nDespois da sa\u00edda do Goberno, Maragall deixou a presidencia do PSC o 11 de xu\u00f1o de 2007 para traballar no proxecto do Partido Dem\u00f3crata Europeo, segundo afirmou en diversas ocasi\u00f3ns. Pasqual Maragall declarou o 20 de outubro de 2007 que padec\u00eda un principio da enfermidade de Alzheimer dende hab\u00eda meses. O d\u00eda 29 de marzo foi elixido \"catal\u00e1n do ano\" (catal\u00e0 de l'any). En abril de 2008 creouse a Fundaci\u00f3n Pasqual Maragall para a Investigaci\u00f3n sobre o Alzheimer, que promove a investigaci\u00f3n cient\u00edfica para a prevenci\u00f3n e o coidado da devandita doenza e doutras enfermidades neuro-dexenerativas relacionadas. En 2010 estr\u00e9ase unha pel\u00edcula documental (\"Bicicleta, culler, poma\") realizada por Carles Bosch por encargo do propio Maragall, na que se segue a Maragall e a s\u00faa familia durante dous anos, no seu d\u00eda a d\u00eda coti\u00e1n e na s\u00faa loita contra o Alzheimer, ga\u00f1adora do premio \"Jos\u00e9 Mar\u00eda Forqu\u00e9\" e o premio \"Gaud\u00ed\" \u00e1 mellor pel\u00edcula documental., as\u00ed como o Premio Goya 2011 na mesma categor\u00eda."}
{"id": "117643", "revid": "5132", "url": "https://gl.wikipedia.org/wiki?curid=117643", "title": "Pasqual Maragall i Mira", "text": ""}
{"id": "117644", "revid": "5312", "url": "https://gl.wikipedia.org/wiki?curid=117644", "title": "Jos\u00e9 Montilla", "text": "Jos\u00e9 Montilla Aguilera, nado en Izn\u00e1jar, provincia de C\u00f3rdoba, o 15 de xaneiro de 1955, \u00e9 un pol\u00edtico catal\u00e1n de orixe andaluza. \nTraxectoria.\nFoi primeiro secretario do \"Partit dels Socialistes de Catalunya\" dende o 18 de xu\u00f1o de 2000 ata o 17 de decembro de 2011, e membro da Comisi\u00f3n Executiva Federal e do Comit\u00e9 Federal do \"Partido Socialista Obrero Espa\u00f1ol\" dende o 23 de xullo de 2000. Dende o 18 de abril de 2004 at\u00e9 o 9 de setembro de 2006 foi ministro de Industria, Turismo e Comercio do Goberno de Espa\u00f1a presidido por Jos\u00e9 Luis Rodr\u00edguez Zapatero, substitu\u00edndoo no cargo Joan Clos, daquela alcalde de Barcelona. Foi presidente da Generalitat de Catalu\u00f1a dende 2006 at\u00e9 2010. At\u00e9 2019 foi senador auton\u00f3mico por proposta do Parlamento de Catalu\u00f1a.\nVida persoal.\nJos\u00e9 Montilla est\u00e1 casado con Anna Hern\u00e1ndez e ten cinco fillos.\nFigura pol\u00edtica e pensamento.\nJos\u00e9 Montilla definiuse a si mesmo como \u00abcatal\u00e1n, catalanista, espa\u00f1ol e europe\u00edsta\u00bb. Por\u00e9n, dende diversos sectores pol\u00edticos e sociais tradicionalmente foi criticado polos seus planteamentos nacionalistas catal\u00e1ns, pero Montilla sempre rexeitou ter un perfil nacionalista."}
{"id": "117645", "revid": "5132", "url": "https://gl.wikipedia.org/wiki?curid=117645", "title": "Jos\u00e9 Montilla Aguilera", "text": ""}
{"id": "117646", "revid": "5132", "url": "https://gl.wikipedia.org/wiki?curid=117646", "title": "Jose Montilla", "text": ""}
{"id": "117647", "revid": "5132", "url": "https://gl.wikipedia.org/wiki?curid=117647", "title": "Josep Montilla", "text": ""}
{"id": "117652", "revid": "22570", "url": "https://gl.wikipedia.org/wiki?curid=117652", "title": "Tromba de auga", "text": "A tromba de auga (\"waterspout\" en ingl\u00e9s), \u00e9 un embude contendo un intenso v\u00f3rtice ou turbill\u00f3n que ocorre sobre un corpo de auga, usualmente conectado a unha nube cumuliforme. As trombas de auga div\u00eddense en dous tipos: torn\u00e1dicas e non torn\u00e1dicas. Como o seu nome claramente indica, as primeiras son tornados, xa sexa formados sobre a auga ou formados en terra e que pasaron logo ao medio acuoso, mentres que as segundas, a\u00ednda que similares en aparencia, non son tornados.\nTrombas torn\u00e1dicas.\nAs trombas torn\u00e1dicas son tornados sobre a auga, cuxa formaci\u00f3n depende da existencia do denominado mesocicl\u00f3n, un sistema de baixa presi\u00f3n na escala de 2 a 10\u00a0km, que se forma dentro dunha tormenta el\u00e9ctrica moi severa, organizada e persistente denominada supercela. Este tipo de trombas son m\u00e1is raras, por canto os tornados en xeral f\u00f3rmanse nos continentes, onde a fonte de calor superficial e os contrastes de masas de aire son maiores. Os danos que produce un tornado son moi severos, por canto implican ventos de at\u00e9 512\u00a0km/h (F5 na escala Fujita).\nTrombas non torn\u00e1dicas.\nAs trombas non torn\u00e1dicas (tam\u00e9n se denominan \"fair weather waterspout\" en ingl\u00e9s), non est\u00e1n asociadas \u00e1 tormenta do tipo supercelda e son moito m\u00e1is com\u00fans que as torn\u00e1dicas.\nEn xeral f\u00f3rmanse baixo a base de grandes c\u00famulos ou de cumulunimbus e a s\u00faa severidade de cando en cando excede o tipo F0 na escala de Fujita (menos de 116\u00a0km/h), a\u00ednda que representan de calquera xeito un risco serio para a navegaci\u00f3n. A rotaci\u00f3n orix\u00ednase desde as capas inferiores do chan e non depende da preexistencia dun mesocicl\u00f3n.\nEste tipo de trombas mari\u00f1as te\u00f1en unha din\u00e1mica similar a outros fen\u00f3menos moi com\u00fans, os dia\u00f1os de area ou simplemente turbill\u00f3ns de area ou de terra, a mi\u00fado observables en praias e desertos, a\u00ednda que \u00e9 m\u00e1is intensa. Ambos os v\u00f3rtices fanse visibles onde o vento levanta part\u00edculas do chan con relativa facilidade (xa sexa area, terra ou auga) e non poder\u00edan advertirse por exemplo nun bosque ou pradar\u00eda. O aire \u00e9 m\u00e1is h\u00famido sobre a auga e pode condensarse ao haber un forte descenso da presi\u00f3n atmosf\u00e9rica, o cal o fai visible coa forma de \"nube embude\". Esta ca\u00edda de presi\u00f3n \u00e9 xustamente o que sucede no interior do turbill\u00f3n."}
{"id": "117655", "revid": "89787", "url": "https://gl.wikipedia.org/wiki?curid=117655", "title": "Rubio", "text": "O rubio/roibo ou roxo \u00e9 unha cor de pelo un chisco alaranxada, entre casta\u00f1o e amarelo, cun matiz vermello. As\u00ed mesmo, a pel dos individuos destas caracter\u00edsticas capilares \u00e9 a mi\u00fado clara e ten unhas manchas tam\u00e9n caracter\u00edsticas, as pencas. Isto \u00e9 debido a que carecen dun pigmento casta\u00f1o, a \"eumelanina\" e \u00e1 presenza maioritaria ou exclusiva de \"feomelanina\", asociadas a unha distribuci\u00f3n particular dos melanocitos e dos melanosomas na pel. Aproximadamente, entre un 1% e un 2% da poboaci\u00f3n humana \u00e9 rubia.\nOs rubios na cultura popular galega.\nGalicia \u00e9 unha das rexi\u00f3ns do mundo onde abundan as persoas de pelo roxo ou rubio, a\u00ednda que en menor medida que en Escocia e Irlanda. Os refr\u00e1ns e ditos galegos sempre te\u00f1en unha actitude negativa cara estes individuos, consider\u00e1ndoos sinais de m\u00e1 sorte:"}
{"id": "117656", "revid": "22570", "url": "https://gl.wikipedia.org/wiki?curid=117656", "title": "Rumba", "text": "A rumba \u00e9 un x\u00e9nero musical caracterizado polos ritmos baseados en instrumentos de percusi\u00f3n. As\u00ed mesmo a rumba pode facer referencia \u00e1 canci\u00f3n e mais \u00e1 danza relacionadas con esta m\u00fasica.\n\u00c9 orixinaria de Cuba, como combinaci\u00f3n das tradici\u00f3ns musicais dos colonizadores espa\u00f1ois e dos africanos tra\u00eddos a Cuba como escravos. Tr\u00e1tase dun x\u00e9nero musical carente de conexi\u00f3ns relixiosas. O per\u00edodo de aparici\u00f3n da rumba data dos anos 1930 e 1940, sendo daquela a m\u00fasica popular de Cuba, tendo en parte evolucionado cara ao que hoxe recibe o nome de salsa."}
{"id": "117657", "revid": "25871", "url": "https://gl.wikipedia.org/wiki?curid=117657", "title": "Fregona", "text": "A fregona \u00e9 unha ferramenta para limpar o chan. Foi inventada por Manuel Jal\u00f3n en 1964, quen modificou un trebello que co\u00f1eceu nos Estados Unidos para darlle o aspecto aproximado das actuais fregonas.\nAdoita ir acompa\u00f1ada dun cubo onde se humedece e ter un longo pau e mais unha cabeza feita de grosos e suaves f\u00edos de tea absorbente. Para limpar o chan, logo de humedecelo, refr\u00e9gase o utensilio contra a superficie. Alg\u00fans cubos incl\u00faen un escorredoiro, para quitar o exceso de auga da fregona, co fin de non saturar o chan. Util\u00edzase frecuentemente tam\u00e9n para limpar l\u00edquidos derramados.\nEn 2007 Jal\u00f3n demandou \u00e1 familia de Emilio Bellvis Montensano por atribu\u00edrse publicamente o invento da fregona. En 2008, o Xulgado do Mercantil n\u00ba1 de Zaragoza fallou \u00f3 seu favor sentenciando que \"o invento da fregona corresponde a Manuel Jal\u00f3n Corominas en virtude da patente n\u00ba 298240\". Posteriormente, a Audiencia Provincial de Zaragoza ratificou esta sentenza."}
{"id": "117660", "revid": "11063", "url": "https://gl.wikipedia.org/wiki?curid=117660", "title": "Erik o Vermello", "text": ""}
{"id": "117662", "revid": "89787", "url": "https://gl.wikipedia.org/wiki?curid=117662", "title": "Non matar", "text": "Non matar (do ingl\u00e9s, nonkilling) ref\u00edrese \u00e1 ausencia de mortes intencionais, ameazas de morte e condici\u00f3ns que leven \u00e1 morte intencional na sociedade humana. As\u00ed como o termo \"non violencia\", o concepto fai referencia non a unha negaci\u00f3n sen\u00f3n a unha afirmaci\u00f3n. A\u00ednda que o uso do termo, nun sentido acad\u00e9mico, fai referencia, basicamente, \u00e1 morte de seres humanos, en ocasi\u00f3ns est\u00e9ndese e incl\u00fae a morte de animais e outras formas de vida. Este \u00e9 tam\u00e9n o caso do uso tradicional do termo \u00abnon matar\u00bb como parte da \u00e9tica budista, tal e como se expresa no primeiro precepto da Pancasila, de xeito similar ao doutras tradici\u00f3ns espirituais que hai arredor do mundo. De forma significativa, \u00abnon matar\u00bb foi empregado recentemente na Carta para un mundo sen violencia, aprobada polo Oitavo Cumio Mundial de Premios Nobel da Paz.\nPrincipios.\nAnalizando a s\u00faa orixe, non matar abrangue os conceptos de paz (ausencia de guerra e de condici\u00f3ns conducentes \u00e1 guerra), non violencia (psicol\u00f3xica, f\u00edsica e estrutural), e \"ahimsa\" (non ferir co pensamento, nin coa palabra nin coa acci\u00f3n). Sen exclu\u00edr ningunha das anteriores, non matar proporciona un achegamento distinto, caracterizado pola perceptibilidade dos seus obxectivos e da natureza aberta da s\u00faa realizaci\u00f3n. Mentres o uso de termos como \u00abnon violencia\u00bb e \u00abpaz\u00bb adoitan seguir a forma de argumentaci\u00f3n cl\u00e1sica, por medio de ideas abstractas que levan cara \u00e1 pasividade, matar (e o seu oposto, non matar) poden cuantificarse e relacionarse con causas espec\u00edficas, seguindo un enfoque de sa\u00fade p\u00fablica (prevenci\u00f3n, intervenci\u00f3n e transformaci\u00f3n post-traum\u00e1tica) cara \u00e1 progresiva erradicaci\u00f3n do matar. Esta l\u00f3xica segue as recomendaci\u00f3ns da Organizaci\u00f3n Mundial da Sa\u00fade, que clasificou a violencia como unha \u00abdoenza previble\u00bb.\nPola outra banda, non matar non estabelece ning\u00fan cami\u00f1o predeterminado para conseguir unha sociedade libre de mortes intencionais, do xeito no que o fan algunhas ideolox\u00edas ou tradici\u00f3ns espirituais que promoven restrinxir o feito de quitar vidas. Como enfoque aberto, apela \u00e1 infinita creatividade e variabilidade humana, estimulando continuos estudos no eido da educaci\u00f3n, a investigaci\u00f3n, a acci\u00f3n social e a construci\u00f3n de pol\u00edticas, desenvolvendo un eixe amplo de alternativas cient\u00edficas, institucionais, educativas, pol\u00edticas, econ\u00f3micas e espirituais \u00e1 morte humana. Ademais, a pesar do enfoque espec\u00edfico, non matar tam\u00e9n aborda cuesti\u00f3ns sociais m\u00e1is amplas.\nEn relaci\u00f3n \u00e1 agresi\u00f3n psicol\u00f3xica, aos ataques f\u00edsicos e \u00e1 tortura usadas coa intenci\u00f3n de aterrorizar con manifestas ou latentes ameazas de morte, non matar implica a eliminaci\u00f3n das causas psicosociais. Con respecto \u00e1s mortes causadas por condici\u00f3ns estruturais socioecon\u00f3micas que son produto do reforzamento letal directo, as\u00ed como resultado da diversidade de recursos cuxo prop\u00f3sito sexa matar, non matar implica tam\u00e9n a eliminaci\u00f3n das privaci\u00f3ns ligadas \u00e1 letalidade. En canto \u00e1s ameazas sobre a viabilidade da biosfera, non matar implica a ausencia de ataques directos contra os recursos que sustentan a vida, as\u00ed como o cesamento da degradaci\u00f3n indirecta asociada coa letalidade. En relaci\u00f3n \u00e1s formas de matar accidentais, non matar implica a creaci\u00f3n de condici\u00f3ns sociais e tecnol\u00f3xicas que conduzan \u00e1 s\u00faa eliminaci\u00f3n.\nNo seu libro \"Nonkilling Global Political Science\", Glenn D. Paige considera que menos do 0,5% de todos os humanos que algunha vez existiron mataron a outros humanos. Ademais hai evidencias antropol\u00f3xicas que apuntan a que, en certas sociedades e culturas, matar ocupa niveis estatisticamente insignificantes. Posto que os humanos viviron exclusivamente como cazadores-recolectores \u2013unha forma de organizaci\u00f3n social que plasma os atributos dunha sociedade a prol de non-matar- durante o 99% da s\u00faa existencia, tam\u00e9n parece claro que os niveis de violencia e matanzas te\u00f1en sido moi baixos durante a maior parte da historia do \"Homo sapiens sapiens\".\nNun sentido amplo, non-matar oponse a agresi\u00f3n, asasinato, auto-xenocidio, asasinato a soldo, asasinato colectivo, asasinato masivo, asasinato premeditado, crime de honor, crime ritual, democidio, etnocidio, feminicidio, feticidio, guerra, infanticidio, limpeza \u00e9tnica, ling\u00fcicidio, masacre escolar, matanzas dom\u00e9sticas, omnicidio, pena de morte, policidio, rexicidio, suicidio, suicidio-asasinato, terrorismo, tiranicidio, violencia, violencia estrutural, xenocidio, xenocidio cultural e outras formas de matar, dun xeito directo, indirecto ou estrutural."}
{"id": "117663", "revid": "89787", "url": "https://gl.wikipedia.org/wiki?curid=117663", "title": "Chikuma", "text": "Chikuma (\u5343\u66f2\u5e02, \u3061\u304f\u307e\u3057, \"Chikuma-shi\") \u00e9 un concello da prefectura de Nagano no Xap\u00f3n. Est\u00e1 situado na rexi\u00f3n de K\u014dshin'etsu, no centro da rexi\u00f3n de Ch\u016bbu e \u00f3 norte da prefectura, no centro da illa de Honsh\u016b. A s\u00faa superficie \u00e9 de 119,84\u00a0km\u00b2 e a poboaci\u00f3n de 62.712 habitantes (2009) e ten unha densidade de poboaci\u00f3n de 523 h/km\u00b2.\nO concello de Chikuma limita cos concellos de Nagano, de Omi, de Chikuhoku, de Ueda e de Sakaki.\nHistoria.\nA cidade de Chikuma foi fundada pola fusi\u00f3n do concello de cidade de \"K\u014dshoku\" e o concello de vila de \"Togura\" do distrito de Hanishina e o concello de vila de \"Kamiyamada\" do distrito de Sarashina no ano 2003."}
{"id": "117664", "revid": "736", "url": "https://gl.wikipedia.org/wiki?curid=117664", "title": "Hydrobates pelagicus", "text": ""}
{"id": "117665", "revid": "736", "url": "https://gl.wikipedia.org/wiki?curid=117665", "title": "Phalacrocorax aristotelis", "text": ""}
{"id": "117666", "revid": "5312", "url": "https://gl.wikipedia.org/wiki?curid=117666", "title": "Suwa", "text": "Suwa (\u8acf\u8a2a\u5e02, \u3059\u308f\u3057, \"Suwa-shi\") \u00e9 un concello da prefectura de Nagano no Xap\u00f3n. Est\u00e1 situado na rexi\u00f3n de K\u014dshin'etsu, no centro da rexi\u00f3n de Ch\u016bbu e \u00f3 norte da prefectura, no centro da illa de Honsh\u016b. A s\u00faa superficie \u00e9 de 109,06\u00a0km\u00b2, a poboaci\u00f3n \u00e9 de 51.731 habitantes (2009) e ten unha densidade de poboaci\u00f3n de 474 hab./km\u00b2.\nO concello de Suwa limita cos concellos de Tatsuno, Minowa, Ina, Chino, Nagawa, Shimosuwa e Okaya.\nHistoria.\nA cidade de Suwa foi fundada pola fusi\u00f3n do concello da vila de \"Kamisuwa\" e dous concellos de aldeas do distrito de Suwa o 10 de agosto de 1941."}
{"id": "117670", "revid": "5312", "url": "https://gl.wikipedia.org/wiki?curid=117670", "title": "Chino, Xap\u00f3n", "text": "Chino (\u8305\u91ce\u5e02, \u3061\u306e\u3057, \"Chino-shi\") \u00e9 un concello da prefectura de Nagano no Xap\u00f3n. Est\u00e1 situado na rexi\u00f3n de K\u014dshin'etsu, no centro da rexi\u00f3n de Ch\u016bbu e da prefectura, no centro da illa de Honsh\u016b. A s\u00faa superficie \u00e9 de 266,41\u00a0km\u00b2, a poboaci\u00f3n de 57.238 habitantes (2009) e ten unha densidade de poboaci\u00f3n de 215 h/km\u00b2.\nO concello de Chino limita cos concellos de Suwa, Ina, Fujimi, Hara, Minamimaki, Koumi, Sakuho, Saku, Tateshina, Nagawa (que son da prefectura de Nagano); e Hokuto (que \u00e9 da prefectura de Yamanashi)."}
{"id": "117672", "revid": "5312", "url": "https://gl.wikipedia.org/wiki?curid=117672", "title": "Ina", "text": "Ina (\u4f0a\u90a3\u5e02, \u3044\u306a\u3057, \"Ina-shi\") \u00e9 un concello da prefectura de Nagano no Xap\u00f3n. Est\u00e1 situado na rexi\u00f3n de K\u014dshin'etsu, no centro da rexi\u00f3n de Ch\u016bbu e \u00f3 sur da prefectura, no centro da illa de Honsh\u016b. A s\u00faa superficie \u00e9 de 667,81\u00a0km\u00b2, a poboaci\u00f3n de 71.068 habitantes (2009) e ten unha densidade de poboaci\u00f3n de 106 h/km\u00b2.\nO concello de Ina limita cos concellos de \u014cshika, Komagane, Miyada, Kiso, Shiojiri, Minamiminowa, Minowa, Suwa, Chino, Fujimi (que son da prefectura de Nagano); Minamiarupusu, Hokuto (que son da prefectura de Yamanashi); e Shizuoka (da prefectura hom\u00f3nima).\nHistoria.\nA cidade de Ina foi fundada pola fusi\u00f3n do concello da vila de Ina e cinco concellos de aldeas o 1 de abril de 1954."}
{"id": "117674", "revid": "5312", "url": "https://gl.wikipedia.org/wiki?curid=117674", "title": "T\u014dmi", "text": "T\u014dmi (\u6771\u5fa1\u5e02, \u3068\u3046\u307f\u3057, \"T\u014dmi-shi\") \u00e9 un concello da prefectura de Nagano no Xap\u00f3n. Est\u00e1 situado na rexi\u00f3n de K\u014dshin'etsu, no centro da rexi\u00f3n de Ch\u016bbu e \u00f3 nord\u00e9s da prefectura, no centro da illa de Honsh\u016b. A s\u00faa superficie \u00e9 de 112,30\u00a0km\u00b2, a poboaci\u00f3n de 30.978 habitantes (2009) e ten unha densidade de poboaci\u00f3n de 276 h/km\u00b2.\nO concello de T\u014dmi limita cos concellos de Ueda, Tateshina, Saku, Komoro (son da prefectura de Nagano); e Tsumagoi (da prefectura de Gunma)."}
{"id": "117675", "revid": "89787", "url": "https://gl.wikipedia.org/wiki?curid=117675", "title": "Econom\u00eda de Taxiquist\u00e1n", "text": "Taxiquist\u00e1n ten un dos m\u00e1is baixos PIB per c\u00e1pita entre os ex-membros da Uni\u00f3n Sovi\u00e9tica. Debido a escaseza de empregos no pa\u00eds, case a metade da s\u00faa forza de traballo vive no exterior."}
{"id": "117677", "revid": "2074", "url": "https://gl.wikipedia.org/wiki?curid=117677", "title": "Nova Narrativa Galega", "text": ""}
{"id": "117679", "revid": "1131", "url": "https://gl.wikipedia.org/wiki?curid=117679", "title": "Lu\u00eds Costa Garc\u00eda", "text": ""}
{"id": "117680", "revid": "2248", "url": "https://gl.wikipedia.org/wiki?curid=117680", "title": "Torrevella", "text": ""}
{"id": "117681", "revid": "98629", "url": "https://gl.wikipedia.org/wiki?curid=117681", "title": "K\u014dfu, Yamanashi", "text": "K\u014dfu (\u7532\u5e9c\u5e02, \u3053\u3046\u3075\u3057, \"K\u014dfu-shi\") \u00e9 un concello da prefectura de Yamanashi no Xap\u00f3n e capital da s\u00faa prefectura. Est\u00e1 situado \u00f3 sueste da rexi\u00f3n de Ch\u016bbu e no centro da prefectura, no centro da illa de Honsh\u016b. A s\u00faa superficie \u00e9 de 212,41\u00a0km\u00b2, a poboaci\u00f3n de 198.239 habitantes (2009) e ten unha densidade de poboaci\u00f3n de 933 h/km\u00b2.\nO concello de K\u014dfu limita cos concellos de Hokuto, Kai, Sh\u014dwa, Ch\u016b\u014d, Ichikawamisato, Minobu, Fujikawaguchiko, Fuefuki, Yamanashi (que son da prefectura de Yamanashi); e Kawakami (que \u00e9 da prefectura de Nagano)."}
{"id": "117682", "revid": "2074", "url": "https://gl.wikipedia.org/wiki?curid=117682", "title": "D\u00f3lares", "text": ""}
{"id": "117683", "revid": "89787", "url": "https://gl.wikipedia.org/wiki?curid=117683", "title": "Patricia Janeiro", "text": "Patricia Alonso Janeiro, nada en Santiago de Compostela en 1978, \u00e9 unha escritora galega.\nTraxectoria.\n\u00c9 licenciada en Filolox\u00eda inglesa pola Universidade de Santiago de Compostela. Colaborou en diversas revistas como \"Novas da Galiza\", \"Ariel,\" \"Arraianos\" ou \"Luzes\", ademais de realizar traduci\u00f3ns para o Cineclub de Compostela."}
{"id": "117685", "revid": "23204", "url": "https://gl.wikipedia.org/wiki?curid=117685", "title": "Linguas malaio-polinesias", "text": "As linguas malaio-polinesias son un subgrupo de linguas da familia austronesia. Este subgrupo est\u00e9ndese polas illas do Sueste asi\u00e1tico e o Pac\u00edfico (Polinesia), con alg\u00fans exemplos na Asia continental, e sendo un membro illado o malgaxe (Madagascar).\nAs linguas malaio-polinesias tenden \u00e1 reduplicaci\u00f3n (repetici\u00f3n de todo ou parte dunha palabra) para expresar o plural, como por exemplo wiki-wiki, e te\u00f1en unha entrop\u00eda baixa, \u00e9 dicir, os textos son bastante repetitivos en canto \u00e1 frecuencia dos sons. A maior\u00eda non pos\u00fae grupos de consonantes (como [str] ou [mpl]) e ten un n\u00famero de vogais pequeno, sendo cinco o m\u00e1is com\u00fan.\nO malaio-polinesio div\u00eddese en dous, nunha p\u00f3la occidental (\"hesperonesio\") e outra centro-oriental:"}
{"id": "117687", "revid": "2074", "url": "https://gl.wikipedia.org/wiki?curid=117687", "title": "Francisco Franco Bahamonde", "text": ""}
{"id": "117689", "revid": "2074", "url": "https://gl.wikipedia.org/wiki?curid=117689", "title": "Franco", "text": ""}
{"id": "117690", "revid": "1131", "url": "https://gl.wikipedia.org/wiki?curid=117690", "title": "Provincias de Madagascar", "text": "Madagascar est\u00e1 dividido en seis provincias, a\u00ednda que despois do referendo constitucional no 2007, dec\u00eddese substitu\u00edlas por rexi\u00f3ns, que se converten nas primeiras entidades subestatais:"}
{"id": "117691", "revid": "17467", "url": "https://gl.wikipedia.org/wiki?curid=117691", "title": "Dataci\u00f3n cronol\u00f3xica do Franquismo", "text": ""}
{"id": "117694", "revid": "98629", "url": "https://gl.wikipedia.org/wiki?curid=117694", "title": "Batalla de Mulhouse", "text": "A batalla de Mulhouse \u00e9 unha batalla da primeira guerra mundial pertencente \u00e1 Batalla das fronteiras. O ataque preparouse o d\u00eda 7 de agosto de 1914 e iniciouse dous d\u00edas despois. Formaba parte do intento franc\u00e9s por recuperar a rexi\u00f3n de Alsacia, que perdera tras a fin da guerra franco-prusiana en favor do Imperio Alem\u00e1n.\nForzas de combate.\nAs forzas francesas constaban duns 45.000 homes do I Ex\u00e9rcito, pertencentes a tres unidades de infanter\u00eda (as Divisi\u00f3ns 14a, 41a e unha brigada da Divisi\u00f3n de reserva 57a) e a 8a Divisi\u00f3n de Cabaler\u00eda.\nAs forzas alem\u00e1s eran os corpos XIV e XV do VII Ex\u00e9rcito, dirixido por Josias von Heeringen.\nA batalla.\nA batalla iniciouse cando os soldados franceses tentaron ocupar Alsacia. O d\u00eda 7 atravesaron a fronteira franco-xermana e avanzaron cara o interior do Imperio Alem\u00e1n. Puideron chegar ata Mulhouse, que foi ocupada sen resistencia ningunha. O avance inicial supuxo certo x\u00fabilo en Francia, pero os alem\u00e1ns organizaron rapidamente un contraataque. Os franceses prepar\u00e1ronse para defender as zonas ocupadas e recibiron reforzos (unha Divisi\u00f3n de reserva). A pesar das novas tropas, o Xeneral Bonneau decidiu retirarse o que ocasionou que fose relevado por orde de Joseph Joffre. Deste modo, os alem\u00e1ns recuperaron as poboaci\u00f3ns perdidas.\nA finais de agosto, Joffre enviou \u00e1 zona catro novas divisi\u00f3ns, que constituir\u00edan o \"Ex\u00e9rcito de Alsacia\", que atacou en Lorena e fracasou.\nConsecuencias.\nAs baixas francesas foron duns 4000 homes e 3000 no bando alem\u00e1n. Ademais, supuxo a destituci\u00f3n do Xeneral Bonneau."}
{"id": "117695", "revid": "22570", "url": "https://gl.wikipedia.org/wiki?curid=117695", "title": "Rexi\u00f3ns de Madagascar", "text": "Madagascar est\u00e1 dividida en 22 rexi\u00f3ns (\"faritra\"). Cando se disolvan as provincias, o 4 de outubro de 2009, converteranse nas primeiras entidades subnacionais."}
{"id": "117696", "revid": "89787", "url": "https://gl.wikipedia.org/wiki?curid=117696", "title": "Ch\u016b\u014d, Yamanashi", "text": "Ch\u016b\u014d (\u4e2d\u592e\u5e02, \u3061\u3085\u3046\u304a\u3046\u3057, \"Ch\u016b\u014d-shi\") \u00e9 un concello da prefectura de Yamanashi no Xap\u00f3n. Est\u00e1 situada \u00f3 sueste da rexi\u00f3n de Ch\u016bbu e no centro da prefectura, no centro da illa de Honsh\u016b. A s\u00faa superficie \u00e9 de 31,81\u00a0km\u00b2 e a poboaci\u00f3n de 31.537 habitantes (2009) e ten unha densidade de poboaci\u00f3n de 991 h/km\u00b2.\nO concello de Ch\u016b\u014d limita cos concellos de Minamiarupusu, de Ichikawamisato, de K\u014dfu e de Sh\u014dwa.\nHistoria.\nA cidade de Ch\u016b\u014d foi fundada pola fusi\u00f3n de dous concellos de vila do distrito de Nakakoma (de \"Tamaho\" e de \"Tatomi\") e un concello de vila do distrito de Higashiyatsushiro (de \"Toyotomi\") en 20 de febreiro de 2006."}
{"id": "117697", "revid": "43749", "url": "https://gl.wikipedia.org/wiki?curid=117697", "title": "Illas Comores", "text": ""}
{"id": "117698", "revid": "65337", "url": "https://gl.wikipedia.org/wiki?curid=117698", "title": "Franco malgaxe", "text": "O franco malgaxe (c\u00f3digo da ISO 4217: MGF -Malagasy Franc-) foi a moeda oficial de Madagascar at\u00e9 o 1 de xaneiro de 2005. Cada franco divid\u00edase en 100 c\u00e9ntimos.\nHistoria.\nO franco malgaxe foi introducido o 1 de xullo de 1925 polo goberno franc\u00e9s como moeda da daquela colonia francesa de Madagascar. A emisi\u00f3n da moeda correspond\u00edalle ao Banco de Madagascar (\"Banque de Madagascar\"), cuxo nome se converter\u00eda en \"Banco de Madagascar e as Comores\"' cando as Illas Comores se converteron nun territorio franc\u00e9s separado de Madagascar. O 26 de decembro de 1945 creouse o franco CFA, unidade monetaria com\u00fan para os territorios africanos franceses. Nesa data, o franco CFA de Madagascar e Comores, que ti\u00f1a o valor com\u00fan do franco CFA, a\u00ednda que cos seus propios billetes e moedas, substitu\u00edu ao franco malgaxe como moeda oficial.\nIndependencia de Madagascar.\nTrala proclamaci\u00f3n da independencia de Madagascar, o banco central empezou a emitir novas moedas e billetes en 1963, co seu valor ligado ao do franco CFA. En 1972, baixo o goberno militar do Xeneral Gabriel Ramanantsoa, Madagascar abandonou a zona CFA, estabelecendo un novo franco malgaxe.\nDende ent\u00f3n, o franco malgaxe sufriu numerosas desvalorizaci\u00f3ns at\u00e9 converterse nunha moeda de cotizaci\u00f3n flotante. O 1 de xaneiro de 2005, o ariary, unidade de contar tradicional equivalente a cinco francos (similar ao antigo peso ou duro da peseta), converteuse na moeda oficial de Madagascar, a\u00ednda que tam\u00e9n circulan francos."}
{"id": "117699", "revid": "1131", "url": "https://gl.wikipedia.org/wiki?curid=117699", "title": "Kai", "text": "Kai (\u7532\u6590\u5e02, \u304b\u3044\u3057, \"Kai-shi\") \u00e9 un concello da prefectura de Yamanashi no Xap\u00f3n. Est\u00e1 situada \u00f3 sueste da rexi\u00f3n de Ch\u016bbu e no centro da prefectura, no centro da illa de Honsh\u016b. A s\u00faa superficie \u00e9 de 71,94\u00a0km\u00b2, a poboaci\u00f3n de 74.058 habitantes (2009) e ten unha densidade de poboaci\u00f3n de 1.030 h/km\u00b2.\nO concello de Kai limita cos concellos de Hokuto, Nirasaki, Minamiarupusu, Sh\u014dwa e K\u014dfu.\nHistoria.\nA cidade de Kai foi creada pola fusi\u00f3n de 3 concellos do distrito de Nakakoma (\"Ry\u016b\u014d\", \"Shikishima\" e \"Futaba\") no ano 2004."}
{"id": "117701", "revid": "55340", "url": "https://gl.wikipedia.org/wiki?curid=117701", "title": "Minamiarupusu", "text": "Minamiarupusu (\u5357\u30a2\u30eb\u30d7\u30b9\u5e02, \u307f\u306a\u307f\u3042\u308b\u3077\u3059\u3057, \"Minamiarupusu-shi\") \u00e9 un concello da prefectura de Yamanashi no Xap\u00f3n. Est\u00e1 situado \u00f3 sueste da rexi\u00f3n de Ch\u016bbu e \u00f3 oeste da prefectura, no centro da illa de Honsh\u016b. A s\u00faa superficie \u00e9 de 264,06\u00a0km\u00b2 e a poboaci\u00f3n de 72.347 habitantes (2009) e ten unha densidade de poboaci\u00f3n de 274 h/km\u00b2.\nO concello de Minamiarupusu limita cos concellos de Hayakawa, de Masuho, de Ichikawamisato, de Ch\u016b\u014d, de Sh\u014dwa, de Kai, de Nirasaki, de Hokuto (son da prefectura de Yamanashi); de Ina (da prefectura de Nagano); e de Shizuoka (da prefectura de Shizuoka).\nHistoria.\nA cidade de Minamiarupusu estableceuse pola fusi\u00f3n de 6 concellos do distrito de Nakakoma (\"Hatta\", \"Shirane\", \"Ashiyasu\", \"Wakakusa\", \"Kushigata\" e \"K\u014dsai\") no ano 2003."}
{"id": "117702", "revid": "5312", "url": "https://gl.wikipedia.org/wiki?curid=117702", "title": "K\u014dsh\u016b", "text": "K\u014dsh\u016b (\u7532\u5dde\u5e02, \u3053\u3046\u3057\u3085\u3046\u3057, \"K\u014dsh\u016b-shi\") \u00e9 un concello da prefectura de Yamanashi no Xap\u00f3n. Est\u00e1 situado \u00f3 sueste da rexi\u00f3n de Ch\u016bbu e \u00f3 nord\u00e9s da prefectura, no centro da illa de Honsh\u016b. A s\u00faa superficie \u00e9 de 264,01\u00a0km\u00b2, a poboaci\u00f3n \u00e9 de 34.527 habitantes (2009) e ten unha densidade de poboaci\u00f3n de 131 h/km\u00b2.\nO concello de K\u014dsh\u016b limita cos concellos de Yamanashi, Fuefuki, \u014ctsuki, Kosuge, Tabayama (que son da prefectura de Yamanashi); e Chichibu (este \u00faltimo \u00e9 da prefectura de Saitama).\nHistoria.\nA cidade de K\u014dsh\u016b foi fundada ap\u00f3s a fusi\u00f3n do concello de Enzan e dous concellos do distrito de Higashiyamanashi (\"Katsunuma\" e \"Yamato\") o 1 de novembro de 2005."}
{"id": "117703", "revid": "89787", "url": "https://gl.wikipedia.org/wiki?curid=117703", "title": "Barcelon\u00e8s", "text": "O Barcelon\u00e8s \u00e9 unha comarca da provincia de Barcelona, en Catalu\u00f1a. O seu nome deriva de Barcelona, a s\u00faa capital e concello con m\u00e1is habitantes e extensi\u00f3n da comarca.\nTen 2\u00a0235\u00a0578 habitantes, segundo o INE (2008) e unha superficie de 145,69\u00a0km\u00b2, sendo unha das comarcas m\u00e1is poboadas de Espa\u00f1a.\nLimita ao norte coa comarca de Vall\u00e8s Occidental, ao nord\u00e9s coas comarcas de Vall\u00e8s Oriental e Maresme, ao leste e sueste co mar Mediterr\u00e1neo e ao oeste coa comarca do Baix Llobregat."}
{"id": "117704", "revid": "10599", "url": "https://gl.wikipedia.org/wiki?curid=117704", "title": "Barcelon\u00e9s", "text": ""}
{"id": "117706", "revid": "5312", "url": "https://gl.wikipedia.org/wiki?curid=117706", "title": "Yamanashi", "text": "Yamanashi (\u5c71\u68a8\u5e02, \u3084\u307e\u306a\u3057\u3057, \"Yamanashi-shi\") \u00e9 un concello da prefectura de Yamanashi no Xap\u00f3n. Est\u00e1 situado \u00f3 sueste da rexi\u00f3n de Ch\u016bbu e \u00f3 nord\u00e9s da prefectura, no centro da illa de Honsh\u016b. A s\u00faa superficie \u00e9 de 289.87\u00a0km\u00b2, a poboaci\u00f3n \u00e9 de 37.676 habitantes (2009) e ten unha densidade de poboaci\u00f3n de 130 h/km\u00b2.\nO concello de Yamanashi limita cos concellos de K\u014dfu, Fuefuki, K\u014dsh\u016b (que son da prefectura de Yamanashi); Kawakami (que \u00e9 da prefectura de Nagano); e Chichibu (este \u00faltimo \u00e9 da prefectura de Saitama).\nHistoria.\nNo ano 1954 a cidade de \"Yamanashi\" foi fundada pola fusi\u00f3n de 7 concellos do distrito de Higashiyamanashi. No ano 2005 o antigo concello de \"Yamanashi\" e 2 concellos do distrito de Higashiyamanashi (\"Makioka\" e \"Mitomi\") un\u00edronse."}
{"id": "117707", "revid": "2074", "url": "https://gl.wikipedia.org/wiki?curid=117707", "title": "Determinaci\u00f3n de alcohol no sangue", "text": ""}
{"id": "117708", "revid": "5863", "url": "https://gl.wikipedia.org/wiki?curid=117708", "title": "Toxicidade da coca\u00edna", "text": "A toxicidade da coca\u00edna \u00e9 causada polo uso excesivo ou sobredose de coca\u00edna, o principal alcaloide das follas de Erythroxylon coca. Tr\u00e1tase dun arbusto orixinario da zona tropical dos Andes, que medra en rexi\u00f3ns c\u00e1lidas e h\u00famidas entre 600 e 1500 m sobre o nivel do mar. O contido en coca\u00edna var\u00eda entre 5 e 12 g por kg de follas secas. Dunha hect\u00e1rea de coca p\u00f3dense obter ata 250 kg de follas, 1250 g de pasta de coca e 500 g de clorhidrato de coca\u00edna (comercializable).\nFormas de consumo.\nVar\u00edan segundo as presentaci\u00f3ns da coca\u00edna, e incl\u00faen:\nDoses e toxicocin\u00e9tica.\nMalia a vasoconstrici\u00f3n que produce a nivel local, a coca\u00edna abs\u00f3rbese rapidamente en t\u00f3dalas mucosas (inclu\u00edda a gastrointestinal). Polo tanto, p\u00f3dese administrar por diferentes v\u00edas: aspiraci\u00f3n nasal, intravenosa, a\u00e9rea (fumada) e aplicaci\u00f3n a mucosas.\nA dose letal \u00e9 dif\u00edcil de cuantificar, xa que var\u00eda segundo a v\u00eda de administraci\u00f3n, a\u00ednda que se poden considerar: \n\u00dasase tam\u00e9n en combinaci\u00f3n con outras substancias psicoactivas, como a hero\u00edna (mestura chamada \"speedball\"). Esta combinaci\u00f3n incrementa as posibilidades de depresi\u00f3n respiratoria. O consumo de coca\u00edna con alcohol d\u00e1 lugar a un metabolito cunha vida media m\u00e1is longa e maior toxicidade, o cocaetileno, formado pola transesterificaci\u00f3n hep\u00e1tica de \u00e1mbalas d\u00faas substancias. A presenza de cocaetileno delonga a sensaci\u00f3n de euforia, pero tam\u00e9n aumenta a depresi\u00f3n mioc\u00e1rdica. A coca\u00edna pode ser adulterada, sen que o saiba quen a consome, con outras substancias, coma metanfetaminas, cafe\u00edna, lidoca\u00edna, efedrina e fenciclidina entre outros.\nA coca\u00edna \u00e9 hidrolizada pola pseudocolinesterasa plasm\u00e1tica e as enzimas hep\u00e1ticas. As persoas con niveis baixos de pseudocolinesterasa metabolizan a droga lentamente.\nA coca\u00edna e o seu metabolito principal elim\u00ednanse pola urina. P\u00f3dese detectar nesta despois de 5 minutos da s\u00faa administraci\u00f3n por v\u00eda intravenosa.\nA vida media plasm\u00e1tica \u00e9 de entre 60 e 90 minutos despois da inoculaci\u00f3n ou a inhalaci\u00f3n. Por\u00e9n, pode ser de varias horas despois da toma por v\u00eda oral ou nasal.\nMecanismo de acci\u00f3n.\nA coca\u00edna afecta ao corpo de diferentes xeitos: \nElim\u00ednase pola urina como metabolitos de ecgonina e unha pequena cantidade de coca\u00edna libre. \nEntre os seus efectos incl\u00faese: \nDiagn\u00f3stico.\nOs \u00f3rganos m\u00e1is afectados pola s\u00faa toxicidade son o cerebro, o coraz\u00f3n e a v\u00eda de entrada.\nA intoxicaci\u00f3n aguda decote sucede con doses superiores \u00f3 medio gramo e presenta os mesmos s\u00edntomas que a intoxicaci\u00f3n por anfetaminas. Produce unha sensaci\u00f3n gratificante porque proporciona locuacidade, hiperagudeza mental, elimina a sensaci\u00f3n de cansazo, aumenta a actividade, a comunicaci\u00f3n e a seguridade propia. Os efectos poden durar de 5 minutos ata 2 horas, en funci\u00f3n da cantidade e v\u00eda de consumo, tras os cales se produce depresi\u00f3n.\nA gravidade da intoxicaci\u00f3n pode ser moi variable:\nOutra complicaci\u00f3n \u00e9 o infarto agudo de miocardio, condicionado polas v\u00edas de consumo (venosa ou pulmonar) e a presenza dalgunhas patolox\u00edas, as\u00ed como polo policonsumo. A etiolox\u00eda da isquemia mioc\u00e1rdica inducida pola coca\u00edna \u00e9 multifactorial: espasmo coronario, toxicidade mioc\u00e1rdica directa, aumento da demanda de os\u00edxeno mioc\u00e1rdico, proliferaci\u00f3n no arterioscler\u00f3tica da \u00edntima, aumento da agregaci\u00f3n plaquetaria, trombose e vasculite. O inicio dos s\u00edntomas pode ocorrer dende as primeiras 3 horas do seu uso ata varios d\u00edas. As persoas con enfermidades coronarias que utilizan alcol e coca\u00edna habitualmente te\u00f1en 21,5 veces m\u00e1is posibilidades de morte s\u00fabita que quen consomen coca\u00edna.\nO uso materno de coca\u00edna asociouse con \"abruptio placentae\", aborto espont\u00e1neo, retardo de crecemento intrauterino, parto prematuro e lesi\u00f3n cerebrovascular fetal. Malia que non se fixeron seguimentos a longo prazo, os nenos expostos \u00e1 coca\u00edna exhiben afectaci\u00f3n da orientaci\u00f3n e da conduta motora e maior incidencia de s\u00edndrome de morte s\u00fabita. D\u00e9ronse casos de presentaci\u00f3n como unha preeclamsia ou eclampsia e que se debe de sospeitar ante unha embarazada no terceiro trimestre con hipertensi\u00f3n arterial que se controla facilmente \u00e1s poucas horas do seu ingreso pola determinaci\u00f3n de coca\u00edna en urina. En nenos pode producir diarrea sanguinolenta e shock.\nTralo uso cr\u00f3nico obs\u00e9rvanse:\nAs complicaci\u00f3ns psiqui\u00e1tricas poden ir dende a euforia, a disforia ou os trastornos da personalidade, ata a psicose, a esquizofrenia, ideaci\u00f3n paranoide, axitaci\u00f3n, irritabilidade, cansazo e impulsividade e, en ocasi\u00f3ns, conduta agresiva. \nA psicose aguda caracter\u00edzase por alucinaci\u00f3ns de tipo t\u00e1ctil e visual que poden tardar varios d\u00edas en desapareceren e en ocasi\u00f3ns unha ansiedade e depresi\u00f3n severa despois do uso da coca\u00edna. Describiuse tam\u00e9n a visi\u00f3n en halo (luz arredor dos obxectos) e estreli\u00f1as voantes.\nProduce dependencia ps\u00edquica importante e unha s\u00edndrome de abstinencia con escasos s\u00edntomas pouco espec\u00edficos: depresi\u00f3n, enlentecemento psicomotor, ansiedade, fatiga, letarxia, irritabilidade e trastornos do sono, axitaci\u00f3n, sialorrea, n\u00e1useas e v\u00f3mitos, sensaci\u00f3n de opresi\u00f3n, taquicardia, vertixe e \u00e1s veces ideas de suicidio e paranoia. Probablemente estes s\u00edntomas son debidos a deplecci\u00f3n dopamin\u00e9rxica tras o consumo cr\u00f3nico.\nComplicaci\u00f3ns.\nEntre as complicaci\u00f3ns do uso da coca\u00edna incl\u00faense infarto de miocardio, arritmias, hemorraxia subaracnoide, pneumomediastino e isquemia intestinal.\nA s\u00edndrome do \"portador intestinal de coca\u00edna\" constit\u00fae unha complicaci\u00f3n potencialmente fatal da inxesti\u00f3n de bulsas de coca\u00edna. Se estas bulsas rachan accidentalmente no aparato dixestivo, poder\u00edan absorberse cantidades letais de alcaloide. Cando se descobre unha persoa portadora de bulsas de coca\u00edna no seu intestino, debe ser ingresada para a s\u00faa observaci\u00f3n. Na radiograf\u00eda abdominal determ\u00ednase a cantidade e localizaci\u00f3n das bulsas. Poden administrarse f\u00e1rmacos que induzan a evacuaci\u00f3n natural ou p\u00f3dese considerar a realizaci\u00f3n dunha cirurx\u00eda. Rec\u00f3rrese a esta opci\u00f3n se se presentar obstruci\u00f3n intestinal, aparecer unha toxicidade importante ou se se eliminaren bulsas rotas."}
{"id": "117709", "revid": "27155", "url": "https://gl.wikipedia.org/wiki?curid=117709", "title": "Tratamento de intoxicaci\u00f3ns agudas", "text": "O tratamento das intoxicaci\u00f3n agudas \u00e9 o conxunto das medidas terap\u00e9uticas xerais dirixidas principalmente ao intoxicado agudo. A meirande parte, at\u00e9 un 80% das intoxicaci\u00f3ns, son leves e non requiren coidados especiais; por\u00e9n, un 5% das intoxicaci\u00f3ns son graves, e precisan de tratamento.\nO tratamento depender\u00e1 da v\u00eda de intoxicaci\u00f3n, da gravidade, do tempo transcorrido e dos medios dispo\u00f1\u00edbeis. As\u00ed mesmo, os obxectivos son, na seguinte orde: recuperar e manter as funci\u00f3ns vitais, o tratamento antit\u00f3xico propiamente dito e o tratamento sintom\u00e1tico. As medidas terap\u00e9uticas p\u00f3dense clasificar en dous apartados: \nTratamento de primeiros auxilios.\nSon as primeiras medidas levadas a cabo na atenci\u00f3n ao intoxicado, a mi\u00fado por persoal non m\u00e9dico ou sen os medios necesarios. Para avaliar o estado do enfermo, c\u00f3mpre facer unha valoraci\u00f3n na escala de Glasgow, ou de forma m\u00e1is sinxela co m\u00e9todo AVDI, que corresponde a \"alerta, verbal, dor, inconsciencia\", \u00e9 dicir, avaliar se o paciente est\u00e1 perfectamente alerta, ou ben responde a preguntas. De non ser as\u00ed, aplicar un est\u00edmulo doloroso, e se tampouco responde pasar a outro nivel, que \u00e9 comprobar a respiraci\u00f3n. Isto faise po\u00f1endo a propia orella pr\u00f3xima \u00e1 boca para sentir o aire na meixela e escoitar ru\u00eddos na respiraci\u00f3n, e observar se o t\u00f3rax sobe e baixa. De non ser as\u00ed, intentar liberar as v\u00edas respiratorias de calquera atranco, que pode ser dende unha goma de mascar at\u00e9 a lingua.\nO seguinte paso \u00e9 comprobar o pulso, o cal \u00e9 controvertido: se o paciente non presenta signos vitais suponse que non ten pulso. Nos casos nos que te\u00f1amos unha resposta positiva, porase ao paciente en posici\u00f3n lateral de seguridade (dec\u00fabito lateral). De ser unha resposta negativa c\u00f3mpre facer a RCP.\nNesta primeira fase de atenci\u00f3n p\u00f3dese impedir nalg\u00fans casos que se siga absorbendo o t\u00f3xico. Por exemplo, se a intoxicaci\u00f3n \u00e9 por un gas, evacuarase a v\u00edtima a unha atmosfera limpa de t\u00f3xico. Se a intoxicaci\u00f3n foi por v\u00eda dixestiva non se debe administrar ning\u00fan remedio caseiro para provocar o v\u00f3mito e se foi a trav\u00e9s da pel o mellor \u00e9 o lavado abundante con auga. No caso das picaduras e mordeduras velenosas o que se pode facer \u00e9 extraer aguill\u00f3n ou tent\u00e1culos, botar pos de talco, fari\u00f1a ou area, e arrefriar con xeo. En caso de picaduras de ofidios \u00e9 moi dif\u00edcil impedir que o veleno chegue ao sangue.\nTratamento especializado.\nO tratamento m\u00e9dico por persoal cualificado consiste no diagn\u00f3stico e mantemento das funci\u00f3ns vitais, primeiro, seguido das medidas espec\u00edficas encami\u00f1adas a diminu\u00edr a absorci\u00f3n do t\u00f3xico, neutralizalo con ant\u00eddoto e facilitar a s\u00faa eliminaci\u00f3n.\nDiagn\u00f3stico.\nO diagn\u00f3stico dunha intoxicaci\u00f3n \u00e9 o procedemento de identificaci\u00f3n dunha intoxicaci\u00f3n mediante o conxunto de signos e s\u00edntomas producidos pola acci\u00f3n dun t\u00f3xico, calquera axente capaz de producir unha resposta adversa ou incluso a morte sobre un sistema biol\u00f3xico, introducido no organismo humano. Polo xeral, existe unha clasificaci\u00f3n en tres tipos de intoxicaci\u00f3ns: accidentais, voluntarias e homicidas. Para facer o diagn\u00f3stico dunha intoxicaci\u00f3n, en primeiro lugar, hai que ter en conta se o individuo est\u00e1 vivo ou morto. No primeiro caso, o diagn\u00f3stico comprende a anamnese (historia cl\u00ednica), a exploraci\u00f3n f\u00edsica e as exploraci\u00f3ns complementarias.\nAnamnese.\nA anamnese \u00e9 a base do diagn\u00f3stico no 95% das intoxicaci\u00f3ns. A maior\u00eda dos doentes que sofren unha intoxicaci\u00f3n est\u00e1n conscientes e cando son atendidos polo m\u00e9dico revelan a s\u00faa historia sobre o contacto co produto t\u00f3xico; por\u00e9n, a mi\u00fado, tras unha inxesta voluntaria de f\u00e1rmacos, os enfermos non lembran que substancias inxeriron, n\u00e9ganse a dicilo ou menten sobre esta cuesti\u00f3n. No caso de non obter ning\u00fan tipo de informaci\u00f3n, deberase investigar a s\u00faa residencia habitual e o lugar onde se atopou o enfermo, na busca de f\u00e1rmacos, drogas de abuso ou outras substancias potencialmente t\u00f3xicas.\nXeralmente o m\u00e1is dif\u00edcil \u00e9 precisar a dose de t\u00f3xico inxerida, que \u00e9 igual de importante c\u00f3 tempo transcorrido dende a inxesta, xa que ese intervalo infl\u00fae na posta en pr\u00e1ctica dalg\u00fans tratamentos. A exploraci\u00f3n f\u00edsica permite establecer unha hip\u00f3tese diagn\u00f3stica e axuda a calibra-la gravidade dunha intoxicaci\u00f3n. Entre as exploraci\u00f3ns complementarias de importancia diagn\u00f3stica que se poden practicar a un intoxicado destacan:\nS\u00edntomas e signos.\nOs s\u00edntomas predominantes nas intoxicaci\u00f3ns son:\nMantemento das funci\u00f3ns vitais.\nTr\u00e1tase de manter a funci\u00f3n respiratoria, xa sexa retirando obxectos obstrutivos (lingua, pr\u00f3teses dentais...), osixenoterapia ou mesmo respiraci\u00f3n mec\u00e1nica. A funci\u00f3n card\u00edaca mantense con os\u00edxeno e farmacoloxicamente, e mesmo con manobras de RCP avanzada.\nO SNC p\u00f3dese ver afectado de dous xeitos: coma e convulsi\u00f3ns. O segundo tr\u00e1tase con diazepam e similares, mentres o primeiro con naloxona, flumacenilo e os\u00edxeno at\u00e9 ter diagn\u00f3stico.\nDiminuci\u00f3n da absorci\u00f3n do t\u00f3xico.\nAs posibilidades son m\u00faltiples, e dependen fundamentalmente da v\u00eda de exposici\u00f3n, do tempo transcorrido e da gravidade da intoxicaci\u00f3n.\nNo caso dunha intoxicaci\u00f3n por v\u00eda cut\u00e1nea, o m\u00e1is axeitado \u00e9 o secado con papel, sen fretar, retirar a roupa e lavar con abundante auga e xabr\u00f3n, durante dez minutos. Se a pel est\u00e1 irritada ou ten restos adheridos lavar cun emulsionante coma o leite ou con aceites cosm\u00e9ticos en caso de t\u00f3xicos liposol\u00fabeis. Nos ollos intentarase un lavado abundante con auga cun chorro suave. Existe desacordo en se se deben neutralizar os c\u00e1usticos, \u00e1cidos ou \u00e1lcalis, sendo recomendable non facelo.\nNo caso da v\u00eda oral existen distintas posibilidades entre as que figuran o baleirado g\u00e1strico, ben por emese (v\u00f3mito) forzada, ben por lavado g\u00e1strico, a administraci\u00f3n de carb\u00f3n activado, o lavado intestinal total e a endoscopia-cirurx\u00eda.\nBaleirado g\u00e1strico.\n\u00c9 o m\u00e9todo cl\u00e1sico para eliminar o t\u00f3xico que queda a\u00ednda dentro do est\u00f3mago. Os dous m\u00e9todos dispo\u00f1\u00edbeis son a emese forzada e o lavado g\u00e1strico.\nA emese forzada \u00e9 unha t\u00e9cnica que consiste en provocar o v\u00f3mito do paciente intoxicado. L\u00f3grase coa toma de xarope de ipecacuana, que consegue o v\u00f3mito no 90% dos casos en 20 minutos. S\u00f3 \u00e9 \u00fatil cando pasaron menos de 2 horas trala inxesta e nalgunhas excepci\u00f3ns, e \u00e9 fundamental que o paciente estea consciente.\nA apomorfina \u00e9 a alternativa \u00e1 ipecacuana, con maiores efectos secundarios, especialmente depresor do SNC, pero de efectividade inmediata (5 minutos), e de utilidade cando o t\u00f3xico se inxerise en menos de 1 hora e non sexa depresor do SNC, que concorrer\u00eda en sinerxia negativa. S\u00f3 se emprega en casos de intoxicaci\u00f3n moi graves coma o paraquat.\nO aspirado e lavado g\u00e1strico \u00e9 de moita utilidade en pacientes inconscientes ou en coma. Segundo as \u00faltimas investigaci\u00f3ns s\u00f3 \u00e9 \u00fatil, coma nos casos anteriores en inxesta de menos de 1 hora, e ao ser unha t\u00e9cnica medianamente invasiva s\u00f3 se reserva para casos graves. A t\u00e9cnica basicamente consiste en po\u00f1er ao enfermo en dec\u00fabito lateral esquerdo (para asentar o l\u00edquido g\u00e1strico) en posici\u00f3n de Tremdelemburg (cos p\u00e9s lixeiramente elevados), no caso de inconsciencia intubaci\u00f3n traqueal e unha vez colocada a sonda, fanse aspirado e lavados m\u00faltiples con auga morna lixeiramente hipert\u00f3nica.\nCarb\u00f3n activado.\nPo derivado do carb\u00f3n tratado para ter unha superficie moi porosa que a incrementa enormemente, tal que 1 gramo ten unha superficie de 500, 1000 ou ata 2500 m2. Isto faino moi \u00fatil, e de elecci\u00f3n, para a absorci\u00f3n de compostos inespecificamente e resultando inocuo. T\u00f3manse 50 g disoltos en 200 ml de auga para unha relaci\u00f3n carb\u00f3n/t\u00f3xico 10:1, e d\u00e9bese administrar xunto cun cat\u00e1rtico, un acelerador do tr\u00e1nsito intestinal. Non \u00e9 \u00fatil con c\u00e1usticos e substancias non absorbibles e est\u00e1 indicado sempre tras lavado g\u00e1strico.\nOutro uso para o carb\u00f3n activado \u00e9 a aceleraci\u00f3n da excreci\u00f3n en tomas m\u00faltiples, unha vez absorbido o t\u00f3xico, pois pode absorbelo por difusi\u00f3n pasiva ou os afectados polo ciclo entero-hep\u00e1tico. Deste xeito o t\u00f3xico excretarase por v\u00eda dixestiva. A pauta son tomas cada 4 horas segundo tolerancia at\u00e9 unhas 10.\nLavado intestinal total.\nAdmin\u00edstranse grandes volumes de l\u00edquidos (de 4 a 6L) a trav\u00e9s do p\u00edloro por unha sonda\u00a0nasog\u00e1strica, at\u00e9 obter un l\u00edquido limpo na sa\u00edda do orificio anal. Empr\u00e9gase nas intoxicaci\u00f3ns graves onde o carb\u00f3n activado non \u00e9 efectivo, as\u00ed coma para liberaci\u00f3n de drogas aloxadas no colon (\"body-packers\").\nEndoscopia e cirurx\u00eda.\nO emprego de endoscopia serve de axuda aos outros m\u00e9todos, e as t\u00e9cnicas de cirurx\u00eda s\u00f3 se empregan en casos extremos con risco inmediato de morte.\nUso de ant\u00eddotos.\nA s\u00faa funci\u00f3n \u00e9 antagonizar ou neutralizar os efectos dos t\u00f3xicos. Por desgraza non existe ant\u00eddoto para cada t\u00f3xico. Destacan a naloxona para opi\u00e1ceos, flumacenilo para benzodiazepinas e a os\u00edxenoterapia.\nAumentar a eliminaci\u00f3n do t\u00f3xico.\nAs v\u00edas naturais de eliminaci\u00f3n son a respiratoria, a hep\u00e1tica e sobre todo a renal, sendo a \u00faltima a \u00fanica de interese na terap\u00e9utica. Tr\u00e1tase de t\u00e9cnicas agresivas que se aplican en pacientes gravemente intoxicados e sen ant\u00eddotos. S\u00f3 ten sentido aplicalas se est\u00e1 clara a s\u00faa eficacia e baixo progn\u00f3sticos negativos.\nDiurese forzada.\nPara forzar a eliminaci\u00f3n urinaria o emprego de soros \u00e9 o m\u00e9todo\u00a0m\u00e1is sinxelo e con menos riscos. Tam\u00e9n se poden empregar f\u00e1rmacos para aumentar a excreci\u00f3n renal, tales como diur\u00e9ticos, ou inhibindo a reabsorci\u00f3n, por exemplo alcalinizando a ouri\u00f1a e as\u00ed impedindo a reabsorci\u00f3n de substancias \u00e1cidas. S\u00f3 \u00e9 aplicable en caso de t\u00f3xicos que se eliminen por esta v\u00eda e escasamente unidos a prote\u00ednas.\nT\u00e9cnicas de depuraci\u00f3n extrarrenal.\nEstas t\u00e9cnicas son de \u00faltimo recurso ou en caso de falla dos \u00f3rganos de eliminaci\u00f3n, e cando o t\u00f3xico te\u00f1a importante presenza en sangue, como os hidrosol\u00fabeis. Dentro destas t\u00e9cnicas figuran:\nV\u00e9xase tam\u00e9n.\nLigaz\u00f3ns externas.\n[[Categor\u00eda:Toxicolox\u00eda]]\n[[Categor\u00eda:Farmacolox\u00eda]]"}
{"id": "117710", "revid": "1131", "url": "https://gl.wikipedia.org/wiki?curid=117710", "title": "Alca\u00f1iz", "text": "Alca\u00f1iz \u00e9 unha cidade e municipio espa\u00f1ol da comarca do Bajo Arag\u00f3n, provincia de Teruel, en Arag\u00f3n.\nFormado polo n\u00facleo urbano de Alca\u00f1iz e as pedan\u00edas de Valmuel e Puigmoreno. Como dato demogr\u00e1fico, no ano 2008 posu\u00eda m\u00e1is de 16.000 \nhabitantes e \u00e9, xunto con Andorra e a capital da provincia, un dos poucos municipios que conta cun incremento de poboaci\u00f3n notable, en contraposici\u00f3n ao despoboamento que sofre a provincia. \u00c9 as\u00ed mesmo a capital e sede da actual comarca oficial do Bajo Arag\u00f3n, as\u00ed como capital tradicional do territorio, m\u00e1is amplo, que forma o Bajo Arag\u00f3n Hist\u00f3rico."}
{"id": "117711", "revid": "1131", "url": "https://gl.wikipedia.org/wiki?curid=117711", "title": "Sabi\u00f1\u00e1nigo", "text": "Sabi\u00f1\u00e1nigo (\"Samianigo\" en aragon\u00e9s) \u00e9 un municipio da provincia de Huesca, Arag\u00f3n, Espa\u00f1a, capital da comarca de Alto G\u00e1llego situado a unha altitude de 780 metros e a 52 quil\u00f3metros da capital provincial. \nAnteriormente \u00e1 comarca na que estaba enmarcado Sabi\u00f1\u00e1nigo co\u00f1ec\u00edalla como \"Serrablo\" polo que aos habitantes desta localidade tam\u00e9n se lles co\u00f1ece como serrableses.\nLimita ao norte cos municipios de Biescas e Yebra de Basea; ao leste con Fiscal e Bolta\u00f1a; ao sur co municipio de Las Pe\u00f1as de Riglos; ao sueste coa comarca do Somontano de Barbastro e ao oeste cos municipios de Caldearenas, Jaca e Villan\u00faa.\nSabi\u00f1\u00e1nigo, Porta do Pireneo.\nSabi\u00f1\u00e1nigo est\u00e1 situado entre o Val do r\u00edo Aur\u00edn e a conca do curso medio do r\u00edo G\u00e1llego na s\u00faa zona norte e entre os vales de Basea e Guarga na zona sur, \u00e9 dicir, abarca desde as serras interiores do Pireneo ata as exteriores, pasando pola depresi\u00f3n media, o que fai que pos\u00faa unha gran variedade de ecosistemas e paisaxes que entroncan coa rica arquitectura popular e relixiosa deste termo municipal. \nA cidade, a\u00ednda que xa case ningu\u00e9n o recorda, celebrou as s\u00faas d\u00faas mil anos, xa que a fundaron os romanos, moi preto da s\u00faa actual localizaci\u00f3n, os nomes \"G\u00e1llego\" (das Galias) e \"Aur\u00edn\" (de Aureo) denotan a s\u00faa orixe en lat\u00edn.\nDemograf\u00eda.\nEvoluci\u00f3n demogr\u00e1fica \nDeporte, Cultura e Turismo.\nCidade moi ligada ao deporte e en especial ao ciclismo, \u00e9 famosa por crear e albergar unha das probas ciclistas de afeccionados m\u00e1is importantes do mundo, chamada \"Quebrantahuesos\". \u00c9 moi corrente que etapas da Volta a Espa\u00f1a principien, pasen ou rematen aqu\u00ed, e ata campionatos de Espa\u00f1a para profesionais, pasando os mellores ciclistas do mundo como \u00e9 o caso de Miguel Indurain.\nEn Sabi\u00f1\u00e1nigo p\u00f3dese practicar esqu\u00ed. Est\u00e1 a 30\u00a0km de Panticosa, 38\u00a0km da estaci\u00f3n de Formigal (a m\u00e1is grande de Espa\u00f1a), 44\u00a0km de Candanch\u00fa e a 47\u00a0km da estaci\u00f3n de Ast\u00fan (42\u00a0km esquiables), sen contar Cerler (a 120\u00a0km)\nA casa do s\u00e9culo XIX (1810-1830), co\u00f1ecida como Casa Batanero, \u00e9 a sede do Museo de Artes do Serrablo. Este museo foi inaugurado en 1979. A planta baixa reproduce as distintas dependencias dunha casa pirenaica con todos os seus ave\u00f1os. No segundo piso comb\u00ednanse estancias dedicadas aos labores artesanais con estancias propias da vivenda. No antigo celeiro instalouse un espazo l\u00fadico dedicado a Pedr\u00f3n, o famoso diablillo do Serrablo. Foi apadri\u00f1ado por Julio Caro Baroja e por Julio Gav\u00edn,\nEn Sabi\u00f1\u00e1nigo at\u00f3pase Pirenarium, un parque en miniatura sobre os Pireneos. Este complexo inaugurado en 2006 alberga maquetas do Pireneo e todo Arag\u00f3n, e local\u00edzase nos antigos cuarteis do ex\u00e9rcito."}
{"id": "117713", "revid": "5863", "url": "https://gl.wikipedia.org/wiki?curid=117713", "title": "Tauste", "text": "Tauste (\"Taust\" en lingua aragonesa) \u00e9 un concello aragon\u00e9s da provincia de Zaragoza, pertencente \u00e1 comarca das Cinco Villas e ao partido xudicial de Ejea de los Caballeros. Desde o punto de vista eclesi\u00e1stico, pertence \u00e1 diocese e arquidiocese de Zaragoza.\nXeograf\u00eda.\nO termo municipal ten 405\u00a0km\u00b2. A capital, situada a 267 metros de altura, est\u00e1 a 42\u00a0km da capital, Zaragoza. \u00c9 a m\u00e1is meridional das Cinco Vilas de Arag\u00f3n e at\u00f3pase situada na marxe esquerda do r\u00edo Arba pr\u00f3ximo \u00e1 s\u00faa desembocadura no r\u00edo Ebro. Limita ao norte con Ejea de los Caballeros e Castej\u00f3n de Valdejasa. Ao sur co r\u00edo Ebro, Gallur e Pradilla de Ebro. Ao leste con Zaragoza e Remolinos. E ao oeste coas Bardenas de Navarra.\nHistoria.\nAs s\u00faas orixes son dif\u00edciles de precisar e a\u00ednda que existen numerosos restos de distintas \u00e9pocas, non dispomos de datos ata o s\u00e9culo VIII.\nO n\u00facleo primitivo da vila, cun trazado de r\u00faas estreitas, tortuosas e ruelas sen sa\u00edda rec\u00f3rdanos a s\u00faa orixe \u00e1rabe. En 1105, Afonso I incorporouna ao Reino de Arag\u00f3n tras a s\u00faa reconquista, pero o empux\u00f3n definitivo para a s\u00faa consolidaci\u00f3n e desenvolvemento produciuse coa concesi\u00f3n dunha Carta de Poboaci\u00f3n que propiciou a s\u00faa primeira expansi\u00f3n urbana ao favorecer o asentamento no lugar de novos poboadores, atra\u00eddos polas condici\u00f3ns fixadas no documento.\nNos s\u00e9culos posteriores constru\u00edronse os seus edificios m\u00e1is senlleiros: a torre e igrexa de Santa Mar\u00eda, as igrexas de San Ant\u00f3n e San Miguel, o mosteiro de San Jorge e o santuario da Virxe de Sancho Abarca.\nXa no s\u00e9culo XIII sangrouse o r\u00edo Arba e pouco despois iniciouse a construci\u00f3n do Canle de Tauste, dando orixe a un das canles de rega m\u00e1is antigos do pa\u00eds. Deste xeito, os momentos de maior auxe econ\u00f3mico e crecemento demogr\u00e1fico d\u00e9ronse no Renacemento. A vida viraba ao redor dunha potente gander\u00eda lanar, organizada en torno a Casa de Gandeiros, e a unha agricultura en auxe polo movemento roturador e o avance do regad\u00edo.\nAo longo do s\u00e9culo XX d\u00e1se o despregamento definitivo. En 1954 aprobouse o Plan Xeral de Colonizaci\u00f3n de Bardenas e cre\u00e1ronse d\u00faas pequenas aldeas no termo de Tauste: Sancho Abarca, Santa Engracia e Ejea de los Caballeros. Nos \u00faltimos anos estase dando un forte desenvolvemento en todos os sentidos. Nos Pol\u00edgonos instal\u00e1ronse novas empresas e seguen latentes as expectativas de desenvolvemento agr\u00edcola coa posta en marcha da segunda parte do Plan Bardenas."}
{"id": "117714", "revid": "1131", "url": "https://gl.wikipedia.org/wiki?curid=117714", "title": "La Almunia de Do\u00f1a Godina", "text": "La Almunia de Do\u00f1a Godina \u00e9 un municipio de 7.633 habitantes, capital da comarca de Valdejal\u00f3n, na provincia de Zaragoza, Arag\u00f3n, situado nunha importante confluencia de cami\u00f1os do cuadrante nordeste de Espa\u00f1a.\nEntre os seus monumentos destacan a igrexa parroquial da Nosa Se\u00f1ora da Asunci\u00f3n e a s\u00faa torre mud\u00e9xar, as construci\u00f3ns da orde de San Xo\u00e1n do Hospital, o Convento de San Lourenzo e a ermida da nosa Se\u00f1ora de Cabanas.\nA econom\u00eda bas\u00e9ase en produtos agr\u00edcolas como as cereixas, os pexegos e as maz\u00e1s. Conta cunha importante e crecente actividade industrial e un gran n\u00famero de comercios e supermercados para dar servizo a todos os visitantes e consumidores.\nA oferta educativa de La Almunia est\u00e1 cuberta desde preescolar, secundaria, bacharelato e formaci\u00f3n profesional ata os estudos universitarios. Conta con dous colexios e dous institutos e \u00e9 sede do campus da Escola Universitaria Polit\u00e9cnica, adscrita \u00e1 Universidade de Zaragoza.\nAqu\u00ed naceu o cineasta Flori\u00e1n Rei e pasou os seus \u00faltimos d\u00edas Mart\u00edn de Garay, ministro de Facenda de Fernando VII de Espa\u00f1a.\nFilipe V de Espa\u00f1a e IV de Arag\u00f3n concedeulle os t\u00edtulos de \"Moi Nobre e Fidel\u00edsima Vila\"."}
{"id": "117715", "revid": "5863", "url": "https://gl.wikipedia.org/wiki?curid=117715", "title": "Zuera", "text": "Zuera \u00e9 un concello espa\u00f1ol situado na provincia de Zaragoza, en Arag\u00f3n. At\u00f3pase a 25\u00a0km ao norte da cidade de Zaragoza, en direcci\u00f3n Huesca. En 2016 ti\u00f1a 7978 habitantes.\nXeograf\u00eda.\nA vila de Zuera est\u00e1 emprazada en ambas as marxes do r\u00edo G\u00e1llego, a 25\u00a0km de Zaragoza e a 46\u00a0km de Huesca. Pertencente \u00e1 comarca de Zaragoza, \u00e9 o cuarto concello con m\u00e1is habitantes da mesma, despois da capital, Utebo e Cuarte de Huerva. O termo municipal, de 333,17\u00a0km\u00b2, \u00e9 o quinto m\u00e1is grande da provincia e a maior parte dos asentamentos urbanos local\u00edzanse na ribeira do G\u00e1llego, seguindo o eixo lonxitudinal que marcan a autov\u00eda Mud\u00e9xar, a estrada N-330 e a li\u00f1a de ferrocarril. Presenta fortes variaci\u00f3ns topogr\u00e1ficas, desde os 746 msnm de La Lomaza ata os 279 msnm do centro urbano, xunto ao r\u00edo.\nConforma xunto coas localidades de San Mateo de G\u00e1llego, Villanueva de G\u00e1llego, Gurrea de G\u00e1llego, La Pa\u00fal e El Temple a rexi\u00f3n co\u00f1ecida como Bajo G\u00e1llego, a\u00ednda que esta zona non funciona como comarca administrativa.\nDemograf\u00eda.\nTi\u00f1a en 2016 unha poboaci\u00f3n de 7.978 habitantes, agrupados nos n\u00facleos de Zuera, El Portazgo, Las Galias, Barrio de la Estaci\u00f3n, Ontinar de Salz e Las Lomas del G\u00e1llego.\nEconom\u00eda.\nA principal base econ\u00f3mica de Zuera \u00e9 a agricultura, con 18.012 hect\u00e1reas de labor de acordo ao Censo Agr\u00edcola de 1972, das que unha quinta parte corresponde a regad\u00edo. O regad\u00edo no fondo do val recibe a auga de quenllas derivadas do G\u00e1llego e da Canle da Violada. Os produtos principais son o millo, a alfalfa, o trigo, algunhas prader\u00edas e cultivos hort\u00edcolas.\nA actividade industrial foi progresivamente adquirindo maior protagonismo. Entre as industrias instaladas destacan as alimentarias, t\u00e9xtiles, construci\u00f3n e outras. O despegamento industrial de Zuera empezou a finais da d\u00e9cada de 1960, ao inaugurarse o pol\u00edgono El Campillo. Na actualidade, o pol\u00edgono industrial Los Llanos de la Estaci\u00f3n, constru\u00eddo pola SEPES a iniciativa municipal, conta cun elevado nivel de ocupaci\u00f3n.\nFestas e celebraci\u00f3ns.\nAs festas maiores cel\u00e9branse entre o 25 e o 30 de agosto na honra a San Licer, patr\u00f3n de Zuera. En Pentecoste real\u00edzase a romar\u00eda \u00e1 ermida da Virxe do Salz. Outras celebraci\u00f3ns destacadas son o San Xurxo, o 23 de abril, e a Festa do Cristo, a segunda fin de semana de setembro."}
{"id": "117716", "revid": "5863", "url": "https://gl.wikipedia.org/wiki?curid=117716", "title": "Cuarte de Huerva", "text": "Cuarte de Huerva \u00e9 un concello da provincia de Zaragoza, en Arag\u00f3n.\nLocalidades lim\u00edtrofes.\nO termo municipal limita con Zaragoza, concretamente co barrio de Casabranca, no distrito Universidade e co municipio de Cadrete. Cuarte de Huerva est\u00e1 situado ao sur de Zaragoza, a capital da provincia do mesmo nome e da Comunidade Aut\u00f3noma de Arag\u00f3n. Pola Estrada Nacional N-330, con destino Valencia, sit\u00faase apenas a 6 quil\u00f3metros da sa\u00edda da capital.\nHistoria.\nComo resultado de investigaci\u00f3ns realizadas, p\u00faidose establecer de xeito fi\u00e1bel, en primeiro lugar, o valor etimol\u00f3gico do nome da localidade -Cuarte- que postula o seu avoengo latino e a s\u00faa localizaci\u00f3n xunto ao miliario alzado xunto \u00e1 v\u00eda romana a Laminium, \"quartus\" ou cuarto a partir de Caesaraugusta, calzada que continuaba a devandita v\u00eda militar ata Care (Cari\u00f1ena), estaci\u00f3n de descanso para as lexi\u00f3ns nos tempos de C\u00e9sar e do seu sobri\u00f1o Augusto, dous mil anos atr\u00e1s. A tal v\u00eda a Laminium -que o \"Itinerarium\" de Antonino P\u00edo prolonga desde Zaragoza ata M\u00e9rida- era unha das principais rutas viaxeiras da Espa\u00f1a citerior e recib\u00eda o seu nome da cidade de Laminio. Non era desusado que os miliarios influ\u00edsen na formaci\u00f3n de top\u00f3nimos, xa que no mesmo caso de Cuarte est\u00e1n outros municipios aragoneses como Utebo (octavus), Nueno (novenus), Quinto...\nAsomada a vila de Cuarte \u00e1 mesma beirav\u00eda da calzada que un\u00eda a cidade de Zaragoza co Centro e co Levante, a rede das comunicaci\u00f3ns viarias ti\u00f1an necesariamente que tela moi en conta. D\u00faas efem\u00e9rides moi distantes entre si, o desterro do bispo San Valero, no ano 303, e a breve estancia de Filipe II en 1585, pon de manifesto o valor estrat\u00e9xico e viaxeiro dunha poboaci\u00f3n que, como a veci\u00f1a Botorrita, conta a s\u00faa existencia por milenios e non por s\u00e9culos. Do paso por Cuarte de San Valero e do di\u00e1cono Vicente f\u00e1lannos as actas dos m\u00e1rtires e a co\u00f1ecida obra de Mart\u00edn Carrillo, escrita en 1615. Da breve permanencia do Rei Prudente entre os \"cuartenses\" f\u00e1lanos o \"archero\" Cock, historiador que foi da viaxe do monarca espa\u00f1ol desde Madrid ata Zaragoza, por un itinerario xeogr\u00e1fico que segu\u00eda a ruta de Madrid, Molina, Monreal del Campo, Daroca, Cari\u00f1ena, Cuarte, Zaragoza.\nO documento m\u00e1is antigo que se conserva en relaci\u00f3n coa vila de Cuarte \u00e9 do ano 1128, ao ser liberada por Afonso I o Batallador. Est\u00e1 poboada por mouros que subscriben pactos co rei a cambio de non abandonaren as s\u00faas terras e os seus gandos. Polo que respecta, pois, \u00e1 s\u00faa veci\u00f1anza, non lle afectar\u00e1 a depresi\u00f3n demogr\u00e1fica experimentada polo \"territorium\" cesaraugustano. O testamento de Afonso I, morto en Sari\u00f1ena en 1134, e o repartimento de terras feito polo rei aos seus colaboradores inmediatos, condicionaron o futuro da alxama de Cuarte, mourisca na s\u00faa totalidade.\nA Orde Militar de San Xo\u00e1n, dita do Hospital, conv\u00e9rtese en se\u00f1ora dos destinos da veci\u00f1anza en virtude dunha concordia subscrita na vila de Magall\u00f3n, no ano 1137, entre o conde Ram\u00f3n Berenguer IV de Barcelona, Pr\u00edncipe Gobernador de Arag\u00f3n, e os cabaleiros do Amorne, de San Xo\u00e1n de Xerusal\u00e9n e do Santo Sepulcro, concordia que atribu\u00edu os cabaleiros de San Xo\u00e1n terras e casas tanto dentro de Zaragoza como nas vilas e aldeas de Ambel, Borja, Remolinos, Cuarte, Cadrete, Gris\u00e9n e outras moitas localidades m\u00e1is, nas que exerceu a dobre xurisdici\u00f3n civil e criminal e o mero e mixto imperio o xefe da referida Orde de San Xo\u00e1n de Xerusal\u00e9n, \u00e9 dicir, o Castel\u00e1n de Amposta, Se\u00f1or e Dono temporal da vila de Cuate e da s\u00faa alxama de mouriscos, que polo n\u00famero dos seus veci\u00f1os ocupaba o oitavo lugar entre as do Reino de Arag\u00f3n, segundo o censo do Marqu\u00e9s de Aitona do ano 1610, que cifra en 281 lumes ou veci\u00f1os os que houberon de abandonar a vila, cami\u00f1o do desterro africano, por orde de Filipe III, o que significou a repoboaci\u00f3n cristi\u00e1 da localidade, disposta dunha parte, polos Cabaleiros do Hospital, e doutra parte, polo Abade e monxes do mosteiro de Santa Fe, relixiosos da Orde do C\u00edster, donos do dominio \u00fatil de gran parte de Cuarte desde que en 1341, ano en que Miguel P\u00e9rez Zapata transmitiu ao seu favor os bens sitios que en Cuarte posu\u00edan os Zapata desde a propia reconquista da vila en 1127, pr\u00f3logo da de Cari\u00f1ena, que pasou no mesmo ano a poder de Afonso I de Arag\u00f3n.\nConvertidos os Zapata, a partir de ent\u00f3n, nos grandes propietarios rurais de Cuarte, xuntamente cos Cabaleiros da Orde de San Xo\u00e1n, o primeiro que aparece nos fastos hist\u00f3ricos de Cuarte \u00e9 Sancho S\u00e1nchez Zapata, que tomou parte na conquista de Zaragoza (1118) e de Calatayud (1120). Nomeado polo rei tenente da honra da ent\u00f3n vila e capital do Jal\u00f3n, o seu neto Pedro P\u00e9rez Zapata \u00e9 nomeado en 1208 Xustiza Maior do Reino, desempe\u00f1ando este alto oficio - o m\u00e1is importante despois do rei- ata o ano 1247. Sucedeuno no cargo o seu fillo Juan P\u00e9rez Zapata, mencionado por Zurita como Xustiza en 1249 e ascendente do Pedro que cedeu todas as s\u00faas terras situadas en ambas as ribeiras do Huerva aos monxes bernardos, que foron as testemu\u00f1as inmediatas da historia de Cuarte ata o ano 1835, en que Mendiz\u00e1bal decretou a exclaustraci\u00f3n de todos os relixiosos espa\u00f1ois. Nestes 494 anos, \u00e9 dicir, desde 1341 a 1835, os monxes de Santa Fe foron cos cabaleiros sanxoanistas os que rexeron a veci\u00f1anza de Cuarte na dobre vertente civil e relixiosa.\nNo Libro de Actos Com\u00fans do Concello de Zaragoza correspondente ao ano 1471 af\u00edrmase que o Castell\u00e1n de Amposta \u00e9 o Se\u00f1or Temporal da vila de Cuarte, cuxos vasalos depend\u00edan no relixioso do Mosteiro de Santa Fe, desde o s\u00e9culo XIV o terratenente m\u00e1is importante nesta zona do r\u00edo Huerva. Outros donos de relevo \u00e9rano na mesma \u00e9poca os se\u00f1ores de Plasencia e Bardallur, os Lanuza, cuxo xefe era naquel momento Mosen Mart\u00edn de Lanuza.\nTendo en conta que tanto Cuarte como Cadrete eran e son dous reducidos enclaves municipais incrustados dentro do amplo territorio municipal de Zaragoza, as s\u00faas respectivas veci\u00f1anzas ti\u00f1an dificultades para dispor de terras de cultivo e de pastos para os seus gandos. No xa citado Arquivo Municipal de Zaragoza cons\u00e9rvase o mandamento dos xurados da Cidade, datado o 4 de decembro de 1467 polo que se ordena aos veci\u00f1os e habitantes da alxama mourisca de Cuarte o desaloxo inmediato dos sotos e terras que ocupan fraudulentamente no veci\u00f1o territorio cesaraugustano, cuxas mouteiras alteraron para facelas pasar como terras do dominio da localidade e non de Zaragoza. E ao non poder Cuarte desco\u00f1ecer a xustiza dos rexedores de Zaragoza, prevalidos da influencia tanto do Castell\u00e1n de Amposta como do Abade de Santa Fe conseguen reter as terras en litixio a partir do referido ano 1472, en que a autoridade do reiXo\u00e1n II de Arag\u00f3n houbo de mediar no conflito. Involucrados na mesma pendencia que Cuarte estiveron ent\u00f3n os municipios lim\u00edtrofes de Cadrete, Maria, Botorrita, Mozota e Muel, responsables segundo o de Zaragoza de alterar no seu proveito as antigas \"fronteiras\" ou demarcaci\u00f3ns entre uns e outros.\nAta a guerra civil de 1936-1939, a veci\u00f1anza de Cuarte non se repuxo da sangr\u00eda demogr\u00e1fica provocada pola expulsi\u00f3n mourisca de 1610, que significou o exilio de 1.405 conversos nados e criados na vila, que tantos significan e representaban eses 281 lumes ou fogares que antes sinalabamos. Ent\u00f3n, e segundo conta o xe\u00f3grafo portugu\u00e9s Juan Bautista Laba\u00f1a quedou reducida a s\u00faa veci\u00f1anza case a cero, sen que a repoboaci\u00f3n ordenada pola Orde de San Juan e polos monxes de Santa Fe lograse chegar \u00e1s primitivas cotas de poboaci\u00f3n. No ano 1936 o censo oficial da vila de Cuarte totalizaba soamente 271 habitantes, que dez anos despois se cifraba en 322.\nO estir\u00f3n demogr\u00e1fico da localidade prod\u00facese coa transformaci\u00f3n de Zaragoza nun dos polos de desenvolvemento industrial, que se inicia na d\u00e9cada dos anos 60, en que a metr\u00f3pole do Ebro se estende pola Nacional 330 en direcci\u00f3n a Teruel. A ambos os dous lados desta estrada proliferan as factor\u00edas industriais, convert\u00e9ndoa nun ap\u00e9ndice do seu centro urbano. O cord\u00f3n umbilical que une a vila coa capital non \u00e9 outro que o chamado Cami\u00f1o de Cuarte, transformado nun emporio de actividade industrial e deportiva, no que se acha instalado o Club Tiro de Pich\u00f3n de Zaragoza, o Colexio Lestonac da Compa\u00f1\u00eda de Mar\u00eda, Industrial Papeleira, S.A., a Emisora Ou.M. de Radio Nacional de Espa\u00f1a, o Convento das Nais Dominicas da nosa Se\u00f1ora das Vitorias etc. etc. Polo demais, centos e centos de chal\u00e9s converten a vila de Cuarte en \"cidade de repouso\" dos zaragozanos, con preferencia a outras zonas da periferia da capital do Ebro, menos afectadas por esta transformaci\u00f3n.\nEconom\u00eda.\nO municipio caracter\u00edzase polo seu dinamismo empresarial, logrado por un decidido impulso das corporaci\u00f3ns locais e pola expansi\u00f3n de empresas antes situadas na capital, fundamentalmente do barrio de Torrero, o que o situou \u00e1 cabeza dos \u00edndices econ\u00f3micos de toda Espa\u00f1a. Entre os seus negocios destaca a relaci\u00f3n coa Administraci\u00f3n 46 de loter\u00eda de Zaragoza."}
{"id": "117717", "revid": "15490", "url": "https://gl.wikipedia.org/wiki?curid=117717", "title": "R\u00eda de Ortigueira", "text": "A r\u00eda de Ortigueira, tam\u00e9n co\u00f1ecida como r\u00eda de Ortigueira e Ladrido e como r\u00eda de Santa Marta de Ortigueira, \u00e9 unha r\u00eda galega situada ao norte da provincia da Coru\u00f1a, en Galicia, Espa\u00f1a. \nEst\u00e1 formada pola desembocadura do r\u00edo Mera, as s\u00faas augas ba\u00f1an os concellos de Cari\u00f1o e Ortigueira. Debe o seu nome \u00e1 vila de Ortigueira, e conta con dous portos pesqueiros, o de Espasante, no presente sen apenas actividade pesqueira, e o de Cari\u00f1o, moito m\u00e1is importante.\nEst\u00e1 catalogada como unha zona especial de conservaci\u00f3n (ZEC) e unha zona de especial protecci\u00f3n para as aves (ZEPA). Ademais, por ser un importante lugar de paso e invernada de aves acu\u00e1ticas est\u00e1 dentro do Convenio de Ramsar como zona h\u00famida protexida.\nXeograf\u00eda.\nA r\u00eda de Ortigueira \u00e1chase encaixada entre a serra da Capelada polo oeste e a da Coriscada polo leste. Ambas as serras discorren case paralelas en direcci\u00f3n nordeste e culminan no mar Cant\u00e1brico, entre os cabos Ortegal e Estaca de Bares respectivamente.\nA r\u00eda ocupa un vasto e serpenteante estuario creado polo r\u00edo Mera. Na s\u00faa marxe oriental \u00e1chase o r\u00edo Baleo, que \u00e1 s\u00faa vez forma a pequena r\u00eda de Ladrido, que toma o seu nome da parroquia de Ladrido, situada ao p\u00e9 da s\u00faa desembocadura.\nAs s\u00faas augas ba\u00f1an os municipios de Ortigueira e Cari\u00f1o.\nTen uns 10\u00a0km de lonxitude, unha anchura m\u00e1xima de 3\u00a0km e o seu calado \u00e9 tan reducido que se baleira case por completo durante a baixamar, deixando exposta unha ampl\u00edsima chaira intermareal na que predominan os limos e fangos nos seus tramos alto e medio e os fondos areosos no seu tramo final, nas inmediaci\u00f3ns da praia de Morouzos.\nClimatolox\u00eda.\nO clima da r\u00eda de Ortigueira \u00e9 oce\u00e1nico, con temperaturas suaves en ver\u00e1n e invierno e chuvias moi abundantes, normalmente superiores aos 1 000\u00a0mm de precipitaci\u00f3n media anual.\nA humidade relativa \u00e9 alta durante todo o ano e a temperatura media anual rolda os 13\u00a0\u00b0C.\nDurante os meses que van de xu\u00f1o a outubro predominan os vientos de direcci\u00f3n nordeste.. Son ventos c\u00e1lidos que chegan desde o mar cargados de humidade e que arrefr\u00edan ao ascenderen \u00e1s serras costeiras. Tr\u00e1tase do efecto F\u00f6hn: o r\u00e1pido arrefriameniento condensa o vapor de auga e xera un manto nubrado de estancamento (nube orogr\u00e1fica) a baixa altitude, moi t\u00edpico dos ver\u00e1ns de toda a costa norte galega, que deixa temperaturas moi suaves e frecuentes, a\u00ednda que d\u00e9biles, precipitaci\u00f3ns na marxe de barlovento das serras.\nFlora.\nComo no resto do litoral de Galicia, o bosque aut\u00f3ctono desapareceu practicamente das s\u00faas ribeiras debido ao monocultivo de eucalipto, a\u00ednda que sobreviven pequenas manchas nas que proliferan os salgueiros, bidueiros, casti\u00f1eiros, carballos etc.\nNo sotobosque abundan as silvas (\"Rubus lusitanicus\") e varias especies de fentos con preponderancia do fento com\u00fan (\"Pteridum aquilinum\"), mentres que na matogueira as especies predominantes son os toxos (\"Ulex europaeus\") e a xesta (\"Cytisus scoparius\").\nAo longo das beiras e nos illotes que non quedan cubertos na preamar medran xuncos (\"Scirpus holoschoenus\" e \"Juncus acutus\" principalmente) e a principios da primavera, nas zonas sombr\u00edas e encharcadas, florecen milleiros de exemplares de lirio amarelo (\"Iris pseudacorus\").\nNa chaira intermareal podemos encontrar pradeiras de \"Zostera\" sp (cebas) e multitude de especies de algas como, por exemplo, \"Chondrus crispus\", \"Gelidium sesquipedale\", \"Laminaria ochroleuca\" e \"Codium tomentosum\".\nPor \u00faltimo, os top\u00f3nimos Ortigueira e Ortegal (de orixe latina) fan referencia \u00e1 abundancia de ortigas, que de feito seguen a ser moi abundantes e utilizadas tradicionalmente nesta zona polas s\u00faas virtudes terap\u00e9uticas e gastron\u00f3micas.\nFauna.\nMam\u00edferos.\nLondra, corzo, xabaril, teixugo, raposo, marta, denoci\u00f1a, esqu\u00edo, morcego orelludo com\u00fan, rato de auga etc.\nAves.\nA r\u00eda de Ortigueira \u00e9 unha das zonas h\u00famidas m\u00e1is importantes de Galicia e constit\u00fae un santuario para un gran n\u00famero de especies de an\u00e1tidos, lim\u00edcolas e garzas que pasan o inverno ao seu abeiro. Outras moitas especies fac escala nas s\u00faas ribeiras durante os seus tr\u00e1nsitos migratorios de primavera e outono. (Ver lista m\u00e1is abaixo).\nAnfibios e r\u00e9ptiles.\n\"Hyla arborea\u00a1\u00a1, ra vermella, trit\u00f3n ib\u00e9rico, p\u00edntega com\u00fan, salam\u00e1ntiga galega, v\u00edbora de Seoane e lagarto das silveiras.\"\nResulta sorprendente a existencia dunha colonia de lagarta da serra (\"Iberolacerta mont\u00edcola\") a nivel do mar, en pleno casco urbano de Ortigueira.\nAves observadas.\nA continuaci\u00f3n, d\u00e1se unha relaci\u00f3n das especies presentes na r\u00eda de Ortigueira ao longo do ano:\nProtecci\u00f3n.\n- Zona especial de conservaci\u00f3n (ZEC ES1110001) \"Ortigueira-Mera\"\n- Zona H\u00famida de Importancia Internacional. Convenio Ramsar.\n- Zona de Especial Protecci\u00f3n Para as Aves ZEPA ES0000086"}
{"id": "117718", "revid": "45576", "url": "https://gl.wikipedia.org/wiki?curid=117718", "title": "R\u00eda de Cedeira", "text": "A R\u00eda de Cedeira \u00e9 unha r\u00eda galega da provincia da Coru\u00f1a. Est\u00e1 formada pola desembocadura do r\u00edo Condomi\u00f1as , o r\u00edo das Mestas e o rego das Forcadas. O r\u00edo Condomi\u00f1as atravesa a vila de Cedeira, porto pesqueiro do municipio hom\u00f3nimo que d\u00e1 nome \u00e1 r\u00eda. O r\u00edo das Mestas fai de l\u00edmite entre os municipios de Cedeira e Valdovi\u00f1o (ambos son ba\u00f1ados polas augas da r\u00eda). O encoro das Forcadas fornece a comarca de ferroltera, o r\u00edo Forcadas desemboca na r\u00eda xa no municipio de Valdovi\u00f1o, no lateral da praia de Vilarrube, formando o litoral sur da r\u00eda.\nConstit\u00fae unha reserva mari\u00f1a de interese pesqueira."}
{"id": "117719", "revid": "45576", "url": "https://gl.wikipedia.org/wiki?curid=117719", "title": "R\u00eda de Camari\u00f1as", "text": "A r\u00eda de Camari\u00f1as \u00e9 unha r\u00eda galega da provincia da Coru\u00f1a, pertencente \u00e1 Costa da Morte.\nLocalizaci\u00f3n e caracter\u00edsticas.\nLimita \u00f3 sur con Mux\u00eda e \u00f3 norte co Cabo Vil\u00e1n. Nela desemboca o r\u00edo Grande, que ba\u00f1a os municipios de Camari\u00f1as, Mux\u00eda e Vimianzo.\nPor esta r\u00eda pasa na s\u00faa totalidade a 6\u00aa etapa da ruta de sendeirismo do Cami\u00f1o dos Faros."}
{"id": "117726", "revid": "98629", "url": "https://gl.wikipedia.org/wiki?curid=117726", "title": "Micronaci\u00f3n", "text": "Unha micronaci\u00f3n, tam\u00e9n co\u00f1ecida como pa\u00eds-modelismo, proxecto de novo pa\u00eds, rep\u00fablica ficticia, ou a\u00ednda, simulaci\u00f3n de pa\u00eds, \u00e9 unha entidade que parece unha naci\u00f3n independente ou un estado soberano pero que non \u00e9 aceptado como tal polo conxunto da comunidade internacional (organismos internacionais, os diferentes gobernos nacionais etc.). Acot\u00edo as denominadas micronaci\u00f3ns existen s\u00f3 sobre o papel, en internet ou mesmo s\u00f3 na imaxinaci\u00f3n dos seus creadores e seguidores. As micronaci\u00f3ns ou movementos micronacionalistas difiren dos movementos nacionalistas de \u00edndole independentista ou auto-determinista en que son comunmente vistos como actos de excentricidade, de natureza ef\u00e9mera e que a mi\u00fado son creados e mantidos por unha soa persoa, familia ou grupo reducido de persoas.\nAlgunhas micronaci\u00f3ns tentaron estender a s\u00faa actividade ao mundo f\u00edsico acu\u00f1ando moeda propia, selos, bandeiras, pasaporte, himno etc. A trav\u00e9s destas acci\u00f3ns pret\u00e9ndese lexitimar a s\u00faa propia existencia e poden ir acompa\u00f1adas de reivindicaci\u00f3ns de soberan\u00eda sobre un espazo xeogr\u00e1fico real.\nO termo micronaci\u00f3n vense utilizando cando menos desde a d\u00e9cada de 1970 no \u00e1mbito anglosax\u00f3n para referirse a unha serie de miles de pequenas entidades semellantes a estados que non foran reco\u00f1ecidas amplamente a nivel internacional e que proliferaron desde estes anos. Por\u00e9n, o termo tam\u00e9n foi empregado retroactivamente para muitas das realidades pol\u00edticas de vida ef\u00e9mera que durante o s\u00e9culo XIX non chegaron a ser reco\u00f1ecidas plenamente.\nDefinici\u00f3n.\nHabitualmente as entidades que son reco\u00f1ecidas como micronaci\u00f3ns comparten unha serie de caracter\u00edsticas:\nEstes criterios poden distinguir o que \u00e9 unha micronaci\u00f3n doutras entidades de \u00edndole semellante pero que non procuran habitualmente ser reco\u00f1ecidas como soberanas, caso dos pa\u00edses imaxinarios, ecoaldeas, seitas, clans etc. Outra diferenza importante \u00e9 a existente con aquelas entidades que mante\u00f1en relaci\u00f3ns diplom\u00e1ticas con outras naci\u00f3ns ou estados do mundo sen estaren formalmente reco\u00f1ecidas elas mesmas por outros estados ou por organismos internacionais (caso da Rep\u00fablica da China - Taiw\u00e1n, o S\u00e1hara Occidental, o T\u00edbet, Palestina ou Israel), as micronaci\u00f3ns difer\u00e9ncianse destas en que non mante\u00f1en relaci\u00f3ns diplom\u00e1ticas con outros estados ou naci\u00f3ns aceptados internacionalmente ou outros organismos como a ONU. Por \u00faltimo encontrar\u00edamos unha \u00faltima distinci\u00f3n entre as micronaci\u00f3ns e aquelas entidades que exercen control efectivo ou militar sobre un territorio, mesmo non sendo reco\u00f1ecidas internacionalmente, casos por exemplo de Osetia do Sur, Abkhazia ou Transnistria, as\u00ed como daqueles territorios controlados por algunha guerrilla ou por algunha das facci\u00f3ns enfrontadas nunha guerra civil.\nO termo \"micropatrolox\u00eda\" \u00e9 usado para definir o campo de estudo que se ocupa da an\u00e1lise das micronaci\u00f3ns e dos microestados, alg\u00fans destes estudosos utilizan o termo \"macronaci\u00f3n\" en oposici\u00f3n \u00e1s micro.\nHistoria.\nOrixes e evoluci\u00f3n.\nExisten varios exemplos na historia de entidades que poden ser consideradas como antecedentes das micronaci\u00f3ns, como pode ser o caso do principado creado no territorio da Illa de Elba para ser rexentado por Napole\u00f3n Bonaparte e que, ao mesmo tempo, lle servir\u00eda de lugar de exilio. A illa neste per\u00edodo non era esencialmente unha naci\u00f3n, pois estaba supeditada ao control dos inimigos de Bonaparte e a s\u00faa creaci\u00f3n non foi produto das aspiraci\u00f3ns dos habitantes da illa. Mais o fen\u00f3meno das micronaci\u00f3ns, propiamente dito, nace parello ao desenvolvemento do concepto de estado-naci\u00f3n do s\u00e9culo XIX. A maior\u00eda das primeiras micronaci\u00f3ns nacidas neste per\u00edodo foron fundadas por exc\u00e9ntricos aventureiros ou homes de negocios dedicados \u00e1 especulaci\u00f3n, chegando algunha a ter certo \u00e9xito. Un dos primeiros exemplos \u00e9 o das Illas Cocos, gobernada pola familia Clunies-Ross entre 1827 at\u00e9 1978 (a\u00ednda que as illas foran administradas por Australia desde 1955) ou de Sarawak, gobernada polos \"Rax\u00e1s Brancos\" da familia Brooke.\nOutras micronaci\u00f3ns menos existosas foron a Long Republic (1819\u20131820), no actual estado de Texas (Estados Unidos), a Republic of Indian Stream (1828\u20131835), que actualmente \u00e9 a cidade de Pittsburg (Nova Hampshire), o Reino da Araucania e a Patagonia (1860-1862) no sur da Arxentina e parte de Chile, ou o Reino de Sedang (1888-1890) na Indochina francesa. Outra antiga micronaci\u00f3n que se mant\u00e9n na actualidade como a m\u00e1is antiga \u00e9 o Reino de Redonda fundado no Caribe en 1865. A\u00ednda fracasando no seu intento por se converter nun Estado con independencia reco\u00f1ecida, conseguiu sobrevivir at\u00e9 os nosos d\u00edas como un caso \u00fanico de entidade literaria co seu propio rei e aristocracia (se ben na actualidade existe certa controversia con at\u00e9 catro persoas que reclaman o trono).\nEn 1882 a ra\u00edz dun conflito laboral que rematou cunha folga, un grupo de inmigrantes xenoveses decidiron independizar o barrio de La Boca de la Argentina. Asinaron unha acta na que informaron ao Rei de Italia que constitu\u00edran a \"Rep\u00fablica Independente de La Boca\" e izaron a s\u00faa bandeira. O Xeneral Julio Argentino Roca, daquela Presidente da Naci\u00f3n, acudiu en persoa ao lugar co ex\u00e9rcito, quitando a bandeira xenovesa izada nun mastro e solucionando o conflito.\nXa a comezos do s\u00e9culo XX, Martin Coles Harman, propietario da illa brit\u00e1nica de Lundy (situada na canle de Bristol), autoproclamouse rei da illa acu\u00f1ando a s\u00faa propia moeda e timbre para o uso nese territorio. Por\u00e9n, Harman nunca chegou a proclamarse independente do Reino Unido, polo que Lundy s\u00f3 pode ser considerado como un antecedente das posteriores micronaci\u00f3ns de car\u00e1cter territorial. Outro exemplo \u00e9 o do Principado de Baldonia Exterior, un con situado na costa de Nova Escocia, que foi fundado por un executivo da Pepsi Cola Company chamado Russell Arundel en 1945, a poboaci\u00f3n no momento comp\u00fa\u00f1ase de 69 pescadores.\n1960 - 1980.\nOs anos 1960 e 70, foron testemu\u00f1a do agromar dun gran n\u00famero de micronaci\u00f3ns de car\u00e1cter territorial. A primeira delas foi o Principado de Sealand, que foi estabelecido en 1967 sobre unha plataforma mari\u00f1a abandonada que fora utilizada como forte militar durante a segunda guerra mundial, est\u00e1 no Mar do Norte fronte as costas de Inglaterra e a\u00ednda existe. Outras micronaci\u00f3ns fund\u00e1ronse seguindo principios idealistas de influencia libertaria, ut\u00f3pica ou ecoloxista con proxectos que pasaban pola construci\u00f3n de illas artificiais mais s\u00f3 tres deste tipo conseguiron atinxir certo \u00e9xito.\nA Rep\u00fablica da Illa das Rosas era unha plataforma de 400 m\u00b2 constru\u00edda en 1968 en augas do Adri\u00e1tico a uns 7 Km da cidade italiana de Rimini. Ti\u00f1a os seus propios selos e declarou o esperanto como lingua oficial. Pouco despois da s\u00faa finalizaci\u00f3n a plataforma foi tomada e destru\u00edda pola armada italiana por non teren pagado os impostos ao estado.\nA finais dos 60, Leicester Hemingway, irm\u00e1n do autor Ernest Hemingway, viuse involucrado noutro proxecto semellante: unha pequena plataforma de madeira en augas internacionais da costa occidental de Xamaica \u00e1 cal chamou Nova Atlantis. Hemingway era cidad\u00e1n e Presidente por\u00e9n a estrutura quedou danada polas treboadas e sufriu saqueos por parte de pescadores mexicanos. En 1973, Hemingway mudouse desde Nova Atlantis at\u00e9 unha nova plataforma preto das Bahamas que recibiu o nome de Terra do Mar (Ernest Hemingway, pola s\u00faa parte, instalouse en Key West, Florida, no que chegar\u00eda a ser unha nova micronaci\u00f3n, a Rep\u00fablica da Concha).\nA Rep\u00fablica de Minerva foi establecida en 1972 como un proxecto libertario de novo pa\u00eds por un home de negocios de Nevada chamado Michael Oliver. O equipo de Oliver levou adiante traballos de dragado nos arrecifes de Minerva ao Sur de Fidxi, no Oc\u00e9ano Pac\u00edfico, conseguindo criar unha pequena illa artificial, mais fracasaron nas tentativas de conseguir reco\u00f1ecemento internacional chegando a sufrir o ataque militar dos seus veci\u00f1os de Tonga que anexionaron a illa.\nO 1 de abril de 1977, Richard Booth declarou a vila galesa de Hay-on-Wye como reino independente e a el mesmo coma o seu monarca. A vila experimentou un incremento moi not\u00e1bel do turismo baseado en intereses literarios e o \"Rei Richard\" (cuxo cetro era unha escobi\u00f1a de ba\u00f1o) contin\u00faa a repartir t\u00edtulos e honras a aquelas persoas dispostas a pagar por elas.\nA explosi\u00f3n micronacional australiana.\nAs actividades micronacionais convert\u00e9ronse en algo absolutamente com\u00fan en Australia durante as \u00faltimas d\u00e9cadas do s\u00e9culo XX. A continuaci\u00f3n enum\u00e9ranse as m\u00e1is co\u00f1ecidas:\nA era de Internet.\nA irrupci\u00f3n de Internet desde mediados anos 1990 trouxo consigo unha nova perspectiva do fen\u00f3meno do micronacionalismo. Coas posibilidades que este medio de comunicaci\u00f3n ofrec\u00eda de promocionar entidades de estilo estatal dunha maneira enteiramente electr\u00f3nica e relativamente f\u00e1cil, o multinacionalismo desprendeuse da s\u00faa tradicional perspectiva exc\u00e9ntrica ou en contra dos poderes establecidos para adquirir en moitos casos unha perspectiva m\u00e1is l\u00fadica de aproveitamento do tempo de lecer. Desta maneira produciuse unha explosi\u00f3n de novas micronaci\u00f3ns orientadas exclusivamente a existiren na rede, de tipo fant\u00e1stico ou como simples simulaci\u00f3ns dunha realidade estatal. \u00c1s veces este tipo de micronaci\u00f3ns son denominadas cibernaci\u00f3ns ou mesmo pa\u00edses de fantas\u00eda.\nEste tipo de micronaci\u00f3ns limitan as s\u00faas actividades case que exclusivamente a simular a actividade diplom\u00e1tica (sinatura de tratados, participaci\u00f3n de organizaci\u00f3ns \"supra-micronacionais\"), a realizaci\u00f3n de elecci\u00f3ns simuladas e constituci\u00f3n de parlamentos, realizaci\u00f3n de Constituci\u00f3ns e mesmo participaci\u00f3n en guerras. Todo isto seguido a trav\u00e9s de blogs, listas de correos electr\u00f3nicos e demais ferramentas da rede.\nTam\u00e9n, moitas das micronaci\u00f3ns tradicionais que reivindican alg\u00fan territorio, como a Provincia de Hutt River, Seborga ou Sealand, dispo\u00f1en de p\u00e1xinas webs e s\u00e9rvense da rede para promocionar os seus obxectivos e dar promoci\u00f3n \u00e1 s\u00faa causa.\nPor tanto, a internet constitu\u00eduse no medio ideal para a difusi\u00f3n do micronacionalismo (at\u00e9 tal punto que se poder\u00eda falar dun subtipo de micronaci\u00f3n, a cibernaci\u00f3n - destinada a existir exclusivamente na rede e non sempre cun car\u00e1cter \"serio\"), por todo o mundo agroman gran cantidade de entidades deste tipo, destacando a proliferaci\u00f3n producida dentro da lusofon\u00eda onde se chegou a concentrar, segundo algunhas estimaci\u00f3ns, at\u00e9 un quinto das micronaci\u00f3ns totais no mundo. Esta expansi\u00f3n dentro das comunidades falantes de portugu\u00e9s d\u00e9bese a especial repercusi\u00f3n que tivo o fen\u00f3meno no Brasil, onde o Reino do Porto Claro, fundado en 1996 por Pedro Aguiar, se converteu en todo un pioneiro que contribu\u00edu decisivamente na promoci\u00f3n do micronacionalismo como afecci\u00f3n ou hobby por toda Am\u00e9rica Latina. Pouco despois o Sacro Imp\u00e9rio de Reuni\u00e3o, fundado por Cl\u00e1udio de Castro, converter\u00edase na micronaci\u00f3n da Am\u00e9rica Latina con maior repercusi\u00f3n, chegando a acaparar a atenci\u00f3n do New York Times ou o La Liber\u00e1tion.\nCategor\u00edas.\nHoxe en d\u00eda, p\u00f3dese falar de oito tipos fundamentais de micronaci\u00f3n (a\u00ednda encadr\u00e1ndose nun tipo concreto cada micronaci\u00f3n pode presentar elementos propios das doutro tipo):\nSimulaci\u00f3ns pol\u00edticas, econ\u00f3micas e sociais.\nAdoitan ter un car\u00e1cter bastante serio e atinxir a un n\u00famero significativo de persoas interesadas en recrear o pasado ou simular procesos pol\u00edticos e sociais. Alg\u00fans exemplos son:\nEntretemento persoal ou eg\u00f3latras.\nO tipo m\u00e1is estendido con diferenza. Constit\u00faense por diversi\u00f3n, te\u00f1en poucos participantes, son ef\u00e9meras, acostuman ter base en internet e raramente sobreviven m\u00e1is duns poucos meses. Normalmente adoitan facerse para gloria dos seus fundadores utilizando t\u00edtulos, premios, her\u00e1ldica e honras rechamantes, moitas veces de inspiraci\u00f3n feudal. Poden facer guerras e manter relaci\u00f3ns diplom\u00e1ticas de car\u00e1cter ficticio as\u00ed como estar situados en terras de fantas\u00eda. Exemplos:\nExercicio de creaci\u00f3n fantasiosa ou ficci\u00f3n.\nIncl\u00faen simples proxectos art\u00edsticos, exercicios de creaci\u00f3n online ou outras:\nInstrumento para a promoci\u00f3n dunhas ideas, valores ou diferentes obxectivos.\nEste tipo de micronaci\u00f3ns est\u00e1n a mi\u00fado relacionadas con programas de reforma ou transformaci\u00f3n social e pol\u00edtica. Alg\u00fans mant\u00e9\u00f1ense como grupo de informaci\u00f3n e outros como exercicios de relaci\u00f3ns p\u00fablicas:\nFins fraudulentos.\nTam\u00e9n houbo micronaci\u00f3ns que foron creadas co prop\u00f3sito de realizar actividades fraudulentas, ao tentar vencellar pr\u00e1cticas financeiras ou doutro tipo de car\u00e1cter ilegal ou cuestionable coa actividade aparente de naci\u00f3ns lex\u00edtimas.\nAnomal\u00edas hist\u00f3ricas e aspirantes a se constitu\u00edren en estado.\nO Principado de Sealand foi descrito como a micronaci\u00f3n mellor co\u00f1ecida e contit\u00fae o mellor exemplo deste tipo.\nUn pequeno n\u00famero de micronaci\u00f3ns son fundadas sobre a base de anomal\u00edas hist\u00f3ricas ou interpretaci\u00f3ns exc\u00e9ntrica da lei.\nEste tipo de micronaci\u00f3ns habitualmente local\u00edzanse en pequenos enclaves (muitas veces en disputa), xeralmente con limitada actividade econ\u00f3mica limitada ao turismo e as vendas numism\u00e1ticas e filat\u00e9licas. Son toleradas ou ignoradas polas naci\u00f3ns das cales se reivindican ter separado. Entre estas est\u00e1n:\nProxectos de novos pa\u00edses.\nSon tentativas de fundar naci\u00f3ns-estado completamente de novo. Incl\u00faen habitualmente plans de constru\u00edr illas artificiais (das cales poucas se materializan) e unha ampla porcentaxe abrazaron ou dic\u00edan abrazar ideais progresistas, ut\u00f3picos ou democr\u00e1ticos. Exemplos deste tipo son:\nRevisionismos hist\u00f3ricos.\nNa Alema\u00f1a numerosos individuos e grupos, colectivamente etiquetados como \"Kommissarische Reichsregierung\" (KRR - Goberno Provisional do Imperio), aseguran que o Imperio alem\u00e1n contin\u00faa a existir coas s\u00faas fronteiras anteriores \u00e1 segunda guerra mundial e que eles son o seu goberno, permanecendo vixente a\u00ednda a Constituci\u00f3n de Weimar.\nLexitimidade.\nNo dereito internacional a Convenci\u00f3n de Montevideo sobre os Dereitos e Deberes dos Estados establece no seu artigo 1 os criterios para a categor\u00eda de Estado: \"O Estado como suxeito de dereito internacional debe posu\u00edr os seguintes requisitos: (a) unha poboaci\u00f3n permanente; (b) un territorio definido; (c) un goberno; e (d) capacidade para entrar en relaci\u00f3n con outros estados\".\nA primeira frase do artigo 3 da Convenci\u00f3n de Montevideo exp\u00f3n explicitamente que \"A existencia pol\u00edtica do estado \u00e9 independente do reco\u00f1ecemento por outros estados.\"\nSeguindo estes presupostos, calquera entidade que re\u00fane os catro criterios establecidos no artigo 1 pode ser vista como soberana na lexislaci\u00f3n internacional, tanto se outros estados a reco\u00f1ezan como se non. A maior\u00eda das micronaci\u00f3ns fracasaron en encontrar un ou m\u00e1is destes criterios.\nA Orde de Malta, como suxeito independente de lei internacional non re\u00fane todos os criterios de reco\u00f1ecemento como estado (a\u00ednda que tampouco se considere a si mesma como un Estado) pero \u00e9 e foi reco\u00f1ecida como naci\u00f3n soberana durante s\u00e9culos.\nA doutrina de integridade territorial non proibe unilateral e efectivamente a secesi\u00f3n de estados establecidos no dereito internacional, segundo a secci\u00f3n pertinente do texto da Acta Final da Conferencia de Seguridade e Cooperaci\u00f3n en Europa, (tam\u00e9n co\u00f1ecida como Acta Final de Helsinqui, Acordos de Helsinqui ou Declaraci\u00f3n de Helsinqui:\n\"IV. Integridade territorial dos Estados\"\n\"Os Estados participantes respectar\u00e1n a integridade territorial de cada un dos Estados participantes.\"\n\"Por tanto, absteranse de calquera acci\u00f3n inconsecuente cos prop\u00f3sitos e principios da Carta das Naci\u00f3ns Unidas contra a integridade territorial, a independencia pol\u00edtica ou a unidade de calquera Estado participante e, en particular, de calquera acci\u00f3n tal que constit\u00faa unha ameaza ou o uso da forza.\"\n\"Os Estados participantes absteranse igualmente de converter os territorios doutros estados en obxectivo de ocupaci\u00f3n militar ou doutras medidas de forza directas ou indirectas contravindo o dereito internacional, ou en obxectivo de adquisici\u00f3n por medio de tales medidas ou a ameaza delas. Ningunha ocupaci\u00f3n ou adquisici\u00f3n deste tipo ser\u00e1 reco\u00f1ecida como legal.\"\nEn efecto, isto exp\u00f3n que os estados non poden alentar a secesi\u00f3n noutros estados. Ademais non se establece sentenza respecto a persoas dentro dun estado elixindo independizarse seguindo a s\u00faa propia vontade.\nAtenci\u00f3n acad\u00e9mica, literaria e dos medios.\nNos \u00faltimos anos produciuse un pequeno pero continuado aumento da atenci\u00f3n prestada ao fen\u00f3meno das micronaci\u00f3ns. En c\u00edrculos acad\u00e9micos os aspectos m\u00e1is importante xiraron en torno ao estudo das aparentemente an\u00f3malas situaci\u00f3ns legais que afectan a estas entidades como o Principado de Sealand ou a Provincia de Hutt River, o estudo de como algunhas micronaci\u00f3ns representan as ideas pol\u00edticas da base popular, e sobre a creaci\u00f3n entidades de xogo de roles con prop\u00f3sitos educativos.\nEn 2000, o profesor Fabrice O'Driscoll, da Universidade de Aix-Marseille, publicou un libro sobre as micronaci\u00f3ns: \"Ils ne si\u00e8gent pas \u00e0 l'ONU\" (\"Non se sentan na ONU\"), con m\u00e1is de 300 p\u00e1xinas dedicadas ao tema.\nEn maio de 2000, un artigo no New York Times titulado \"Utopian Rulers, and Spoofs, Stake Out Territory Online\" presentou o tema por primeira vez ante un p\u00fablico m\u00e1is amplo, continuando a aparecer artigos semellantes noutros xornais como \"Liberation\", \"La Repubblica\", \"Ta Nea\", \"O Estado de S\u00e3o Paulo\" no Brasil e, en Portugal, \"Vis\u00e3o\".\nDiversas publicaci\u00f3ns recentes trataron o tema particular das micronaci\u00f3ns hist\u00f3ricas, inclu\u00edndo a \"Republic of Indian Stream\" (University Press), polo xe\u00f3grafo do Dartmouth College, Daniel Doan, ou \"The Land that Never Was\", sobre Gregor MacGregor e o Principado de Poyais, por David Sinclair (Review, 2003, ISBN 0-7553-1080-2)\nEn agosto de 2003 tivo lugar en Helsinqui unha cimeira de micronaci\u00f3ns. Ao evento asistiron delegados do Principado de Sealand, os reinos de of Elgaland-Vargaland, Neue Slowenische Kunst, Ladonia, a Rep\u00fablica Transnacional, Sabotage e estudosos de varias instituci\u00f3ns acad\u00e9micas.\nDo 7 de novembro ao 17 de decembro de 2004, a Reg Vardy Gallery da Universidade de Sunderland (RU) acolleu unha exposici\u00f3n sobre a identidade de grupo micronacional e o seu simbolismo. A exposici\u00f3n centrouse en obxectos numism\u00e1ticos, filat\u00e9licos e de vexilolox\u00eda, as\u00ed como outros s\u00edmbolos e instrumentos creados e usados por gran n\u00famero de micronaci\u00f3ns desde os 1950 at\u00e9 os nosos d\u00edas. Unha cimeira de micronaci\u00f3ns foi celebrada como parte desta exposici\u00f3n con representantes do Sealand, Elgaland-Vargaland, Nova Utop\u00eda, Atlantium, Frestonia e Fusa. A exibici\u00f3n foi repetida no Andrew Kreps Gallery en Nova York do 24 de xu\u00f1o ao 29 de xullo do ano seguinte. Outra exposici\u00f3n sobre micronaci\u00f3ns foi celebrada en Par\u00eds no Palais de Tokyo a comezos de 2007.\nA cimeira de Sunderland foi posteriormente presentada en 5 partes nunha serie de televisi\u00f3n para a BBC, How to Start Your Own Country presentada por Danny Wallace. A serie conta a historia de Wallace fundando unha micronaci\u00f3n, Lovely, situada no seu piso. Programas semellantes emit\u00edronse en cadeas de televisi\u00f3n doutros pa\u00edses europeos.\nO 9 de setembro de 2006, The Guardian informaba de que a coma\u00f1\u00eda de gu\u00edas de viaxe Lonely Planet publicara a primeira gu\u00eda tur\u00edstica do mundo adicada \u00e1s micronaci\u00f3ns, a Lonely Planet Guide to Home-Made Nations.\nO Imperio Democr\u00e1tico de Sunda, que se reivindica como o lex\u00edtimo goberno do Reino de Sunda (antigo reino, cuxos territorios na actualidade estar\u00edan en Indonesia) no exilio en Su\u00edza, enchiu titulares cando d\u00faas supostas princesas, Lamia Roro Wiranatadikusumah Siliwangi Al Misri, de 21 anos, e Fathia Reza Wiranatadikusumah Siliwangi Al Misiri, de 23, foron detidas polas autoridades malasias na fronteira con Brunei, o 13 de xullo de 2007, e foron acusadas de entrar no pa\u00eds sen pasaporte v\u00e1lido."}
