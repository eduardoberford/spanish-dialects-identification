{"id": "153998", "revid": "1131", "url": "https://gl.wikipedia.org/wiki?curid=153998", "title": "Mundial de F\u00fatbol de 2010 - Final", "text": "A final do Mundial de F\u00fatbol de Sur\u00e1frica 2010 foi un partido de f\u00fatbol disputado o 11 de xullo de 2010 no Estadio Soccer City de Xohanesburgo que determinou o campi\u00f3n do mundo de f\u00fatbol do mundial de 2010. Xogouse entre as selecci\u00f3ns dos e , resultando vencedora esta \u00faltima por 0-1, cun gol de Andr\u00e9s Iniesta a catro minutos do final da pr\u00f3rroga. O partido destacou polo seu infrecuente n\u00famero de cart\u00f3ns amarelos, a meirande parte producidos polos neerlandeses, que foron criticados polos seu xogo sucio.\nAmbos equipos participantes, e , compet\u00edan por acadar o seu primeiro t\u00edtulo de campi\u00f3n do mundo, xa que a selecci\u00f3n neerlandesa xogara anteriormente sen \u00e9xito as finais de 1974 e 1978 e a espa\u00f1ola nunca conseguira chegar a unha, sendo o seu mellor posto at\u00e9 ese intre o cuarto acadado no mundial de Brasil 1950 the Netherlands and Spain were attempting to win their first FIFA World Cup. Esta final foi a segunda consecutiva que enfrontaba a equipos europeos e a primeira vez que un equipo dese continente a ga\u00f1aba f\u00f3ra do mesmo.\nFinalistas.\nAntes deste partido, os e nunca se atoparan na fase final dun Mundial ou dunha Eurocopa, os dous grandes torneos internacionais con participaci\u00f3n de equipos europeos. A nivel global os dous equipos enfront\u00e1ronse en nove ocasiones dende 1920, ga\u00f1ando catro veces cada un e empatando unha vez. Estes partidos correspond\u00edan xa sexa a amigables, eliminatorias de clasificaci\u00f3n para a Eurocopa e un encontro durante os Xogos Ol\u00edmpicos de Atenas 1920.\nAntes da celebraci\u00f3n desta final, ning\u00fan dos dous equipos ga\u00f1ara o t\u00edtulo de campi\u00f3n do mundo anteriormente. Os Pa\u00edses Baixos foran subcampi\u00f3ns d\u00faas veces antes, perdendo 2-1 ante Alema\u00f1a Occidental en 1974, e 3-1 ante selecci\u00f3n da Arxentina en 1978. Con respecto a Espa\u00f1a, antes desta cita o seu mellor posto nun mundial fora o cuarto, acadado en 1950, cando o campi\u00f3n se decidiu cunha ligui\u00f1a de catro equipos, e os cuartos de final en 1934, 1986, 1994 e 2002. As\u00ed, Espa\u00f1a, converteuse na duod\u00e9cima selecci\u00f3n diferente en xogar unha final da Copa do Mundo, e o equipo novo dende Francia en 1998. Despois do encontro, os Pa\u00edses Baixos xogaron a s\u00faa terceira final sen co\u00f1ecer a vitoria, superando a marca que compartira con Hungr\u00eda e Checoslovaquia. Con todo, en termos xerais de derrotas en finais, Alema\u00f1a \u00e9 o l\u00edder con catro derrotas. Tam\u00e9n destacar que despois do encontro, Espa\u00f1a converteuse na oitava selecci\u00f3n en ga\u00f1ar o Mundial, un\u00edndose a Inglaterra e a Francia, como equipos que a ga\u00f1aron unha soa vez.\nAntes do partido Espa\u00f1a ti\u00f1a unha cualificaci\u00f3n Elo de 2111 puntos e os Pa\u00edses Baixos de 2100 puntos. As\u00ed, a combinaci\u00f3n dos puntos dous finalistas acadaba 4.211 puntos, sendo o n\u00famero m\u00e1is alto acadado xamais nun partido de f\u00fatbol da historia, superando a marca anterior de 4.161 puntos combinados na final do Mundial de Su\u00edza 1954 entre Hungr\u00eda e Alema\u00f1a Occidental.\nNovos rexistros.\nEsta foi a primeira dende a final de 1978, cando Arxentina derrotou aos Pa\u00edses Baixos, na que ning\u00fan dos finalistas ga\u00f1ara anteriormente a Copa do Mundo. Foi ademais a primeira final na que non xogou polo un menos un destes equipos: o Brasil, Italia, Alema\u00f1a e a Arxentina; sendo estes historicamente os catro mellores equipos en canto a aparici\u00f3ns en finais de mundiais. Tam\u00e9n por primeira vez na historia dos mundiais, ning\u00fan dos equipos que disputou a final da anterior edici\u00f3n pasou da fase de grupos. O vixente campi\u00f3n, Italia, e o subcampi\u00f3n, Francia, ocuparon as \u00faltimas prazas dos seus grupos, o F e o A, respectivamente. Ademais foi a segunda final consecutiva sen participaci\u00f3n de Alema\u00f1a ou Brasil, e a terceira vez dende 1954 e 1978.\nCon dous finalistas europeos, esta foi a primeira vez que un equipo europeo ga\u00f1a a Copa do Mundo f\u00f3ra do seu continente. Ademais este t\u00edtulo supuxo o d\u00e9cimo dun equipo europeo, superando aos nove t\u00edtulos de Suram\u00e9rica. Ademais esta foi a segunda vez que dous equipos europeos conseguen o t\u00edtulo de xeito consecutivo, sendo a outra vez cando Italia venceu en 1934 e 1938. Tam\u00e9n este partido supuxo o maior rexistro de cart\u00f3ns amarelos mostrados nunha final de mundial con catorce.\nCon respecto \u00e1 selecci\u00f3n vencedora, Espa\u00f1a, foi a campioa at\u00e9 o momento que venceu logrando meter menos goles, con oito. A marca anterior estaba en posesi\u00f3n do Brasil en 1994, Inglaterra en 1966 e Italia en 1934 con once goles. Con todo, a selecci\u00f3n espa\u00f1ola foi o campi\u00f3n menos goleado ao recibir tan s\u00f3 dous goles, rexistro compartido con Italia en 2006 e Francia en 1998. Ademais foi a \u00fanica selecci\u00f3n en conseguir o t\u00edtulo sen recibir nin un s\u00f3 gol na fase eliminatoria. Ademais Espa\u00f1a foi tam\u00e9n a primeira selecci\u00f3n en ga\u00f1ar o mundial tras perder o primeiro partido do torneo.\nEsta final foi a sexta na que se tivo que disputar unha pr\u00f3rroga (anteriormente 1934, 1966, 1978, 1994 e 2006), e a cuarta que se decidiu neste per\u00edodo (xunto coa de 1934, 1966 e 1978), d\u00faas das cales perdidas polos Pa\u00edses Baixos. Ademais esta foi a primeira vez dende 1974 (con Alema\u00f1a Occidental) que a actual campioa de Europa ga\u00f1a o Mundial. Como dato curioso esta foi a segunda vez que un equipo ga\u00f1a o mundial co seu equipamento suplente, sendo a primeira en 1966 con Inglaterra.\nCami\u00f1o \u00e1 final.\nEspa\u00f1a entrou na Copa do Mundo de 2010 como campioa de Europa, tras ga\u00f1ar a UEFA Euro 2008, e, como os posuidores do mellor rexistro de invatibilidade na historia do f\u00fatbol internacional, permanecendo invicta en trinta e cinco encontros consecutivos entre 2007 de 2009. Os Pa\u00edses Baixos entraron na Copa do Mundo tras ga\u00f1ar os oito partidos do seu grupo clasificaci\u00f3n.\nUnha vez na fase final final do mundial, os Pa\u00edses Baixos acadaron os oitavos de final como ga\u00f1adores da Grupo E, con tres vitorias en tres partidos fronte a Dinamarca, o Xap\u00f3n e o Camer\u00fan, concedendo ademais tan s\u00f3 un gol. Nos oitavos de final, derrotou \u00e1 debutante Eslovaquia, a pentacampioa Brasil e ao Uruguai. Antes da final os Pa\u00edses Baixos levaban vinte e cinco partido sen co\u00f1ecer a derrota.\nNo Grupo H, Espa\u00f1a recuperouse da derrota ante Su\u00edza no seu primeiro partido para vencer a Honduras e logo Chile, acabando primeiros de grupo. Nos oitavos de final, eliminaron \u00e1 selecci\u00f3n de Portugal, \u00e1 debutante nos cuartos de final Paraguai, e aos tricampi\u00f3ns de Alema\u00f1a nas semifinais. Ese \u00faltimo encontro foi unha repetici\u00f3n da final da Eurocopa de 2008, vencendo de novo Espa\u00f1a por 1-0 aos que foran at\u00e9 ese intre o equipo m\u00e1ximo goleador do torneo.\nNos seis partidos que ambos equipos xogaron at\u00e9 chegar \u00e1 final en Sur\u00e1frica, os Pa\u00edses Baixos marcaran un total de doce goles a favor e cinco en contra, mentres que Espa\u00f1a marcara sete e concedera dous. Ao entrar na final, o neerland\u00e9s Wesley Sneijder e o espa\u00f1ol David Villa estaban empatados como os m\u00e1ximos goleadores do torneo con cinco tantos cada un; Arjen Robben dos Pa\u00edses Baixos, con dous era o \u00fanico outro xogador dos equipos dos finalistas con m\u00e1is dun gol no torneo."}
{"id": "153999", "revid": "22570", "url": "https://gl.wikipedia.org/wiki?curid=153999", "title": "Primeira divisi\u00f3n espa\u00f1ola 1929/30", "text": "A tempada 1929/30 da Primeira divisi\u00f3n espa\u00f1ola foi a segunda edici\u00f3n do campionato, que comezou o 1 de decembro de 1929 e conclu\u00edu o 30 de marzo de 1930.\nO Athletic Club de Bilbao conquistou o seu primeiro t\u00edtulo ligueiro, noutra tempada sen representaci\u00f3n galega na categor\u00eda.\nEsta Liga constaba de 10 clubs, e introduc\u00edronse pequenos cambios para dinamizar o campionato. O pechacancelas descender\u00eda directamente a Segunda Divisi\u00f3n, a diferenza do sucedido na tempada anterior, e ser\u00eda substitu\u00eddo polo campi\u00f3n da segunda categor\u00eda.\nClasificaci\u00f3n final.\nAscenso a Primeira Divisi\u00f3n.\nO Deportivo Alav\u00e9s ascende a Primeira Divisi\u00f3n tras resultar campi\u00f3n de Segunda Divisi\u00f3n nesa tempada."}
{"id": "154001", "revid": "22570", "url": "https://gl.wikipedia.org/wiki?curid=154001", "title": "Primeira divisi\u00f3n espa\u00f1ola 1930/31", "text": "A tempada 1930/31 da Primeira divisi\u00f3n espa\u00f1ola foi a terceira edici\u00f3n do torneo. Celebrouse entre o 7 de decembro de 1930 e o 5 de abril de 1931.\nO Athletic de Bilbao revalidou o t\u00edtulo conseguido a tempada anterior e converteuse no primeiro club en encadear d\u00faas ligas consecutivas. Tam\u00e9n por primeira vez na historia do torneo o t\u00edtulo se decidiu por \"goal average\", ao rexistrarse un triplo empate na primeira posici\u00f3n.\nTomaron parte na competici\u00f3n dez clubs. Por primeira vez desde a s\u00faa fundaci\u00f3n, a Primeira Divisi\u00f3n espa\u00f1ola acolleu a un debutante: o CD Alav\u00e9s, que se converteu no primeiro equipo en lograr ascender \u00e1 m\u00e1xima categor\u00eda. Ning\u00fan equipo galego disputou a categor\u00eda.\nClasificaci\u00f3n final.\nAscenso a Primeira Divisi\u00f3n.\nO Valencia FC ascende a Primeira Divisi\u00f3n tras resultar campi\u00f3n de Segunda Divisi\u00f3n.\nPremios individuais.\nM\u00e1ximos goleadores.\nCon 27 goles -29 segundo algunhas fontes- en 17 partidos, Agust\u00edn Sauto, 'Bata' estableceu unha nova marca goleadora na Primeira Divisi\u00f3n, que se mantivo vixente durante unha d\u00e9cada. O refacho goleador do dianteiro vasco tivo o seu punto \u00e1lxido no hist\u00f3rico 12-1 do Athletic Club ao FC Barcelona, partido no que marcou sete goles, unha marca que a\u00ednda segue vixente e que s\u00f3 Ladislao Kubala puido igualar anos m\u00e1is tarde."}
{"id": "154013", "revid": "98629", "url": "https://gl.wikipedia.org/wiki?curid=154013", "title": "Trabalhadores do Com\u00e9rcio", "text": "Os Trabalhadores do Com\u00e9rcio son unha banda de m\u00fasica portuguesa formada na d\u00e9cada dos 80 por S\u00e9rgio Castro e \u00c1lvaro Azevedo, m\u00fasicos dos Arte &amp; Of\u00edcio, canda Jos\u00e9 Lu\u00eds M\u00e9dicis. Alcanzaron grande \u00e9xito con temas como \"Chamem a Pol\u00edcia\", \"A Can\u00e7om Que o Ab\u00f4 Minsinou\", \"A Chabala do Meu Cura\u00e7om\", \"Apunhalaste a Minha M\u00e3e\", \"Molhareita Fartura na Tua Tassa Quente\" ou \"Taquetinho Ou Lebas Nu Fucinhu\". En 1986 participan no Festival RTP da Can\u00e7\u00e3o co tema \"Tigres de Bengala\", que ficou en segundo posto. Despois dalg\u00fans anos de apagamento, volveron facer alg\u00fans espect\u00e1culos nos primeiros anos do s\u00e9culo XXI, e actualmente est\u00e1n a preparar un disco para sinalar os 30 anos da fundaci\u00f3n da banda."}
{"id": "154014", "revid": "1131", "url": "https://gl.wikipedia.org/wiki?curid=154014", "title": "Galer\u00eda de imaxes dos \u00c1nxeles, Bri\u00f3n", "text": "Santa Mar\u00eda dos \u00c1nxeles \u00e9 unha parroquia que se localiza no concello de Bri\u00f3n."}
{"id": "154034", "revid": "12452", "url": "https://gl.wikipedia.org/wiki?curid=154034", "title": "Frei Marti\u00f1o Sarmiento", "text": ""}
{"id": "154036", "revid": "12452", "url": "https://gl.wikipedia.org/wiki?curid=154036", "title": "Bibliograf\u00eda de Frei Marti\u00f1o Sarmiento", "text": ""}
{"id": "154038", "revid": "17467", "url": "https://gl.wikipedia.org/wiki?curid=154038", "title": "Eurocopa de f\u00fatbol 2008", "text": ""}
{"id": "154040", "revid": "17467", "url": "https://gl.wikipedia.org/wiki?curid=154040", "title": "Eurocopa 2004", "text": ""}
{"id": "154041", "revid": "17467", "url": "https://gl.wikipedia.org/wiki?curid=154041", "title": "Eurocopa de F\u00fatbol 1960", "text": ""}
{"id": "154051", "revid": "23204", "url": "https://gl.wikipedia.org/wiki?curid=154051", "title": "Jos\u00e9 Luis Novo Caz\u00f3n", "text": "Jos\u00e9 Luis Novo Caz\u00f3n, nado en Vilalba o 12 de decembro de 1949 e finado o 7 de novembro de 2013, foi un historiador galego.\nTraxectoria.\nLicenciouse en Filosof\u00eda e Letras e fixo posteriormente o doutoramento en Historia pola Universidade de Oviedo. Foi catedr\u00e1tico de Xeograf\u00eda e Historia en Bacharelato. Foi subdirector xeral do Libro, Bibliotecas e Patrimonio Documental da Xunta de Galicia entre 1984 e 1988, e director xeral da EXB tam\u00e9n coa Xunta de Galicia entre 1987 e 1990. Traballou no IES Nosa Se\u00f1ora dos Ollos Grandes de Lugo.\nFoi o Presidente do Instituto de Estudos Chairegos entre 2005 e 2008."}
{"id": "154070", "revid": "1131", "url": "https://gl.wikipedia.org/wiki?curid=154070", "title": "Centro penitenciario da Lama", "text": "O centro penitenciario da Lama \u00e9 unha prisi\u00f3n situada no concello da Lama. En 2010 o seu director era Jos\u00e9 Antonio G\u00f3mez Novoa.\nHistoria e caracter\u00edsticas.\nFoi inaugurado en 1998. A s\u00faa construci\u00f3n, no lugar de Racelo, xunto a Ponte Verdugo, a 2\u00a0km do n\u00facleo da Lama, dese\u00f1ada por Francisco Mar\u00eda Mart\u00edn Carrero, foi levada a cabo pola UTE das construtoras San Jos\u00e9 e Abengoa, cun custo de 7575 mill\u00f3ns de pesetas. O recinto abrangue 361\u00a0430 m\u00b2, dos cales 86\u00a0081 son edificaci\u00f3ns.\nTen capacidade total para 1211 persoas (1008 internas, 86 no m\u00f3dulo de ingresos, sa\u00eddas e tr\u00e1nsitos, 81 na enfermer\u00eda e 36 no m\u00f3dulo de illamento), pero ten unha ocupaci\u00f3n real duns 1800 presos e presas.\nNo centro est\u00e1 o Centro P\u00fablico de Educaci\u00f3n e Promoci\u00f3n de Adultos (EPAPU) Nelson Mandela, da que \u00e9 director Juan Carlos Vilar P\u00e9rez."}
{"id": "154072", "revid": "5132", "url": "https://gl.wikipedia.org/wiki?curid=154072", "title": "Eurocopa de F\u00fatbol de 1964", "text": "A Copa de Europa de Naci\u00f3ns da UEFA de 1964 (en castel\u00e1n: \"Eurocopa Espa\u00f1a 1964\") foi a segunda edici\u00f3n do campionato europeo de selecci\u00f3ns de f\u00fatbol absolutas organizado pola UEFA. A fase final do torneo foi celebrada en Espa\u00f1a entre os d\u00edas 17 e 21 de xu\u00f1o, sendo ga\u00f1ada pola selecci\u00f3n anfitrioa por 2 a 1 ante a Uni\u00f3n Sovi\u00e9tica."}
{"id": "154073", "revid": "1131", "url": "https://gl.wikipedia.org/wiki?curid=154073", "title": "Melody (cantante)", "text": "Melod\u00eda Ruiz Guti\u00e9rrez, nada en Dos Hermanas (provincia de Sevilla) o 18 de outubro de 1990, \u00e9 unha cantante andaluza de m\u00fasica pop, m\u00e1is co\u00f1ecida como Melody.\nTraxectoria.\nNaceu nunha familia estreitamente ligada \u00e1 m\u00fasica, xa que o seu pai, Lorenzo, formou o grupo The Quiyos xunto con outros familiares. Melody interesouse pola m\u00fasica e a danza desde moi nova.\nO seu pai mandoulle unha gravaci\u00f3n da s\u00faa filla a El Fary, co que traballara, e este tornouse produtor executivo e buscou m\u00fasicos, autores, produtores e estudios para dar forma ao primeiro \u00e1lbum da rapaza. O seu primeiro disco \"De pata negra\" acadou o \u00e9xito en Espa\u00f1a, o que lle permitiu embarcar en xiras internacionais por Am\u00e9rica Latina e os Estados Unidos de Am\u00e9rica. O disco deulle fama con s\u00f3 dez anos de idade e levouna a colaborar con outros artistas como Andy y Lucas.\nEn 2008 lanzou o seu quinto \u00e1lbum, \"Los buenos d\u00edas\". En decembro dese ano anunciou a s\u00faa candidatura para representar a Espa\u00f1a no Festival de Eurovisi\u00f3n 2009 coa canci\u00f3n \"Amante de la Luna\", acompa\u00f1ada do grupo de danza Los Vivancos. O 19 de febreiro Los Vivancos, nun comunicado, indicaron que \"non se ti\u00f1an cumprido as esixencias t\u00e9cnicas e art\u00edsticas necesarias para defender a s\u00faa candidatura coa calidade e profesionalidade esixidos e Melody sair\u00eda soa na disputa para representar a Espa\u00f1a no Festival de Eurovisi\u00f3n 2009\"."}
{"id": "154074", "revid": "88215", "url": "https://gl.wikipedia.org/wiki?curid=154074", "title": "Eurocopa de F\u00fatbol de 1968", "text": "A Eurocopa da UEFA de 1968 (en italiano: \"Italia '68\") foi a terceira edici\u00f3n do campionato europeo de selecci\u00f3ns de f\u00fatbol absolutas organizado pola UEFA. A fase final do torneo foi celebrada en Italia entre os d\u00edas 17 e 10 de xu\u00f1o, sendo ga\u00f1ada pola anfitrioa por 2 a 0 ante Iugoslavia."}
{"id": "154080", "revid": "5132", "url": "https://gl.wikipedia.org/wiki?curid=154080", "title": "Eurocopa de F\u00fatbol de 1972", "text": "A Eurocopa da UEFA de 1972 (en alem\u00e1n: \"UEFA Fu\u00dfball-Europameisterschaft 1972\", en franc\u00e9s: \"Championnat du Football Belgique 1972\", en neerland\u00e9s: \"Europees kampioenschap voetbal 1972\") foi a cuarta edici\u00f3n do campionato europeo de selecci\u00f3ns de f\u00fatbol absolutas organizado pola UEFA. A fase final do torneo foi celebrada en B\u00e9lxica entre os d\u00edas 14 e 18 de xu\u00f1o. O campionato foi ga\u00f1ado pola selecci\u00f3n de Alema\u00f1a Occidental, que venceu na final \u00e1 Uni\u00f3n Sovi\u00e9tica por 3 a 0."}
{"id": "154082", "revid": "88215", "url": "https://gl.wikipedia.org/wiki?curid=154082", "title": "Eurocopa de F\u00fatbol de 1976", "text": "A Eurocopa da UEFA de 1976 (en , en , en , en ) foi a quinta edici\u00f3n do campionato europeo de selecci\u00f3ns de f\u00fatbol absolutas organizado pola UEFA. A fase final do torneo foi celebrada en Iugoslavia entre os d\u00edas 16 e 20 de xu\u00f1o. O campionato foi ga\u00f1ado por Checoslovaquia, que bateu na final \u00e1 selecci\u00f3n de Alema\u00f1a Occidental na quenda de penaltis co famoso lanzamento de Anton\u00edn Panenka."}
{"id": "154083", "revid": "5132", "url": "https://gl.wikipedia.org/wiki?curid=154083", "title": "Eurocopa de F\u00fatbol de 1980", "text": "A Eurocopa da UEFA de 1980 (en italiano: \"Italia 1980\") foi a sexta edici\u00f3n do campionato europeo de selecci\u00f3ns de f\u00fatbol absolutas organizado pola UEFA. A fase final do torneo foi celebrada en Italia, por segunda ocasi\u00f3n, entre os d\u00edas 11 e 22 de xu\u00f1o. O campionato foi ga\u00f1ado pola selecci\u00f3n de Alema\u00f1a Occidental, que bateu na final a selecci\u00f3n de B\u00e9lxica por dous goles a un."}
{"id": "154084", "revid": "1410", "url": "https://gl.wikipedia.org/wiki?curid=154084", "title": "Madridejos", "text": "Madridejos \u00e9 un concello espa\u00f1ol da provincia de Toledo, na Comunidade de Castela-A Mancha, ba\u00f1ado polo r\u00edo Amarguillo.\nXeograf\u00eda.\nDemograf\u00eda.\nSegundo o Instituto Nacional de Estad\u00edstica, no ano 2017 ti\u00f1a 10\u00a0637 habitantes (11\u00a0314 no 2010 e 10\u00a0500 no 2000), cifra en continuo descenso dende o ano 2009.\nHistoria.\nDe orixe romana, pasou a mans do conde don Juli\u00e1n e despois ao dominio dos \u00e1rabes ata que, trala conquista de Toledo por Afonso VIII de Castela, pasou a formar parte das posesi\u00f3ns do Priorato de San Juan.\nEconom\u00eda.\nMadridejos \u00e9 un centro agr\u00edcola, dedicado principalmente \u00e1 vi\u00f1a e \u00e1 gander\u00eda ovina. Destaca tam\u00e9n a industria alimentaria de s e s.\nPol\u00edtica e goberno.\nO alcalde \u00e9, dende o ano 2011, o socialista Jos\u00e9 Antonio Contreras Nieves."}
{"id": "154085", "revid": "5132", "url": "https://gl.wikipedia.org/wiki?curid=154085", "title": "Eurocopa de F\u00fatbol de 1984", "text": "A Eurocopa da UEFA de 1984 (en franc\u00e9s: \"UEFA Championnat Europ\u00e9en de Football France 1984\") foi a s\u00e9tima edici\u00f3n do campionato europeo de selecci\u00f3ns de f\u00fatbol absolutas organizado pola UEFA. A fase final do torneo foi celebrada en Francia, por segunda ocasi\u00f3n, entre os d\u00edas 12 e 27 de xu\u00f1o. O campionato foi ga\u00f1ado por Francia, que bateu na final a selecci\u00f3n de Espa\u00f1a por dous goles a cero."}
{"id": "154086", "revid": "17467", "url": "https://gl.wikipedia.org/wiki?curid=154086", "title": "Eurocopa de f\u00fatbol de 1964", "text": ""}
{"id": "154087", "revid": "17467", "url": "https://gl.wikipedia.org/wiki?curid=154087", "title": "Eurocopa de f\u00fatbol de 1968", "text": ""}
{"id": "154088", "revid": "17467", "url": "https://gl.wikipedia.org/wiki?curid=154088", "title": "Eurocopa de f\u00fatbol de 1972", "text": ""}
{"id": "154089", "revid": "17467", "url": "https://gl.wikipedia.org/wiki?curid=154089", "title": "Eurocopa de f\u00fatbol de 1976", "text": ""}
{"id": "154090", "revid": "17467", "url": "https://gl.wikipedia.org/wiki?curid=154090", "title": "Eurocopa de f\u00fatbol de 1980", "text": ""}
{"id": "154091", "revid": "17467", "url": "https://gl.wikipedia.org/wiki?curid=154091", "title": "Eurocopa de f\u00fatbol de 1984", "text": ""}
{"id": "154093", "revid": "17467", "url": "https://gl.wikipedia.org/wiki?curid=154093", "title": "Mundial de F\u00fatbol EUA 1994", "text": ""}
{"id": "154095", "revid": "5132", "url": "https://gl.wikipedia.org/wiki?curid=154095", "title": "Eurocopa de F\u00fatbol de 1988", "text": "A Eurocopa da UEFA de 1988 (en alem\u00e1n: \"UEFA Fu\u00dfball-Europameisterschaft Bundesrepublik Deutschland 1988\") foi a oitava edici\u00f3n do campionato europeo de selecci\u00f3ns de f\u00fatbol absolutas organizado pola UEFA. A fase final do torneo foi celebrada en Alema\u00f1a Occidental, entre os d\u00edas 10 e 25 de xu\u00f1o. O campionato foi ga\u00f1ado polo equipo dos Pa\u00edses Baixos, que bateu na final \u00e1 selecci\u00f3n da Uni\u00f3n Sovi\u00e9tica por dous goles a cero.\nFinal.\nA final disputouse o 25 de xu\u00f1o entre a Uni\u00f3n Sovi\u00e9tica e os Pa\u00edses Baixos no Olympiastadion de M\u00fanic. Os holandeses ga\u00f1aron o partido por dous a cero, con goles do capit\u00e1n Ruud Gullit e o m\u00e1ximo goleador do torneo Marco van Basten. Hans van Breukelen parou un penalti a tiro de Igor Belanov. O gol de Van Basten chegou a describirse m\u00e1is tarde coma un dos mellores goles da historia da Eurocopa .\nEquipos.\nClasific\u00e1ronse sete selecci\u00f3ns para a fase final que se uniron \u00e1 Selecci\u00f3n de f\u00fatbol de Alema\u00f1a, clasificada automaticamente por ser a anfitrioa do evento. Os anteriores ga\u00f1adores, Francia, non conseguiron clasificarse para esta edici\u00f3n."}
{"id": "154096", "revid": "17467", "url": "https://gl.wikipedia.org/wiki?curid=154096", "title": "Eurocopa de f\u00fatbol de 1988", "text": ""}
{"id": "154099", "revid": "17467", "url": "https://gl.wikipedia.org/wiki?curid=154099", "title": "Eurocopa de F\u00fatbol Alema\u00f1a 1988", "text": ""}
{"id": "154100", "revid": "5132", "url": "https://gl.wikipedia.org/wiki?curid=154100", "title": "Eurocopa de F\u00fatbol de 1992", "text": "A Eurocopa da UEFA de 1992 (en sueco: \"Europam\u00e4sterskapet i fotboll Sverige 1992\") foi a novena edici\u00f3n do campionato europeo de selecci\u00f3ns de f\u00fatbol absolutas organizado pola UEFA. A fase final do torneo foi celebrada en Suecia, entre os d\u00edas 10 e 26 de xu\u00f1o. O campionato foi ga\u00f1ado pola selecci\u00f3n de Dinamarca, eliminada na fase de clasificaci\u00f3n e chamada a \u00faltima hora hora tras ser exclu\u00edda a selecci\u00f3n de Iugoslavia. Dinamarca bateu na final \u00e1 selecci\u00f3n de Alema\u00f1a por dous goles a cero."}
{"id": "154101", "revid": "17467", "url": "https://gl.wikipedia.org/wiki?curid=154101", "title": "Eurocopa de f\u00fatbol de 1992", "text": ""}
{"id": "154106", "revid": "5865697", "url": "https://gl.wikipedia.org/wiki?curid=154106", "title": "Eurocopa de F\u00fatbol de 1996", "text": "A Eurocopa da UEFA de 1996 (en ingl\u00e9s: \"UEFA Euro 96 England\") foi a d\u00e9cima edici\u00f3n do campionato europeo de selecci\u00f3ns de f\u00fatbol absolutas organizado pola UEFA. A fase final do torneo foi celebrada en Inglaterra, entre os d\u00edas 10 e 30 de xu\u00f1o. O campionato foi ga\u00f1ado pola selecci\u00f3n de Alema\u00f1a, que bateu na final a Chequia por dous goles a un na pr\u00f3rroga."}
{"id": "154107", "revid": "17467", "url": "https://gl.wikipedia.org/wiki?curid=154107", "title": "Eurocopa de f\u00fatbol de 1996", "text": ""}
{"id": "154108", "revid": "5865690", "url": "https://gl.wikipedia.org/wiki?curid=154108", "title": "Eurocopa de F\u00fatbol de 2000", "text": "A Eurocopa da UEFA de 2000 (en alem\u00e1n: \"UEFA Fu\u00dfball-Europameisterschaft Belgien/Niederlande 2000\", en franc\u00e9s: \"UEFA Championnat Europ\u00e9en du Football Belgique/Pays Bas 2000\", en neerland\u00e9s: \"UEFA Europees Voetbalkampioenschap Belgi\u00eb/Nederland 2000\") foi a und\u00e9cima edici\u00f3n do campionato europeo de selecci\u00f3ns de f\u00fatbol absolutas organizado pola UEFA. A fase final do torneo foi celebrada por vez primeira de forma conxunta entre dous estados, B\u00e9lxica e os Pa\u00edses Baixos. O campionato foi ga\u00f1ado por Francia, que bateu na final a selecci\u00f3n de Italia por dous goles a un na pr\u00f3rroga, atinxindo as\u00ed o seu segundo t\u00edtulo continental."}
{"id": "154109", "revid": "17467", "url": "https://gl.wikipedia.org/wiki?curid=154109", "title": "Eurocopa de f\u00fatbol de 2000", "text": ""}
{"id": "154110", "revid": "88215", "url": "https://gl.wikipedia.org/wiki?curid=154110", "title": "Eurocopa de F\u00fatbol de 2012", "text": "A Eurocopa da UEFA de 2012 (en polaco: \"Mistrzostwa Europy w Pi\u0142ce No\u017cnej 2012\", en ucra\u00edno: \"\u0427\u0435\u043c\u043f\u0456\u043e\u043d\u0430\u0442 \u0404\u0432\u0440\u043e\u043f\u0438 \u0437 \u0444\u0443\u0442\u0431\u043e\u043b\u0443 2012\") foi a d\u00e9cimo cuarta edici\u00f3n do campionato europeo de selecci\u00f3ns de f\u00fatbol absolutas organizado pola UEFA. A fase final do torneo foi celebrada de forma conxunta por Polonia e Ucra\u00edna dende o 8 de xu\u00f1o ao 1 de xullo de 2012. Na fase final participaron dezaseis equipos, senda esta a \u00faltimo ocasi\u00f3n na que sucedeu, xa que na seguinte edici\u00f3n en 2016 os finalistas son vinte e catro.\nA decisi\u00f3n de outorgar a sede aos dous pa\u00edses eslavos foi anunciada polo presidente da UEFA, Michel Platini, o 18 de abril de 2007, superando as outras candidaturas finalistas: a conxunta entre Croacia e Hungr\u00eda e a de Italia, dun total de oito candidaturas orixinais. Foi a primeira Eurocopa organizada en Europa do Leste dende a edici\u00f3n de 1976 na antiga Iugoslavia, e tam\u00e9n a primeira da historia que foi albergada por dous pa\u00edses con diferentes fusos horarios. O campionato foi ga\u00f1ado pola selecci\u00f3n de f\u00fatbol de Espa\u00f1a, que bateu na final a por catro goles a cero, a maior goleada nunha final desta competici\u00f3n, conseguindo as\u00ed o seu terceiro t\u00edtulo continental.\nAntecedentes.\nElecci\u00f3n da sede.\nPolonia e Ucra\u00edna postularon ser sedes antes do 1 de febreiro de 2005 xunto a outras sete candidaturas: Acerbaix\u00e1n, Croacia xunto a Hungr\u00eda, Grecia, Italia, Roman\u00eda, Rusia e Turqu\u00eda. Francia, que avaliara unha candidatura, finalmente non a presentou para evitar problemas coa candidatura de Par\u00eds aos Xogos Ol\u00edmpicos de 2012. O 22 de xullo dese ano, a UEFA descartou as candidaturas azer\u00ed, romanesa e rusa. As candidatas restantes presentaron os seus detalles a trav\u00e9s de diversos informes \u00e1 UEFA, a cal en base a elas tomou a decisi\u00f3n de reducir o proceso a s\u00f3 tres candidaturas. O 8 de novembro de 2005, Grecia e Turqu\u00eda foron exclu\u00eddas.\nA candidatura de Polonia e Ucra\u00edna enfrontaba diversos problemas, xa que ning\u00fan dos dous pa\u00edses organizara antes un evento importante de f\u00fatbol nin ning\u00fan tampouco alg\u00fan evento deportivo internacional como pa\u00edses aliados. Con todo, o 85,4% dos ucra\u00ednos e o 66,8% dos polacos apoiaban a candidatura das s\u00faas naci\u00f3ns ao momento da elecci\u00f3n.\nA falta de infraestrutura necesaria para o desenvolvemento do torneo foi un dos principais problemas que enfrontou a candidatura. Exemplo diso foi que os delegados da UEFA manifestaron publicamente a s\u00faa preocupaci\u00f3n polo mal estado da estrada entre Gdansk e Lviv, e que catro dos estadios principais a\u00ednda se manti\u00f1an como proxectos a comezos de 2007.\nA isto sumouse unha grave crise no f\u00fatbol polaco trala detenci\u00f3n de sesenta \u00e1rbitros por corrupci\u00f3n e a cancelaci\u00f3n dun torneo por parte do Ministro de Deportes. A intervenci\u00f3n da pol\u00edtica en temas deportivos foi fortemente sancionada por parte da FIFA e a Asociaci\u00f3n Polaca de F\u00fatbol arriscouse mesmo \u00e1 suspensi\u00f3n dos seus encontros internacionais.\nA pesar diso, Polonia-Ucra\u00edna foi elixida o 18 de abril de 2007 pola UEFA na reuni\u00f3n realizada na cidade galesa de Cardiff, convert\u00e9ndose na terceira ocasi\u00f3n en que o torneo \u00e9 organizado por dous pa\u00edses -trala Eurocopa 2000 realizada en B\u00e9lxica e os Pa\u00edses Baixos e a Eurocopa 2008 organizada por Austria e Su\u00edza- e a primeira de cada un dos devanditos pa\u00edses. Descart\u00e1base as\u00ed \u00e1s outras d\u00faas candidaturas finalistas, tras unha votaci\u00f3n resolta por maior\u00eda absoluta. Os ga\u00f1adores obtiveron oito votos, Italia, que era a gran favorita s\u00f3 obtivo catro votos, e a outra candidatura conxunta formada por Croacia e Hungr\u00eda non conseguiu ning\u00fan apoio.\nAtrasos na construci\u00f3n.\nEn xaneiro de 2008, o presidente da UEFA Michel Platini fixo un chamamento aos organizadores en relaci\u00f3n coa posta a piques dos estadios da Eurocopa. Mesmo se chegou a propor Escocia como organizador da Eurocopa 2012 no caso de que Ucra\u00edna e Polonia non cumprisen cos prazos de construci\u00f3n e mellora das s\u00faas infraestruturas, o cal foi confirmado m\u00e1is tarde pola Asociaci\u00f3n Escocesa de F\u00fatbol. Con todo, en xu\u00f1o de 2008 a UEFA asegurou que non hab\u00eda \"ning\u00fan plan B en termos de novos pa\u00edses\" organizadores. En xullo de 2011, a un ano da celebraci\u00f3n do torneo, a UEFA organizou unha visita de inspecci\u00f3n polas sedes da Eurocopa encabezada polo vicepresidente Gianni Infantino. Tras os avisos anteriores, as autoridades pol\u00edticas de cada pa\u00eds lograron avanzar na construci\u00f3n e mellora dos estadios. Os m\u00e1is atrasados, o Estadio Ol\u00edmpico de K\u00ediv e o Estadio de Lviv, foron inaugurados en outubro dese mesmo ano (o 8 e o 29 de outubro respectivamente).\nOrganizaci\u00f3n.\nA desconfianza ante a elecci\u00f3n de Polonia e Ucra\u00edna como sedes da Eurocopa 2012 pareceron ter sustento co lento avance das obras de construci\u00f3n dos estadios que albergar\u00e1n o evento. A finais de xaneiro de 2008, o presidente da UEFA Michel Platini, advertiu aos organizadores dos posibles problemas, e mesmo xurdiron rumores respecto de que Escocia, Alema\u00f1a ou Hungr\u00eda poder\u00edan asumir a organizaci\u00f3n no caso de que Polonia e Ucra\u00edna non puidesen completalas. A Primeira Ministra de Ucra\u00edna, Iulia Timoshenko, sa\u00edu a apoiar ao seu pa\u00eds, anunciando que confiaba en que os proxectos estar\u00edan listos ao seu debido tempo. Con todo, ps membros do comit\u00e9 organizador dubidaban de que a renovaci\u00f3n do Estadio Ol\u00edmpico de K\u00ediv estivese a tempo.\nA\u00ednda que a UEFA mencionou en xu\u00f1o de 2008 que non exist\u00edan plans para realizar a Eurocopa 2012 f\u00f3ra dos dous pa\u00edses eslavos, Platini decidiu avaliar a situaci\u00f3n no Congreso Executivo da UEFA en outubro. D\u00edas antes de dita reuni\u00f3n, o goberno polaco suspendeu as actividades da Asociaci\u00f3n Polaca de F\u00fatbol (PZPN) e colocou a un administrador interino, ante o cal a UEFA anunciou que dita intromisi\u00f3n pod\u00eda provocar a suspensi\u00f3n da s\u00faa afiliaci\u00f3n \u00e1 FIFA e automaticamente o dereito de organizaci\u00f3n do evento.\nA\u00ednda que finalmente a situaci\u00f3n resolveuse, os efectos da crise econ\u00f3mica de 2008 puxeron novamente en cuesti\u00f3n a capacidade da organizaci\u00f3n de finalmente completar a infraestrutura necesaria, incluso xerando d\u00fabidas por parte de Evhen Chervonenko, director do comit\u00e9 organizador ucra\u00edno, quen mencionou que a\u00ednda que os estadios e aeroportos estar\u00edan en condici\u00f3ns, a falta de liquidez conxelou a construci\u00f3n do 80% dos hoteis necesarios para organizar o torneo. O ministro ucra\u00edno de transportes renunciou ao seu cargo polo pouco apoio do estado \u00e1 realizaci\u00f3n da Eurocopa no seu pa\u00eds. En abril de 2010, Platini deu un ultimato de dous meses a Ucra\u00edna para que ofreza garant\u00edas de que terminar\u00e1 a tempo os seus preparativos de infraestruturas e estadios para a Eurocopa.\nSedes.\nCada estadio seleccionado albergou tres partidos da fase de grupos, mentres que Varsovia e K\u00ediv contaron co partido de inauguraci\u00f3n e a final, respectivamente. Ambas cidades ser\u00e1n ademais sedes das semifinais e de dous partidos de cuartos de final, con Gdansk e Donetsk como cidades organizadoras dos partidos restantes. A assitencia final total foi de 1\u00a0440\u00a0896 espectadores, o que fai unha media de 46.481 por partido.\nAs entradas para a UEFA EURO 2012 pux\u00e9ronse \u00e1 venda na primavera de 2011. Houbo entradas para un s\u00f3 partido as\u00ed como paquetes para cada unha das 16 selecci\u00f3ns participantes. Ademais, pux\u00e9ronse \u00e1 venda localidades para persoas con problemas de visi\u00f3n ou que utilicen cadeira de rodas. Os seguintes estadios tam\u00e9n foron considerados, mais finalmente non foron escollidos pola reuni\u00f3n da UEFA o 13 de maio de 2009.\nCentros de formaci\u00f3n.\nOs centros de formaci\u00f3n de cada equipo, \u00e9 dicir, o seu centro de aloxamento e adestramento, son o destino inicial para t\u00f3dolos equipos \u00e1 s\u00faa chegada a Polonia e Ucra\u00edna, dende onde viaxar\u00e1n aos respectivos estadios nos que se celeabrar\u00e1 o torneo. As localizaci\u00f3ns foron elixidas a partir dunha lista inicial de trinta e oito puntos posibles, vinte e un en Polonia e dezasete en Ucra\u00edna. A partir desa listaxe inicial cada unha das dezaseis federaci\u00f3n clasificadas elixiu o seu lugar en 2011, finalmente trece polacos e tres ucra\u00ednos:\n\u00c1rbitros.\nA UEFA convocou a doce \u00e1rbitros pertencentes a pa\u00edses membros para a s\u00faa desempe\u00f1o durante esta Eurocopa. A cada un a organizaci\u00f3n designou dous asistentes da mesma federaci\u00f3n para as\u00ed asegurar que o tr\u00edo de \u00e1rbitros te\u00f1a co\u00f1ecemento e experiencia entre eles. A maior\u00eda dos xu\u00edces tiveron experiencia en torneos como a Liga de Campi\u00f3ns da UEFA, e mesmo alg\u00fans participaron no Mundial de F\u00fatbol Sur\u00e1frica 2010, como \u00e9 o caso do ingl\u00e9s Howard Webb quen arbitrou a final.\nS\u00edmbolos.\nSlavek e Slavko.\nSlavek e Slavko son os nomes das mascotas oficiais do campionato. Son dous xemelgos cun peiteado estilo \"punk\" coas cores de Polonia, a branca e a vermella, e da Ucra\u00edna, a azul e a amarela. No peito levan os n\u00fameros 20 e 12, polo ano no que se celebrar\u00e1 o torneo. A imaxe das mascotas foi presentada ao p\u00fablico o 16 de novembro de 2010, xusto o mesmo d\u00eda que se abriu unha votaci\u00f3n online para elixir o nome. Os resultados da votaci\u00f3n foron:\nTango 12.\nO \"Adidas Tango 12\" \u00e9 o bal\u00f3n oficial da Eurocopa. Foi presentado o 2 de decembro durante os sorteo dos grupos do campionato en K\u00ediv. O Tango 12, sup\u00f3n a cuarta encarnaci\u00f3n da ic\u00f3nica serie de bal\u00f3ns Tango, o cal foi o bal\u00f3n oficial do Mundial da Arxentina 1978. O seu dese\u00f1o \u00e9 cl\u00e1sico, con debuxos representando as bandeiras de Polonia e de Ucra\u00edna.\nLogo e lema.\nO logotipo oficial para o torneo foi presentado nun evento especial na Praza de Mykhailivska, K\u00ediv, o 14 de decembro de 2009. O seu dese\u00f1o est\u00e1 baseado no Wycinanki, unha arte tradicional de cortado de papel en Polonia e zonas rurais de Ucra\u00edna. Esa forma art\u00edstica do logo simboliza a natureza das \u00e1reas rurais de ambos pa\u00edses. Como parte do evento, os edificios m\u00e1is emblem\u00e1ticos das oito cidades sede ilumin\u00e1ronse co logo do torneo.\nO lema da competici\u00f3n, \"Creando historia xuntos\" (en polaco: \"Razem tworzymy przysz\u0142o\u015b\u0107\", en ucra\u00edno: \u0422\u0432\u043e\u0440\u0438\u043c\u043e \u0456\u0441\u0442\u043e\u0440\u0456\u044e \u0440\u0430\u0437\u043e\u043c, \"Tvorymo istoriyu razom\"), foi anunciado xunto co logotipo. O lema reflicte o feito de que Polonia e Ucra\u00edna representan os pa\u00edses organizadores m\u00e1is orientais da historia da Eurocopa.\nClasificaci\u00f3n.\nO sorteo da fase de clasificaci\u00f3n tivo lugar no Palacio de Cultura e Ciencias de Varsovia onde participaron como \"embaixadores\" futbol\u00edsticos dos dous pa\u00edses organizadores os polacos Zbigniew Boniek e Andrzej Szarmach e os ucra\u00ednos Oleg Blokhin e Andriy Shevchenko.\nA competici\u00f3n nos grupos da clasificaci\u00f3n para a Eurocopa 2012 de Polonia e Ucra\u00edna, pa\u00edses xa clasificados como organizadores, comezou o 3 de setembro de 2010 e finalizou o 11 de outubro de 2011. Os l\u00edderes de grupo e o mellor segundo clasific\u00e1ronse directamente \u00e1 fase final da Eurocopa, mentres que os oito segundos restantes enfront\u00e1ronse en catro partidos de ida e volta para decidir os catro \u00faltimos participantes. Estes partidos foron xogados o 11 e o 15 de novembro de 2011.\nLista de participantes.\nDos dezaseis equipos clasificados para a fase final, a \u00fanica selecci\u00f3n debutante no torneo \u00e9 a da anfitrioa Ucra\u00edna.\nGrupos.\nO sorteo foi realizado o venres 2 de decembro de 2011 na cidade de K\u00ediv, capital de Ucra\u00edna. Polonia e Ucra\u00edna ser\u00e1n colocadas no primeiro bombo de catro, xunto coa vixente campioa Espa\u00f1a e os Pa\u00edses Baixos, de maneira que est\u00e1 \u00e9 segunda Eurocopa na que Alema\u00f1a non \u00e9 cabeza de serie. C\u00f3mpre destacar que Polonia xa antes do sorteo estaba adxudicada ao grupo A, con sede en Varsovia, mentres que Ucra\u00edna foi colocada no Grupo D con sede ser\u00e1 K\u00ediv.\nCalendario.\nOs horarios corresponden \u00e1s horas de Polonia (UTC+2, grupos A e C) e de Ucra\u00edna (UTC+3, grupos B e D) respectivamente. Para m\u00e1is informaci\u00f3n sobre cada encontro (ali\u00f1aci\u00f3ns, trocos, sanci\u00f3ns...) prema no resultado."}
{"id": "154111", "revid": "17467", "url": "https://gl.wikipedia.org/wiki?curid=154111", "title": "Eurocopa de f\u00fatbol de 2012", "text": ""}
{"id": "154112", "revid": "89787", "url": "https://gl.wikipedia.org/wiki?curid=154112", "title": "Eurocopa de F\u00fatbol de 2016", "text": "A Eurocopa 2016, oficialmente Campionato Europeo de F\u00fatbol da UEFA de 2016 (en franc\u00e9s: \"Championnat d'Europe de football 2016\") ou UEFA EURO 2016, foi a d\u00e9cimo quinta edici\u00f3n do torneo de selecci\u00f3ns nacionais europeas. Celebrouse en Francia entre o 10 de xu\u00f1o e o 10 de xullo e est\u00e1 organizada pola UEFA. Esta edici\u00f3n do certame foi a primeira que contou con vinte e catro de participantes na fase final, ampli\u00e1ndose desde 16, formato usado desde 1996. Baixo esta nova forma de disputa, a primeira fase estendeuse de 4 a 6 grupos, e os clasificados a segunda fase, de 8 a 16 equipos. O ga\u00f1ador, , participar\u00e1 na s\u00faa calidade de campi\u00f3n na Copa Confederaci\u00f3ns Rusia 2017. Francia foi elixida sede da competici\u00f3n o 28 de maio de 2010, despois de sobrepo\u00f1erse \u00e1s postulaci\u00f3ns de Italia e Turqu\u00eda. \u00c9 a terceira ocasi\u00f3n en que este pa\u00eds alberga o campionato. Anteriormente organizara as edici\u00f3ns primeira en 1960 e s\u00e9tima en 1984.\nElecci\u00f3n do pa\u00eds anfitri\u00f3n.\nUn d\u00eda despois da reuni\u00f3n do Comit\u00e9 Executivo da UEFA, realizada o 12 de decembro de 2008 en Nyon, na que se aprobaron as regulaci\u00f3ns das candidaturas para a Eurocopa 2016, o ente reitor do f\u00fatbol europeo iniciou o proceso de licitaci\u00f3n para elixir o pa\u00eds anfitri\u00f3n coa invitaci\u00f3n a calquera das 53 asociaci\u00f3ns membro que estivesen interesadas en organizar o torneo. Cinco federaci\u00f3ns nacionais fixeron chegar \u00e1 UEFA 4 ofertas antes da data l\u00edmite fixada para o 9 de marzo de 2009. Estas foron: Francia, Italia, Turqu\u00eda e a candidatura conxunta de Noruega e Suecia.\nCo\u00f1ecidas as catro candidaturas a UEFA iniciou a revisi\u00f3n da elixibilidade dos postulantes sobre a base dos requisitos t\u00e9cnicos relativo \u00e1s infraestruturas necesarias e \u00e1 experiencia previa das federaci\u00f3ns, cidades e sedes na organizaci\u00f3n de acontecementos deportivos. Logo, o 3 de abril de 2009, distribu\u00edronse os requisitos e persoais das candidaturas sobre a base dos cales os candidatos elaboraron os expedientes da s\u00faa oferta para ser presentados ante a UEFA ata o 15 de febreiro de 2010.\nSuecia e Noruega oficializaron a s\u00faa candidatura conxunta o 26 de febreiro de 2009, con todo, en decembro do mesmo ano, decidiron retirarse do proceso debido \u00e1 negativa dos seus gobernos de achegar o di\u00f1eiro necesario para financiar as obras de infraestrutura.\nTras a retirada de Suecia e Noruega os tres candidatos restantes, Francia, Italia e Turqu\u00eda presentaron ante o Comit\u00e9 de Competici\u00f3ns Nacionais de Equipos da UEFA os expedientes das s\u00faas candidaturas o 8 de febreiro de 2010 en Nyon (Su\u00edza) e o 15 de febreiro foron oficializadas. Finalmente, seguiu unha etapa de visitas oficiais que se realizaron entre marzo e abril de 2010 na que axentes da UEFA viaxaron a cada un dos pa\u00edses aspirantes para examinar e preparar os informes de avaliaci\u00f3n para o Comit\u00e9 de Competici\u00f3ns de Selecci\u00f3ns Nacionais.\nA elecci\u00f3n realizouse o 28 de maio de 2010 no Espace Hippom\u00e9ne en Xenebra (Su\u00edza). O mecanismo consistiu en d\u00faas roldas de votaci\u00f3n na que os trece membros do Comit\u00e9 Executivo da UEFA que se atopaban aptos para votar (dous representantes de Italia e un de Turqu\u00eda foron impedidos de votar por ser dos pa\u00edses implicados) elixiron \u00e1 candidatura ga\u00f1adora. Os procedementos de votaci\u00f3n nas d\u00faas roldas foron da seguinte maneira:\nItalia quedou eliminada na primeira rolda ao obter s\u00f3 23 puntos, mentres que Francia derrotou a Turqu\u00eda na segunda rolda ao obter 7 votos contra os 6 votos que recibiron os turcos. Desta maneira Francia foi elixida como sede da Eurocopa 2016, sendo a terceira ocasi\u00f3n que organice este torneo.\nRequisitos para organizar o torneo.\nA organizaci\u00f3n conxunta por d\u00faas asociaci\u00f3ns membros est\u00e1 autorizada, e en circunstancias excepcionais, a organizaci\u00f3n do torneo por parte de tres membros tam\u00e9n pode ser considerado factible. O proceso de licitaci\u00f3n iniciouse oficialmente o 11 de decembro de 2008.\nA UEFA fixo p\u00fablico o regulamento de requisitos o 11 de decembro de 2008. Para a edici\u00f3n de 2016 necesit\u00e1banse nove estadios, xunto a outros tres estadios opcionais.\nA suxesti\u00f3n de car\u00e1cter temporal dos requisitos m\u00ednimos dos estadios era a seguinte:\nOrganizaci\u00f3n.\nSedes.\nA Federaci\u00f3n Francesa de F\u00fatbol (FFF) elixiu dez cidades anfitrioas: Bordeos, Lens, Lille, Li\u00f3n, Marsella, Niza, Par\u00eds, Saint-Denis, Saint-\u00c9tienne e Tolosa. Destas sedes elixidas, case todas (f\u00f3ra de Lille e Niza) foron sedes da Copa Mundial de F\u00fatbol de 1998 celebrada no pa\u00eds galo.\nClasificaci\u00f3n.\nA clasificaci\u00f3n para a Eurocopa 2016 iniciouse o 7 de setembro de 2014 e culminou o 17 de novembro de 2015, e nela participaron 53 das 54 asociaci\u00f3ns nacionais afiliadas \u00e1 UEFA. Neste proceso clasificatorio a selecci\u00f3n de Xibraltar fixo o seu debut en competici\u00f3ns europeas despois da admisi\u00f3n da Asociaci\u00f3n de F\u00fatbol de Xibraltar como membro con pleno dereito en maio de 2013 por parte da UEFA. A gran sorpresa deuse coa eliminaci\u00f3n da selecci\u00f3n de f\u00fatbol dos Pa\u00edses Baixos nesta clasificaci\u00f3n, acabando na cuarta posici\u00f3n do grupo A, sen posibilidade sequera de acceder \u00e1 repesca.\nO torneo consistiu dunha fase de grupos na que os 53 participantes foron distribu\u00eddos en 9 grupos, 8 deles conformados por 6 equipos e un conformado por 5 equipos, os dous primeiros de cada grupo as\u00ed como o mellor terceiro clasific\u00e1ronse para a Eurocopa 2016, mentres que os 8 terceiros restantes pasaron a disputar a fase de play-offs de onde sa\u00edron os catro \u00faltimos clasificados.\nFrancia clasificouse automaticamente por ser o pa\u00eds anfitri\u00f3n, con todo disputou partidos amigables contra os 5 equipos que conformaron o grupo I, estes partidos xog\u00e1ronse nas mesmas datas en que levaron a cabo as xornadas deste grupo.\nO sorteo da etapa clasificatoria realizouse no Palais des Congr\u00e8s Acropolis de Niza (Francia), o 23 de febreiro de 2014.\nEquipos clasificados.\nTrece dos dezaseis equipos (inclu\u00edndo \u00e1 anfitrioa Francia) que se participaron na fase final da Euro 2012 volveron clasificarse para esta edici\u00f3n. Entre eles est\u00e1n , que foi o \u00fanico en facer unha fase de clasificaci\u00f3n perfecta con 10 vitorias en 10 encontros; os campi\u00f3ns da anterior edici\u00f3n ; e os campi\u00f3ns da \u00faltima Copa do Mundo , para os clases esta foi a s\u00faa d\u00e9cima segunda clasficiaci\u00f3n consecutiva para o torneo.\nPor outra banda, , , e volveron ao torneo tras non participar na edici\u00f3n de 2012, sendo ademais esta a segunda clasificaci\u00f3n hist\u00f3rica para os austr\u00edacos, que tan s\u00f3 participaran na Euro 2008. Ademais selecci\u00f3n de volta ao torneo desde a Euro 2000 que co-organizara e desde a Euro 1972, sendo a s\u00faa primeira aparici\u00f3n nun gran torneo desde o Mundial de 1986. Os seguintes son os equipos claficados para o torneo. Na columna de aparici\u00f3ns previas no torneo, o ano en negra indica que o equipo ga\u00f1ou o t\u00edtulo ese ano e en \"cursiva\" indica que foi o organizador.\nResultados.\nOs horarios dos partidos corresponden \u00e1 hora de Francia (UTC+2). Para m\u00e1is informaci\u00f3n sobre cada encontro (ali\u00f1aci\u00f3ns, trocos, sanci\u00f3ns...) prema no resultado."}
{"id": "154114", "revid": "17467", "url": "https://gl.wikipedia.org/wiki?curid=154114", "title": "Eurocopa de f\u00fatbol de 2016", "text": ""}
{"id": "154115", "revid": "17467", "url": "https://gl.wikipedia.org/wiki?curid=154115", "title": "Eurocopa de f\u00fatbol 1964", "text": ""}
{"id": "154116", "revid": "17467", "url": "https://gl.wikipedia.org/wiki?curid=154116", "title": "Eurocopa de f\u00fatbol 1968", "text": ""}
{"id": "154117", "revid": "17467", "url": "https://gl.wikipedia.org/wiki?curid=154117", "title": "Eurocopa de f\u00fatbol 1972", "text": ""}
{"id": "154118", "revid": "17467", "url": "https://gl.wikipedia.org/wiki?curid=154118", "title": "Eurocopa de f\u00fatbol 1976", "text": ""}
{"id": "154119", "revid": "17467", "url": "https://gl.wikipedia.org/wiki?curid=154119", "title": "Eurocopa de f\u00fatbol 1980", "text": ""}
{"id": "154120", "revid": "17467", "url": "https://gl.wikipedia.org/wiki?curid=154120", "title": "Eurocopa de f\u00fatbol 1984", "text": ""}
{"id": "154121", "revid": "17467", "url": "https://gl.wikipedia.org/wiki?curid=154121", "title": "Eurocopa de F\u00fatbol 1988", "text": ""}
{"id": "154122", "revid": "17467", "url": "https://gl.wikipedia.org/wiki?curid=154122", "title": "Eurocopa de F\u00fatbol 1992", "text": ""}
{"id": "154124", "revid": "17467", "url": "https://gl.wikipedia.org/wiki?curid=154124", "title": "Eurocopa de F\u00fatbol 1996", "text": ""}
{"id": "154125", "revid": "17467", "url": "https://gl.wikipedia.org/wiki?curid=154125", "title": "Eurocopa de F\u00fatbol 2000", "text": ""}
{"id": "154126", "revid": "98629", "url": "https://gl.wikipedia.org/wiki?curid=154126", "title": "Nigel Short", "text": "Nigel David Short, nado en Leigh, Lancashire, o 1 de xu\u00f1o de 1965, \u00e9 un xadrecista ingl\u00e9s. Conseguiu o t\u00edtulo de Gran Mestre do xadrez aos 19 anos de idade. \u00c9 membro da Orde do Imperio Brit\u00e1nico e tam\u00e9n \u00e9 o segundo mellor xadrecista da historia de Inglaterra, por detr\u00e1s de Michael Adams.\nPerfil b\u00e1sico.\nO seu maior \u00e9xito xadrec\u00edstico foi xogar polo Campionato do Mundo contra Garri Kasparov en Londres no 1993 despois de eliminar antes a Anatoli Karpov, rompendo as\u00ed naquel ent\u00f3n un pouco a hexemon\u00eda dos xogadores da antiga Uni\u00f3n Sovi\u00e9tica.\nOutro dos seus logros fant\u00e1sticos \u00e9 que xogou contra 12 campi\u00f3ns do mundo, ga\u00f1ando a cada un polo menos unha ou m\u00e1is partidas, os doce campi\u00f3ns son os seguintes: Vasili Smyslov, Mikhail Tal, Boris Spassky, Tigran Petrosian, Anatoli Karpov, Garri Kasparov, Alexander Khalifman, Ruslan Ponomariov, Rustam Kasimdzhanov, Viswanathan Anand, Vladimir Kramnik e Veselin Topalov.\nShort visitou mediante a s\u00faa carreira de Gran Mestre, ata agora, 89 pa\u00edses, segue sendo un xogador moi activo no \u00e1mbito internacional e tam\u00e9n \u00e9 columnista, adestrador e comentarista.\nTraxectoria.\nInfancia.\nCriouse en Atherton e foi \u00e1 escola primaria \"St. Philip\". Estudou despois na escola independente \"Bolton School\" e no colexio \"Wigan and Leigh College\". Foi membro do club de xadrez \"Atherton Chess Club\", entidade que foi fundada polo seu propio pai, David. Posteriormente foi membro do \"Bolton Chess Club\", club que chegou a rexeitar a Short aos 7 anos de idade por ser demasiado pequeno.\nDe nova promesa a Grande Mestre.\nComo nova promesa tivo por primeira vez atenci\u00f3n dos medios aos 10 anos de idade, ao derrotar a Viktor Korchnoi nunha exhibici\u00f3n simult\u00e1nea. En 1977 converteuse no participante m\u00e1is novo da historia do Campionato Brit\u00e1nico de xadrez para maiores, non para xuven\u00eds, clasific\u00e1ndose 3 d\u00edas antes de cumprir os 12 anos. Nesa primeira ocasi\u00f3n logrou mesmo ga\u00f1ar ao campi\u00f3n Jonathan Penrose. Dous anos m\u00e1is tarde, aos 14, en Chester en 1979 disputou canda John Nunn e Robert Bellin o t\u00edtulo do Campionato Brit\u00e1nico, conseguindo no devandito campionato a s\u00faa primeira norma de \"Mestre Internacional\". Meses despois logrou o t\u00edtulo de \"Mestre Internacional\" ao conseguir 8 puntos en 15 partidas no torneo \"Hastings Premier\" 1979/80. Converteuse daquela no \"Mestre Internacional\" m\u00e1is novo da historia do xadrez, batendo a plusmarca que manti\u00f1a Bobby Fischer dende 1958.\nEntre 1980 e 1983 participou en catro Campionatos do Mundo de xuven\u00eds. Obtivo o seu mellor resultado no primeiro de 1980 ao acabar segundo; primeiro foi Garri Kasparov, co que empatou a partida que xogaron entre eles. En 1984, \u00e1 idade de 19, f\u00edxose co t\u00edtulo de \"Grande Mestre\", e logrou as\u00ed ser o \"Grande Mestre\" m\u00e1is novo do mundo.\nCandidato a Campi\u00f3n do Mundo.\nPrimeiro ciclo.\nNo Interzonal de Biel en 1985 fixo a primeira tentativa para xogar o Mundial de xadrez e na historia foi o primeiro brit\u00e1nico en ser candidato. Precisou unha pr\u00f3rroga de desempate con John van der Wiel e Eugenio Torre, xa que os tres conseguiran os mesmos puntos. No torneo de candidatos en Montpellier fixo 7 puntos en 15 partidas, sendo d\u00e9cimo e v\u00e9ndose superado polas circunstancias ao ser a s\u00faa primeira experiencia nese evento.\nSegundo ciclo.\nO segundo intento protagonizouno no pr\u00f3ximo ciclo de 1987, cando logrou clasificarse por segunda vez para o torneo de candidatos no Interzonal de Subotica xunto ao seu paisano Jon Speelman. O formato do torneo de candidatos volveuse facer na s\u00faa forma tradicional e Short eliminou a Gyula Sax en cinco partidas, ga\u00f1ando 2 e empatando 3, na cidade de Saint John no Canad\u00e1, no 1988. Mais no seguinte enfrontamento de candidatos foi eliminado sorprendentemente polo seu compatriota Jon Speelman, en Londres, tam\u00e9n en 5 partidas, perdendo 2 e empatando 3.\nTerceiro ciclo.\nO terceiro asalto foi o definitivo, e a s\u00faa vitoria na \u00faltima partida do Interzonal de Manila de 1990 contra Mikhail Gurevich permitiulle rematar cuarto, empatado a puntos con Viswanathan Anand por detr\u00e1s de Vassily Ivanchuk e Boris Gelfand. Dese xeito conseguiu clasificarse por terceira vez consecutiva para o torneo de candidatos. Despois dos torneos interzonais houbo unha quenda preliminar con 14 participantes, os candidatos foron emparellados do seguinte xeito: Jan Timman 4\u00bd - Robert H\u00fcbner 2\u00bd, Viktor Korchnoi 5\u00bd - Gyula Sax 4\u00bd, Artur Yusupov 6\u00bd - Sergey Dolmatov 5\u00bd, Vassily Ivanchuk 4\u00bd - Leonid Yudasin \u00bd, Nigel Short 5\u00bd - Jon Speelman 4\u00bd, Boris Gelfand 5\u00bd - Pedrag Nikolic 4\u00bd e Viswanathan Anand 4\u00bd - Alexei Dreev 1\u00bd.\nOs sete ga\u00f1adores clasific\u00e1ronse para os cuartos de final e Anatoli Karpov, tendo privilexios de vicecampi\u00f3n, non xogou a preliminar. Short encontrouse as\u00ed co seu verdugo da \u00faltima edici\u00f3n, o seu compatriota Jon Speelman. O desquite foi un reencontro moi disputado, cada xogador ga\u00f1ou 2 para empataren o resto na serie de 8 partidas. Logo precisouse unha pr\u00f3rroga decisiva con 2 xogos adicionais, na que Short prevaleceu, ga\u00f1ando a \u00faltima coas negras. Esta quenda aconteceu en Londres no 1991.\nNos cuartos de final en Bruxelas 1991 eliminou a Boris Gelfand en 8 partidas ga\u00f1ando 4, empatando 2 e perdendo outras 2.\nNas semifinais en Linares en 1992 atopouse con Anatoli Karpov, quen xogara polo t\u00edtulo ininterrompidamente dende 1978, ou sexa, dende cando Bobby Fischer rexeitara disputalo. Nigel Short acabou ga\u00f1ando a serie de 10 partidas impo\u00f1\u00e9ndose en 4, empatando outras 4 e concedendo 2.\nKasparov e Karpov xa non volver\u00edan xamais a xogar polo t\u00edtulo mundial un contra o outro. Nigel conseguiu chegar \u00e1 final dos candidatos para poder xogar contra o campi\u00f3n do mundo. A final xogouse en San Lorenzo de El Escorial no 1993. Al\u00ed est\u00e1bao esperando o neerland\u00e9s Jan Timman, ao que dobregou en 13 partidas ga\u00f1ando 5, igualando 5 e perdendo 3.\nRuptura coa FIDE.\nA FIDE, co seu presidente filipino, Florencio Campomanes, escolleu Manchester para organizar o Campionato do Mundo. Al\u00ed decidiu as cotas dos premios sen reciprocidade con Garri Kasparov e Nigel Short, segundo afirmaron estes dous, co cal o propio presidente da FIDE violou as regras. A autora e \"Mestra Internacional\" de xadrez Cathy Forbes escribiu despois no seu libro sobre Nigel Short \"Quest for the Crown\" (Cadogan 1993), que a FIDE non se conformou en ning\u00fan momento coas ofertas de 1993 para o Campionato do Mundo e que tampouco se recibiron outras por parte desta.\nCreaci\u00f3n da PCA.\nAo non lle ser pos\u00edbel o chegar a un acordo coa FIDE, Garri Kasparov e Nigel Short v\u00edronse lexitimados para crearen unha nova organizaci\u00f3n rival, a PCA \"Professional Chess Association\". Baixo o patrocinio do xornal \"The Times\", escolleron Londres como cidade realizadora onde foi levado a cabo o enfrontamento particular no 1993.\nCampionato do Mundo da PCA.\nGarri Kasparov ga\u00f1ou moi contundentemente na serie de 20 partidas, vencendo en 6, empatando 13 e perdendo 1. Foi a vitoria m\u00e1is folgada dende que Mikhail Botvinnik ga\u00f1ara a Mikhail Tal en 1961. A actuaci\u00f3n de Short foi moi criticada, entre outros na BBC por Bill Hartston e Tony Miles.\nCuarto ciclo.\nAo perder contra Garri Kasparov a situaci\u00f3n complicouse. Non obstante, na s\u00faa cuarta tentativa para xogar por un Mundial, eliminou a Boris Gulko con pr\u00f3rroga nas partidas adicionais nun duelo para os cuartos de final dos candidatos da PCA no 1994 en Nova York. Nas semifinais dos candidatos da PCA en Linares no 1994 foi derrotado por Gata Kamsky, perdendo 5, empatando 1 e prevalecendo en 1.\nTorneos e t\u00edtulos.\nShort ga\u00f1ou o Campionato Brit\u00e1nico de xadrez en 1984, 1987 e en 1998, en 1991 ga\u00f1ou o Campionato de Inglaterra. Foi Campi\u00f3n da Commonwealth no 2004, 2006 e 2008, os primeiros dous en Mumbai e o terceiro en Nagpur. No 2006 ga\u00f1ou o Campionato aberto individual da Uni\u00f3n Europea en Liverpool e foi vicecampi\u00f3n na segunda edici\u00f3n do mesmo torneo no 2008, tam\u00e9n na mesma cidade. Foi primeiro solitario ou primeiro compartido nos seguintes torneos: Xenebra 1979, BBC Master Game 1981, \u00c1msterdam OHRA 1982, Bak\u00fa 1983, Esbjerg 1984, Wijk aan Zee 1986 e 1987, Reiquiavik 1987, Amsterdam VSB 1988, 1991, 1992 e 1993, Hastings 1987/88 e 1988/89, P\u00e4rnu 1996, Groningen 1996, Tallin/P\u00e4rnu 1998, Dhaka United Insurance 1999, Pamplona 1999/2000, Tan Chin Nam Cup Beijing 2000, Sigeman and Co. Malm\u00f6 2002 e 2009, Xibraltar 2003 e 2004, Budapest Hunguest Hotels 2003, Samba Cup, Skanderborg 2003, Taiyuan 2004, the Politiken Cup 2006, Bazna 2008 e o Staunton Memorial no 2009. O resultado m\u00e1is destac\u00e1bel de todos eles foi o torneo de Amsterdam VSB 1991 (Euwe Memorial), cando conseguiu ser primeiro compartindo o posto con Valery Salov, por diante de Karpov e Kasparov.\nDuelos.\nShort obtivo \u00e9xitos consider\u00e1beis nas series de duelos. En 1985 venceu en duelo ao campi\u00f3n dos Estados Unidos, Lev Alburt, nunha serie de 8 partidas, vencendo en 6 e empatando 2. En 1995 dobregou a Utut Adianto en Iacarta, ga\u00f1ando 3 e empatando 3. No 2000 ga\u00f1ou a \u00c9tienne Bacrot en Albert, venceu en 3, empatou 2 e perdeu 1. Contra Hannes Stefansson en Reiquiavik 2002 ga\u00f1ou 4, empatou 1 e perdeu 1. Contra Ehsan Ghaem Maghami en Teher\u00e1n no 2003 ga\u00f1ou 2 e empatou 4, e contra Zahar Efimenko en Mukachevo no 2009 venceu en 2, empatou 3 perdendo 1. Short perdeu un duelo en Londres contra Joel Bejamin no 1983, perdendo 2, empatando 1 e ga\u00f1ando 1. Igualou un duelo con Eugenio Torre en Manila no 1988, ga\u00f1ando os dous 1 e empatando 4, en Hilversum no 1989 contra Jan Timman, nun duelo de exhibici\u00f3n, fixo tam\u00e9n 3 a 3, os dous xogadores venceron en 2 e empataron en 2.\nRexistros Internacionais por equipos.\nCoa selecci\u00f3n inglesa de xadrez tivo a s\u00faa primeira aparici\u00f3n aos 17 anos de idade no Campionato de Europa de selecci\u00f3ns en Plovdiv 1983. Dende ent\u00f3n representou a selecci\u00f3n inglesa continuamente, obtendo varios \u00e9xitos importantes, dos que destacan as medallas de prata para o equipo nas Olimp\u00edadas de Xadrez en Tesal\u00f3nica 1984, en Dubai 1986 e Tes\u00e1lonica 1988. Na Olimp\u00edada en Dubai 1986 conseguiu unha medalla de ouro individual por obter o mellor resultado no taboleiro 3. F\u00edxose cunha medalla de bronce nas Olimp\u00edadas de Novi Sad en 1990 e liderou os seus nacionais, finalizando en d\u00faas ocasi\u00f3ns cuartos en 1994 e 1996. Tam\u00e9n liderou os seus cando ga\u00f1aron o Campionato de Europa en Pula no 1997 e participou cando foron terceiros na mesma competici\u00f3n, conseguindo medalla de bronce en 1992, cuarto posto en 1983 e tam\u00e9n en 2001. Foi membro do equipo ingl\u00e9s que logrou ser terceiro, recibindo medalla de bronce no Campionato do Mundo de selecci\u00f3ns en 1985 e 1989; en 1997 foron cuartos, os mundiais de selecci\u00f3ns xog\u00e1ronos todos en Lucerna.\nAs listas coas participaci\u00f3ns na selecci\u00f3n son:\nOutros rexistros.\nO rango m\u00e1is destacado na clasificaci\u00f3n mundial conseguiuno entre xaneiro do 1988 e xullo no 1989, nese per\u00edodo foi terceiro. O seu auxe na puntuaci\u00f3n ELO alcanzouno en abril de 2004 ao chegar a 2712 puntos. Short ten 2690 puntos na lista de xullo de 2010 para a puntuaci\u00f3n ELO da FIDE e con iso \u00e9 o cuadrax\u00e9simo sexto mellor de todos os xogadores activos na actualidade, tam\u00e9n \u00e9 segundo mellor ingl\u00e9s nesa lista, por detr\u00e1s de Michael Adams que ten 2706 puntos.\n\u00c1 parte de xogar xadrez tam\u00e9n ded\u00edcase a colaborar en prensa. Escribiu columnas e revisou libros para os xornais ingleses \"The Sunday Times\", \"The Daily Telegraph\", \"The Daily Mail\" e \"The Spectator\". Escribiu para o \"The Sunday Telegraph\" por un per\u00edodo dunha d\u00e9cada. Mais recentemente escribiu para The Guardian, onde apareceu a s\u00faa \u00faltima columna o 19 de outubro de 2006. Tam\u00e9n foi comentarista para as emisi\u00f3ns de \"ChessBase\" na rede sobre o Campionato do Mundo da FIDE no 2005 en San Luis, Arxentina.\nAdestrou novas promesas como a Pentala Harikrishna, Sergey Karjakin, David Howell e Parimarjan Negi. Traballou tam\u00e9n como adestrador da selecci\u00f3n nacional de xadrez da Rep\u00fablica Isl\u00e1mica de Ir\u00e1n dende 2006 ao 2007. No seu primeiro mandato guiou os persas, conseguindo inesperadamente unha medalla de bronce no Campionato de Asia de selecci\u00f3ns de Doha, Qatar, no 2006. Nos nove eventos xadrec\u00edsticos dos Xogos Interinos de Asia, en Macau 2007, Ir\u00e1n logrou unha medalla de prata e dous de bronce.\n\u00c9 un compa\u00f1eiro honorario da Universidade de Bolton. En 1999 foi apuntado como membro da Orde do Imperio Brit\u00e1nico polos seus cumprimentos no xadrez. En agosto do 2005 foi elixido unanimemente para secretario xeral da Asosiaci\u00f3n de Xadrez da Commonwealth (\"Commonwealth Chess Association\") e en xu\u00f1o do 2006 ascendeu a presidente da mesma ata deixar o cargo en xaneiro de 2008. Reside en Atenas onde vive coa s\u00faa muller Rhea Argyro Karageorgiou (en grego, \u03a1\u03ad\u03b1 \u0391\u03c1\u03b3\u03c5\u03c1\u03ce \u039a\u03b1\u03c1\u03b1\u03b3\u03b5\u03c9\u03c1\u03b3\u03af\u03bf\u03c5) que \u00e9 terapeuta. A parella ten dous fillos: A filla Kyveli Aliki (en grego, \u039a\u03c5\u03b2\u03ad\u03bb\u03b7 \u0391\u03bb\u03af\u03ba\u03b7), nada o 7 de xullo do 1991, e Nicholas Darwin (en grego, \u039d\u03b9\u03ba\u03cc\u03bb\u03b1\u03bf\u03c2 \u0394\u03b1\u03c1\u03b2\u03af\u03bd\u03bf\u03c2), nado o 18 de decembro do 1998.\nControversia.\nDespois da morte de Tony Miles no 2001, Short escribiu unha necrol\u00f3xica de defunci\u00f3n no \"Sunday Telegraph\", na que afirmaba terse deitado coa ent\u00f3n noiva de Tony Miles mediante as vix\u00e9simo s\u00e9timas Olimp\u00edadas, as de Dubai.\nTam\u00e9n no 2001 foi cando sospeitou de ter xogado partidas r\u00e1pidas contra un personaxe non identificado na rede, que el creu que era Bobby Fischer. \u00d3 publicalo creou moito balbordo, e ao final o mesmo Bobby Fischer desmentiuno.\nShort concediu en xaneiro de 2007 unha entrevista para o xornal indio \"DNA\", na que ped\u00eda unha investigaci\u00f3n para examinar as alegaci\u00f3ns sobre unha suposta culpabilidade de Veselin Topalov xa que ter\u00eda feito posibelmente trampa mediante o Campionato do Mundo en San Luis, Arxentina no 2005. Na mesma entrevista pronunciouse cr\u00edtico sobre o papel do Comit\u00e9 de Apelaci\u00f3n nos mundiais 2005 e 2006; sobre todo resaltou que o Vicepresidente da FIDE Zurab Azmaiparashvili era exactamente o m\u00e1is inapropiado para esa tarefa, xa que el mesmo confesara facer trampas para ga\u00f1ar o Campionato de Europa no 2003. A consecuencia diso Azmaiparashvili demandouno nunha denuncia \u00e1 Comisi\u00f3n \u00c9tica da FIDE. Esta reuniuse para o caso en xullo do 2007. Todas as acusaci\u00f3ns contra Short foron rexeitadas, pero para darlle un tir\u00f3n de orellas a Comisi\u00f3n acordou sancionalo por unha infracci\u00f3n menor no comportamento, segundo o c\u00f3digo \u00e9tico da FIDE, por usar a cualificaci\u00f3n \"cabeza parva\". Esa sanci\u00f3n foi acollida con burlas no \"British Chess Magazine\".\nDurante o torneo \"Corus chess\" 2008, na oitava rolda do grupo B, a partida Cheparinov-Short foi declarada como perdida para o primeiro despois dun movemento, xa que Cheparinov lle negou dar a man a Short antes de empezar a partida. A renuncia de dar a man foi gravada en v\u00eddeo, posta en YouTube e vista en centos de miles de ocasi\u00f3ns. Short foi a informar o \u00e1rbitro de que, segundo as regras vixentes da FIDE, deb\u00eda darlle a partida por ga\u00f1ada. Cheparinov explicou que o seu comportamento fora porque Short os insultara a el e ao seu equipo gravemente nunha entrevista publicada. O Comit\u00e9 de Apelaci\u00f3ns do torneo decidiron anular a decisi\u00f3n do \u00e1rbitro e levar a cabo a partida. Short ga\u00f1ou esa partida aprazada.\nNotas.\nNotas "}
{"id": "154127", "revid": "17467", "url": "https://gl.wikipedia.org/wiki?curid=154127", "title": "Eurocopa de F\u00fatbol 2004", "text": ""}
{"id": "154128", "revid": "17467", "url": "https://gl.wikipedia.org/wiki?curid=154128", "title": "Eurocopa de f\u00fatbol 2000", "text": ""}
{"id": "154129", "revid": "17467", "url": "https://gl.wikipedia.org/wiki?curid=154129", "title": "Eurocopa de f\u00fatbol 2012", "text": ""}
{"id": "154130", "revid": "17467", "url": "https://gl.wikipedia.org/wiki?curid=154130", "title": "Eurocopa de f\u00fatbol 1988", "text": ""}
{"id": "154131", "revid": "17467", "url": "https://gl.wikipedia.org/wiki?curid=154131", "title": "Eurocopa de f\u00fatbol 1992", "text": ""}
{"id": "154132", "revid": "17467", "url": "https://gl.wikipedia.org/wiki?curid=154132", "title": "Eurocopa de f\u00fatbol 1996", "text": ""}
{"id": "154133", "revid": "17467", "url": "https://gl.wikipedia.org/wiki?curid=154133", "title": "Mundial de F\u00fatbol Alema\u00f1a Federal 1974", "text": ""}
{"id": "154134", "revid": "17467", "url": "https://gl.wikipedia.org/wiki?curid=154134", "title": "Mundial de F\u00fatbol de Arxentina 1978", "text": ""}
{"id": "154135", "revid": "17467", "url": "https://gl.wikipedia.org/wiki?curid=154135", "title": "Mundial de F\u00fatbol de Espa\u00f1a 1982", "text": ""}
{"id": "154136", "revid": "17467", "url": "https://gl.wikipedia.org/wiki?curid=154136", "title": "Mundial de F\u00fatbol de M\u00e9xico 1986", "text": ""}
{"id": "154137", "revid": "17467", "url": "https://gl.wikipedia.org/wiki?curid=154137", "title": "Mundial de F\u00fatbol de Italia 1990", "text": ""}
{"id": "154138", "revid": "17467", "url": "https://gl.wikipedia.org/wiki?curid=154138", "title": "Mundial de F\u00fatbol Corea-Xap\u00f3n 2002", "text": ""}
{"id": "154139", "revid": "17467", "url": "https://gl.wikipedia.org/wiki?curid=154139", "title": "Mundial de F\u00fatbol 2014", "text": ""}
{"id": "154140", "revid": "98629", "url": "https://gl.wikipedia.org/wiki?curid=154140", "title": "Jos\u00e9 Gregorio Monagas", "text": "Jos\u00e9 Gregorio Monagas Burgos, nado en Aragua de Barcelona (Anzo\u00e1tegui) o 4 de maio de 1795 e finado en Maracaibo (Zulia) o 15 de xullo de 1858, foi un militar e pol\u00edtico venezolano. Xeneral da Independencia, presidente da Rep\u00fablica (1851\u22121855) e libertador dos escravos en Venezuela.\nTraxectoria.\nFoi o cuarto fillo de Francisco Jos\u00e9 Monagas e Perfecta Burgos Villasana. O seu pai era un granadeiro da rexi\u00f3n barcelonesa. Cos seus outros irm\u00e1ns, entre eles Jos\u00e9 Tadeo, o maior (quen lle levaba 10 anos), axudou o seu pai no manexo das propiedades de creaci\u00f3n de gando que posu\u00eda ou administraba. Cando se iniciou en 1810 a Guerra de Independencia, alistouse como soldado nas forzas armadas republicanas, seguindo os pasos do seu irm\u00e1n m\u00e1is vello. Ao reiniciar o xeneral Santiago Mari\u00f1o a loita no oriente do pa\u00eds a comezos de 1813, Jos\u00e9 Gregorio Monagas uniuse ao seu ex\u00e9rcito baixo as ordes de Manuel Piar participando no sitio de Matur\u00edn (marzo de 1813) e nas batallas efectuadas nesa poboaci\u00f3n contra as forzas realistas de Lorenzo Fern\u00e1ndez da Hoz e Domingo Monteverde, os cales foron derrotados. O 11 de setembro dese mesmo ano, pelexou so as ordes do seu irm\u00e1n Jos\u00e9 Tadeo no combate de Cachipo (rexi\u00f3n de Barcelona), onde lograron rexeitar e facer retroceder o caudillo realista Jos\u00e9 Tom\u00e1s Boves. Ap\u00f3s isto, actuou na campa\u00f1a do Centro, emprendida polo xeneral Mari\u00f1o en auxilio de Sim\u00f3n Bol\u00edvar.\nJos\u00e9 Gregorio destacouse nas batallas de Bocachica, El Arao e na primeira de Batalla de Carabobo, todas elas vitorias, \u00e1s ordes do xeneral Mari\u00f1o e logo \u00e1s do Libertador; xa para este tempo ascendera a capit\u00e1n. Neste mesmo ano participou na derrota sufrida polas forzas patriotas na Porta e sen deixar de combater, estivo involucrado na retirada a oriente onde se achou presente nas acci\u00f3ns de Aragua de Barcelona, Os Mag\u00fceyez e Urica. Todas elas desfavorables aos republicanos na \u00faltima das cales morreu Boves. Al\u00e9n de loitar xunto a Santiago Mari\u00f1o, Jos\u00e9 Gregorio combateu \u00e1s ordes do xeneral Jos\u00e9 F\u00e9lix Ribas, no \u00faltimo intento por defender Matur\u00edn, pero ao resultaren derrotados al\u00ed por Francisco Tom\u00e1s Morais o 11 de decembro de 1814, pereceu definitivamente a Segunda Rep\u00fablica. Por\u00e9n, ao pouco tempo os irm\u00e1ns Monagas renovaron a loita, combatendo Jos\u00e9 Gregorio so as ordes de Jos\u00e9 Tadeo en San Diego de Cabrutica, en Penas Negras e no Palmar, o 4 de abril dese ano esta \u00faltima, acci\u00f3ns que resultaron exitosas. \u00c9 a partir deste momento, cando ambos os irm\u00e1ns comezan a perfilarse como os caudillos principais da rexi\u00f3n barcelonesa."}
{"id": "154153", "revid": "74806", "url": "https://gl.wikipedia.org/wiki?curid=154153", "title": "Mitolox\u00eda celta", "text": "A mitolox\u00eda celta \u00e9 unha serie de relatos da aparente relixi\u00f3n dos celtas na idade de ferro. \u00d3 igual que outras culturas indoeuropeas neste per\u00edodo, os primeiros celtas mantiveron unha mitolox\u00eda polite\u00edsta e unha estrutura relixiosa. Entre o pobo celta en estreito contacto con Roma, como os galos e os celtiberos, esta mitolox\u00eda non sobreviviu \u00f3 imperio romano, debido \u00e1 s\u00faa conversi\u00f3n \u00f3 cristianismo e \u00e1 perda dos seus idiomas orixinais, a\u00ednda que ironicamente foi a trav\u00e9s de fontes romanas e cristi\u00e1s, contempor\u00e1neas, que co\u00f1ecemos detalles sobre as s\u00faas crenzas.\nEn contraste, a comunidade celta que mantivo as s\u00faas identidades pol\u00edticas ou ling\u00fc\u00edsticas (tales coma as tribos de escotos e bret\u00f3ns das Illas Brit\u00e1nicas) transmitiu xeralmente vestixios remanentes das mitolox\u00edas da idade de ferro, as cales foron rexistradas a mi\u00fado de forma escrita na Idade Media."}
{"id": "154157", "revid": "98629", "url": "https://gl.wikipedia.org/wiki?curid=154157", "title": "Bandeira Pr\u00edncipe de Asturias", "text": "A Bandeira Pr\u00edncipe de Asturias \u00e9 unha regata de trai\u00f1eiras que se celebra anualmente na localidade asturiana de Castropol e est\u00e1 organizada polo Club de Mar Castropol. A primeira edici\u00f3n da regata tivo lugar en 1984 e o seu primeiro vencedor foi Pasai Donibane.\nTraxectoria.\nA primeira edici\u00f3n da regata data de 1984, resultando vencedora a trai\u00f1eira de Pasai Donibane (Guip\u00fascoa). As seguintes edici\u00f3ns ser\u00edan ga\u00f1adas principalmente por clubs galegos con 13 vitorias en total, seguidos dos vascos e c\u00e1ntabros con 4 cada un e con tan s\u00f3 d\u00faas vitorias locais para Castropol en 1994 e 1999. O club que m\u00e1is veces ga\u00f1ou esta regata foi o galego Sociedade Deportiva Samertolameu de Meira, Moa\u00f1a (O Morrazo)."}
{"id": "154219", "revid": "85894", "url": "https://gl.wikipedia.org/wiki?curid=154219", "title": "Berres, Berres, A Estrada", "text": "Berres \u00e9 un lugar da parroquia de Berres no concello pontevedr\u00e9s da Estrada na comarca de Tabeir\u00f3s - Terra de Montes. Segundo o Instituto Galego de Estat\u00edstica en 2009 ti\u00f1a 176 habitantes, sendo o n\u00facleo de m\u00e1is poboaci\u00f3n da parroquia."}
{"id": "154221", "revid": "23204", "url": "https://gl.wikipedia.org/wiki?curid=154221", "title": "Os Bolos, Lagart\u00f3ns, A Estrada", "text": "Os Bolos \u00e9 un lugar da parroquia de Lagart\u00f3ns no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 189 habitantes no ano 2009 segundo datos do Instituto Galego de Estat\u00edstica. Sendo as\u00ed o maior n\u00facleo da parroquia en habitantes."}
{"id": "154222", "revid": "85894", "url": "https://gl.wikipedia.org/wiki?curid=154222", "title": "Figueiroa de Arriba, A Estrada, A Estrada", "text": "Figueroa de Arriba \u00e9 un lugar da parroquia da Estrada no concello pontevedr\u00e9s da Estrada na comarca de Tabeir\u00f3s - Terra de Montes. Segundo o Instituto Galego de Estat\u00edstica, en 2020 ti\u00f1a 963 habitantes (499 homes e 464 mulleres), o que sup\u00f3n un aumento con respecto ao ano 2009, cando ti\u00f1a 471 habitantes. \u00c9 o segundo maior n\u00facleo da parroquia en habitantes."}
{"id": "154246", "revid": "15490", "url": "https://gl.wikipedia.org/wiki?curid=154246", "title": "Francisco Gil Taboada", "text": "Francisco Gil de Taboada Lemos y Villamar\u00edn, nado en Des (Soutolongo, Lal\u00edn) o 24 de setembro de 1733 e finado en Madrid en 1809, foi un pol\u00edtico, militar e mari\u00f1o galego, IX vicerrei de Nova Granada (1789), 32\u00ba vicerrei do Per\u00fa (1790-1796) e XI\u00ba capit\u00e1n xeneral da Real Armada Espa\u00f1ola.\nTraxectoria.\nNaceu no pazo de Des, segundo fillo de Felipe Gil de Taboada Villamar\u00edn e mais de Mar\u00eda Josefa de Lemos Roiz. Aos 16 anos de idade converteuse en cabaleiro de San Xo\u00e1n de Xerusal\u00e9n, orde na que chegou a ser Gran Cruz e bail\u00edo, comendador de Portomar\u00edn e prior do Seren\u00edsimo Infante don Pedro.\nSentou praza de gardamari\u00f1a na Compa\u00f1\u00eda do Departamento de C\u00e1diz o 27 de outubro de 1752. Foi ascendido a alf\u00e9rez de fragata o 23 de decembro de 1754, a alf\u00e9rez de nav\u00edo o 12 de abril de 1760, a tenente de fragata o 8 de abril de 1765 e a tenente de nav\u00edo o 3 de setembro de 1767. Durante estes mandos estivo embarcado en diferentes buques, facendo cruceiros polo Mediterr\u00e1neo e os oc\u00e9anos Atl\u00e1ntico e Pac\u00edfico.\nAscendeu a capit\u00e1n de fragata o 22 de outubro de 1770. Con este mando nome\u00e1rono gobernador das illas Malvinas, pero non chegou a desempe\u00f1ar o seu cometido por ser ascendido a capit\u00e1n de nav\u00edo o 17 de febreiro de 1776, sendo nomeado capit\u00e1n da recentemente creada Compa\u00f1\u00eda de Gardamari\u00f1as do Departamento de Ferrol, cargo que desempe\u00f1ou durante alg\u00fans anos.\nFoi ascendido a brigadier o 19 de xu\u00f1o de 1781, seguindo no cargo anterior; a xefe de escuadra, o 21 de decembro de 1782 e a instancias de Antonio Vald\u00e9s, ministro de Indias, a finais de 1788 foi nomeado vicerrei, gobernador e capit\u00e1n xeneral de Nova Granada e presidente da audiencia de Santa Fe. Ascendeu a tenente xeneral o 4 de marzo de 1789.\nCon este grao, pasou en 1790 a vicerrei do Per\u00fa e presidente da audiencia de Lima. No regreso a Espa\u00f1a pasou con \u00e9xito polo Xu\u00edzo de residencia, onde uns secretarios e un tribunal especial analizaban todas as actuaci\u00f3ns do seu goberno como vicerrei, de acordo co establecido nas Leis de Indias. Nestes xu\u00edzos nada quedaba sen investigar, ata cadrar a \u00faltima conta, d\u00e1ndose o caso de durar varios anos.\nFoi nomeado conselleiro do Consello Supremo de Guerra e, sen deixar este cargo, desempe\u00f1ou outros, do ramo da Mari\u00f1a. En 1799 foi nomeado director xeral da Armada, primeiro con car\u00e1cter interino e despois en propiedade. O 6 de febreiro de 1805, ao ser designado o xeneral Domingo Grandallana para o mando da escuadra de Ferrol, encargouse interinamente a Gil Taboada da secretar\u00eda de Estado e do departamento de Mari\u00f1a.\nPor real decreto do 9 de novembro do mesmo ano, foi ascendido a capit\u00e1n xeneral da Real Armada. Consid\u00e9rase no decreto que polos seus m\u00e9ritos debe ser ascendido: \"al tiempo que S. M. premia el m\u00e9rito de los combatientes de la escuadra del general don Federico Gravina\". Confirm\u00f3uselle en propiedade, como ministro de Mari\u00f1a, por real decreto do 22 de abril de 1806. Tam\u00e9n seguiu desempe\u00f1ando a direcci\u00f3n xeral da Armada ata 1807, en que se dispuxo que en substituci\u00f3n do devandito cargo se crease o emprego de inspector xeneral de Mari\u00f1a.\nExercendo estes altos cargos aconteceu o Mot\u00edn de Aranjuez e os graves sucesos que seguiron, entre eles a abdicaci\u00f3n do rei Carlos IV no seu fillo Fernando VII. Gil Taboada, como os demais ministros, foi ratificado no exercicio do seu cometido continuou nel ata a sa\u00edda do rei cara a Baiona. Para actuar durante a ausencia do monarca formouse unha xunta, composta polos ministros e presidida polo infante don Antonio, t\u00edo de Fernando VII.\nO conde de Toreno, no seu comentario sobre a xunta, di: \"Continu\u00f3 al frente de la marina don Francisco Gil de Taboada y Lemos, anciano respetable, de car\u00e1cter entero y firme\" . Esta calidade axi\u00f1a tivo que manifestala opo\u00f1\u00e9ndose ao desexo do gran duque de Berg de que lle fose entregado Godoy, que estaba confinado no castelo de Villaviciosa para ser sometido ao fallo dun tribunal. Prevendo que a xunta de ministros decontado ser\u00eda anulada pola presi\u00f3n dos invasores, Gil Taboada lanzou a idea de que fose substitu\u00edda por outra, reunida f\u00f3ra de Madrid.\nCando os franceses obrigaron o infante don Antonio a sa\u00edr cara a Baiona despois da explosi\u00f3n popular do 2 de maio, escribiu a Gil Taboada unha carta inst\u00e1ndoo a que a xunta seguise polas mesmas canles trazadas para evitar males maiores. Mais o 4 de maio Murat quixo presidila, asistindo alg\u00fans dos membros, que ao fin cederon. Non as\u00ed Gil Taboada, que se mantivo firme, presentando a s\u00faa dimisi\u00f3n e retir\u00e1ndose ao seu domicilio.\nAo ser evacuado Madrid polos franceses ap\u00f3s a Batalla de Bail\u00e9n, Gil Taboada xurou de novo o seu cargo o 29 de setembro de 1808 en Aranjuez, onde se reuniu a Xunta Central como depositaria do poder supremo da naci\u00f3n durante a ausencia do Rei.\nCando entraron de novo os ex\u00e9rcitos franceses na capital, instouse a que pasase a prestar xuramento ante o rei intruso Jos\u00e9 Bonaparte. Negouse, quedando exposto \u00e1s represalias, xa que a s\u00faa avanzada idade, era octoxenario, lle imped\u00eda fuxir.\nA\u00ednda que alg\u00fans ministros do corso instaron o monarca a que perseguise a Gil Taboada, o Rei negouse, prohibindo que se molestase a tan valente anci\u00e1n. Cando faleceu ao ano seguinte, 1809, a gornici\u00f3n francesa de Madrid tributoulle as honras f\u00fanebres que lle correspond\u00edan pola s\u00faa alta dignidade.\nDescendencia.\nUn destacado descendente seu en Am\u00e9rica \u00e9 o escritor chileno Antonio Gil \u00cd\u00f1iguez e os caudillos arxentinos e gobernadores de Santiago del Estero Antonino Taboada e Manuel Taboada."}
{"id": "154248", "revid": "22570", "url": "https://gl.wikipedia.org/wiki?curid=154248", "title": "Capa E", "text": "A capa E ou capa de Kennelly - Heaviside (en honor aos seus descubridores, os cient\u00edficos Atrhur Edwin Kennelly e Oliver Heaviside), \u00e9 unha capa integrante da ionosfera terrestre situada entre os 80 e os 140 quil\u00f3metros de altura, caracterizada por ser responsable de reflectir as ondas de radio de frecuencia media. Nela predomina a ionizaci\u00f3n de O2 e O.\nDurante o d\u00eda, o vento solar mete presi\u00f3n na capa acheg\u00e1ndoa \u00e1 Terra e limitando a distancia de propagaci\u00f3n das ondas de radio; pola contra, de noite, prod\u00facese o fen\u00f3meno contrario, podendo as ondas de radio percorrer grandes distancias. Este feito, xunto co desdobramento da capa F durante o d\u00eda nas capas F1 e F2, ocasiona que a transmisi\u00f3n das ondas radioel\u00e9ctricas sexa m\u00e1is satisfactoria de noite que durante as horas de insolaci\u00f3n."}
{"id": "154250", "revid": "16394", "url": "https://gl.wikipedia.org/wiki?curid=154250", "title": "Capa de Kenelly - Heaviside", "text": ""}
{"id": "154252", "revid": "59564", "url": "https://gl.wikipedia.org/wiki?curid=154252", "title": "Harkaitz Cano", "text": "Harkaitz Cano, nado en Lasarte-Oria (Guip\u00fascoa) o 4 de agosto de 1975, \u00e9 un escritor en lingua vasca. \nTraxectoria.\nComezou a s\u00faa andaina literaria no colectivo literario Lubaki Banda, creado en 1993. A s\u00faa bibliograf\u00eda abrangue a poes\u00eda, novela ou os relatos. \u00c9 licenciado en dereito na UPV de San Sebasti\u00e1n, a\u00ednda que nunca exerceu. \u00c9 colaborador habitual de varios xornais do Pa\u00eds Vasco, as\u00ed como guionista de radio e televisi\u00f3n.\nParte da s\u00faa obra est\u00e1 traducida ao castel\u00e1n, italiano, alem\u00e1n, grego e galego."}
{"id": "154253", "revid": "25871", "url": "https://gl.wikipedia.org/wiki?curid=154253", "title": "Jos\u00e9 Luis Castillo-Puche", "text": "Jos\u00e9 Luis Castillo-Puche y Moreno, nado en Yecla, Murcia en 1919, finado en Madrid o 2 de febreiro de 2004, foi un escritor espa\u00f1ol. Destacou como escritor de novelas, de contos e de ensaios.\nTraxectoria.\nFoi director de \"Mundo Hisp\u00e1nico\" e da \"Editorial Nacional\", ademais de asesor do Director Xeral de RTVE e profesor da facultade de Ciencias da Informaci\u00f3n da Universidade Complutense.\nDe familia acomodada, en 1929 ingresou nun seminario, durante a guerra civil alistouse no bando republicano, a\u00ednda que non chegou a combater. Acabada a contenda, regresa aos seus estudos eclesi\u00e1stico at\u00e9 1943, que deixa a carreira sacerdotal para estudar xornalismo. \nEmpezou a s\u00faa carreira literaria con novelas curtas publicadas en diarios, e como periodista obt\u00e9n un premio nacional de periodismo polo seu artigo \"Espa\u00f1a, esc\u00e1ndalo y locura\". Consegue o Premio Nacional de Narrativa en 1954 con \"Con la muerte al hombro\", repetindo en 1982 con \"Conocer\u00e1s el poso de la nada\". Tam\u00e9n publicou obras biogr\u00e1ficas (\"Lozano: una m\u00edstica del paisaje\", 1980)."}
{"id": "154254", "revid": "3338", "url": "https://gl.wikipedia.org/wiki?curid=154254", "title": "Jos\u00e9 Luis Castillo Puche", "text": ""}
{"id": "154255", "revid": "23204", "url": "https://gl.wikipedia.org/wiki?curid=154255", "title": "Falmouth", "text": "O top\u00f3nimo ingl\u00e9s Falmouth (\"boca do [r\u00edo] Fal\") p\u00f3dese referir a:\nCoa expansi\u00f3n do Imperio Brit\u00e1nico, deuse o nome desta vila a outras poboaci\u00f3ns:"}
{"id": "154256", "revid": "56817", "url": "https://gl.wikipedia.org/wiki?curid=154256", "title": "TV Shit", "text": "TV Shit \u00e9 un EP da banda estadounidense de rock alternativo Sonic Youth xunto co vocalista xapon\u00e9s Yamatsuka Eye. Foi editado no ano 1993 a trav\u00e9s do selo de Thurston Moore Ecstatic Peace!."}
{"id": "154257", "revid": "23204", "url": "https://gl.wikipedia.org/wiki?curid=154257", "title": "Caninea", "text": "Unha caninea ou canzada \u00e9 un equipo de cans adicado \u00e1 caza. Normalmente ent\u00e9ndese co nome de manda un equipo de sabuxos que pode estar adicado \u00e1 caza menor (coello, lebre e raposo) ou ben \u00e1 caza maior (xabaril ou ben corzo). Unha caninea de rastro normalmente est\u00e1 especializada na caza dunha soa especie, polo tanto unha manda de cans do xabaril estar\u00e1 especializada s\u00f3 na caza do xabaril sendo un dem\u00e9rito importante que persiga calquera outra especie de animal.\nPolo xeral unha manda de sabuxos destinada \u00e1 caza con armas de fogo est\u00e1 composta por entre 4 e 8 cans."}
{"id": "154278", "revid": "23204", "url": "https://gl.wikipedia.org/wiki?curid=154278", "title": "Campionato do Mundo &quot;A&quot; de h\u00f3ckey a pat\u00edns", "text": "O Campionato do Mundo \"A\" de h\u00f3ckey a pat\u00edns \u00e9 unha competici\u00f3n mundial de h\u00f3ckey a pat\u00edns disputada entre selecci\u00f3ns estatais. Esta competici\u00f3n \u00e9 disputada, ao igual que os Campionatos de Europa, cada dous. \u00c9 organizada pola F\u00e9d\u00e9ration Internationale de Roller Sports (FIRS).\nTraxectoria.\nO Campionato do Mundo de h\u00f3ckey a pat\u00edns disputouse por primeira vez en 1936 na localidade de Stuttgart (Alema\u00f1a). As s\u00faas primeiras 12 edici\u00f3ns foron consideradas tam\u00e9n como Campionatos de Europa. A selecci\u00f3n de Inglaterra foi a ga\u00f1adora das d\u00faas primeiras edici\u00f3ns, mais a partir de ent\u00f3n a competici\u00f3n estivo dominada polos equipos de Portugal (15 t\u00edtulos) e Espa\u00f1a (14 t\u00edtulos). Os \u00fanicos equipos que foron capaces de faceren fronte ao dominio das selecci\u00f3ns de Portugal e Espa\u00f1a foron Italia e a Arxentina con catro t\u00edtulos cada unha, especialmente a selecci\u00f3n arxentina, que dende 1991 atinxe as semifinais e disputou seis finais das \u00faltimas dez e ga\u00f1ando d\u00faas delas.\nActualmente disp\u00fatase un Campionato do Mundo A, entre as selecci\u00f3ns de maior nivel e un Campionato do Mundo B, produc\u00edndose ascensos e descensos entre \u00e1mbolos dous (tres ascensos e tres descensos, cada ano). \u00c1mbalas d\u00faas competici\u00f3ns se disputan cada dous anos de xeito alterno. O Campionato do Mundo A \u00e9 disputado por 16 equipos."}
{"id": "154279", "revid": "1410", "url": "https://gl.wikipedia.org/wiki?curid=154279", "title": "Toronto FC", "text": "O Toronto FC \u00e9 un club de f\u00fatbol de Toronto, Canad\u00e1. Fundouse en 2006 e compite na Major League Soccer (MLS) de Estados Unidos. O seu campo \u00e9 o BMO Field, con capacidade para 20.000 espectadores.\nXogadores.\nCadro actual.\n\"Datos do 6 de xullo de 2010.\""}
{"id": "154281", "revid": "1131", "url": "https://gl.wikipedia.org/wiki?curid=154281", "title": "BMO Field", "text": "O BMO Field, tam\u00e9n co\u00f1ecido como Estadio Nacional de Canad\u00e1 \u00e9 un estadio municipal de f\u00fatbol da cidade canadense de Toronto. Con capacidade para 20\u00a0000 espectadores, serve de estadio para o Toronto FC, que compite na Major League Soccer e para os Toronto Argonauts da Canadian Football League.\nO estadio recibe o nome de Banco de Montreal (BMO) debido a que a compa\u00f1\u00eda adquiriu este dereito como patrocinador do estadio e do equipo."}
{"id": "154300", "revid": "56817", "url": "https://gl.wikipedia.org/wiki?curid=154300", "title": "Maksim Usanov", "text": "Maksim Aleksandrovich Usanov (en ruso: \"\u041c\u0430\u043a\u0441\u0438\u043c \u0410\u043b\u0435\u043a\u0441\u0430\u043d\u0434\u0440\u043e\u0432\u0438\u0447 \u0423\u0441\u0430\u043d\u043e\u0432\") nado en Leningrado o 5 de marzo de 1985 \u00e9 un futbolista ruso. Xoga de defensa e o seu equipo actual \u00e9 o Toronto FC."}
{"id": "154301", "revid": "89787", "url": "https://gl.wikipedia.org/wiki?curid=154301", "title": "Emmanuel G\u00f3mez", "text": "Emmanuel G\u00f3mez, nado en Banjul o 20 de decembro de 1990, \u00e9 un futbolista gambiano. Xoga de defensa e o seu actual equipo \u00e9 o Toronto FC."}
{"id": "154308", "revid": "56817", "url": "https://gl.wikipedia.org/wiki?curid=154308", "title": "Raivis H\u0161\u010danovi\u010ds", "text": "Raivis H\u0161\u010danovi\u010ds, nado en Riga o 17 de febreiro de 1987, \u00e9 un futbolista let\u00f3n. Xoga de defensa e o seu actual equipo \u00e9 o Toronto FC."}
{"id": "154309", "revid": "88215", "url": "https://gl.wikipedia.org/wiki?curid=154309", "title": "Copa Galiza (h\u00f3ckey a pat\u00edns)", "text": "A Copa Galiza de h\u00f3ckey a pat\u00edns foi unha competici\u00f3n de clubs de h\u00f3ckey a pat\u00edns, da que se disputaron d\u00faas edici\u00f3ns en 2008 e 2009. Compet\u00edan equipos de h\u00f3ckey galegos, independentemente da categor\u00eda na que competiran. O HC Liceo foi o vencedor das d\u00faas edici\u00f3ns. ga\u00f1ando na final en ambas ocasi\u00f3ns ao CP Cerceda, na primeira delas cando este a\u00ednda era o filial lice\u00edsta e a segunda xa como club independente."}
{"id": "154311", "revid": "56817", "url": "https://gl.wikipedia.org/wiki?curid=154311", "title": "Caixa", "text": "A palabra caixa pode facer referencia a :"}
{"id": "154312", "revid": "88215", "url": "https://gl.wikipedia.org/wiki?curid=154312", "title": "Jordi Cruyff", "text": "Jordi Cruyff, nado en \u00c1msterdan o 9 de febreiro de 1974, \u00e9 un futbolista catal\u00e1n-holand\u00e9s que xoga na demarcaci\u00f3n de dianteiro. \u00c9 fillo do lendario futbolista Johan Cruyff. Actualmente \u00e9 asesor deportivo do FC Barcelona.\nTraxectoria.\nFormouse nas categor\u00edas inferiores do FC Barcelona, debutando co primeiro equipo na tempada 1994/95 dirixido polo seu pai Johan Cruyff. Ao finalizar a tempada seguinte foi cedido ao Manchester United da Premier League, por\u00e9n non contou con moitas oportunidade e foi cedido ao Celta de Vigo na tempada 1998/99, pero so disputou oito encontros marcando un gol.\nNo ano 2000 volve \u00e1 liga espa\u00f1ola para xogar no Deportivo Alav\u00e9s xa en propiedade, en Vitoria milita tres tempadas, sendo unha peza importante do equipo que chega a clasificarse para a Copa da UEFA, por\u00e9n ao final desa mesma tempada o equipo descende a Segunda Divisi\u00f3n Espa\u00f1ola. Jordi deixa o equipo e ficha polo RCD Espanyol.\nAo finalizar esa tempada permaneceu en Barcelona semiretirado a causa das lesi\u00f3ns, adestrandose co FC Barcelona B e disputando alg\u00fan encontro de veteranos.\nNa tempada 2006/07 volveu \u00e1 actividade ao fichar polo FC Metalurh Donetsk da primeira divisi\u00f3n ucra\u00edna, xogou no equipo tres tempadas ao final das cales ocupaba a posici\u00f3n de defensa central.\nEn xu\u00f1o de 2009 fichou polo Valletta FC de Malta, onde tam\u00e9n realizou os labores de asistente do t\u00e9cnico, Tom Caanen.\nFinalmente retirouse en 2012, xogando no AEK Larnaca de Chipre.\nCoa selecci\u00f3n de f\u00fatbol.\nFoi internacional coa selecci\u00f3n de f\u00fatbol dos Pa\u00edses Baixos en nove ocasi\u00f3ns, anotando un gol. Baixo as ordes de Guus Hiddink disputou a Eurocopa de F\u00fatbol Inglaterra 1996.\nTam\u00e9n disputou nove encontros coa selecci\u00f3n de f\u00fatbol de Catalu\u00f1a, marcando dous goles."}
{"id": "154314", "revid": "89787", "url": "https://gl.wikipedia.org/wiki?curid=154314", "title": "Metro 2033", "text": "Metro 2033 \u00e9 un videoxogo de acci\u00f3n en primeira persoa que combina o survival horror con elementos do first-person shooter. O xogo bas\u00e9ase na novela \"Metro 2033\" do autor ruso Dmitry Glukhovsky. O xogo \u00e9 anunciado por 4A Games e estreado en marzo do 2010 para Xbox 360 e PC con Microsoft Windows XP/Vista ou 7.\nEn marzo do 2009, 4A Games anuncia unha sociedade mercantil con Glukhovsky para colaborar no videoxogo, present\u00e1ndose o primeiro tr\u00e1iler na Games Convention de 2009, en Leipzig. \nO xogo bas\u00e9ase completamente na versi\u00f3n dun xogador, non ten multixogador nin na rede local nin pola Internet. Pola contra, ofrece a posibilidade de diferentes modos de xogo local, aumentando o dano dos inimigos e o do xogador e eliminado o HUD (interface principal), para ofrecer un shooter m\u00e1is dif\u00edcil para os hard gamers.\nMec\u00e1nica de xogo.\nO xogador ponse no papel dun rapaz chamado Artyom. A historia transcorre nunha Moscova postapocal\u00edptica, maioritariamente dentro do sistema de metro da capital, onde o protagonista foi criado, pero ocasionalmente o xogador ten que ir \u00e1 superficie para completar misi\u00f3ns ou conseguir munici\u00f3n.\nOs lugares visitados no xogo reflicten a atmosfera escura dos t\u00faneles, a\u00ednda que nunha forma moito m\u00e1is sinistra e l\u00f3brega. Fen\u00f3menos e ru\u00eddos estra\u00f1os son frecuentes, e durante unha gran parte do xogo, Artyom soamente depende da s\u00faa lanterna para poder ver nas tebras. Por\u00e9n, a superficie \u00e9 a\u00ednda m\u00e1is mort\u00edfera, debido \u00e1 radiaci\u00f3n deixada polas bombas no pasado, e c\u00f3mpre usar unha m\u00e1scara de gas en todo momento para protexerse do aire t\u00f3xico e sobrevivir.\nMoitas veces, as localizaci\u00f3ns do xogo presentan unha distribuci\u00f3n complexa, e o xogo carece de calquera forma de mapa. A \u00fanica gu\u00eda que ten o xogador \u00e9 un comp\u00e1s, que mentres se usa non se permite a utilizaci\u00f3n das armas de fogo. As\u00ed mesmo, o xogo non incl\u00fae un medidor de sa\u00fade: \u00e9 substitu\u00eddo por manchas de sangue na pantalla e polo palpitar de Artyom (que se incrementa canto m\u00e1is dano recibe). Ademais, non hai ning\u00fan indicador que advirta ao xogador do tempo que lle falta para que o filtro da s\u00faa m\u00e1scara se esgote, v\u00e9ndose o xogador na obriga de revisar o seu reloxo continuamente para comprobar canto tempo lle falta antes de trocar o filtro por outro novo. A m\u00e1scara de gas, ademais, mostra rabu\u00f1adas ou roturas, dependendo do dano recibido en combate. Cando a m\u00e1scara rompe totalmente, \u00e9 mester substitu\u00edla para seguir respirando.\nPor outra banda, o xogo cont\u00e9n elementos cl\u00e1sicos, como a cantidade de munici\u00f3n, filtros e inxecci\u00f3ns de adrenalina (que serven para recuperar enerx\u00eda no caso de non poder esperar). Con todo, o factor m\u00e1is importante do xogo \u00e9 a administraci\u00f3n da munici\u00f3n. Isto d\u00e9bese a que, segundo narra o xogo, os cartos perderon o seu valor e as propias balas se utilizan no seu lugar.\nExisten dous tipos de balas: as \"balas de terra\"; balas de baixa calidade feitas polos habitantes do metro, e as balas militares; feitas antes da guerra, sendo estas moito m\u00e1is efectivas e, tam\u00e9n, estra\u00f1as. Estas \u00faltimas serven como moeda de xogo. \u00c9 preciso destacar que as balas de terra se poden trocar por balas militares, pero evidentemente, recibiranse poucas balas de alta calidade a\u00ednda cando se lle dea ao comerciante moitas de baixa calidade. Desta forma, o xogador vese obrigado a coidar os seus recursos.\nSinopse.\nO xogo inicia cun pequeno titorial: Artyom e Mileer chegan \u00e1 torre e at\u00f3panse con outro grupo de comandos, al\u00ed son atacados por centos de Nosalis e Demos, onde sofren baixas e un demo dir\u00edxese cara a Artyom para matalo...\nO xogo regresa oito d\u00edas antes, Artyom esperta polo seu pai adoptivo no seu cuarto, e acomp\u00e1\u00f1ao para recibir a Hunter, un comando que regresaba da superficie, pero cando se re\u00fanen son atacados por un grupo de Nosalis. Despois do ataque, o pai de Artyom fala sobre os escuros: \"Os escuros est\u00e1n al\u00ed a\u00ednda que non os vexas, son Homo novus (home novo) o seguinte elo evolutivo. Escoitaches falar da supervivencia do m\u00e1is apto? Pois, perdemos...\" Logo son informados de que os escuros atacaron un posto de garda, ao chegaren e veren o estado dos homes, Hunter dille a Artyom que vai ir tralos escuros para matalos, e p\u00eddelle, se non regresa, que busque a Mileer para que lle axude a destru\u00edlos: \"Hai que acabar con esta ameaza custe o que custe\", e as\u00ed, ao non volver Hunter, Artyom emprende unha dura e cruel viaxe a Polis, onde a s\u00faa valent\u00eda, humanidade e lealdade se por\u00e1n a proba..."}
{"id": "154315", "revid": "1131", "url": "https://gl.wikipedia.org/wiki?curid=154315", "title": "Mithril", "text": "O mithril \u00e9 un metal ficticio que aparece nas novelas de J. R. R. Tolkien, caracterizado polo seu brillo prateado, a s\u00faa lixeireza e resistencia.\nOs ananos da Xente de Durin enviaron expedici\u00f3ns mineiras a Khazad-d\u00fbm, onde se volveu extraer mithril, empregado para restaurar as portas de Minas Tirith, mais Khazad-d\u00fbm non volveu ser colonizado inmediatamente.\nBilbo Bulseiro ti\u00f1a unha camisa deste material feita por ananos."}
{"id": "154317", "revid": "23204", "url": "https://gl.wikipedia.org/wiki?curid=154317", "title": "Gl\u00f3in", "text": "Gl\u00f3in \u00e9 un personaxe ficticio das novelas \"O hobbit\" e \"O Se\u00f1or dos Aneis\", no mundo de fantas\u00eda da Terra Media creado por J. R. R. Tolkien. \u00c9 un membro nobre da raza dos ananos, membro da casa de Durin. O seu fillo Gimli partir\u00eda como representante dos ananos na Irmandade do Anel.\nGl\u00f3in naceu no ano 2783 T. E. e morreu no 15 C. E.. Foi un dos doce ananos compa\u00f1eiros de Thorin e do hobbit Bilbo Bulseiro. Era fillo de Gr\u00f3in, quen \u00e1 s\u00faa vez era neto de Borin, o fillo m\u00e1is novo do rei N\u00e1in II, e xa que logo de ascendencia directa co propio Durin I. \u00d3in, outro dos compa\u00f1eiros de Thorin, era o seu irm\u00e1n. N' \"O Se\u00f1or dos Aneis\" Gl\u00f3in participou no Consello de Elrond como representante dos ananos da Monta\u00f1a Solitaria."}
{"id": "154386", "revid": "22570", "url": "https://gl.wikipedia.org/wiki?curid=154386", "title": "Connemara RFC", "text": "O Connemara RFC \u00e9 un equipo de rugby da cidade irlandesa de Clifden, na provincia de Connacht. O equipo compite na Division 3 da All-Ireland League e a s\u00faa cor \u00e9 o negro.\n\u00c9 o club de rugby m\u00e1is occidental de toda Europa\nTraxectoria.\nO rugby x\u00f3gase na \u00e1rea de Connemara dende arredor dos anos 20, cos homes que traballaban na Marconi Station que xogaban partidos amigables cun equipo de Clifden. Logo nos anos 40, cos estudantes das escolas da \u00e1rea inclu\u00edndo Blackrock, Castleknock e Clongowes. O club creouse como resultado dos xogadores de rugby que quer\u00edan seguir a practicar este deporte durante as vacaci\u00f3ns do ver\u00e1n. O seu primeiro partido, fronte ao Galway Corinthians no d\u00eda de Santo Estevo (26 de decembro) en 1946, finalizando con empate a 6 no marcador."}
{"id": "154387", "revid": "25871", "url": "https://gl.wikipedia.org/wiki?curid=154387", "title": "Refused", "text": "Refused \u00e9 unha banda sueca de hardcore punk procedende de Ume\u00e5, formada no ano 1991. O grupo est\u00e1 formado polo vocalista Dennis Lyxz\u00e9n, o bater\u00eda David Sandstr\u00f6m, o guitarristas Kristofer Steen e o baixista Magnus Flagge. O guitarrista Jon Br\u00e4nnstr\u00f6m tocou con Refused dende 1994 ata que foi despedido a finais de 2014. As s\u00faas letras te\u00f1en unha perspectiva revolucionaria de esquerdas, e tratan os temas da moralidade clasista e burguesa, a represi\u00f3n autoritaria, a homofobia, os dereitos dos animais, a prensa, e a inutilidade da \"democracia representativa\".\nA banda editou cinco EPs e tres \u00e1lbums antes de separarse en 1998. A revista \"Kerrang!\" situou ao seu \u00e1lbum \"The Shape of Punk to Come\" no n\u00famero 13 da s\u00faa lista do 50 \u00e1lbums m\u00e1is importantes de todos os tempos. O \u00e1lbum tam\u00e9n foi nomeado por varios cr\u00edticos coma o mellor \u00e1lbum de hardcore de todos os tempos. Varios meses de intensa xira e tensi\u00f3ns internas remataron coa disoluci\u00f3n da banda, despois de que o seu derradeiro concerto nos Estados Unidos fose disolto pola polic\u00eda. Despois do fin do grupo Lyxz\u00e9n pasou a liderar a banda de garage rock The (International) Noise Conspiracy.\nEn xaneiro do ano 2012 a banda anunciou a s\u00faa reuni\u00f3n, confirmando a s\u00faa actuaci\u00f3n nos festivais de Coachella, Rock am Ring, Primavera Sound, Way Out West Festival ou Resurrection Fest entre outros. Tras realizar unha xira de case un ano a banda entrou en hiato novamente, pero anunciou unha nova reuni\u00f3n en novembro de 2014. Tras a reuni\u00f3n Refused publicou dous novos \u00e1lbums de estudio, \"Freedom\" en 2015 e \"War Music\" en 2019."}
{"id": "154388", "revid": "22570", "url": "https://gl.wikipedia.org/wiki?curid=154388", "title": "Naas RFC", "text": "O Naas RFC \u00e9 un equipo de rugby da localidade da cidade de Naas, na provincia de Leinster (Irlanda). O equipo compite na Division Three da All-Ireland League. As cores do club son camiseta a raias horizontais verdes e brancas con pantal\u00f3ns negros. \u00c9 un dos clubs m\u00e1is importantes do Condado de Kildare.\nTraxectoria.\nO club foi fundado en 1922 por Jimmy Golden, e foi un dos primeiros clubs do rugby irland\u00e9s antes de acadar o status de s\u00e1nior na tempada 1999-00."}
{"id": "154389", "revid": "89787", "url": "https://gl.wikipedia.org/wiki?curid=154389", "title": "Nenagh Ormond", "text": "O Nenagh Ormond RFC \u00e9 un club irland\u00e9s de rugby da cidade de Nenagh, no Condado de Tipperary (Munster). Actualmente compite na Division Three da AIB League e xoga os seus partidos como local no New Ormond Park.\nO club foi fundado en 1884 como The Ormond Cricket and Football Club.\nDo Nenagh Ormond sa\u00edron tres internacionais por Irlanda: Tony Courtney (1899 - 1970) Trevor Hogan (2005) e Donnacha Ryan (2008)."}
{"id": "154390", "revid": "25871", "url": "https://gl.wikipedia.org/wiki?curid=154390", "title": "Juan Velasco Alvarado", "text": "Juan Francisco Velasco Alvarado, nado na Rexi\u00f3n de Piura o 16 de xu\u00f1o de 1910, e morto en Lima o 24 de decembro de 1977, foi un militar e pol\u00edtico peruano.\nSendo xefe do Comando Conxunto das Forzas Armadas do Per\u00fa, dirixiu o golpe de estado do 3 de outubro de 1968 que depuxo o presidente Fernando Bela\u00fande Terry, electo democraticamente. Ocupou a presidencia de facto do Per\u00fa entre 1968 e 1975 no autodenominado Goberno Revolucionario das Forzas Armadas. O seu mandato co\u00f1\u00e9cese tam\u00e9n como a primeira fase do Goberno Militar (1968-1980), que durou at\u00e9 o seu derrocamento como presidente.\nTraxectoria.\nInfancia e xuventude.\nNaceu en Castela, un anexo da cidade de Piura, o 16 de xu\u00f1o de 1910 no seo dunha familia traballadora. Fillo de Juan Francisco Velasco Galo e de Clara Luz Alvarado, cursou estudos escolares primarios no Centro Escolar N\u00b0 21 e secundarios no Colexio San Miguel, ambos na s\u00faa cidade natal.\nCarreira militar.\nEn 1929, emigrou a Lima, onde se incorporou ao ex\u00e9rcito como recruta. Logo, asistiu \u00e1 Escola Militar de Chorrillos, de onde sa\u00edu como subtenente de infantar\u00eda. Pasou a estudar \u00e1 Escola Superior de Guerra (1944), onde m\u00e1is tarde foi profesor de Infantar\u00eda, T\u00e1ctica e Estado Maior (1946). Co grao de tenente coronel dirixiu a Escola Militar (1952), para despois ocupar un cargo similar \u00e1 fronte da Escola de Infantar\u00eda, at\u00e9 chegar a xefe de Estado Maior da IV Divisi\u00f3n do Centro de Instruci\u00f3n Militar do Per\u00fa (1955-1958).\nAscendido a Xeneral de Brigada do Ex\u00e9rcito do Per\u00fa no goberno de Manuel Prado Ugarteche en 1959, foi Agregado Militar na Embaixada do Per\u00fa en Par\u00eds, Francia (1962) e, para 1965, era xa Xeneral de Divisi\u00f3n EP. En xaneiro de 1968, asumiu o Comando Xeral do Ex\u00e9rcito e a presidencia do Comando Conxunto das Forzas Armadas do Per\u00fa, cargo que foi creado polo goberno de Manuel Prado Ugarteche."}
{"id": "154391", "revid": "89787", "url": "https://gl.wikipedia.org/wiki?curid=154391", "title": "Greystones RFC", "text": "O Greystones Rugby Football Club \u00e9 un club de rugby irland\u00e9s da localidade de Greystones, no Condado de Wicklow na provincia de Leinster. Actualmente compite na AIB League Divisi\u00f3n Two. Ao estar afiliado \u00e1 federaci\u00f3n de Leinster, os seus xogadores poden ser seleccionados polo equipo representativo da provincia, o Leinster Rugby.\nTraxectoria.\nO club foi fundado en 1937 na biblioteca de Greystones. En 1978 o club acada o estato de \"senior club\". O equipo ga\u00f1ou o seu primeiro trofeo en 1944, cando ga\u00f1ou a Metropolitan League \nAntigos xogadores destacados.\nIrlanda.\nOs seguintes xogadores do Greystones representaron a Irlanda ao m\u00e1ximo nivel internacional.\nBritish and Irish Lions.\nAl\u00e9n de representaren a Irlanda, alg\u00fans xogadores do Greystones tam\u00e9n representaron os British and Irish Lions. "}
{"id": "154392", "revid": "1131", "url": "https://gl.wikipedia.org/wiki?curid=154392", "title": "Francisco Morales Berm\u00fadez", "text": "Francisco Morales Berm\u00fadez Cerruti, nado en Lima o 4 de outubro de 1921 e finado na mesma cidade o 14 de xullo de 2022, foi un pol\u00edtico e militar peruano. Exerceu como presidente de facto da Rep\u00fablica do Per\u00fa desde 1975 ata 1980, na denominada \"segunda etapa\" do Goberno Revolucionario das Forzas Armadas.\nTraxectoria.\nFrancisco Morais Berm\u00fadez naceu en Lima, o 4 de outubro de 1921. Neto do Xeneral Remigio Morales Berm\u00fadez, que foi Presidente da Rep\u00fablica desde 1890 a 1894. Estudou en Lima no Colexio da Inmaculada (xesu\u00edtas). De formaci\u00f3n militar iniciada cando ti\u00f1a 18 anos, ao final da s\u00faa carreira chegou a ostentar o grao de Xeneral de Divisi\u00f3n.\nFoi Ministro de Finanzas durante o primeiro goberno de Fernando Bela\u00fande Terry en 1968. Logo do golpe de estado de 1968, baixo o mando do Xeneral Juan Velasco Alvarado, foi nomeado Xefe do Estado Maior, cargo que exerceu desde 1969 ata 1974.\nFoi Presidente do Consello de Ministros e ocupou a carteira do Ministerio de Guerra (hoxe fusionado no Ministerio de Defensa) durante os anos 1974 e 1975 e, desde febreiro de 1975, foi Comandante Xeral do Ex\u00e9rcito. No devandito cargo encabezou o \"Tacnazo\", o 29 de agosto de 1975, un incruento golpe de estado contra o presidente Juan Velasco Alvarado e ao d\u00eda seguinte autoproclamouse presidente da Rep\u00fablica do Per\u00fa como \"Xefe de Estado\" na \"Segunda Fase\" do Proceso Revolucionario das Forzas Armadas. Foi apoiado pola CIA e os servizos secretos de EEUU que se atopaban instalados en Chile apoiando o ditador Augusto Pinochet. Ante a iminente invasi\u00f3n a Chile e a posible recuperaci\u00f3n dos territorios de Arica e Tarapac\u00e1 para o Per\u00fa, deu o golpe de estado a Velasco.\nA s\u00faa intenci\u00f3n declarada foi a rectificaci\u00f3n dos excesos cometidos nas reformas sociais e econ\u00f3micas desenvolvidas pola s\u00faa predecesor. Finalmente, o seu goberno convocou a elecci\u00f3ns xerais para a formaci\u00f3n dunha Asemblea Constitu\u00ednte pola presi\u00f3n das marchas e folgas da poboaci\u00f3n. Estas elecci\u00f3ns contaron coa participaci\u00f3n das forzas pol\u00edticas do pa\u00eds, as cales participaron na elaboraci\u00f3n da Constituci\u00f3n de 1979.\nEn maio de 1980, lev\u00e1ronse a cabo as elecci\u00f3ns para elixiren democraticamente o novo Presidente da Rep\u00fablica. O escrutinio deu por vencedor a Fernando Bela\u00fande Terry, quen fora deposto polo golpe de Estado de Juan Velasco Alvarado e que asumiu a presidencia o 28 de xullo dese mesmo ano."}
{"id": "154393", "revid": "43749", "url": "https://gl.wikipedia.org/wiki?curid=154393", "title": "CP Cerceda", "text": ""}
{"id": "154394", "revid": "1603927", "url": "https://gl.wikipedia.org/wiki?curid=154394", "title": "Vigo Stick", "text": ""}
{"id": "154395", "revid": "88215", "url": "https://gl.wikipedia.org/wiki?curid=154395", "title": "Arenas Club de Getxo", "text": "O Arenas Club de Getxo (en \u00e9uscaro: \"Getxoko Arenas\") \u00e9 un club de f\u00fatbol vasco, da cidade de Getxo en Biscaia. Foi fundado en 1909 e xoga no Grupo 2 da Segunda Divisi\u00f3n B.\nFoi un dos equipos m\u00e1is importantes do f\u00fatbol espa\u00f1ol durante o primeiro terzo do s\u00e9culo XX cando ga\u00f1ou 1 Copa do Rei en 1919 e 3 subcampionatos en 1917, 1925 e 1927. Ademais, xogou 7 tempadas consecutivas en Primeira Divisi\u00f3n.\nHistoria.\nAs primeiras manifestaci\u00f3ns de f\u00fatbol na cidade datan do 1901, pero non foi ata o 1909 cando se fundou o Arenas Football Club. O ano 1912 pasou a denominarse Arenas Club e o 1917 adoptou a denominaci\u00f3n definitiva de Arenas Club de Getxo.\nO club destacou principalmente ao primeiro terzo de s\u00e9culo XX. Estableceu unha forte rivalidade coa Athletic Club de Bilbao. Non foi ata o 1917 que conseguiu vencer no Campionato Norte vencendo o resto de equipos vascos. Este mesmo ano foi finalista da Copa de Espa\u00f1a pero foi derrotado polo Madrid na final disputada en Barcelona. Dous anos m\u00e1is tarde ga\u00f1ou o campionato de Biscaia e proclamouse campi\u00f3n de Copa ao vencer \u00f3 Bar\u00e7a na final o 18 de maio de 1919 ao estadio Mart\u00ednez Campos de Madrid cun marcador final de 5-2. A ali\u00f1aci\u00f3n do equipo foi J\u00e1uregui; Vallana, Careaga; Uriarte, Arruza, Jos\u00e9 Mar\u00eda Pe\u00f1a; Ibaibarriaga, Pagaza, Ses\u00famaga, Barturen e Florencio Pe\u00f1a. O club a\u00ednda foi dous veces m\u00e1is finalista de Copa os anos 1925 e 1927.\nO ano 1928 o Arenas foi un dos 10 equipos seleccionados para disputar a primeira liga espa\u00f1ola, na que rematou quinto. A seguinte tempada, a 1929-30, rematou terceiro, a s\u00faa mellor clasificaci\u00f3n. Aqueles anos o f\u00fatbol empezou a profesionalizarse e o Arenas empezou a perder importancia. Rematou 10\u00ba e \u00faltimo a tempada 1933-34, pero a ampliaci\u00f3n da categor\u00eda a 12 equipos salv\u00e1rono do descenso. A seguinte campa\u00f1a rematou 12\u00ba e perdeu a categor\u00eda, que nunca m\u00e1is volveu recuperar. En total xogou 7 tempadas na Primeira Divisi\u00f3n. O seu \u00faltimo grande \u00e9xito foi a vitoria na Copa Vasca da tempada 1935-36.\nO ano 1944 baixou a Terceira Divisi\u00f3n. S\u00f3 volveu subir a Segunda B na tempada 1979-80.\nDatos do club.\nHistorial na liga.\n "}
{"id": "154396", "revid": "56817", "url": "https://gl.wikipedia.org/wiki?curid=154396", "title": "The Shape of Punk to Come", "text": "The Shape of Punk to Come: A Chimerical Bombination in 12 Bursts \u00e9 o terceiro e derradeiro \u00e1lbum da banda sueca de hardcore punk Refused, editado o 27 de outubro de 1998 a trav\u00e9s do selo Burning Heart Records. O t\u00edtulo do mesmo fai referencia ao \u00e1lbum de Ornette Coleman \"The Shape of Jazz to Come\", aparecido en 1959, e tam\u00e9n \u00e1 canci\u00f3n de The Nation of Ulysses \"The Sound of Jazz to Come\", do seu traballo \"Plays Pretty for Baby\", que \u00e1 s\u00faa vez fai referencia ao \u00e1lbum de Ornette Coleman. O tema \"Worms of the Senses\" \u00e9 unha alusi\u00f3n ao poema \"Howl\" de Allen Ginsberg, e a canci\u00f3n \"Refused are Fuckin' Dead\" fai referencia ao tema de Born Against \"Born Against are Fuckin' Dead\".\nListaxe de canci\u00f3ns.\nReedici\u00f3n de 2010.\nAdemais dos 12 temas do disco orixinal, esta reedici\u00f3n conta con dous discos extra.\nDisco 2: Live at Ume\u00e5 Open festival (3 de abril de 1998)\nDisco 3: DVD \"Refused Are Fucking Dead\""}
{"id": "154397", "revid": "98629", "url": "https://gl.wikipedia.org/wiki?curid=154397", "title": "Stadio Comunale de Bellinzona", "text": "O Stadio Comunale \u00e9 un estadio multi\u00fasos de Bellinzona, Su\u00edza. A s\u00faa finalidade principal \u00e9 albergar partidos de f\u00fatbol, servindo como sede ao AC Bellinzona. En 2009 ti\u00f1a unha capacidade de 6.000 espectadores, podendo chegar a albergar 20.740."}
{"id": "154398", "revid": "56817", "url": "https://gl.wikipedia.org/wiki?curid=154398", "title": "Teenage Whore", "text": "\"Teenage Whore\" \u00e9 o terceiro sinxelo da banda estadounidense de rock alternativo Hole, editado en agosto de 1991 como \u00fanico sinxelo do seu \u00e1lbum de estrea \"Pretty on the Inside\". O tema entrou na lista brit\u00e1nica de indie no n\u00famero 1.\nListaxe de canci\u00f3ns.\nTodos os temas compostos por Hole, ag\u00e1s onde se indique."}
{"id": "154399", "revid": "23204", "url": "https://gl.wikipedia.org/wiki?curid=154399", "title": "Shutter Island", "text": "Shutter Island \u00e9 un filme americano de intriga e suspense psicol\u00f3xico dirixido por Martin Scorsese. A pel\u00edcula est\u00e1 baseada na novela do mesmo nome escrita por Dennis Lehane no 2003.\nO filme est\u00e1 protagonizado por Leonardo DiCaprio, que interpreta a un polic\u00eda de Boston enviado a un centro psiqui\u00e1trico, situado nunha pequena illa chamada Shuter Island, para investigar a estra\u00f1a desaparici\u00f3n dunha perigosa paciente do hospital mental. A produci\u00f3n comezou en marzo do 2008 e fixouse o seu lanzamento para o 2 de outubro do 2010, pero a s\u00faa produtora, Paramount Pictures, adiantou esta data e, finalmente, foi estreada o 19 de febreiro do 2010 nos EUA e en Europa. \nEst\u00e1 considerado un dos filmes co final m\u00e1is confuso, e o que m\u00e1is pescudas en li\u00f1a xera. \nSinopse.\nNo ver\u00e1n de 1954, os axentes federais Teddy Daniels (Leonardo DiCaprio) e Chuck Aule (Mark Ruffalo) son destinados a Ashecliffe, un perigoso hospital psiqui\u00e1trico situado nunha remota illa estadounidense chamada Shutter Island, para investigaren as estra\u00f1as circunstancias da desaparici\u00f3n dunha reclusa, Rachel Solando, que internara no centro mental despois de afogar os seus tres fillos.\nPor outra banda, o axente Daniels acepta o caso cun interese persoal, atopar a Andrew Laeddis; o asasino da s\u00faa muller, o cal, segundo soubera Daniels, se atopa interno nese mesmo centro.\nOs dous axentes comezan a facer indagaci\u00f3ns acerca de Rachel, sen contar coa axuda do doutor John Cawley, a cabeza visible da instituci\u00f3n, que non parece moi disposto a colaborar con eles na investigaci\u00f3n. Por este motivo, ambos axentes deciden marchar da illa debido \u00e1 falta de axuda por parte dos m\u00e1ximo responsable do hospital. Pero, debido a unha forte tormenta na illa, os dous axentes vense na obriga de quedaren uns d\u00edas m\u00e1is.\nOs seguintes sucesos xirar\u00e1n en torno \u00e1 teor\u00eda de Daniels, na que sospeita que nese mesmo centro psiqui\u00e1trico se realizan crueis experimentos con reclusos. Pero, sen apenas descubrir o que ocorre nesa illa, o axente verase atrapado nun labirinto do que non lle ser\u00e1 doado sa\u00edr."}
{"id": "154400", "revid": "1131", "url": "https://gl.wikipedia.org/wiki?curid=154400", "title": "Stadion Allmend", "text": "O Stadion Allmend \u00e9 un estadio multi\u00fasos (usado principalmente para f\u00fatbol) en Lucerna, Su\u00edza. Serve de local\u00eda ao FC Luzern e ten unha capacidade de 13.000 espectadores, podendo albergar at\u00e9 25.000."}
{"id": "154401", "revid": "98629", "url": "https://gl.wikipedia.org/wiki?curid=154401", "title": "Kybunpark", "text": "O Kybunpark, anteriormente AFG Arena, \u00e9 un estadio multi\u00fasos, usado principalmente para f\u00fatbol, de St. Gallen, Su\u00edza. Serve de estadio para o FC St. Gallen e ten unha capacidade de 20\u00a0000 espectadores."}
{"id": "154402", "revid": "1131", "url": "https://gl.wikipedia.org/wiki?curid=154402", "title": "Stade de la Maladi\u00e8re", "text": "O Stade de la Maladi\u00e8re \u00e9 un estadio multi\u00fasos, usado principalmente para f\u00fatbol, de Neuch\u00e2tel, Su\u00edza. Serve como estadio para o Neuch\u00e2tel Xamax e ten capacidade para 12.500 espectadores.\nHistoria.\nConstru\u00eduse para substitu\u00edr o vello Stade de la Maladi\u00e8re e inaugurouse en 2005, cunha capacidade inferior \u00e1 do seu antecesor."}
{"id": "154403", "revid": "1131", "url": "https://gl.wikipedia.org/wiki?curid=154403", "title": "Stadion Lachen", "text": "O Stadion Lachen \u00e9 un estadio multi\u00fasos, usado principalmente para f\u00fatbol, de Thun, Su\u00edza. Serve como estadio para o FC Thun e ten capacidade para 10.350 espectadores."}
{"id": "154404", "revid": "1131", "url": "https://gl.wikipedia.org/wiki?curid=154404", "title": "Stade de Suisse", "text": "O Stade de Suisse Wankdorf \u00e9 un estadio de f\u00fatbol en Berna, Su\u00edza. Serve como estadio para o BSC Young Boys e ten unha capacidade de 32.000 espectadores. Inaugurado no 2005, foi constru\u00eddo no lugar que ocupaba o antigo estadio Wankdorf, demolido en 2001."}
{"id": "154405", "revid": "45576", "url": "https://gl.wikipedia.org/wiki?curid=154405", "title": "S\u00e9culo -III", "text": "s\u00e9culo IV adC &lt; s\u00e9culo III adC &gt; s\u00e9culo II adC\nPer\u00edodo que abrangue do 1 de xaneiro do ano 300 a. C. ata o 31 de decembro do ano 201 a. C."}
{"id": "154413", "revid": "29398", "url": "https://gl.wikipedia.org/wiki?curid=154413", "title": "Dani Alves", "text": "Daniel Alves da Silva, m\u00e1is co\u00f1ecido como Dani Alves, nado en Juazeiro, Ba\u00eda, o 6 de maio de 1983, \u00e9 un futbolista brasileiro nacionalizado espa\u00f1ol, que xoga como lateral dereito. Foi considerado por alg\u00fans medios de comunicaci\u00f3n deportivos como o mellor lateral dereito do mundo. Actualmente at\u00f3pase sen equipo tras ser detido de xeito preventivo por un presunto delito de violaci\u00f3n, o que provocou a rescisi\u00f3n do seu contrato co Club Universidad Nacional mexicano.\nTraxectoria.\nAlves debutou como profesional en 2001 no Esporte Clube Bahia e un ano despois incorporouse ao Sevilla FC que pagou por el 500.000 euros.\nA pesar de xogar como lateral, \u00e9 un xogador de marcado car\u00e1cter ofensivo, e en ocasi\u00f3ns act\u00faa como interior dereito, ademais de ser un lanzador de faltas. Dise del que \u00e9 un todocampista, pois ata chegou a xogar de mediocentro e ata de dianteiro nun partido que enfrontou ao Sevilla e o Zenit de San Petersburgo en terras rusas.\nDaniel Alves debutou de xeito oficial na Liga espa\u00f1ola o 23 de febreiro de 2003 co Sevilla FC fronte ao RCD Espanyol. Con todo, non marcar\u00eda o seu primeiro gol ata a tempada seguinte, o 9 de novembro de 2003 fronte ao Real Madrid. En agosto de 2007, Daniel Alves pediu ao Sevilla que lle deixase marchar e crecer como xogador. Con todo, as altas pretensi\u00f3ns econ\u00f3micas do Sevilla frustraron a s\u00faa fichaxe polo Chelsea FC da Premier League inglesa, o que creou un gran descontento no xogador que chegou ata a negarse a viaxar co equipo a Grecia onde disputar\u00eda un partido crucial co AEK Atenas para a s\u00faa clasificaci\u00f3n na seguinte rolda da Liga de Campi\u00f3ns. A pesar diso, quedou outro ano m\u00e1is na disciplina nervionense, sendo traspasado finalmente ao FC Barcelona.\nO 2 de xullo de 2008 foi presentado oficialmente como novo xogador do FC Barcelona ata o ano 2012, nun acto no que o presidente do club azulgrana, Joan Laporta, o definiu como \"o mellor lateral dereito do mundo\". Os 35,5 mill\u00f3ns de euros do seu traspaso (29,5 mill\u00f3ns fixos m\u00e1is seis en variables, por clasificaci\u00f3n e t\u00edtulos) convert\u00e9rono na segunda fichaxe m\u00e1is cara da historia do club -por detr\u00e1s de Overmars, e sendo posteriormente superado tam\u00e9n polo de Ibrahimovic-, sendo o terceiro desembolso m\u00e1is grande xamais realizado pola contrataci\u00f3n dun defensa. No Barcelona comezou usando o n\u00famero 2. Para a tempada 2013-14 decidiu usar o dorsal 22 coma homenaxe \u00f3 seu antigo compa\u00f1eiro \u00c9ric Abidal. Na tempada 2015-16, decidiu cambiar de novo o seu dorsal, usando desta vez o n\u00famero 6, deixado por Xavi Hern\u00e1ndez, quen deixou o club \u00f3 remate da tempada anterior.\nMarcou o seu primeiro gol co FC Barcelona o 25 de outubro de 2008 no Camp Nou fronte \u00e1 UD Almer\u00eda.\nSelecci\u00f3n nacional.\nFoi 119 veces internacional coa selecci\u00f3n do Brasil, coa que marcou oito goles. O seu debut produciuse no 2006, nun partido amigable contra Ecuador, e ao ano seguinte disputou a Copa Am\u00e9rica, proclam\u00e1ndose campi\u00f3n e marcando un dos tres goles do seu equipo na final contra a Arxentina. Durante os seguintes anos ga\u00f1ou d\u00faas Copas Confederaci\u00f3ns (2009 e 2013) e participou en dous Mundiais (Sur\u00e1frica 2010 e Brasil 2014).\nNo 2019 ga\u00f1ou a s\u00faa segunda Copa Am\u00e9rica, capitaneando \u00e1 selecci\u00f3n brasileira e derrotando na final ao Per\u00fa. Foi elixido mellor xogador do torneo. Dous anos despois formou parte da selecci\u00f3n do Brasil nos Xogos Ol\u00edmpicos de Toquio, conquistando a medalla de ouro ao vencer na final a Espa\u00f1a."}
{"id": "154414", "revid": "98629", "url": "https://gl.wikipedia.org/wiki?curid=154414", "title": "Andr\u00e9s Palop", "text": "Andr\u00e9s Palop Cervera, nado en L'Alc\u00fadia (Valencia) o 22 de outubro de 1973, \u00e9 un exfutbolista e actual adestrador de f\u00fatbol espa\u00f1ol. Xogaba de porteiro.\nTraxectoria.\nFormado na canteira do Valencia CF, a tempada 1997/98 foi cedido ao Villarreal CF, que por ent\u00f3n xogaba na Segunda Divisi\u00f3n Espa\u00f1ola. Co \"submarino amarelo\" fixo historia, ao lograr esa tempada o ascenso a Primeira divisi\u00f3n, por primeira vez na s\u00faa historia. Na m\u00e1xima categor\u00eda Palop seguiu defendendo a porter\u00eda do Villarreal con notables actuaci\u00f3ns. Ao termo da tempada e consumado o descenso vilarrealense, o Valencia CF decidiu fichalo de novo.\nEn Valencia permaneceu seis tempadas nas que o club cultivou m\u00faltiples \u00e9xitos (d\u00faas ligas, unha Copa da UEFA, unha Supercopa de Europa e dous subcampionatos da Liga de Campi\u00f3ns da UEFA). Con todo, Palop sempre estivo \u00e1 sombra de Santiago Ca\u00f1izares, e en seis anos s\u00f3 foi ali\u00f1ado en 43 partidos de liga.\nO ver\u00e1n de 2005 abandonou Valencia para incorporar ao Sevilla FC, onde axi\u00f1a se converteu nun dos alicerces do equipo. Na s\u00faa primeira tempada conquistou a Copa da UEFA, o primeiro trofeo europeo na historia do club. O t\u00edtulo reeditouse a seguinte tempada e Palop xogou un papel destacado. O 15 de marzo de 2007, Palop converteuse no heroe da xornada para o seu equipo, xa que este perd\u00eda 2-1 co Shakhtar Donetsk de Ucra\u00edna nos oitavos de final da Copa da UEFA e no tempo de desconto fixo o gol do empate rematando de cabeza un saque de esquina. Na final, xogada o 16 de maio de 2007 contra o RCD Espanyol, Palop converteuse unha vez m\u00e1is no heroe do seu equipo ao parar tres lanzamentos durante a quenda de penaltis, na que o Sevilla FC se impuxo 3 penaltis a 1 tras conclu\u00edr o tempo regulamentario co resultado de 1-1 e a pr\u00f3rroga con 2-2. Nese partido foi designado MVP do mesmo.\nA tempada 2006/07 tam\u00e9n conquistou a Supercopa de Europa e a Copa do Rei, ademais de terminar a liga en terceira posici\u00f3n, logo de pelexar durante toda a tempada polo t\u00edtulo.\nO d\u00eda 19 de maio de 2010 logrou unha nova Copa do Rei co Sevilla FC tras imporse ao Atl\u00e9tico de Madrid no Camp Nou de Barcelona por 0-2. Como homenaxe a Antonio Puerta, decidiu p\u00f3r a camiseta co n\u00famero 16 para recoller a copa de mans do Pr\u00edncipe Felipe.\nEn xu\u00f1o de 2013 fichou polo Bayer Leverkusen por unha tempada.\nSelecci\u00f3n nacional.\nO 20 de agosto de 2007 foi convocado por primeira vez pola Selecci\u00f3n de f\u00fatbol de Espa\u00f1a como recambio de urxencia do lesionado Iker Casillas, con vistas a un partido amigable contra Grecia, a\u00ednda que non chegou a debutar.\nPosteriormente foi inclu\u00eddo no combinado espa\u00f1ol que participou na Eurocopa 2008. Tras a vitoria na final, Palop vestiu a camiseta de Lu\u00eds Miguel Arconada para recibir o trofeo, como homenaxe ao ex porteiro internacional cuxo fallo na final da Eurocopa 1984 supuxo a derrota espa\u00f1ola ante Francia, un xesto que emocionou a Arconada.\nCuriosamente, \u00e9 campi\u00f3n de Europa coa Selecci\u00f3n Espa\u00f1ola sen debutar, polo que non conta como internacional."}
{"id": "154415", "revid": "23204", "url": "https://gl.wikipedia.org/wiki?curid=154415", "title": "Joan Tom\u00e1s Campasol", "text": "Joan Tom\u00e1s Campasol, nado en Xirona o 17 de maio de 1985, \u00e9 un futbolista catal\u00e1n. Xoga como dianteiro e o seu equipo actual \u00e9 o AEK Larnaca FC."}
{"id": "154421", "revid": "98629", "url": "https://gl.wikipedia.org/wiki?curid=154421", "title": "Enrique de Lucas", "text": "Enrique de Lucas Mart\u00ednez, nado en L'Hospitalet de Llobregat (Barcelona) o 17 de agosto de 1978, \u00e9 un exfutbolista espa\u00f1ol que xogaba de centrocampista.\nTraxectoria.\nXogou desde mozo nas categor\u00edas inferiores do RCD Espanyol. En 1997 xa formou parte do primeiro equipo. Debutou en Primeira Divisi\u00f3n o 15 de maio de 1998, nun partido entre o Real Valladolid e o RCD Espanyol (0\u20130). Con este equipo ga\u00f1ou a Copa do Rei 1999\u201300.\nTras un breve paso en 2001 pola Liga francesa co Paris Saint-Germain FC en calidade de cedido, regresou de novo ao Espanyol. Na tempada 2001\u201302 conseguiu a s\u00faa marca persoal de goles, facendo 7 tantos.\nNa tempada 2002\u201303 xogou co Chelsea FC na Premier League. Na tempada 2003\u201304 foi contratado polo Deportivo Alav\u00e9s, equipo co que conseguiu o ascenso \u00e1 Primeira Divisi\u00f3n na tempada 2004\u201305.\nNa campa\u00f1a 2007\u201308 fichou polo Real Murcia. Na s\u00faa primeira tempada al\u00ed o equipo non conseguiu o obxectivo marcado, a permanencia en Primeira, e ao final da tempada descendeu \u00e1 Segunda Divisi\u00f3n. Na tempada 2008\u201309 o equipo rematou no 14\u00ba posto.\nEn agosto de 2009 fichou polo FC Cartagena, no regreso do equipo cartaxin\u00e9s \u00e1 Segunda Divisi\u00f3n, co que completa unha excelente tempada marcando once goles e quedando \u00e1s portas do ascenso a Primeira Divisi\u00f3n.\nO 24 de xu\u00f1o de 2010, o secretario t\u00e9cnico do Celta de Vigo, confirmou a De Lucas como primeira fichaxe para a tempada 2010\u201311.\nSelecci\u00f3n nacional.\nNunca foi internacional coa selecci\u00f3n absoluta, a\u00ednda que si coa selecci\u00f3n sub-15, sub-16, sub-18 e sub-21."}
{"id": "154428", "revid": "98629", "url": "https://gl.wikipedia.org/wiki?curid=154428", "title": "Aritz L\u00f3pez Garai", "text": "Aritz L\u00f3pez Garai, nado en Barakaldo o 6 de novembro de 1980, \u00e9 un exfutbolista e actual adestrador espa\u00f1ol. Xogaba de mediocentro defensivo e actualmente adestra \u00f3 CD Tenerife da Segunda Divisi\u00f3n.\nTraxectoria.\nAritz L\u00f3pez Garai formouse na canteira do Athletic Club, estivo en Lezama pero non pasou ao Bilbao Athletic sen\u00f3n ao CD Baskonia tam\u00e9n filial do Athletic pero en Terceira.\nA tempada 2001/2002 pasa \u00e1 SD Gernika xa en Segunda Divisi\u00f3n B e logo tres tempadas xogando coa UB Conquense, en 2005 perde a promoci\u00f3n de ascenso a Segunda ante o Real Madrid Castilla.\nTras cumprir contrato cos conquenses firma coa UD Salamanca e \u00e9 con este equipo que logra subir de categor\u00eda ao ga\u00f1ar no partido decisivo da promoci\u00f3n de ascenso a Segunda de 2006 ao Sevilla Atl\u00e9tico. Debuta na Segunda Divisi\u00f3n e \u00e9 en xu\u00f1o de 2007 que asina co CD Castell\u00f3n.\nA tempada 2008-09 acaba contrato co CD Castell\u00f3n e, tras especularse o seu traspaso pola Real Sociedad, finalmente \u00e9 o Celta de Vigo o club que consegue o seu traspaso, e conv\u00e9rtese na segunda fichaxe dos c\u00e9lticos para a tempada 2009-10."}
{"id": "154430", "revid": "1576", "url": "https://gl.wikipedia.org/wiki?curid=154430", "title": "Sergio Ortega Gonz\u00e1lez", "text": "Sergio Ortega Gonz\u00e1lez, co\u00f1ecido futbolisticamente como Sergio Ortega, nado en Torrelavega o 25 de novembro de 1980, \u00e9 un futbolista c\u00e1ntabro, procedente da canteira da Gimn\u00e1stica de Torrelavega. Actualmente milita no Real Club Celta de Vigo.\nOcupa a posici\u00f3n de defensa e defendeu as camisetas da Gimn\u00e1stica, Racing B e CD Numancia."}
{"id": "154443", "revid": "27155", "url": "https://gl.wikipedia.org/wiki?curid=154443", "title": "Carricanta", "text": "Cos nomes de carricanta, chicharra, cigarra ou cantari\u00f1a des\u00edgnanse colectivamente uns insectos da familia \"Cicadidae\", pertencente \u00e1 orde \"Hemiptera\". A s\u00faa distribuci\u00f3n abarca climas temperados e tropicais, en t\u00f3dolos continentes excepto a Ant\u00e1rtida.\nDescrici\u00f3n.\nAs carricantas miden entre 15 e 65 mil\u00edmetros de lonxitude. Pos\u00faen un longo \"rostro\" que lles permite perfora-la casca das \u00e1rbores e outras plantas para se alimentaren do zume. Tam\u00e9n se distinguen pola cabeza ancha e os ollos grandes e avultados.\nPresentan catro \u00e1s transparentes ou transl\u00facidas, as anteriores grandes e moi visibles, e as posteriores m\u00e1is pequenas ocultas cando non est\u00e1n voando; nas \u00e1s mostran numerosas veas e unha serie de puntos negros. Cando est\u00e1n en repouso, as \u00e1s adoptan unha posici\u00f3n de tellado sobre o dorso.\nCaracter\u00edzanse polo \"canto\" que emiten os machos para atraeren as femias, un son intenso e mon\u00f3tono, repetido, producido polo chamado aparato estridulario, situado latero-ventralmente no primeiro segmento abdominal e constitu\u00eddo por membranas quitinosas chamadas \"timbais\" e sacos con aire que funcionan a modo de caixas de resonancia. Este son non \u00e9 propiamente unha estridulaci\u00f3n. Cada especie emite un son propio caracter\u00edstico. A\u00ednda que este son pode ser emitido a calquera hora do d\u00eda (son especies de h\u00e1bitos di\u00farnos), \u00e9 m\u00e1is intenso e frecuente \u00f3 solpor e \u00f3 amencer.\nCiclo biol\u00f3xico.\nPresentan un desenvolvemento completo que dura de 2 a 17 anos, segundo a especie, se ben a vida adulta s\u00f3 \u00e9 de 1-2 semanas, o tempo necesario para se reproduciren.\nEn li\u00f1as xerais, as femias po\u00f1en os ovos e morren \u00f3 pouco. A posta real\u00edzase mediante un oviscapto, co que depositan os ovos baixo a casca, en n\u00famero de ata 300. As larvas nacen no outono, transf\u00f3rmanse en ninfas e caen \u00f3 chan, penetrando na terra grazas \u00f3 primeiro par de extremidades anteriores, adaptadas \u00e1 escavaci\u00f3n. Nestas galer\u00edas subterr\u00e1neas permanecen durante anos, aliment\u00e1ndose do zume das ra\u00edces. Chegado o momento da muda, saen da terra e soben \u00e1s \u00e1rbores, en maio-xu\u00f1o, onde mudan a imago e logo a exemplares adultos, desenvolvendo as \u00e1s e o aparato xenital.\nO apareamento ten lugar durante os meses de ver\u00e1n, variando moito segundo a especie e a rexi\u00f3n xeogr\u00e1fica.\nTaxonom\u00eda.\nA clasificaci\u00f3n en subfamilias e tribos \u00e9 obxecto de discusi\u00f3n entre os entom\u00f3logos, atop\u00e1ndose a\u00ednda en construci\u00f3n.\nA carricanta na cultura popular.\nA carricanta e a formiga son os protagonistas dunha afamada f\u00e1bula atribu\u00edda a Esopo que logo foi recreada por La Fontaine e, despois, por Samaniego.\nNa literatura oral galega ten moi pouca representaci\u00f3n:"}
{"id": "154449", "revid": "29398", "url": "https://gl.wikipedia.org/wiki?curid=154449", "title": "Andr\u00e9s T\u00fa\u00f1ez", "text": "Andr\u00e9s Jos\u00e9 T\u00fa\u00f1ez Arceo, co\u00f1ecido como Andr\u00e9s T\u00fa\u00f1ez ou simplemente T\u00fa\u00f1ez, nado o 15 de marzo de 1987 en Caracas, \u00e9 un futbolista galego nado en Venezuela. Xoga de defensa central e o seu equipo actual \u00e9 o BG Pathum United de Tailandia. Foi internacional coa selecci\u00f3n venezolana.\nTraxectoria.\nOrixes e comezos no f\u00fatbol (1987-2006).\nSeus pais, Pepe e Margarita, naturais de Bertamir\u00e1ns (Ames) emigraron a Venezuela xusto antes de nacer el. Sete anos logo do seu nacemento a familia volveu a Bertamir\u00e1ns, onde seus pais abriron un restaurante.\nDeu os seus primeiros pasos no f\u00fatbol no colexio de La Salle e logo xogou varios anos na Escola de F\u00fatbol Rosal\u00eda de Castro, antes de entrar na SD Compostela no seu segundo ano de cadete. No ano 2004 fichou polo Celta de Vigo para formar parte do seu equipo xuvenil e na tempada 2006/07 ascendeu ao filial do club, o Celta B, que militaba na Segunda Divisi\u00f3n B, onde pronto se fixo coa titularidade. O 17 de febreiro de 2008 nun partido contra o Lugo lesionouse de gravidade tras un golpe contra a porter\u00eda, o que o mantivo no dique seco toda a tempada. \nCelta de Vigo (2006-2013).\nO 7 de outubro de 2009 logrou unha recompensa \u00e1s s\u00faas boas actuaci\u00f3ns no filial cunha convocatoria para o primeiro equipo do Celta no partido de Copa do Rei contra o Girona. Dous meses despois renovou o seu contrato co club por 4 anos m\u00e1is e o 16 de xaneiro debutou na Segunda Divisi\u00f3n nun partido contra a Real Sociedad en Bala\u00eddos. O 31 de xaneiro de 2010 Eusebio Sacrist\u00e1n, adestrador do primeiro equipo, comunicou en rolda de prensa que T\u00fa\u00f1ez era xa a todos os efectos xogador do primeiro equipo, que se atopaba preto dos postos de descenso. Disputou un total de 23 partidos co primeiro equipo esa tempada, e marcou o seu primeiro gol nun encontro de liga contra o Murcia.\nTivo un papel secundario na tempada 2010/11, na que s\u00f3 xogou 8 partidos, pero f\u00edxose cun posto de titular na zaga celeste na seguinte campa\u00f1a, na que que o equipo vigu\u00e9s conseguiu o ascenso \u00e1 Primeira Divisi\u00f3n, e foi tam\u00e9n titular en case todos os partidos da tempada 2012/13 en Primeira.\nCesi\u00f3n a Xerusal\u00e9n (2013-2014).\nEn setembro de 2013 foi cedido ao Beitar Jerusalem, ao non contar para o novo adestrador Luis Enrique, e preferir xogar noutro equipo de cara a preparar a s\u00faa posible participaci\u00f3n no Mundial do Brasil 2014. No equipo israel\u00ed, do que era directivo o ex c\u00e9ltico Haim Revivo, realizou unha boa campa\u00f1a xogando todos os partidos, e incluso levou con el a Jonathan Vila, que tampouco contaba para Luis Enrique.\nBuriram United FC (2014-2020).\nAo volver da cesi\u00f3n desvinculouse do club vigu\u00e9s e emprendeu unha nova viaxe, esta vez a Tailandia, onde fichou polo Buriram United FC, dirixido por Alejandro Men\u00e9ndez. Militou neste equipo durante seis tempadas, convert\u00e9ndose nun \u00eddolo para a afecci\u00f3n e no terceiro m\u00e1ximo goleador do club con 56 goles (a pesar de ser defensa central). Conquistou 12 t\u00edtulos co equipo de Buriram, entre eles catro de liga. Entre medias xogou tam\u00e9n uns meses de 2017 cedido no Elche CF, na Segunda Divisi\u00f3n.\nBG Pathum United FC (2020-actualidade).\nEn maio de 2020 asinou por d\u00faas tempadas co BG Pathum United, co que conquistou no seu primeiro ano a primeira liga tailandesa para o club.\nSelecci\u00f3n nacional.\nDebutou coa selecci\u00f3n de Venezuela o 2 de setembro de 2011 nun partido contra a Arxentina, no que entrou como substituto de Fernando Amorebieta. Disputou un total de 16 partidos co combinado venezolano."}
{"id": "154451", "revid": "88215", "url": "https://gl.wikipedia.org/wiki?curid=154451", "title": "Alejandro L\u00f3pez S\u00e1nchez", "text": "Alejandro \"\u00c1lex\" L\u00f3pez S\u00e1nchez, nado en Ferrol o 11 de xaneiro de 1988, \u00e9 un futbolista galego. Xoga de centrocampista e o seu actual equipo \u00e9 o Racing de Ferrol da Primeira Divisi\u00f3n RFEF.\nTraxectoria.\nFormouse nas categor\u00edas inferiores do Racing de Ferrol e debutou co primeiro equipo con s\u00f3 15 anos, nun partido ante o Deportivo da Coru\u00f1a no Trofeo Concepci\u00f3n Arenal de 2003. O seu debut en partido oficial produciuse o 15 de maio de 2005, nun partido da Segunda Divisi\u00f3n. Con tan s\u00f3 dezasete anos, \u00c1lex substitu\u00edu o seu compa\u00f1eiro Cyril Granon no minuto 78 do partido que enfrontaba os ferrol\u00e1ns contra o Club Deportivo Tenerife, e que se saldou cun empate a dous tantos.\nPola falta de oportunidades no Racing, decidiu buscar outros equipos nos que demostrar as s\u00faas posibilidades. As\u00ed, tras lograr a carta de liberdade, no mercado de inverno da tempada 2006/07 asinou polo Nar\u00f3n Balomp\u00e9 da Terceira Divisi\u00f3n. Tras tres campa\u00f1as nesta categor\u00eda, os seus numerosos goles espertaron o interese do Celta de Vigo, polo que o 3 de xu\u00f1o de 2009, e tras unha dura pugna entre o o club vigu\u00e9s e o Racing de Ferrol, confirmouse finalmente a s\u00faa fichaxe polo club celeste.\nTras pasar uns meses no filial celeste, o 9 de xaneiro de 2010 \u00e9 convocado por Eusebio Sacrist\u00e1n para o duelo que o Celta disputou contra o N\u00e0stic de Tarragona. Con todo, non chegou a xogar ning\u00fan minuto, e o seu debut como membro do primeiro equipo viuse aprazado ata o d\u00eda 13 de xu\u00f1o de 2010, no partido que enfrontaba o Celta de Vigo contra a Real Sociedad.\nNo ver\u00e1n de 2019 regresou \u00e1 s\u00faa cidade natal para formar de novo no Racing de Ferrol."}
{"id": "154455", "revid": "89787", "url": "https://gl.wikipedia.org/wiki?curid=154455", "title": "Diego L\u00f3pez Rodr\u00edguez", "text": "Diego L\u00f3pez Rodr\u00edguez, nado en Paradela o 3 de novembro de 1981, \u00e9 un futbolista galego, que xoga de porteiro no Rayo Vallecano. Formado na canteira do Lugo, fichou no ano 2000 polo Real Madrid, para xogar primeiro nos seus dous filiais e logo no primeiro equipo, onde apenas tivo protagonismo debido \u00e1 competencia de Iker Casillas. Entre 2007 e 2012 militou no Villarreal, onde foi titular indiscutible e onde se converteu no gardameta con m\u00e1is encontros oficiais da historia do club. \nTras un breve paso polo Sevilla regresou ao Real Madrid, quitoulle a titularidade a Casillas e participou na conquista da d\u00e9cima Liga de Campi\u00f3ns para o club. A continuaci\u00f3n xogou d\u00faas tempadas no Milan, sendo titular na primeira delas pero perdendo dita condici\u00f3n na segunda, trala irrupci\u00f3n de Gianluigi Donnarumma. Pasou ent\u00f3n a xogar no Espanyol, no que militou ata os 40 anos, ga\u00f1ando un Trofeo Zamora de Segunda Divisi\u00f3n e convert\u00e9ndose nun xogador hist\u00f3rico do club. \nFoi internacional coa selecci\u00f3n espa\u00f1ola nun partido amigable ante Macedonia en 2009.\nTraxectoria.\nInicios.\nComezou a xogar ao f\u00fatbol no seu Paradela natal e colocouse por primeira vez de porteiro mentres xogaba nun equipo de f\u00fatbol 7 chamado Euromoble. En 1993 entrou na secci\u00f3n de f\u00fatbol sala da Sarriana, en categor\u00eda infantil, onde xogaba como defensa central e porteiro suplente. \nLugo.\nEn 1994 entrou na canteira do Lugo, e al\u00ed o adestrador Kubala colocouno definitivamente na porter\u00eda. Tras seis anos nas categor\u00edas inferiores do club albivermello, o 5 de xaneiro do ano 2000 debutou co primeiro equipo na Segunda Divisi\u00f3n B. Foi nun encontro ante o P\u00e1raja-Playas, no que o adestrador Fabri lle deu entrada no minuto 15 trala expulsi\u00f3n do gardameta titular, o hist\u00f3rico Jos\u00e9 Dom\u00ednguez, e no que acabou encaixando catro goles. Disputou un segundo partido co Lugo catro meses despois, sa\u00edndo de titular ante o Sporting de Gij\u00f3n B.\nReal Madrid (1\u00aa etapa).\nFiliais.\nNo ver\u00e1n de 2000 fichou polo Real Madrid para xogar no seu segundo filial, o Real Madrid C. Foi o gardameta titular do equipo na tempada 2000/01 na Terceira Divisi\u00f3n, mentres que na seguinte sa\u00edu cedido ao Alcorc\u00f3n, da Segunda Divisi\u00f3n B, onde non contou con ning\u00fan minuto, sendo o porteiro titular David Criado. Regresou ao Real Madrid C para a campa\u00f1a 2002/03 e a continuaci\u00f3n pasou dous anos no Real Madrid Castilla, con L\u00f3pez Caro como adestrador. No primeiro apenas dispuxo de minutos, pero na tempada 2004/05 xogou 32 encontros e conseguiu o ascenso a Segunda Divisi\u00f3n. Esa mesma campa\u00f1a chegaron as s\u00faas primeira convocatorias co primeiro equipo, pero sen debutar en partido oficial.\nPrimeiro equipo.\nNo ver\u00e1n de 2005 deu o salto definitivo ao primeiro equipo e converteuse no segundo gardameta do Real Madrid, por detr\u00e1s de Iker Casillas. O 6 de decembro de 2005 debutou co equipo na Liga de Campi\u00f3ns, nunha derrota por 2-1 diante do Olympiacos no estadio Georgios Karaiskakis, no que foi tam\u00e9n o primeiro partido de L\u00f3pez Caro no banco do club branco.\nEsa mesma campa\u00f1a foi titular en tres partidos da Copa do Rei e o 30 de abril de 2006 fixo o seu debut na Primeira Divisi\u00f3n, nun partido ante Osasuna no Reyno de Navarra, no que entrou nos minutos finais trala expulsi\u00f3n de Casillas. Foi titular na seguinte xornada ante o Racing de Santander no Sardinero.\nNa tempada 2006/07 foi novamente suplente de Casillas. Non tivo minutos no campionato de liga, que terminou con vitoria madridista, pero foi titular nos partidos da Copa do Rei e nun encontro da Liga de Campi\u00f3ns ante o Dynamo de K\u00ediv.\nVillarreal.\nNo ver\u00e1n de 2007 foi traspasado ao Villarreal CF por seis mill\u00f3ns de euros. Empezou a tempada 2007/08 como suplente de Sebasti\u00e1n Viera, a\u00ednda que finalmente logrou desprazalo da titularidade, acabando a campa\u00f1a con 34 partidos disputados. Ao termo da competici\u00f3n o Villarreal logrou un hist\u00f3rico subcampionato de liga e Diego L\u00f3pez foi elixido pola UEFA como o porteiro revelaci\u00f3n do campionato.\nNa tempada 2008/09 consolidouse como gardameta titular do \"submarino amarelo\" e converteuse nun dos porteiros m\u00e1is destacados do f\u00fatbol espa\u00f1ol, feito que lle abriu as portas da selecci\u00f3n espa\u00f1ola. Titular indiscutible, encadeou 121 xornadas de liga consecutivas defendendo a porter\u00eda do club castellonenco entre 2007 e 2012, cifra que ning\u00fan futbolista conseguira no s\u00e9culo XXI, e que foi superada uns anos despois por I\u00f1aki Williams. Xogou un total de cinco tempadas no Villarreal, nas que disputou d\u00faas edici\u00f3ns da Liga de Campi\u00f3ns e tres da Europa League. Deixou o club amarelo en 2012 como o porteiro con m\u00e1is partidos oficiais da historia do club (230), marca que mantivo ata 2021, cando foi superado por Sergio Asenjo.\nSevilla.\nO 22 de maio de 2012, o Sevilla anunciou a fichaxe de Diego L\u00f3pez por 3,5 mill\u00f3ns de euros, nun contrato por cinco anos. Con todo, xogou s\u00f3 media tempada no club andaluz, compartindo a titularidade con Andr\u00e9s Palop.\nReal Madrid (2\u00aa etapa).\nO 25 de xaneiro de 2013 o Sevilla e o Real Madrid chegaron a un acordo para o traspaso do gardameta, que regresou as\u00ed ao club madrile\u00f1o para suplir a baixa de Iker Casillas, mancado nunha man. O seu bo rendemento e as s\u00faas destacadas paradas na vitoria por 1-2 sobre o Manchester United en Old Trafford, fixeron que o adestrador Jos\u00e9 Mourinho o mantivera como titular trala recuperaci\u00f3n de Casillas. Na seguinte tempada chegou ao banco o italiano Carlo Ancelotti, que decidiu manter a Diego L\u00f3pez como meta titular nos partidos de liga e a Casillas nos de Copa do Rei e Liga de Campi\u00f3ns. A\u00ednda as\u00ed, o lucense xogou un partido da Liga de Campi\u00f3ns ante o Galatasaray, competici\u00f3n que o equipo branco acabou conquistando, xunto \u00e1 Copa do Rei.\nMilan.\nEn agosto de 2014 foi traspasado ao Milan, co que debutou na Serie A na primeira xornada da tempada 2014/15, nun partido contra a Lazio, no que lle parou un penalti a Antonio Candreva. Foi titular durante o resto da tempada, excepto en varias xornadas que causou baixa por lesi\u00f3n. Comezou como primeiro gardameta tam\u00e9n na seguinte campa\u00f1a, pero trala oitava xornada, o adestrador serbio Sini\u0161a Mihajlovi\u0107 preferiu darlle unha oportunidade a Gianluigi Donnarumma, de 16 anos, cuxas grandes actuaci\u00f3ns deixaron ao galego sen poder disputar m\u00e1is partidos co club lombardo.\nEspanyol.\nAnte a falta de minutos en Italia, no ver\u00e1n de 2016 foi cedido ao Espanyol, regresando as\u00ed \u00e1 liga espa\u00f1ola. No equipo dirixido por Quique S\u00e1nchez Flores f\u00edxose rapidamente coa titularidade e na seguinte tempada pasou a ser xogador en propiedade do club. Nos seguintes anos mantivo un alto nivel de xogo, estableceu un novo r\u00e9cord de minutos sen encaixar un gol para un porteiro do club (586) e participou na hist\u00f3rica xeira do Espanyol de partidos europeos invicto, no que superaron os 21 do Ajax.\nViviu un descenso a Segunda Divisi\u00f3n na tempada 2019/20 e na seguinte, xa con 39 anos, foi o gardameta menos goleado da categor\u00eda de prata, encaixando s\u00f3 25 goles en 40 partidos e contribu\u00edndo ao ascenso do club como campi\u00f3n de Segunda. Na tempada 2021/22 foi o porteiro titular en 36 dos 38 partidos de liga, con notables actuaci\u00f3ns, a pesar do cal, o club non renovou o seu contrato, feito que colleu por sorpresa ao xogador. Deixou o equipo barcelon\u00e9s despois de 213 partidos e con status de futbolista hist\u00f3rico do club.\nRayo Vallecano.\nEn xullo de 2022 anunciouse a s\u00faa fichaxe polo Rayo Vallecano.\nSelecci\u00f3n galega.\nEn 2005 foi convocado por Arsenio Iglesias e Fernando V\u00e1zquez para a selecci\u00f3n galega, recuperada tras d\u00e9cadas de inactividade. Foi titular no partido inaugural ante o Uruguai no estadio de San L\u00e1zaro e participou tam\u00e9n nos seguintes tres encontros, ante Ecuador, o Camer\u00fan e Ir\u00e1n.\nSelecci\u00f3n espa\u00f1ola.\nO 20 de marzo de 2009, o seleccionador nacional espa\u00f1ol, Vicente del Bosque, convocouno por primeira vez para dous partidos da selecci\u00f3n espa\u00f1ola contra Turqu\u00eda, correspondentes \u00e1 clasificaci\u00f3n para o Mundial de 2010, aos que acudiu como terceiro porteiro. Tam\u00e9n como terceiro porteiro, estivo entre os 23 elixidos para disputar a Copa Confederaci\u00f3ns 2009 en Sur\u00e1frica. Con todo, non debutou ata o 12 de agosto de 2009, nun amigable contra Macedonia no estadio Filipo II de Skopje, no que entrou como substituto de Pepe Reina na segunda parte e onde Espa\u00f1a acabou ga\u00f1ando 2-3.\nVida persoal.\nO 11 de xu\u00f1o de 2011 casou en Ponte Sampaio con Iria Otero, coa que tivo tres fillas: Zoe, Bianca e Flavia."}
{"id": "154457", "revid": "89787", "url": "https://gl.wikipedia.org/wiki?curid=154457", "title": "FC Vaslui", "text": "O Fotbal Club Vaslui \u00e9 un club de f\u00fatbol de Vaslui, Roman\u00eda. Fundouse en 2002 e compite na Liga I, m\u00e1xima categor\u00eda do f\u00fatbol roman\u00e9s.\nEstadio.\nO campo do FC Vaslui \u00e9 o Stadionul Municipal, con capacidade para 11.220 espectadores."}
{"id": "154459", "revid": "23204", "url": "https://gl.wikipedia.org/wiki?curid=154459", "title": "Vaslui", "text": "Vaslui \u00e9 un concello e capital do condado de Vaslui, na hist\u00f3rica rexi\u00f3n de Moldavia, en Roman\u00eda. A s\u00faa poboaci\u00f3n (en 2002) era de 70.247 persoas."}
{"id": "154463", "revid": "25871", "url": "https://gl.wikipedia.org/wiki?curid=154463", "title": "Luis Jos\u00e9 de Orbegoso", "text": "Luis Jos\u00e9 de Orbegoso y Moncada Galindo (* Facenda Chuquisongo, 25 de agosto de 1795 - \u2020 Trujillo, 5 de febreiro de 1847) foi un militar e pol\u00edtico peruano. Participou a favor da independencia do seu pa\u00eds. Presidente Constitucional do Per\u00fa de 1833 a 1836 (a\u00ednda que a t\u00edtulo provisorio) e Presidente do Estado Nor-Peruano (integrante da Confederaci\u00f3n Per\u00fa-Boliviana), entre 1837 e 1838. Desenvolveu a s\u00faa carreira pol\u00edtica durante unha etapa de profunda divisi\u00f3n social e unha continua guerra civil polo que en varios momentos o seu goberno constitucional coexistiu cos dos militares golpistas Pedro Pablo Berm\u00fadez e Felipe Santiago Salaverry.\nTraxectoria.\nLu\u00eds Jos\u00e9 de Orbegoso foi fillo de Xusto de Orbegoso e Burutar\u00e1n e de Francisca Moncada-Galindo e Morais, membros da nobreza colonial asentados na cidade de Trujillo. Por v\u00eda materna era descendente dos antigos condes de Olmos.\nNaceu na facenda Chuquisongo, preto de Huamachuco, no actual departamento da Libertad. Militou ao principio como oficial das milicias coloniais, para enrolarse logo ao bando patriota, participando con Jos\u00e9 de San Mart\u00edn na guerra da independencia. Foi nomeado Prefecto do departamento da Libertad durante a ditadura de Sim\u00f3n Bol\u00edvar. Durante o goberno de Jos\u00e9 de la Mar participou na guerra contra a Gran Colombia.\nTralo derrocamento de La Mar retirouse \u00e1 s\u00faa facenda (1829). Pero retornou \u00e1 vida p\u00fablica como deputado por Huamachuco, na Convenci\u00f3n Nacional convocada en 1833. Ao conclu\u00edr o primeiro goberno de Agust\u00edn Gamarra foi elixido Presidente provisorio da Rep\u00fablica en 1833, ga\u00f1\u00e1ndolle a Pedro Pablo Berm\u00fadez, o candidato preferido de Gamarra.\nBaixo o seu goberno promulgouse a Constituci\u00f3n liberal de 1834. O seu mandato viuse turbado pola s\u00faa inimizade cos gamarristas. Estes, encabezados por Berm\u00fadez e A Mariscala (esposa de Gamarra) deron un golpe de estado a principios de 1834, pero acabaron por ser derrotados. As\u00ed mesmo tivo que lidar co mozo Felipe Santiago Salaverry quen se proclamou Xefe Supremo da Rep\u00fablica en 1835, aproveitando que se achaba f\u00f3ra da capital. Con todo, Orbegoso non perdeu o control de parte sur do pa\u00eds e, contando co apoio do ent\u00f3n presidente de Bolivia, Andr\u00e9s de Santa Cruz, recuperou o poder (a\u00ednda que s\u00f3 nominalmente) e regresou a Lima. En pago ao apoio que recibiu de Santa Cruz, accedeu a formar con este a Confederaci\u00f3n Per\u00fa-Boliviana. Santa Cruz asumiu o Supremo Protectorado da Confederaci\u00f3n e Orbegoso mantivo unicamente a presidencia do Estado Nor-Peruano.\nAo producirse a invasi\u00f3n da chamada \"Expedici\u00f3n Restauradora\" peruano-chilena, Orbegoso quixo representar o sentimento peruanista e expulsar tanto a bolivianos como a chilenos. Por\u00e9n, foi derrotado polos restauradores no combate de Portada de Gu\u00edas (1838). Tras un intento de reconciliaci\u00f3n con Santa Cruz, este cominouno a abandonar o pa\u00eds.\nOrbegoso sa\u00edu ao desterro rumbo a Ecuador. Regresou posteriormente, a\u00ednda que xa afastado da vida pol\u00edtica activa. Morreu en Trujillo en 1847."}
{"id": "154469", "revid": "1131", "url": "https://gl.wikipedia.org/wiki?curid=154469", "title": "Kiko da Silva", "text": "Francisco Javier da Silva Irago, co\u00f1ecido artisticamente como Kiko Da Silva, nado en Vigo o 20 de xu\u00f1o de 1979, \u00e9 un autor de banda dese\u00f1ada historietista, ilustrador e director editorial galego.\nTraxectoria.\nXa de novo, con 17 anos, acadou o premio Ourense de Banda Dese\u00f1ada \u00f3 mellor autor afeccionado. Licenciouse en Belas Artes pola Universidade de Vigo, na facultade de Pontevedra.\nEn 2002 comezou a publicar a serie \"Fiz nos biosbardos\" no semanario infantil \"Golfi\u00f1o\", distribu\u00eddo por \"La Voz de Galicia\", con historietas autoconclusivas dunha p\u00e1xina a cor. Fiz, o protagonista, era un cativo cunha estra\u00f1a afecci\u00f3n aos residuos org\u00e1nicos.\nDirixe a revista de historietas semestral \"BD Banda\", ademais de publicar algunhas historietas. A publicaci\u00f3n naceu promovida polo propio Da Silva e Cano Paz, e contou con apoio institucional do concello de Pontevedra a partir do segundo n\u00famero. En 2007 a publicaci\u00f3n profesionalizouse coa colaboraci\u00f3n da Editorial Kalandraka, sendo relanzada cun novo n\u00famero un e distribuci\u00f3n estatal cunha dobre edici\u00f3n en galego e castel\u00e1n.\nParticipa na revista de historietas infant\u00eds \"Mister K\" con d\u00faas series fixas: \"Clases con guasa\" (peripecias de Guasa, un estudante lacaz\u00e1n e non moi intelixente) e \"TurisTeo\" (relacionada co mundo das viaxes e con Teo como \"presentador\" da serie). Tam\u00e9n debuxaba con frecuencia historietas da secci\u00f3n de actualidade ou tema de portada. Logo de colaborar nesta publicaci\u00f3n, pasou a publicar de xeito espor\u00e1dico en \"El Jueves\", co personaxe Emilio Eurista.\nDirixe a revista c\u00f3mica \"Retranca\" e colabora habitualmente con \"La Voz de Galicia\" nas edici\u00f3ns locais de Pontevedra e Vigo, amais de ilustrar os mon\u00f3logos de R\u00f3ber Bodegas. No 2012 fundou a primeira Escola Profesional de Banda Dese\u00f1ada e ilustraci\u00f3n de Galicia, co\u00f1ecida como O Garaxe Herm\u00e9tico, na que traballa como mestre.\nNas Elecci\u00f3ns xerais de Espa\u00f1a de abril de 2019 foi candidato na lista do BNG ao Congreso dos Deputados pola Provincia de Pontevedra. Repetiu candidatura nas de novembro do mesmo ano.\nIlustraci\u00f3ns.\nNo sector da literatura infantil, iniciouse en 1996 co libro \"Laia, a nena da illa\" (Xerais, 2006) ao que seguiu en 1998 co libro de Dolores Rial Fern\u00e1ndez \"O cumpreanos do rei Peric\u00f3n\" (Ir Indo) ou O pirata Xocas (Ir Indo). Posteriormente ilustrou varios libros para a editorial Kalandraka: \"A memoria das \u00e1rbores\" (2000), \"Cando Marti\u00f1o tivo ganas de mexar na noite de Reis\" (2000), de Chema Heras, \"Moncho e a mancha\" (2002, escrito por el mesmo) ou \"Rato de Campo e rato de cidade\" (2004), no ano 2007 publica \"Que contan as ovellas para durmir\" (Galaxia) e en 2019 Orestes perde o sentido (Xerais)."}
{"id": "154471", "revid": "1131", "url": "https://gl.wikipedia.org/wiki?curid=154471", "title": "Brenda Blethyn", "text": "Brenda Blethyn, de nome real Brenda Anne Bottle, nada en Ramsgate, Kent, o 20 de febreiro de 1946, \u00e9 unha actriz e escritora inglesa.\nTraxectoria.\nBlethyn iniciou a s\u00faa carreira nos teatros como parte da Royal National Theatre e estreou na televisi\u00f3n en 1980. Primeiramente tivo alg\u00fans papeis secundarios, como en \"The Witches\" (1990) ou \"A River Rons Through It\" (1992)."}
{"id": "154472", "revid": "89787", "url": "https://gl.wikipedia.org/wiki?curid=154472", "title": "Rachid Bouchareb", "text": "Rachid Bouchareb (en ), nado en Par\u00eds o 1 de setembro de 1953, \u00e9 un director e produtor de cinema franc\u00e9s de orixe alxeriana. Acadou certa sona internacional a ra\u00edz do seu filme \"London River\" (2009).\nTraxectoria.\nEntre 1977 e 1983, traballou como axudante de direcci\u00f3n para a compa\u00f1\u00eda de produci\u00f3n da televisi\u00f3n estatal francesa, Soci\u00e9t\u00e9 fran\u00e7aise de production (S. F. P). Posteriormente, traballou para as emisoras TF1 e Antenne 2. Formou unha produtora chamada 3B co seu socio Jean Br\u00e9hat en 1988.\nBouchareb comezou a dirixir curtametraxes na d\u00e9cada de 1980. O seu debut na longametraxe chegou en 1985 con \"B\u00e2ton Rouge\". Dende ese momento os seus filmes m\u00e1is aclamados incl\u00faen \"Poussi\u00e8res de vie\", candidato ao \u00d3scar ao mellor filme en lingua non inglesa en 1995, \"Little Senegal\" en 2001 e \"Two Men in Town\" en 2014, estreados no Festival de Cinema de Berl\u00edn, e \"Indig\u00e8nes\", que recibiu unha candidatura ao \u00d3scar e premios no Festival de Cannes.\nO seu filme \"Hors-la-loi\", competiu pola Palma de Ouro en Cannes, foi a proposta alxeriana ao \u00d3scar ao mellor filme en lingua non inglesa na 83\u00aa edici\u00f3n dos \u00d3scar e finalmente foi unha das cinco candidatas."}
{"id": "154473", "revid": "4527630", "url": "https://gl.wikipedia.org/wiki?curid=154473", "title": "Armand Amar", "text": "Armand Amar, nado en Xerusal\u00e9n en 1953, \u00e9 un compositor israel\u00ed.\nTRaxectoria.\nPasou a s\u00faa infancia en Marrocos, medrando mergullado entre diversas cultura, de \u00c1frica de Norte, do Oriente e m\u00e1is algunha europea. En 2010 viv\u00eda en Par\u00eds. Ga\u00f1ou un premio C\u00e9sar \u00e1 mellor m\u00fasica de pel\u00edcula por \"Le concert\" en 2010."}
{"id": "154476", "revid": "12452", "url": "https://gl.wikipedia.org/wiki?curid=154476", "title": "Jonathan Urretavizcaya Da Luz", "text": ""}
{"id": "154477", "revid": "895", "url": "https://gl.wikipedia.org/wiki?curid=154477", "title": "Stopira", "text": "Ianique dos Santos Tavares, co\u00f1ecido como Stopira, nado en Praia o 20 de maio de 1988, \u00e9 un futbolista caboverdiano. Xoga de defensa e o seu equipo actual \u00e9 o Videoton FC de Hungr\u00eda.\nTraxectoria.\nNa tempada 2008-09 firmou por dous anos co CD Santa Clara, equipo co que xogar\u00eda 6 partidos a primeira tempada. Ao ano seguinte logra a regularidade, xogando 26 encontros. O 9 de xullo de 2010 o Deportivo da Coru\u00f1a anunciaba a s\u00faa contrataci\u00f3n por 4 tempadas, que alternar\u00e1 entre o primeiro e o segundo equipo.\nSelecci\u00f3n nacional.\nStopira \u00e9 un xogador titular da selecci\u00f3n de Cabo Verde, coa que xogou alg\u00fans partidos."}
{"id": "154482", "revid": "85894", "url": "https://gl.wikipedia.org/wiki?curid=154482", "title": "Carlos Varela Veiga", "text": "Carlos Varela Veiga, nado en Lugo o 29 de outubro de 1945 e finado en Malpica de Berganti\u00f1os o 20 de agosto de 1980, foi un cineasta galego.\nTraxectoria.\nVida.\nNace no barrio Feixoo de Lugo. Estudou na Universidade Laboral de Xix\u00f3n, onde se titulou como mestre industrial. En 1965 obtivo o t\u00edtulo de delineante naval pola Universidade da Coru\u00f1a. Logo dunha breve estad\u00eda en Barcelona, onde traballou como t\u00e9cnico publicista, instalouse en Lugo, traballando como profesor de debuxo sucesivamente no colexio dos Irmans Maristas, nas Josefinas e no Colexio Fingoi de Lugo, onde comezou a traballar no ano 1975.\nEn 1972 inicia a s\u00faa militancia na UPG, ao tempo que comeza a s\u00faa traxectoria como dese\u00f1ador gr\u00e1fico, cineasta e promotor do cine. Cofunda o cineclube Valle Incl\u00e1n de Lugo, e logo, en 1976 cofunda a produtora cinematogr\u00e1fica N\u00f3s.\nFaleceu en Malpica, nun accidente provocado por unha bombona de butano.\nTraxectoria art\u00edstica.\nDende comezos dos anos setenta traballou pola s\u00faa conta no dese\u00f1o gr\u00e1fico, na cer\u00e1mica, co macram\u00e9 e co li\u00f1o. Tam\u00e9n colaborou co pseud\u00f3nimo Dourado en \"El Correo Gallego\" e en \"El Progreso\" facendo cr\u00edtica cinematogr\u00e1fica. Os seus documentais, non editados en vida, foron filmados cunha c\u00e1mara de s\u00faper 8, e centr\u00e1ronse na recollida dos movementos de protesta da \u00e9poca da transici\u00f3n en Galicia: as manifestaci\u00f3ns universitarias de Compostela en setembro de 1976, a constituci\u00f3n do Consello de Forzas Pol\u00edticas Galegas, as protestas contra a expropiaci\u00f3n das Encrobas, contra a instalaci\u00f3n da central nuclear de Xove, no areal de Baldaio, ou contra a cota empresarial da Seguridade Social Agraria.\nColaborou na organizaci\u00f3n das Xornadas de Cine de Ourense e a partir de 1977 traballou de reporteiro gr\u00e1fico para o refundado semanario \"A Nosa Terra\", co pseud\u00f3nimo \"Brais\".\nHomenaxes.\nNa s\u00faa memoria, creouse en Santiago o Cineclube Carlos Varela Veiga, que se mantivo en activo entre 1982 e 1987. En 2005 o director de cine Ramiro Ledo dirixiu o filme \"Cine Clube Carlos Varela\", onde se recollen parte das s\u00faas gravaci\u00f3ns."}
{"id": "154485", "revid": "1131", "url": "https://gl.wikipedia.org/wiki?curid=154485", "title": "Galer\u00eda de imaxes de Arde Lucus", "text": "O Arde Lucus, tam\u00e9n escrito como Arde Lvcvs, \u00e9 unha festa celebrada en Lugo a finais do mes de xu\u00f1o que revive o pasado romano e castrexo."}
{"id": "154486", "revid": "98629", "url": "https://gl.wikipedia.org/wiki?curid=154486", "title": "Julio \u00c1lvarez Mosquera", "text": "Julio \u00c1lvarez Mosquera, nado en Caracas (Venezuela) o 1 de maio de 1981, \u00e9 un exfutbolista e adestrador galego. Xogaba de centrocampista.\nFillo de emigrantes galegos en Venezuela, aos catro anos a s\u00faa familia volveu a Galicia, onde Julio desenvolveu unha longa carreira como futbolista, con 18 tempadas e case 500 partidos como profesional entre Primeira e Segunda Divisi\u00f3n. Destacou especialmente no Numancia, club no que xogou nove tempadas e do que \u00e9 o m\u00e1ximo goleador hist\u00f3rico.\nFoi internacional coas selecci\u00f3ns de Venezuela e Galicia, as\u00ed como coas categor\u00edas inferiores da selecci\u00f3n espa\u00f1ola.\nTraxectoria.\nComo futbolista.\nComezos (1981-2000).\nFillo de emigrantes galegos en Venezuela, a s\u00faa familia regresou a Galicia cando el ti\u00f1a catro anos, instal\u00e1ndose en Sada. Comezou a xogar ao f\u00fatbol no Rayo Sadense e logo pasou ao Ural, onde anotou 31 goles na tempada 1996/97, chamando a atenci\u00f3n do Deportivo da Coru\u00f1a, que o incorporou \u00e1s s\u00faas categor\u00edas inferiores no ver\u00e1n de 1997.\nNa s\u00faa primeira tempada no Deportivo, sendo a\u00ednda xuvenil, debutou co Fabril na Segunda Divisi\u00f3n B da man de Carlos Ballesta, nun partido contra o Cacere\u00f1o en febreiro de 1998. Xogou varios partidos m\u00e1is co filial coru\u00f1\u00e9s esa tempada e ao remate desta fichouno o Real Madrid.\nXogou cos filiais brancos de Segunda Divisi\u00f3n B e Terceira Divisi\u00f3n, e disputou alg\u00fan amigable co primeiro equipo. \nRacing de Santander (2000-2002).\nNo ano 2000 foi cedido ao Racing de Santander, de Primeira divisi\u00f3n. O seu debut en Primeira produciuse na xornada 3 da tempada 2000/01, fronte ao FC Barcelona no Camp Nou, xogando como titular. O seu balance no seu primeiro ano en Santander foi de 16 encontros e un gol, logrado na Copa do Rei fronte ao Burgos CF, nunha campa\u00f1a na que o Racing acabou perdendo a categor\u00eda. Ao ano seguinte o Real Madrid volveuno ceder ao equipo c\u00e1ntabro, que logrou ascender de novo, contribu\u00edndo Julio \u00c1lvarez con 34 partidos e o seu primeiro gol na Segunda Divisi\u00f3n na vitoria por 0-4 contra o C\u00f3rdoba.\nRayo Vallecano (2002-2003).\nNa tempada 2002/03 volveu sa\u00edr cedido, esta vez ao Rayo Vallecano por petici\u00f3n expresa do adestrador Fernando V\u00e1zquez. Al\u00ed anotou 8 goles, tres deles nun triplete contra o seu ex equipo, o Racing de Santander, no Teresa Rivero, pero que foron insuficientes para que o equipo conseguise a permanencia.\nReal Murcia (2003-2006).\nEn xullo de 2003 foi traspasado ao Real Murcia, que volv\u00eda estar en Primeira 15 anos despois. Militou no club murciano tres anos, xogando 73 partidos e marcando 7 goles.\n1\u00aa etapa no Numancia (2006-2008).\nEn 2006 fichou polo CD Numancia, equipo no que xogou un papel clave na tempada 2007/08, na que o equipo dirixido por Gonzalo Arconada se proclamou campi\u00f3n da categor\u00eda e logrou o ascenso matem\u00e1tico a falta de catro xornadas.\nAlmer\u00eda (2008-2009)\nTras terminar contrato co Numancia, o mesmo ano do ascenso, fichou pola UD Almer\u00eda, seguindo a Arconada, o novo t\u00e9cnico do equipo andaluz. Gozou da titularidade na primeira parte da tempada pero perdeuna coa chegada ao banco de Hugo S\u00e1nchez, co que non conxeniou, rescindindo o seu contrato ao remate da campa\u00f1a.\nRCD Mallorca (2009-2010).\nDespois de deixar Almer\u00eda asinou por un ano polo Real Mallorca de Gregorio Manzano. Na illa realizou unha das s\u00faas mellores campa\u00f1as, rematando con 7 goles e co equipo clasificado na quinta posici\u00f3n da Primeira Divisi\u00f3n, a un s\u00f3 punto dos postos de Liga de Campi\u00f3ns. \nCD Tenerife (2010-2011).\nNa tempada 2010/11 asinou por tres anos co Tenerife, en Segunda Divisi\u00f3n, onde se encontrou por terceira vez co adestrador Arconada. Con todo, Arconada foi s\u00f3 o primeiro dos cinco t\u00e9cnicos da tempada no equipo canario, que caeu ata a Segunda Divisi\u00f3n B. O club entrou nun ERE e o futbolista fixo de novo as maletas cara a Pen\u00ednsula.\n2\u00aa etapa no Numancia (2011-2018).\nEn agosto de 2011 anunciouse o seu regreso a Soria para xogar de novo no Numancia, onde coincidiu co seu ex compa\u00f1eiro do Ural, Nano. Esta segunda etapa no club prolongouse durante 7 anos, nos que se converteu no m\u00e1ximo goleador da historia do club, con 57 goles. Ademais na tempada 2013/14 foi elixido mellor xogador da Segunda Divisi\u00f3n. Despois dunha \u00faltima tempada na que apenas puido xogar por mor dunha lesi\u00f3n no nocello que o levou ao quir\u00f3fano, colgou as botas en 2018, con 264 partidos disputados co equipo soriano. \nSelecci\u00f3ns nacionais.\nFoi internacional en varias categor\u00edas inferiores da selecci\u00f3n espa\u00f1ola. En 1998 participou coa sub-16 no Campionato Europeo en Escocia, conseguindo o terceiro posto. Ao ano seguinte conquistou coa sub-17 a Meridian Cup en Cidade do Cabo. Posteriormente xogou tam\u00e9n na sub-18 e na sub-21.\nEn 2005 foi un dos integrantes da selecci\u00f3n galega no hist\u00f3rico encontro que esta disputou contra o Uruguai no estadio de San L\u00e1zaro, inaugurando unha nova etapa do combinado galego. Xogou tam\u00e9n os seguintes partidos contra Ecuador, o Camer\u00fan e Ir\u00e1n.\nEn outubro de 2011 debutou coa selecci\u00f3n de Venezuela, despois de que se anulase a norma da FIFA que imped\u00eda xogar coa selecci\u00f3n absoluta dun pa\u00eds despois de ter representado a outra nas categor\u00edas inferiores. F\u00edxoo contra a selecci\u00f3n arxentina, nun partido de clasificaci\u00f3n para o Mundial de 2014. Xogou un total de catro partidos coa selecci\u00f3n venezolana.\nComo adestrador.\nNa tempada 2019/20 foi o segundo adestrador de Jon P\u00e9rez Bolo na SD Ponferradina.\nFamilia.\n\u00c9 irm\u00e1n do exfutbolista e adestrador Javi \u00c1lvarez, que foi internacional coa selecci\u00f3n espa\u00f1ola de f\u00fatbol praia."}
{"id": "154487", "revid": "10599", "url": "https://gl.wikipedia.org/wiki?curid=154487", "title": "Xulio \u00c1lvarez", "text": ""}
{"id": "154490", "revid": "25871", "url": "https://gl.wikipedia.org/wiki?curid=154490", "title": "Roberto Fern\u00e1ndez Alvarellos", "text": "Roberto Fern\u00e1ndez Alvarellos, nado o 25 de xaneiro de 1979 en Chantada, \u00e9 un exfutbolista profesional galego. Formando na canteira do Real Club Celta de Vigo, actualmente traballa como adestrador de porteiros no Club Deportivo Lugo, \u00faltimo equipo onde xogou como profesional.\nTraxectoria.\nNado en Chantada, Roberto Fern\u00e1ndez formouse na canteira do Celta de Vigo, onde non chega debutar co primeiro equipo, pero sendo convocado como porteiro suplente nun bo n\u00famero de partidos, inclu\u00edndo a Copa Intertoto na que foi inscrito como suplente de Pinto para as d\u00faas primeiras eliminatorias, fronte o Pelister e o Aston Villa, sendo traspasado no ano 2002 ao Real Sporting de Gij\u00f3n. No club asturiano permanece durante seis temporadas, onde foi titular indiscut\u00edbel excepto no seu primeiro ano. Na temporada 2003-04, tras un encontro xogado o 15 de febreiro de 2004 fronte ao Algeciras Club de F\u00fatbol, no que o Sporting venceu por 0-3, superou a marca de imbatibilidade do club ao manterse durante 727 minutos consecutivos sen recibir un gol; dita marca, at\u00e9 ent\u00f3n, estaba en poder de Emilio Isierte, con 704 minutos en Primeira Divisi\u00f3n. Finalmente, prolongou a s\u00faa serie at\u00e9 os 831 minutos. Dous anos m\u00e1is tarde, na campa\u00f1a 2005-06, recibiu o Trofeo Zamora ao porteiro menos goleado de Segunda Divisi\u00f3n, concedendo s\u00f3 31 goles en 38 partidos.\nNa temporada 2007-08, tras xogar todos os partidos de liga excepto un, lograr o ascenso \u00e1 m\u00e1xima categor\u00eda co club asturiano despois de dez anos de ausencia. Despois de empezar ano no banco, debutando en Primeira Divisi\u00f3n o 2 de novembro de 2008 ante Espanyol, conseguir\u00eda facerse co posto de titular ante Ricardo. Por\u00e9n, na temporada 2009-10, non xoga case ning\u00fan partido en Liga, aparecendo en partidos de Copa do Rei e nos dous \u00faltimos partidos de competici\u00f3n. Esta situaci\u00f3n fai que abandone o club e asine co Granada Club de F\u00fatbol por tres temporadas. Na temporada 2010-11 contrib\u00fae \u00e1 clasificaci\u00f3n do equipo granadino para o encontro final da promoci\u00f3n de ascenso tras anotar un gol e deter un dos lanzamentos na quenda de penaltis contra o Celta de Vigo.\nUn d\u00edas despois o seu equipo consegue o ascenso \u00e1 Primeira tras vencer ao Elche Club de F\u00fatbol na final, sendo o segundo ascenso \u00e1 primeira de Roberto. Xa en primeira acaba por converterse no porteiro titular do Granada e nun dos xogadores m\u00e1is queridos polos seus seareiros. Tras finalizar o seu contrato, despois de ser un dos principais valedores da permanencia do club andaluz en Primeira, volta \u00e1 s\u00faa terra a asinando co Club Deportivo Lugo por tres anos como xogador, pasando posteriormente a formar parte do corpo t\u00e9cnico do club lucense. No seu primeiro ano cos albivermellos, enferma de mononucleose xusto antes do comezo de campionato, o que o acaba por relegar \u00e1 suplencia ante Jos\u00e9 Juan, quen xa fora compa\u00f1eiro seu no Granada. Ao final de temporada xoga 5 partidos onde recibe 7 goles.\nInternacional.\nRoberto Fern\u00e1ndez xogou catro partidos coa selecci\u00f3n galega contra as selecci\u00f3ns do , , , sendo o capit\u00e1n da Irmandi\u00f1a no encontro ante ."}
{"id": "154492", "revid": "54334", "url": "https://gl.wikipedia.org/wiki?curid=154492", "title": "Temisto (l\u00faa)", "text": "Temisto (do grego: \"\u0398\u03b5\u03bc\u03b9\u03c3\u03c4\u03ce\"), tam\u00e9n co\u00f1ecida coma , \u00e9 unha pequena l\u00faa irregular de movemento directo de X\u00fapiter. Foi descuberta no ano 1975, deuse coma \"perdida\", para ser \"recuperada\" no ano 2000.\nDescubrimento e nome.\nTemisto foi descuberta por Charles T. Kowal e Elizabeth Roemer o 30 de setembro de 1975, o seu descubrimento foi anunciado o 3 de outubro de 1975, e recibiu a designaci\u00f3n provisional de . Pero como m\u00e1is adiante non se puideron facer observaci\u00f3ns para establece-la s\u00faa \u00f3rbita, deuse coma 'perdida'.\nTemisto aparec\u00eda nos anos 80 coma unha simple cita a p\u00e9 de p\u00e1xina. Todo cambiar\u00eda no 2000, un aparentemente novo sat\u00e9lite era descuberto por Scott S. Sheppard, David C. Jewitt, Yanga R. Fern\u00e1ndez e Eugene A. Magnier, e foi designado provisionalmente coma . \u00d3 pouco confirmar\u00edase que este novo sat\u00e9lite era o mesmo obxecto co detectado no ano 1975. O anuncio do equipo de Sheppard foi inmediatamente corroborado cunha observaci\u00f3n do 6 de agosto do 2000 feita polo equipo de Brett J. Gladman, John J. Kavelaars, Jean-Marc Petit, Hans Scholl, Matthew J. Holman, Brian G. Marsden, Philip D. Nicholson e Joseph A. Burns \u2014 unha observaci\u00f3n que foi enviada \u00f3 Centro de Planetas Menores -Minor Planet Center- pero que non foi publicada nunha circular do UAI (IAUC).\nEn outubro do 2002 recibir\u00eda oficialmente o nome de Temisto, o seu nome prov\u00e9n dunha das 50 nereidas, a\u00ednda que alg\u00fans autores sinalan que \u00e9 a filla do deus fluvial Inachus.\nCaracter\u00edsticas.\nTemisto ten unha \u00f3rbita infrecuente. \u00d3 contrario ca meirande parte da l\u00faas de X\u00fapiter, as cales orbitan en distintos grupos, Temisto orbita soa, a medio cami\u00f1o entre as l\u00faas de Galileo e o grupo de sat\u00e9lites Himalia.\nTemisto ten uns 8\u00a0km en di\u00e1metro (asumindo un albedo de 0,04)"}
{"id": "154503", "revid": "89787", "url": "https://gl.wikipedia.org/wiki?curid=154503", "title": "Nymphenburg", "text": "Nymphenburg (\"Schloss Nymphenburg\") \u00e9 un palacio de estilo barroco situado na cidade de M\u00fanic, estado de Baviera, Alema\u00f1a. O palacio foi a residencia de ver\u00e1n dos gobernantes de Baviera. O encargo de construci\u00f3n data de 1664, e o pavill\u00f3n central foi rematado en 1675."}
{"id": "154504", "revid": "98629", "url": "https://gl.wikipedia.org/wiki?curid=154504", "title": "Walter Raleigh", "text": "Walter Raleigh, nado en Hayes, Devon, contra 1552 e finado en Londres o 29 de outubro de 1618, foi un mari\u00f1o, pirata, escritor e pol\u00edtico ingl\u00e9s. E co\u00f1ecido na s\u00faa faceta de explorador e por ter sido o que popularizou o tabaco en Inglaterra. Na literatura espa\u00f1ola era co\u00f1ecido como Guantarral.\nTraxectoria.\nNado nunha familia protestante de Devon fillo de Walter Raleigh e Catherine Champernowne.\nAliado desde o principio ao bando da ra\u00ed\u00f1a Isabel I, loitou tenazmente contra os rebeldes irlandeses, concibiu o proxecto de colonizar Am\u00e9rica do Norte, fundando en 1584 a colonia de Virxinia (cuxo primeiro mapa foi trazado polo matem\u00e1tico Thomas Harriot, que lle acompa\u00f1aba), contribu\u00edu \u00e1 derrota da Armada Invencible espa\u00f1ola, e loitou por devolverlle o trono ao rei de Portugal (1589).\nRaleigh foi nomeado gobernador de Jersey durante o per\u00edodo 1600-1603, e responsabilizouse de modernizar as defensas da illa. Chamou \u00e1 nova fortaleza en St. Helier \"Fort Isabella Bellissima\", co\u00f1ecida m\u00e1is tarde como \"Elizabeth Castle\".\nParticipou nunha segunda expedici\u00f3n ao r\u00edo Orinoco en busca do m\u00edtico El Dorado.\nFoi elixido membro do Parlamento varias veces e gozou de grande influencia. Caeu en desgraza durante un breve per\u00edodo tras seducir a unha das damas de honra da corte da ra\u00ed\u00f1a (1592), a\u00ednda que pronto o recuperou, e disputou a Leicester e ao conde de Essex o amor da ra\u00ed\u00f1a Isabel; ac\u00fasaselle de forzar a morte de Essex.\nEn 1596, durante a guerra contra Espa\u00f1a, participou na toma e saqueo de C\u00e1diz que a frota inglesa baixo o mando de Charles Howard e Robert Devereux levou a cabo, suceso que o propio Raleigh relatou por escrito. No desembarco que as tropas inglesas fixeron, Raleigh resultou ferido nunha perna..\nTras a chegada ao trono de Xacobe I en 1603, foi acusado de participar nunha conspiraci\u00f3n contra o rei e encarcerado durante 12 anos (1604-1616). Durante o seu cativerio escribiu unha \"Historia do mundo\" (1614).\nWalter Raleigh obtivo finalmente a liberdade provisional e iniciou en 1617 unha expedici\u00f3n a G\u00fciana, onde esperaba descubrir minas de ouro, e tomou posesi\u00f3n de parte dese pa\u00eds en nome de Inglaterra; pero tras destru\u00edr alg\u00fans establecementos espa\u00f1ois, foi detido de novo, a solicitude de Espa\u00f1a, ao seu regreso; recuperouse a antiga acusaci\u00f3n de traiz\u00f3n da que non fora exonerado totalmente; foi condenado \u00e1 morte, sufriu suplicio e foi posteriormente decapitado en Whitehall en 1618.\nObra.\nDurante o seu longo arresto, sir Walter Raleigh redactou diversos escritos, entre outros unha \"Historia do Mundo\", moi valorado no fondo e na forma. Foi amigo de Edmund Spenser. Atrib\u00faeselle a introduci\u00f3n do tabaco en Virginia e en Jersey, as\u00ed como o da pataca en Inglaterra. Tam\u00e9n deixou unha serie de \"Obras\" diversas, que se publicaron en Londres en 1751, e entre a que hai unha \"Descrici\u00f3n da G\u00fciana\", ilustrada por Hondius."}
{"id": "154505", "revid": "25871", "url": "https://gl.wikipedia.org/wiki?curid=154505", "title": "Rub\u00e9n Gonz\u00e1lez Rocha", "text": "Rub\u00e9n Gonz\u00e1lez Rocha, nado en Santiago de Compostela o 29 de xaneiro de 1982, \u00e9 un ex futbolista galego, que xogaba de defensa.\nTraxectoria.\nDurante a s\u00faa infancia enrolouse nun hist\u00f3rico club santiagu\u00e9s, o Club Deportivo Conxo, e de a\u00ed pasou \u00e1s categor\u00edas inferiores do primeiro equipo da cidade, a SD Compostela, a\u00ednda que non por moito tempo, pois en 1998 os observadores do Real Madrid fix\u00e1ronse nel e incorpor\u00e1rono ao club madrile\u00f1o. Isto causou o enfado do presidente do Compostela, Jos\u00e9 Mar\u00eda Caneda, que como represalia expulsou ao irm\u00e1n de Rub\u00e9n, Chechu, que xogaba no equipo xuvenil do club compostel\u00e1n.\nDebutou en Primeira Divisi\u00f3n no 2001 co Real Madrid, pero apenas xogou 4 partidos nos 3 anos que estivo. Na metade da tempada 2003/04 foi cedido ao equipo alem\u00e1n do Borussia M\u00f6nchengladbach, pero unha lesi\u00f3n de ombreiro pouco despois de chegar impediulle xogar o resto da tempada.\nNa tempada seguinte foi cedido ao Albacete Balompi\u00e9, onde foi titular durante a primeira parte da campa\u00f1a co t\u00e9cnico Jos\u00e9 Gonz\u00e1lez, ata que perdeu a titularidade tras un cambio de adestrador. En agosto de 2008 foi traspasado ao Racing de Santander, onde xogou unha tempada ata recalar no ver\u00e1n de 2007 no Celta de Vigo. Tras dous anos co equipo celeste en segunda divisi\u00f3n, nos que xogou 70 partidos de liga, fichou en 2009 por d\u00faas tempadas polo RCD Mallorca. \nLogo pasou dous anos polo Osasuna e na tempada 2013/14 xogou no FK Baku, na capital de Acerbaix\u00e1n, ata que en agosto de 2014 volveu a Espa\u00f1a, pasando a xogar no Real Zaragoza. En setembro de 2016 volveu sa\u00edr ao estranxeiro, fichando polo Delhi Dynamos FC, da Superliga da India, adestrado polo italiano Gianluca Zambrotta. En xaneiro de 2017, despois do final do campionato indio, regresou a Galicia, para xogar no Coruxo, en Segunda Divisi\u00f3n B, e retir\u00e1ndose do f\u00fatbol ao final da tempada.\nSelecci\u00f3n galega.\nEn 2005 foi un dos futbolistas da recuperada selecci\u00f3n galega que xogou contra o Uruguai en San L\u00e1zaro, repetindo convocatoria nos tres seguintes partidos."}
{"id": "154536", "revid": "22570", "url": "https://gl.wikipedia.org/wiki?curid=154536", "title": "Paquera de Jerez", "text": "Francisca M\u00e9ndez Garrido, co\u00f1ecida como La Paquera de Jerez ou Paquera de Jerez, nada en Xerez da Fronteira o 20 de maio de 1934 e finada o 26 de abril de 2004, foi unha int\u00e9rpreta de m\u00fasica flamenca."}
{"id": "154537", "revid": "110301", "url": "https://gl.wikipedia.org/wiki?curid=154537", "title": "Instituto de Estudos Chairegos", "text": "O Instituto de Estudos Chairegos, tam\u00e9n co\u00f1ecido como IESCHA, \u00e9 unha organizaci\u00f3n chairega fundada a mediados do ano 2000 que ten como obxectivos a investigaci\u00f3n, o estudo, a conservaci\u00f3n, a defensa e m\u00e1is a difusi\u00f3n da cultura galega, po\u00f1endo especial atenci\u00f3n a todo canto te\u00f1a que ver coa lingua, a historia e as tradici\u00f3ns de Galiza, e facendo as\u00ed mesmo fincap\u00e9 naquilo relacionado coa Terra Ch\u00e1.\nO presidente da Xunta Xestora que creou o IESCHA foi Manuel Roca Cend\u00e1n; os presidentes foron, por orde cronol\u00f3xica: Xos\u00e9 M. Felpeto Enr\u00edquez, Jos\u00e9 Lu\u00eds Novo Caz\u00f3n, Manuel Castro Santamari\u00f1a e Marisa Barreiro Mejuto -que \u00e9 a actual presidenta-."}
{"id": "154538", "revid": "89787", "url": "https://gl.wikipedia.org/wiki?curid=154538", "title": "Manuscrito Voynich", "text": "O manuscrito Voynich \u00e9 un misterioso libro ilustrado de contido hoxe incomprens\u00edbel. Crese que foi escrito hai aproximadamente 600 anos por un autor desco\u00f1ecido que se valeu dun sistema de escrita non-identificado e unha linguaxe inintelix\u00edbel, as\u00ed como de ilustraci\u00f3ns a cor desconcertantes.\nA teor\u00eda hoxe m\u00e1is aceptada \u00e9 que o manuscrito se creou como peza de arte no correr do s\u00e9culo XVI, a modo de fraude. O defraudador ser\u00eda o mago e astr\u00f3logo ingl\u00e9s Edward Kelley contando coa axuda do fil\u00f3sofo John Dee para enganar a Rodolfo II de Xermania (do Sacro Imperio Romano).\nO libro adquiriuno o polon\u00e9s-estadounidense Wilfrid M. Voynich, quen lle deu o seu nome, ao compralo en 1912. A partir de 2005, o manuscrito Voynich pasou a ser o \"item MS 408\" na Beinecke Rare Book and Manuscript Library (Biblioteca Beinecke de libros raros e manuscritos) da Universidade Yale. A primeira edici\u00f3n facs\u00edmile publicouse en 2005 (\"Le Code Voynich\"), cunha curta presentaci\u00f3n en franc\u00e9s do editor, Jean-Claude Gawsewitch. O seu n\u00famero de rexistro \u00e9 ISBN 2-35013-022-3.\nAo longo da s\u00faa existencia rexistrada, o manuscrito Voynich ten sido obxecto de intenso estudo por parte de moitos cript\u00f3grafos, inclu\u00edndo alg\u00fans dos maiores descifradores norteamericanos e brit\u00e1nicos dos tempos da segunda guerra mundial. Ning\u00fan eles non deron descifrado ningunha soa palabra, o que transformou o manuscrito Voynich nun tema famoso da historia da criptograf\u00eda, como tam\u00e9n a estender a teor\u00eda de que \u00e9 simplemente un engano moi ben tramado, \u00e9 dicir, unha secuencia arbitraria de s\u00edmbolos.\nMais que cumpra a lei de Zipf, que di que en todas as linguas co\u00f1ecidas a lonxitude das palabras \u00e9 inversamente proporcional \u00e1 s\u00faa frecuencia de aparici\u00f3n (cantas m\u00e1is veces aparece unha palabra nun idioma, m\u00e1is curta \u00e9), fai pensar que se trata non s\u00f3 dun texto redactado nunha linguaxe concreta, sen\u00f3n tam\u00e9n que se trata dunha lingua natural, xa que as linguas artificiais, como os idiomas \u00e9lficos de Tolkien ou o klingon de Star Trek, non cumpren esta regra. Isto \u00e9 debido \u00e1 econom\u00eda ling\u00fc\u00edstica: as palabras que m\u00e1is utilizamos son m\u00e1is curtas e as\u00ed requiren menos enerx\u00eda, por iso o uso dunha lingua acaba impo\u00f1endo esta lei, enunciada moitos s\u00e9culos despois da creaci\u00f3n deste manuscrito, e polo tanto, \u00e9 improbable que o autor a aplicase a unha lingua inventada por el.\nEn 2009 investigaci\u00f3ns da Universidade de Arizona demostraron, mediante a proba do carbono-14, e cunha fiabilidade do 95 %, que o pergami\u00f1o do manuscrito pod\u00eda datarse entre 1404 e 1438. Por outra parte, o McCrone Research Institute de Chicago demostrou que a tinta se aplicou non moito despois, confirmando as\u00ed que o manuscrito \u00e9 un aut\u00e9ntico documento medieval.\nSobre o lugar no que se puido escribir, tan s\u00f3 se disp\u00f3n dunha posible pista. Nunha das s\u00faas ilustraci\u00f3ns aparece unha cidade amurallada, e son as s\u00faas ameas debuxadas as que achegan unha orientaci\u00f3n. A s\u00faa forma \u00e9 a das ameas chamadas de cola de andori\u00f1a, un estilo est\u00e9tico que m\u00e1is tarde, no renacemento, se popularizou por toda Europa, pero que no momento no que supostamente se elaborou o manuscrito, segundo os \u00faltimos estudos da Universidade de Arizona, s\u00f3 se pod\u00eda encontrar no norte de Italia, quizais na ampla rexi\u00f3n que transcorre entre Mil\u00e1n e Venecia.\nDescrici\u00f3n.\nO libro ten unhas 240 p\u00e1xinas de pergami\u00f1o, con baleiros na numeraci\u00f3n nas mesmas (a cal \u00e9 aparentemente posterior ao texto, quizais do s\u00e9culo XVI), o que suxire que varias p\u00e1xinas se extraviaron xa antes da s\u00faa compra por Voynich. Para evitar extrav\u00edos posteriores o padre Theodore C. Petersen fotocopiouno en 1931, repartindo as devanditas copias entre varios investigadores interesados no seu estudo e intento de traduci\u00f3n. Empregouse pluma de ave para escribir o texto e debuxar as figuras con pintura de colores; segundo se pode apreciar, o texto \u00e9 posterior \u00e1s figuras, xa que en numerosas ocasi\u00f3ns o texto aparece rozando os bordos das imaxes, algo que non ocorrer\u00eda se estas fosen engadidas posteriormente.\nIlustraci\u00f3ns.\nAs ilustraci\u00f3ns do manuscrito non aclaran os contidos do texto, pero denotan que o libro consta de seis \u00absecci\u00f3ns\u00bb, con diferente materia e estilo. Exceptuando a \u00faltima secci\u00f3n, que cont\u00e9n unicamente texto, case a totalidade das p\u00e1xinas conte\u00f1en polo menos unha ilustraci\u00f3n. As secci\u00f3ns e os seus nomes convencionais son:\nO texto.\nO texto (chamado voynich\u00e9s) foi claramente escrito de esquerda a dereita, cunha marxe dereita desigual. As secci\u00f3ns m\u00e1is longas at\u00f3panse partidas en par\u00e1grafos, a mi\u00fado con \u00abvi\u00f1etas\u00bb na marxe esquerda. Non hai evidencia de signos de puntuaci\u00f3n.\nO texto \u00e9 flu\u00eddo, como se o escritor entendese ben o que estaba escribindo mentres o fac\u00eda; o manuscrito non d\u00e1 a impresi\u00f3n de que cada car\u00e1cter tivese que ser calculado antes de ser escrito na p\u00e1xina.\nO texto consiste en m\u00e1is de 170.000 glifos, normalmente separados uns doutros por pequenos espazos. A maior\u00eda dos glifos est\u00e1n escritos cun ou dous trazos simples. Considerando que existen disputas sobre se certos glifos son distintos ou non, calc\u00falase que o alfabeto enteiro consta de entre 20 e 30 glifos totais para case todo o texto, con raras excepci\u00f3ns dalgunhas decenas de caracteres \u00abestra\u00f1os\u00bb, encontrados unha ou d\u00faas veces en todo o texto.\nOs espazos m\u00e1is anchos dividen o texto nunhas 35.000 \u00abpalabras\u00bb de lonxitude variada. Estas parecen seguir unha certa fon\u00e9tica ou regras ortogr\u00e1ficas de certo tipo; por exemplo, alg\u00fans caracteres deben aparecer en cada palabra (como as vogais no galego), alg\u00fans caracteres nunca seguen a outros, alg\u00fans poden ser dobres pero outros non.\nAs an\u00e1lises estat\u00edsticas do texto revelaron patr\u00f3ns similares \u00e1s das linguas naturais. Por exemplo, a frecuencia de palabras segue a Lei de Zipf e a entrop\u00eda (arredor de 10 bits por palabra) \u00e9 similar \u00e1 de textos en lat\u00edn. Algunhas palabras aparecen exclusivamente en certas secci\u00f3ns, ou s\u00f3 nalgunhas p\u00e1xinas; outras son frecuentes en todo o manuscrito. Existen moi poucas repetici\u00f3ns entre as miles de \u00ablendas\u00bb adxuntas \u00e1s ilustraci\u00f3ns. Na secci\u00f3n \"herbario\", a primeira palabra de cada p\u00e1xina aparece s\u00f3 nesa p\u00e1xina, podendo representar o nome da planta.\nPor outro lado, o \u00abidioma\u00bb do manuscrito Voynich, o voynich\u00e9s, \u00e9 distinto dos idiomas europeos en varios aspectos. En particular non existen palabras con m\u00e1is de 10 \u00abletras\u00bb. Ademais, a distribuci\u00f3n de letras dentro dunha palabra \u00e9 algo peculiar: alg\u00fans caracteres aparecen s\u00f3 no principio dunha palabra, outros s\u00f3 ao final e alg\u00fans sempre no medio.\nO texto parece ser m\u00e1is repetitivo que os t\u00edpicos idiomas europeos; existen secuencias nas cales a mesma palabra com\u00fan aparece at\u00e9 tres veces consecutivas.\nHistoria.\nAtrib\u00faeselle aos primeiros propietarios reais do manuscrito a crenza da s\u00faa autor\u00eda por parte de Roger Bacon (1214-1294). O manuscrito presenta notables parecidos cunha obra do autor ingl\u00e9s Anthony Ascham, \"A Little Herbal\" (\"Pequeno herbario\"), publicada en 1550.\nOs primeiros propietarios te\u00f3ricos do manuscrito foron Rodolfo II de Bohemia (1552-1612) (neto de Carlos I de Espa\u00f1a) e Jacobus Horcicky de Tepenecz (quen o posu\u00edu entre 1612 e 1622), quen \u00e1 s\u00faa vez llo pasara a Georgius Barschius (quen en teor\u00eda o tivo entre 1622-1665). Deste \u00faltimo personaxe non se ten noticias m\u00e1is que por unhas cartas posiblemente escritas por Johannes Marcus Marci (posuidor do libro en 1665), dirixidas a Athanasius Kircher. Quizais emulando ao orientalista Andreas Mueller, quen conseguira estafar a Kircher cun texto fraudulento, e coa colaboraci\u00f3n de Raphael Missowsky, escribira o manuscrito e creara toda a representaci\u00f3n anterior.\nPermanecer\u00eda en mans de Athanasius Kircher desde 1665 at\u00e9 1680, sen que puidese descifralo, pasando \u00e1 biblioteca do Collegio Romano (actualmente a Universidade Pontificia Gregoriana) at\u00e9 1912, momento no que o comprar\u00eda Wilfrid M. Voynich (entre 1912 e 1930) para pasar posteriormente \u00e1 s\u00faa vi\u00fava, Ethel Boole Voynich (entre 1930 e 1961), a Hans Peter Kraus (entre 1961 e 1969), ced\u00e9ndoo este \u00faltimo \u00e1 Universidade Yale.\nO alfabeto do manuscrito Voynich non se parece a ning\u00fan tipo de escritura co\u00f1ecida, e a \u00fanica evidencia pr\u00e1ctica da idade e orixe do libro son as s\u00faas ilustraci\u00f3ns, en especial os vestiarios e peiteados das figuras humanas e alg\u00fans castelos vistos nos diagramas. Todo \u00e9 caracteristicamente europeo e, base\u00e1ndose nesta evidencia, a maior\u00eda dos expertos datan o libro entre os anos 1450 e 1520, sendo esta estimaci\u00f3n apoiada por outras pistas secundarias.\nO primeiro dono confirmado do manuscrito foi un certo Georgius Barschius, un escuro alquimista que viviu en Praga a comezos do s\u00e9culo XVII. Aparentemente, Barschius encontr\u00e1base tan confundido con respecto ao libro coma n\u00f3s hoxe en d\u00eda. Tras saber que Athanasius Kircher, un erudito xesu\u00edta do Collegio Romano, publicara un dicionario de copto (et\u00edope) e ter descifrado os xerogl\u00edficos exipcios, enviou unha mostra do manuscrito Voynich a Kircher en d\u00faas ocasi\u00f3ns, ped\u00edndolle pistas. A s\u00faa carta a Kircher en 1639, recentemente atopada por Ren\u00e9 Zandbergen, \u00e9 a menci\u00f3n m\u00e1is antiga do manuscrito encontrada at\u00e9 o de agora.\nDesco\u00f1\u00e9cese se Kircher respondeu ao pedido, pero aparentemente estivo interesado en intentar adquirir o libro, que Barschius non quixo vender. Tras a morte de Barschius, o manuscrito pasou a mans do seu amigo Johannes Marcus Marci, naquel momento reitor da Universidade Carolina de Praga, quen rapidamente enviou o libro a Kircher, o seu amigo correspondente. A carta de Marci (1665) enc\u00f3ntrase a\u00ednda adxunta ao manuscrito. Nesta carta ofr\u00e9celle o manuscrito para o seu descifrado e menciona que foi adquirido polo emperador Rodolfo II de Bohemia (1552-1612) por 600 ducados de ouro. A carta menciona tam\u00e9n que na corte de Rodolfo II cr\u00edase que o autor do manuscrito fora Roger Bacon (o frade franciscano que viviu entre 1214 e 1294).\nNon se encontran menci\u00f3ns do libro nos dous s\u00e9culos seguintes, a\u00ednda que moi probablemente fose conservado, xunto coa correspondencia de Kircher, na biblioteca do Collegio Romano (actualmente a Universidade Pontificia Gregoriana). Al\u00ed permaneceu probablemente at\u00e9 que as tropas de V\u00edtor Manuel II de Italia conquistaron a cidade en 1870, anexionando os Estados Pontificios ao novo Estado italiano. O novo Goberno italiano decidiu confiscar moitas das propiedades da Igrexa, inclu\u00edndo a biblioteca do Collegio. De acordo coas investigaci\u00f3ns de Xavier Ceccaldi e outros, xusto despois deste acontecemento, moitos dos libros da biblioteca da universidade foron transferidos precipitadamente \u00e1s bibliotecas persoais da s\u00faa facultade, onde quedaron a salvo da confiscaci\u00f3n. A correspondencia de Kircher, inclu\u00edndo o manuscrito, encontr\u00e1banse entre estes libros.\nParece ser que arredor do ano 1912, o Collegio Romano estaba nunha situaci\u00f3n econ\u00f3mica precaria e decidiu vender, discretamente, algunhas das s\u00faas propiedades. As\u00ed foi como Wilfrid Voynich adquiriu 30 manuscritos, entre eles estes. Trinta anos despois da morte de Voynich, no ano 1961, a s\u00faa vi\u00fava vendeu o libro a outro marchante de libros antigos, chamado H. P. Kraus. Non podendo encontrar un comprador, Kraus doou o manuscrito \u00e1 Universidade Yale en 1969.\nTeor\u00edas sobre a autor\u00eda.\nPropux\u00e9ronse numerosos posibles autores do manuscrito Voynich. A continuaci\u00f3n c\u00edtanse os m\u00e1is populares.\nRoger Bacon.\nA carta, adxunta ao manuscrito, de Marci a Kircher (1665), di que, segundo o seu amigo Raphael Mnishovsky, o Emperador Rodolfo II de Bohemia (1552-1612) ter\u00eda mercado o libro por 600 ducados (uns miles de euros en moeda contempor\u00e1nea). Segundo a carta, Rodolfo (ou talvez Raphael) cr\u00edan que o autor era o franciscano Roger Bacon (1214-1294).\nA pesar de que Marci dixo que \u00abnon opinaba\u00bb sobre a anterior afirmaci\u00f3n, Voynich tomouna bastante en serio e fixo todo o posible por confirmala. A s\u00faa convicci\u00f3n influ\u00edu poderosamente na maior\u00eda dos intentos de desciframento durante os 80 anos seguintes. Mais, os estudosos que viron o manuscrito e est\u00e1n familiarizados coa obra de Bacon, negan rotundamente tal posibilidade. Tam\u00e9n hai que advertir que Raphael morreu en 1644, e a compra debeu acontecer antes da abdicaci\u00f3n de Rodolfo, en 1611, polo menos 55 anos antes da carta de Marci.\nJohn Dee.\nA hip\u00f3tese da autor\u00eda de Roger Bacon levou a Voynich a conclu\u00edr que a \u00fanica persoa que puido vender o manuscrito a Rodolfo foi John Dee, un matem\u00e1tico e astr\u00f3logo da Corte de Sabela I de Inglaterra, e co\u00f1ecido por ser propietario dunha gran colecci\u00f3n de manuscritos de Bacon. Dee e o seu \"scrier\" (axudante \u00abmedium\u00bb) Edward Kelley viviron varios anos en Bohemia, para ofreceren os seus servizos ao Emperador. Non obstante, os minuciosos diarios de Dee non mencionan esta venda, o que a fai bastante improbable. De todas formas, se o autor non fose Bacon, a relaci\u00f3n de Dee co manuscrito simplemente desaparece. Por outra parte, o propio Dee poder\u00eda telo escrito, e propagar logo o rumor de que era unha obra orixinal de Bacon, coa esperanza de vendelo posteriormente.\nEdward Kelley.\nO compa\u00f1eiro de Dee en Praga, Edward Kelly, ou Kelley, era un extravagante alquimista, que presum\u00eda de poder transmutar o cobre en ouro grazas a un po secreto que extraera da tumba dun bispo en Gales. Como \"scrier\" de Dee, tam\u00e9n afirmaba ser capaz de invocar os anxos cunha b\u00f3la de cristal, e manter longas conversas con eles, que Dee anotaba escrupulosamente. A lingua dos anxos denominouna \u00abenoquiano\u00bb, derivado de Enoc, o pai de Metuxal\u00e9n; segundo o ap\u00f3crifo \u00abLibro de Enoc\u00bb, Enoc foi levado a visitar o Ceo nun carro tirado por anxos, e logo escribiu un libro verbo do que al\u00ed viu. Alg\u00fans suxeriron que, igual que Kelley inventou o \u00abenoquiano\u00bb para enganar a Dee, poder\u00eda ter creado o manuscrito Voynich para estafar o Emperador (quen ademais pagaba a Kelley polos seus presuntos co\u00f1ecementos alqu\u00edmicos). Mais, se Roger Bacon non \u00e9 o autor do manuscrito, a relaci\u00f3n de Kelley con este \u00e9 tan improbable como a de Dee.\nWilfrid Voynich.\nSospeitouse moitas veces que o propio Voynich elaborou o manuscrito. Como anticuario de libros, seguramente ti\u00f1a os co\u00f1ecementos e medios necesarios, e un \u00ablibro perdido\u00bb de Roger Bacon valer\u00eda unha fortuna. Mais, o recente descubrimento da carta de Baresh a Kircher, eliminou completamente esta posibilidade, salvo que, Voynich \u00abquitase\u00bb a carta do libro orixinal que a conti\u00f1a e falsificase un libro novo base\u00e1ndose no contido da devandita carta.\nJacobus Sinapius.\nUnha reproduci\u00f3n fotost\u00e1tica da primeira p\u00e1xina do manuscrito Voynich, feita por Voynich nalg\u00fan momento anterior a 1921, mostraba o rastro d\u00e9bil dunhas palabras que foran borradas. Coa axuda dalg\u00fans produtos qu\u00edmicos, p\u00faidose ler que o texto dic\u00eda \u00abJacobj `a Tepenece\u00bb: \u00e9 dicir, Jakub Horcicky de Tepenec, en lat\u00edn Jacobus Sinapius, un especialista en herbas medicinais, m\u00e9dico persoal de Rodolfo II e encargado dos seus xard\u00edns bot\u00e1nicos. Voynich, e moitos outros despois, deduciron desta \u00absinatura\u00bb que Jacobus posu\u00edu o manuscrito Voynich antes que Baresh, e viu niso unha confirmaci\u00f3n da historia de Raphael. Outros suxeriron que o propio Jacobus puido ser o autor.\nMais a caligraf\u00eda das palabras difuminadas non coincide coa da firma de Jacobus, que aparece nun documento recentemente localizado por Jan Hurich. Por iso \u00e9 posible que a escritura da primeira p\u00e1xina fose engadida posteriormente por un dono ou libreiro, e ser\u00eda s\u00f3 a hip\u00f3tese desta persoa sobre a autor\u00eda do manuscrito. Nos libros de historia dos xesu\u00edtas dos que dispo\u00f1\u00eda Kircher, Jacobus era o \u00fanico alquimista ou m\u00e9dico da corte de Rodolfo que merece unha entrada dunha p\u00e1xina completa mentres que, por exemplo, apenas mencionan a Tycho Brahe. Ademais os produtos qu\u00edmicos aplicados por Voynich deterioraron tanto o pergami\u00f1o que actualmente apenas se pode ver rastro da escritura, as\u00ed que tam\u00e9n existe a sospeita de que a firma foi falsificada por Voynich para contribu\u00edr ao fortalecemento da hip\u00f3tese da autor\u00eda de Roger Bacon.\nJohannes Marcus Marci.\nJohannes Marcus Marci co\u00f1eceu a Kircher cando encabezaba unha delegaci\u00f3n da Universidade Carolina de Praga a Roma en 1638, e nos 27 anos seguintes os dous eruditos intercambiaron correspondencia sobre unha gran variedade de disciplinas cient\u00edficas. A misi\u00f3n de Marci formaba parte da loita continua da facci\u00f3n secularista da Universidade para manter a s\u00faa independencia respecto aos xesu\u00edtas, que dirix\u00edan o Colexio Clementinum de Praga, rival da Universidade. A pesar deses esforzos, as d\u00faas universidades fusion\u00e1ronse en 1654 baixo control dos xesu\u00edtas. Polo tanto, especulouse que a animosidade pol\u00edtica contra os xesu\u00edtas levou a Marci a \u00abfabricar\u00bb a carta de Baresch, e m\u00e1is tarde o manuscrito Voynich, nun intento de desacreditar a Kircher, \u00abestrela\u00bb xesu\u00edta.\nA personalidade e co\u00f1ecementos de Marci parecen adecuados para levar a cabo esta tarefa, e Kircher, un \u00abDoutor Sabich\u00f3n\u00bb, era unha presa f\u00e1cil, pois rec\u00f3rdase m\u00e1is polos seus erros espectaculares que polos seus logros. Incluso a carta de Baresch garda certo parecido cunha fraude que o orientalista Andreas Mueller fixo ao propio Kircher: Mueller elaborou un manuscrito inintelixible e envioullo a Kircher, cunha nota adxunta que explicaba que proced\u00eda de Exipto. Pediulle a Kircher unha traduci\u00f3n, e s\u00e1bese que Kircher fixo unha inmediatamente.\nTam\u00e9n hai que sinalar que as \u00fanicas probas da existencia de Georg Baresch son tres cartas enviadas a Kircher: unha remitida por Baresch (1639) e d\u00faas por Marci (un ano despois). Tam\u00e9n \u00e9 curioso que a correspondencia entre Marci e Kircher acaba en 1665, precisamente coa carta adxunta ao manuscrito Voynich. Non obstante, o resentimento secreto de Marci contra os xesu\u00edtas \u00e9 pura conxectura: era un cat\u00f3lico devoto, el mesmo estudara para facerse xesu\u00edta, e pouco despois da s\u00faa morte en 1667, foille concedida a pertenza honor\u00edfica \u00e1 Orde.\nRaphael Missowsky.\nRaphael Missowsky, amigo de Marci, a quen se lle atrib\u00fae a historia de Bacon, era cript\u00f3grafo entre outras moitas cousas, e parece que inventou un cifrado presuntamente indescifrable. Isto levou \u00e1 hip\u00f3tese de que elaborou o manuscrito Voynich como unha demostraci\u00f3n pr\u00e1ctica do devandito cifrado, e converteu a Baresh nun involuntario coello de Indias. A hip\u00f3tese segue con que despois de que Kircher publicase o seu libro sobre o copto, Raphael pensou que enganar a este ser\u00eda un trofeo moito m\u00e1is suculento que o enganar a Barech, e convenceu o alquimista para que lle pedise axuda ao xesu\u00edta. Inventar\u00eda a historia de Roger Bacon para motivar m\u00e1is a Barech. O feito de que se abstivese de dar a s\u00faa opini\u00f3n na carta adxunta ao manuscrito Voynich pode significar que Marci sospeitase que era unha farsa. A\u00ednda as\u00ed, non hai probas definitivas desta teor\u00eda.\nAnthony Ascham.\nO doutor Leonell Strong, investigador do cancro e cript\u00f3grafo afeccionado, intentou descifrar o manuscrito Voynich. Strong dixo que a soluci\u00f3n era \u00abun peculiar sistema dobre de progresi\u00f3ns aritm\u00e9ticas dun alfabeto m\u00faltiple\u00bb. Strong defend\u00eda que o texto revelaba que o autor do manuscrito Voynich era o autor ingl\u00e9s do s\u00e9culo XVI Anthony Ascham, cuxa obra inclu\u00eda \"A Little Herbal\" (\"Un pequeno herbario\"), publicado en 1550. A\u00ednda que o manuscrito Voynich cont\u00e9n secci\u00f3ns parecidas ao herbario, o principal argumento contra esta hip\u00f3tese \u00e9 que se desco\u00f1ece onde obtivo este autor os co\u00f1ecementos literarios e criptogr\u00e1ficos necesarios.\nTeor\u00edas sobre o seu prop\u00f3sito.\nA impresi\u00f3n xeral que proporcionan as p\u00e1xinas que temos do manuscrito suxiren que o seu prop\u00f3sito era servir como unha farmacopea ou desenvolver temas com\u00fans na medicina medieval ou renacentista. No entanto, os detalles intrigantes das ilustraci\u00f3ns alimentaron moitas teor\u00edas sobre a orixe do libro, o seu contido, e os fins para os que foi concibido.\nHerbario.\nA primeira secci\u00f3n do libro \u00e9 case seguro un herbario, pero non se deron identificado as plantas. S\u00f3 se poden identificar con algunha certeza un par de plantas, entre as que se incl\u00faen o pensamento silvestre e unha especie de fieito, o \u00abcabelo de Venus\u00bb. Os debuxos do herbario que parecen esbozos farmacol\u00f3xicos parecen ser copias, salvo que se completaron partes que faltan con detalles inveros\u00edmiles. De feito, moitas das plantas parecen ser compostas (xocosamente denomin\u00e1ronse \u00abfrankenplantas\u00bb): x\u00fantanse as ra\u00edces dunha especie coas follas doutra e as flores dunha terceira; algunhas te\u00f1en as ra\u00edces adornadas con \u00abollos\u00bb, gadoupas ou incluso garras: desco\u00f1\u00e9cese que significan estes adornos (salvo que fosen \"claves\" ou pistas visuais dalg\u00fan tipo).\nXirasoles.\nBrumbaugh cre que unha ilustraci\u00f3n representa un xirasol do Novo Mundo, o que axudar\u00eda a datar o manuscrito e abrir\u00eda posibilidades intrigantes acerca da s\u00faa orixe. Non obstante, a semellanza \u00e9 escasa, sobre todo se se a compara coa especie silvestre orixinal; e posto que se desco\u00f1ece a escala do debuxo, a planta poder\u00eda representar un exemplar dunha ampla familia bot\u00e1nica, composta por moitas especies (margarida, camomila...) e estendida por todo o mundo.\n\"Ricinus communis\".\nOutra das posibles especies que se distinguir\u00eda nas follas e nos froitos \u00e9 a planta \"Ricinus communis\".\nAlquimia.\nOs recipientes e tubos da secci\u00f3n \u00abbiol\u00f3xica\u00bb poder\u00edan indicar unha relaci\u00f3n coa alquimia, o que ser\u00eda relevante se o libro contivese instruci\u00f3ns para a preparaci\u00f3n de compostos m\u00e9dicos. Mais os libros alqu\u00edmicos da \u00e9poca comparten unha linguaxe visual com\u00fan, coa que se representan os procesos e ingredientes por medio de imaxes espec\u00edficas (a aguia, o sapo, un home nunha tumba, unha parella na cama, o sol etc.) ou s\u00edmbolos textuais convencionais (un c\u00edrculo cunha cruz etc.); non se identifica ning\u00fan deles no manuscrito.\nHerbario alqu\u00edmico.\nSergio Toresella, experto en herbarios antigos, sinalou que o manuscrito Voynich poder\u00eda ser un \"herbario alqu\u00edmico\", que de feito non ten nada que ver coa alquimia. Tr\u00e1tase dun herbario ficticio con debuxos inventados, co que os curandeiros cargaban para impresionar aos seus clientes. Parece que existiu unha pequena industria dom\u00e9stica de tales libros nalgunha parte de Italia Setentrional, xusto nesa \u00e9poca. Non obstante, eses libros eran moi diferentes do manuscrito Voynich en estilo e dese\u00f1o, e sempre estaban escritos en linguaxe normal.\nHerbario astrol\u00f3xico.\nAs consideraci\u00f3ns astrol\u00f3xicas sempre tiveron un papel importante na recolecci\u00f3n de herbas medicinais, sangr\u00edas e outros procedementos m\u00e9dicos com\u00fans na \u00e9poca m\u00e1is probable de elaboraci\u00f3n do manuscrito (v\u00e9xase, por exemplo, os libros de Nicholas Culpeper). Pero \u00e1 parte dos obvios signos zodiacais, e un diagrama que parece mostrar os planetas cl\u00e1sicos, ningu\u00e9n foi capaz de interpretar as ilustraci\u00f3ns dentro das tradici\u00f3ns astrol\u00f3xicas co\u00f1ecidas (sexan europeas ou doutros lugares).\nMicroscopios e telescopios.\nUn debuxo circular na secci\u00f3n \u00abastron\u00f3mica\u00bb representa un obxecto de forma irregular con oito brazos curvados e estrelas amarelas e azuis no seu interior; alg\u00fans interpret\u00e1rono como o debuxo dunha galaxia, que s\u00f3 se pode observar cun telescopio e incluso insinuouse que o propio Roger Bacon puido fabricar un cun espello c\u00f3ncavo: mais incluso cos maiores telescopios actuais ningunha galaxia presenta ese aspecto salvo que se utilice a fotograf\u00eda; a Galaxia de Andr\u00f3meda aparece bastante de canto e non de fronte como a que se aprecia no manuscrito.\nO parecido \u00e9 moi discutible: nunha inspecci\u00f3n ocular o centro da \u00abgalaxia\u00bb asem\u00e9llase m\u00e1is ben a un estanque de auga mentres que os presuntos \"brazos\" son li\u00f1as espirais con texto, non con estrelas amarelas ou azuis.\nInterpret\u00e1ronse outros debuxos como c\u00e9lulas vistas a trav\u00e9s do microscopio: iso implicar\u00eda unha orixe moderna do manuscrito (s\u00e9culo XVII), m\u00e1is que medieval.\nEnerx\u00eda nuclear.\nJacques Bergier, na s\u00faa obra \"Les livres maudits\" (editorial J' ai Lu, Par\u00eds, 1971), prop\u00f3n unha interesante e case horripilante hip\u00f3tese: o autor do Manuscrito Voynich posu\u00eda co\u00f1ecementos extraordinariamente avanzados e demasiado perigosos para o mundo moderno, por exemplo o segredo das estrelas novas, polo que se ocultou para evitar a nosa propia autodestruci\u00f3n.\nNon hai probas de tales co\u00f1ecementos avanzad\u00edsimos no manuscrito, salvo alg\u00fans dese\u00f1os \u00abastron\u00f3micos\u00bb (por exemplo estrelas que parecen \u00abexplotar\u00bb nos folios 68 anverso e 69 reverso, que poden representar calquera outra cosa): de todos modos \u00e9 altamente improbable que Voynich en 1912, por non mencionar ao d\u00fao m\u00e1xico-alquimista Dee-Kelley (en 1585) ou incluso o propio Roger Bacon, soubese que \u00e9 a enerx\u00eda nuclear, como manipulala ou liberala de forma artificial.\nAutores m\u00faltiples.\nPrescott Currier, un cript\u00f3grafo da Mari\u00f1a dos Estados Unidos, que traballou co manuscrito nos 70, observou que se pod\u00edan separar as p\u00e1xinas da secci\u00f3n \u00abherbario\u00bb en dous conxuntos, as mans A e B, con propiedades estat\u00edsticas distintas e caligraf\u00edas diversas. Conclu\u00edu que o manuscrito Voynich era obra de dous ou m\u00e1is autores con diferentes dialectos e convenci\u00f3ns ortogr\u00e1ficas. Por\u00e9n, estudos recentes puxeron en d\u00fabida esta conclusi\u00f3n. Un experto en caligraf\u00eda que examinou o libro opinou que unha soa man redactara o manuscrito enteiro. Ademais, cando se examinan todas as secci\u00f3ns, vese unha transici\u00f3n m\u00e1is gradual, co herbario A e o herbario B nos extremos opostos. As\u00ed, as observaci\u00f3ns de Prescott poder\u00edan ser tan s\u00f3 a consecuencia de que as secci\u00f3ns do herbario foron escritas en d\u00faas \u00e9pocas moi separadas no tempo; tam\u00e9n cabe a posibilidade de que o manuscrito actual fose \"cosido\" a partir de secci\u00f3ns que, orixinalmente, ti\u00f1an outra disposici\u00f3n.\nTeor\u00edas sobre a lingua.\nD\u00e9ronse moitas hip\u00f3tese acerca da natureza da lingua do manuscrito Voynich.\nCifrado de letras.\nSegundo esta teor\u00eda, o manuscrito Voynich cont\u00e9n texto, con significado nalgunha lingua europea, que se fixo escuro a prop\u00f3sito convertendo as letras mediante alg\u00fan sistema de cifrado: un algoritmo que operaba sobre letras individuais.\nFoi a hip\u00f3tese de traballo na maior\u00eda de intentos de desciframento durante o s\u00e9culo XX, inclu\u00eddo un equipo de cript\u00f3grafos da NSA (Axencia de Seguridade Nacional dos Estados Unidos) dirixido por William F. Friedman, a principios dos anos cincuenta.\nPrimeiro agrupou o First Study Group (1944-1946) e logo o Second Study Group.\nDescart\u00e1ronse os cifrados de substituci\u00f3n simple, porque son moi f\u00e1ciles de descifrar. Por iso os esforzos dirix\u00edronse en xeral cara aos cifrados polialfab\u00e9ticos, inventados por Leon Alberti por 1460. Este tipo incl\u00fae o popular cifrado de Vigen\u00e8re, talvez reforzado polo uso de s\u00edmbolos baleiros ou equivalentes, reordenaci\u00f3n de letras, rupturas falsas de palabra etc. Alg\u00fans autores supo\u00f1en que se eliminaron as vogais antes do cifrado. Alg\u00fans pretenderon o \u00e9xito no desciframento seguindo estes supostos, pero ning\u00fan foi amplamente aceptado, principalmente porque os algoritmos de desciframento propostos dependen de tantas suposici\u00f3ns por parte do lector que se poder\u00eda obter un texto con significado de calquera serie aleatoria de s\u00edmbolos.\nO principal argumento para esta teor\u00eda \u00e9 que o uso dun alfabeto estra\u00f1o por un autor europeo non \u00e9 moi explicable. O certo \u00e9 que Roger Bacon sab\u00eda de cifrados, e a data estimada para o manuscrito apenas coincide co nacemento da criptograf\u00eda como disciplina sistem\u00e1tica. Contra esta teor\u00eda est\u00e1 o argumento de que un cifrado polialfab\u00e9tico normalmente destruir\u00eda as caracter\u00edsticas estat\u00edsticas \u00abnaturais\u00bb, que se observan no manuscrito, tales como a Lei de Zipf. Ademais, a\u00ednda que os cifrados polialfab\u00e9ticos foron inventados por 1467, as variantes s\u00f3 se fixeron populares no s\u00e9culo XVI, un pouco tarde para a data estimada do manuscrito.\nCifrado con libro de c\u00f3digos.\nSegundo esta teor\u00eda, as \u00abpalabras\u00bb do manuscrito Voynich realmente ser\u00edan c\u00f3digos para consultar nun \"dicionario\" ou libro de c\u00f3digos. A proba principal deste aserto ser\u00eda que a estrutura interna e a distribuci\u00f3n de lonxitude desas palabras son similares \u00e1s dos n\u00fameros romanos, que nese tempo fora un c\u00f3digo natural usado. Non obstante, os cifrados baseados nun libro de c\u00f3digos s\u00f3 son viables en textos curtos, pois son moi complexos para ler e escribir.\nCifrado visual.\nJames Finn propuxo no seu libro \"Pandora's hope\" (\"A esperanza de Pandora\", 2004) que o manuscrito Voynich \u00e9 realmente hebreo codificado visualmente. Unha vez transcribiuse correctamente as letras, usando como gu\u00eda o E.V.A., p\u00f3dense ler moitas das palabras do manuscrito en hebreo, e rep\u00edtense con diversas deformaci\u00f3ns para confundir ao lector. Por exemplo, a palabra AIN do manuscrito significa \u00abollo\u00bb en hebreo, e tam\u00e9n aparece con formas distorsionadas como \u00abAIIN\u00bb ou \u00abAIIIN\u00bb para facelas parecer como palabras diferentes cando realmente son a mesma. Tam\u00e9n se utilizan outros m\u00e9todos de criptograf\u00eda visual. Isto explicar\u00eda o fracaso dos demais investigadores para descifrar o manuscrito, porque se basean m\u00e1is nunha metodolox\u00eda matem\u00e1tica. O principal argumento en contra \u00e9 que tal codificaci\u00f3n cualitativa constit\u00fae un obst\u00e1culo formidable para o talento do descifrador individual, dada a multiplicidade de posibles interpretaci\u00f3ns visuais alternativas do mesmo texto. Ser\u00eda dif\u00edcil separar canta interpretaci\u00f3n \u00e9 do texto xenu\u00edno, e canta reflicte simplemente a subxectividade do int\u00e9rprete.\nEsteganograf\u00eda.\nEsta teor\u00eda mant\u00e9n que o texto do manuscrito Voynich carece na s\u00faa maior parte de significado, pero cont\u00e9n a informaci\u00f3n oculta en detalles discretos: por exemplo, a segunda letra de cada palabra, ou o n\u00famero de letras en cada li\u00f1a. Esta t\u00e9cnica, chamada esteganograf\u00eda (en grego, \u00abescritura encuberta\u00bb) \u00e9 moi antiga, e describiuna, entre outros, o abade Johannes Tritemius en 1499. Suxeriuse que o texto traducido obter\u00edase mediante unha reixa de Cardano dalg\u00fan tipo. Esta teor\u00eda \u00e9 dif\u00edcil de probar ou rexeitar, posto que os textos esteganogr\u00e1ficos poden ser arbitrariamente dif\u00edciles de transcribir. Un argumento en contra \u00e9 que usar un texto que aparenta estar cifrado vai en contra do principal obxectivo da esteganograf\u00eda, que \u00e9 ocultar a propia \u00abexistencia\u00bb da mensaxe secreta.\nAlg\u00fans suxeriron que o texto con significado poder\u00eda estar codificado na lonxitude ou forma de certos trazos da escritura. Hai exemplos de esteganograf\u00eda de aproximadamente esa \u00e9poca, que usan o tipo de letra (por exemplo regular fronte a cursiva) para ocultar informaci\u00f3n. Malia isto, cando se examina cun grande aumento, os trazos de escritura do manuscrito Voynich te\u00f1en un aspecto natural e aparecen afectados principalmente s\u00f3 pola superficie rugosa do pergami\u00f1o.\nLinguaxe natural ex\u00f3tica.\nO ling\u00fcista Jaques Guy suxeriu que o texto do manuscrito Voynich poder\u00eda estar expresado nunha lingua natural ex\u00f3tica, a\u00ednda que escrito cun alfabeto inventado. Certamente, a estrutura de palabras \u00e9 similar \u00e1 de moitas familias ling\u00fc\u00edsticas de Asia Oriental e Central, principalmente a sino-tibetana (chin\u00e9s, tibetano e birmano), a austroasi\u00e1tica (vietnamita, khemer...) e talvez a tai (tailand\u00e9s, lao... ). En moitas destas linguas, as \u00abpalabras\u00bb (\u00e9 dicir, as unidades ling\u00fc\u00edsticas m\u00e1is pequenas cun significado definido) constan dunha soa s\u00edlaba; e esas s\u00edlabas te\u00f1en unha estrutura bastante rica, inclu\u00eddos patr\u00f3ns tonais.\nEsta teor\u00eda goza de certa plausibilidade hist\u00f3rica. A\u00ednda que esas linguas dispo\u00f1en en xeral de sistemas de escritura propios, estes adoitan ser notablemente dif\u00edciles para os visitantes occidentais, o que motivou a invenci\u00f3n de varios alfabetos fon\u00e9ticos, habitualmente usando letras latinas, pero \u00e1s veces empreg\u00e1ronse letras inventadas. A\u00ednda que os exemplos co\u00f1ecidos son moi posteriores ao manuscrito Voynich, a historia rexistra centos de exploradores e misioneiros que o poder\u00edan ter feito (incluso antes da famosa viaxe de Marco Polo no s\u00e9culo XIII), pero especialmente despois de que Vasco de Gama descubrise a v\u00eda mar\u00edtima a Extremo Oriente en 1499. O autor do manuscrito Voynich poder\u00eda ser tam\u00e9n un nativo do Afastado Oriente que viv\u00eda en Europa, ou ben se educou nunha misi\u00f3n europea.\nO principal argumento a favor desta teor\u00eda \u00e9 que \u00e9 consistente con todas as propiedades estat\u00edsticas que foron comprobadas at\u00e9 hoxe, inclu\u00edndo as palabras dobradas e triplicadas, que aparecen nos textos escritos en chin\u00e9s e vietnamita coa mesma frecuencia aproximada que no manuscrito Voynich. Tam\u00e9n explica a aparente falta de n\u00fameros e de caracter\u00edsticas sint\u00e1cticas occidentais (tales como artigos e c\u00f3pulas), e a inescrutabilidade xeral das ilustraci\u00f3ns. Outra posible pista constit\u00faena dous grandes s\u00edmbolos vermellos na primeira p\u00e1xina, que foron comparados co t\u00edtulo dun libro de estilo chin\u00e9s, dado a volta e pobremente reproducido. Ademais, a aparente divisi\u00f3n do ano en 360 graos (en lugar de 365 d\u00edas), en grupos de 15 e comezando en Pisces, son sinais propios do calendario agr\u00edcola chin\u00e9s (\"jie q'i\"). O principal argumento en contra desta teor\u00eda \u00e9 que ningu\u00e9n (inclu\u00eddos os eruditos da Academia de Ciencias de Pequ\u00edn) puido encontrar ning\u00fan exemplo claro de simbolismo oriental ou de ciencia asi\u00e1tica nas ilustraci\u00f3ns.\nA finais de 2003, o polaco Zbigniew Banasik propuxo que o manuscrito \u00e9 texto redactado en lingua manch\u00fa, e deu unha traduci\u00f3n incompleta da primeira p\u00e1xina do manuscrito.\nLingua pol\u00edglota.\nNo libro \"Solution of the Voynich Manuscript: A liturgical Manual for the Endura Rite of the Cathari Heresy, the Cult of Isis\" (1987), Leo Levitov afirmou que o manuscrito era unha transcrici\u00f3n sinxela dunha \u00ablingua oral pol\u00edglota\u00bb, que definiu como \u00abunha lingua literaria comprensible para aqueles que non entendesen o lat\u00edn, a quen se lles poder\u00eda ler nesta lingua\u00bb. Propuxo un desciframento parcial nunha mestura de lingua flamenga medieval con moitos pr\u00e9stamos ling\u00fc\u00edsticos de franc\u00e9s antigo e antigo alto alem\u00e1n.\nSegundo Levitov, o rito de Endura non era sen\u00f3n un ritual de suicidio asistido, asociado coa fe c\u00e1tara (a\u00ednda que a historicidade deste ritual est\u00e1 posta en d\u00fabida). Explica que as plantas quim\u00e9ricas non est\u00e1n destinadas a representar ningunha especie bot\u00e1nica, sen\u00f3n que son s\u00edmbolos secretos da fe. As mulleres nos ba\u00f1os xunto \u00e1 rede de tubos representan o propio suicidio ritual, que incluir\u00eda a venesecci\u00f3n: cortarse as veas para que o sangue se derramase nunha ba\u00f1eira con auga quente. As constelaci\u00f3ns sen an\u00e1logo celestial representan as estrelas do manto de Isis.\nCuesti\u00f3nase esta hip\u00f3tese en varias frontes. Unha \u00e9 que se sabe moi ben que a fe c\u00e1tara era un gnosticismo cristi\u00e1n, e non se asociaba de ningunha forma con Isis. Outro \u00e9 que esta teor\u00eda sit\u00faa a orixe do libro nos s\u00e9culos XII ou XIII, co que ser\u00eda considerablemente m\u00e1is antigo do que incluso os partidarios da teor\u00eda de Roger Bacon defenden. Levitov non ofreceu ningunha defensa fronte a este argumento, m\u00e1is al\u00e1 da s\u00faa traduci\u00f3n.\nLingua artificial.\nA peculiar estrutura interna das \u00abpalabras\u00bb do manuscrito Voynich levou a William F. Friedman e John Tiltman a postular por separado que o texto poder\u00eda ser simplemente unha lingua artificial, e m\u00e1is especificamente, unha lingua filos\u00f3fica. As linguas deste tipo te\u00f1en un vocabulario organizado segundo un sistema de categor\u00edas, polo que se pode deducir o significado xeral dunha palabra pola secuencia das letras que a compo\u00f1en. Por exemplo, na lingua artificial moderna ro, \"bojo\" \u00e9 a categor\u00eda das cores, e calquera palabra que comece con esas letras ser\u00eda o nome dunha cor: as\u00ed \"vermello\" \u00e9 \"bofoc\", e \"amarelo\" \u00e9 \"bofof\" (\u00e9, pois, unha versi\u00f3n extrema da Clasificaci\u00f3n Decimal Universal que se usa nas bibliotecas).\nEste concepto \u00e9 bastante antigo, como o proba o libro \"Philosophical Language\" (\"Lingua filos\u00f3fica\") de John Wilkins. Nos exemplos m\u00e1is co\u00f1ecidos, as categor\u00edas subdiv\u00eddense engadindo sufixos; como resultado, un texto sobre unha materia concreta ter\u00eda moitas palabras con prefixos similares. Por exemplo, todos os nomes de plantas empezar\u00edan con letras similares, e analogamente con todas as enfermidades etc. Esta caracter\u00edstica poder\u00eda ent\u00f3n explicar a natureza repetitiva do texto Voynich.\nNon obstante, ningu\u00e9n puido asignar un significado plausible a calquera prefixo ou sufixo do manuscrito, ademais de que todos os exemplos co\u00f1ecidos de linguas filos\u00f3ficas son bastante tard\u00edos (s\u00e9culo XVII).\nEngano.\nAs estra\u00f1as caracter\u00edsticas do texto do manuscrito (tales como as palabras duplicadas ou triplicadas) e o contido sospeitoso das s\u00faas ilustraci\u00f3ns (tales como as plantas quim\u00e9ricas) levaron a moitos a pensar que o manuscrito \u00e9 realmente un engano.\nEn 2003 o especialista en computaci\u00f3n doutor Gordon Rugg demostrou que se pod\u00eda reproducir texto con caracter\u00edsticas similares \u00e1s que cont\u00e9n o manuscrito, mediante o uso dunha t\u00e1boa con prefixos, ra\u00edces e sufixos, que ser\u00edan seleccionados e combinados por medio dun pladr\u00f3n de papel perforado. Este mecanismo, co\u00f1ecido como \u00abreixa de Cardano\u00bb, inventouse por 1550 como ferramenta criptogr\u00e1fica. Mais os pseudotextos xerados nos experimentos de Gordon Rugg non te\u00f1en as mesmas palabras e frecuencias que o manuscrito Voynich, e o seu parecido co voynich\u00e9s \u00e9 s\u00f3 visual, non cuantitativo."}
{"id": "154539", "revid": "89787", "url": "https://gl.wikipedia.org/wiki?curid=154539", "title": "Rindfleischetikettierungs\u00fcberwachungsaufgaben\u00fcbertragungsgesetz", "text": "Rindfleischetikettierungs\u00fcberwachungsaufgaben\u00fcbertragungsgesetz (abreviado como RflEtt\u00dcA\u00dcG) foi a palabra alem\u00e1 m\u00e1is longa, composta por 63 caracteres, dende 1999 ata o 2013.\nHistoria.\nO Landtag de Mecklemburgo-Antepomerania debateu en 1999 un proxecto de lei titulado \"Rinderkennzeichnungs - und Rind\u00adfleisch\u00adetikettierungs\u00ad\u00fcber\u00adwachungs\u00adaufgaben\u00ad\u00fcbertragungs\u00adgesetz\", \u00e9 dicir, \"lei sobre a transferencia das obrigas de vixilancia na etiquetaxe da carne de vac\u00fan e mais a designaci\u00f3n dos bovinos\". \u00c9 pois a palabra alem\u00e1 oficial con maior n\u00famero de caracteres, malia non figurar nos dicionarios de uso coti\u00e1n."}
{"id": "154542", "revid": "1131", "url": "https://gl.wikipedia.org/wiki?curid=154542", "title": "Salvador Cabeza de Le\u00f3n", "text": "Salvador Cabeza de Le\u00f3n, nado en Betanzos o 4 de febreiro de 1864 e finado en Santiago de Compostela o 20 de maio de 1934, foi un destacado galeguista, profesor e pol\u00edtico galego.\nTraxectoria.\nMembro da Xuventude Cat\u00f3lica, foi un convencido carlista. Licenciouse en Dereito na Universidade de Santiago de Compostela en 1884. Amigo de Alfredo Bra\u00f1as, do que foi profesor auxiliar, ata obter a s\u00faa propia c\u00e1tedra de Dereito Internacional en 1903. Tras a dimisi\u00f3n presentada por Francisco Pi\u00f1eiro P\u00e9rez, foi elixido provisionalmente alcalde de Compostela o d\u00eda 30 de novembro de 1910, ata a s\u00faa toma de posesi\u00f3n efectiva no 20 de febreiro de 1911, despois de que Pi\u00f1eiro reconfirmase a s\u00faa renuncia d\u00edas antes. Permanecer\u00eda no cargo ata o 1\u00ba de xaneiro de 1914. Tam\u00e9n foi decano da Facultade de Dereito.\nEn novembro de 1890 participou na constituci\u00f3n da Asociaci\u00f3n Regionalista Gallega que presidiu Manuel Murgu\u00eda. En 1917 deu o discurso de apertura do curso universitario 1917-1918 da USC coa lectura de \"Notas sobre la disciplina escolar en la Universidad de Santiago durante los siglos XVI, XVII y XVIII\". Foi socio fundador da Real Academia Galega. En 1919 integrouse na Irmandade da Fala de Compostela. O 21 de xu\u00f1o de 1920 foi elixido vogal do \"Comit\u00e9 Compostel\u00e1n da Asociaci\u00f3n Espa\u00f1ola para o Progreso das Ciencias\". En 1921 fundou con outras personalidades a agrupaci\u00f3n folcl\u00f3rica compostel\u00e1 Cantigas e Agarimos, da que foi elixido o seu primeiro presidente. En 1925 pasou a ocupar a presidencia do Seminario de Estudos Galegos, que non abandonou ata a s\u00faa morte. En 1927 escribiu o limiar de \"Estampas Compostelanas\", a primeira publicaci\u00f3n bibliogr\u00e1fica de Ksado, quen na edici\u00f3n de 1948 a substitu\u00edu por outra de Valent\u00edn Paz-Andrade.\nMorreu en 1934, a punto de xubilarse.\nVida persoal.\nCasou o 25 de xaneiro de 1886 en Santiago con Marina Anido Anido, que finou o 19 de novembro de 1934, coa que tivo tres fillos: Mar\u00eda, Miguel e Salvador Cabeza Anido."}
{"id": "154543", "revid": "1888", "url": "https://gl.wikipedia.org/wiki?curid=154543", "title": "Cabeza de Le\u00f3n", "text": ""}
{"id": "154545", "revid": "5863", "url": "https://gl.wikipedia.org/wiki?curid=154545", "title": "Jer\u00f3nimo Granda", "text": "Jer\u00f3nimo Granda, nado o 1 de xaneiro de 1945 en Oviedo, \u00e9 un cantautor e humorista asturiano que se expresa tanto en lingua asturiana como castel\u00e1 nos seus espect\u00e1culos. Reside en Xix\u00f3n.\nTraxectoria.\nA s\u00faa primeira incursi\u00f3n no mundo da m\u00fasica foi como bater\u00eda do grupo de rock ovetense Los 106, en 1962. Anos despois, presentouse en 1968 como cantautor solista, baseando o seu repertorio tanto en canci\u00f3ns do folclore latinoamericano como en coplas asturianas."}
{"id": "154551", "revid": "1131", "url": "https://gl.wikipedia.org/wiki?curid=154551", "title": "Flat Earth Society", "text": "A Flat Earth Society ou Sociedade da Terra Plana \u00e9 unha organizaci\u00f3n orixinaria de Inglaterra, a\u00ednda que posteriormente establecida en Lancaster (California), que defende a crenza de que a Terra non \u00e9 esf\u00e9rica, sen\u00f3n plana. Posto que ning\u00fan cient\u00edfico nin grupo relixioso actuais expresaron o seu apoio a esta crenza, a sociedade converteuse popularmente nun referente \u00e1 hora de referirse ao pensamento dogm\u00e1tico e \u00e1 adherencia irracional \u00e1s tradici\u00f3ns."}
{"id": "154558", "revid": "1131", "url": "https://gl.wikipedia.org/wiki?curid=154558", "title": "Fuck for Forest", "text": "Fuck for Forest, tam\u00e9n co\u00f1ecida polas siglas FFF, \u00e9 unha organizaci\u00f3n ecoloxista fundada en Noruega por Leoa Johansson e Tommy Hol Ellingsen que recada di\u00f1eiro para rescatar as selvas pluviais mundiais, producindo material pornogr\u00e1fico e tendo relaci\u00f3ns sexuais en p\u00fablico. Nos seus primeiros seis meses de existencia o grupo recibiu financiamento inicial do goberno de Noruega."}
{"id": "154602", "revid": "89787", "url": "https://gl.wikipedia.org/wiki?curid=154602", "title": "GALPon MiniNo", "text": "GALPon MiniNo \u00e9 unha distribuci\u00f3n de GNU/Linux que ofrece un sistema Debian GNU/Linux executable dende o medio de instalaci\u00f3n e instalable, especialmente optimizado para desenvolverse eficazmente en equipos antigos ou con poucos recursos de hardware.\nGALPon MiniNo est\u00e1 pensado para equipos con procesador compatible 386, 64MB de RAM e 1 GB de disco r\u00edxido, a\u00ednda que foi probado en equipos Pentium 117\u00a0MHz con 32 MB de memoria RAM e 1 MB de memoria gr\u00e1fica reproducindo v\u00eddeos, en m\u00faltiples formatos, funcionando adecuadamente.\nEn agosto de 2014, foi liberada a versi\u00f3n 2.1, logo de case dous anos. Carga un 10% m\u00e1is r\u00e1pida e incl\u00fae as \u00faltimas versi\u00f3ns de case todas as aplicaci\u00f3ns que tra\u00eda a versi\u00f3n 2.0. No entanto, pesa case 850 megas, e \u00e9 200 megas m\u00e1is pesada que a versi\u00f3n 2.0. Isto \u00e9 debido, principalmente, a que trae a versi\u00f3n de LibreOffice 4.2.\nHistoria.\nOrixe.\nA finais de 2006, o sistema operativo Guadalinex Mini cambiou a s\u00faa base en Debian GNU/Linux pola de Ubuntu. Unha parte importante da comunidade do proxecto considerou o cambio desatinado, pois aumentaba o consumo de recursos con respecto \u00e1 versi\u00f3n anterior do sistema. Ante esta situaci\u00f3n Antonio S\u00e1nchez \u2500co\u00f1ecido dentro da comunidade como \u201cguadafan\u201d\u2500 comezou deselvolver pola s\u00faa conta \u201cMiniNo\u201d \u2500de \"Mini No oficial\"\u2500, unha distribuci\u00f3n completamente independente con Debian GNU/Linux como base.\nPor aquel ent\u00f3n, os computadores reciclados da Universidade de Vigo (Grupo de Reciclaxe inform\u00e1tico da Universidade de Vigo, GRUVI) utilizaban como sistema operativo Guadalinex Mini 2004. Os coordinadores da \u00e1rea de software do GRUVI, membros de GALPon (Grupo de Amigos de Linux de Pontevedra), tampouco consideraron atinado o novo rumbo que tomara a distribuci\u00f3n da Xunta de Andaluc\u00eda, polo que un dos seus membros, Miguel Bouzada, comezou desenvolver tam\u00e9n unha distribuci\u00f3n con base Debian e que mantivese a lixeireza necesaria para soportar os computadores do GRUVI e software ao d\u00eda: \u201cGALPon Mini\u201d.\nEntre finais de 2006 e principios de 2007 Antonio e Miguel comezaron traballar nos seus respectivos proxectos, ata que entre abril e maio dese ano se puxeron en contacto e, tras ver que os seus obxectivos e ideas apuntaban nunha mesma direcci\u00f3n, xuntaron os seus esforzos para desenvolver a distribuci\u00f3n GALPon MiniNo.\nDesenvolvemento.\nDurante o proceso de desenvolvemento, procurouse combinar un n\u00facleo o m\u00e1is lixeiro posible, ferramentas de baixos requisitos coas m\u00e1ximas prestaci\u00f3ns posibles, un escritorio esteticamente amigable e uns requisitos de hardware e consumo m\u00ednimos. As\u00ed mesmo, buscouse que o sistema tivese as traduci\u00f3ns ao castel\u00e1n e o galego completas.\nGALPon MiniNo introduciu a posibilidade de traballar co formato ODF mediante a \u00faltima versi\u00f3n de AbiWord. Para a xesti\u00f3n de fiestras utilizouse IceWM, e ROX-Filer para a xesti\u00f3n de ficheiros e o escritorio. Ademais, moitas das ferramentas utilizadas ti\u00f1an as traduci\u00f3ns ao castel\u00e1n e o galego incompletas \u2500especialmente as deste \u00faltimo\u2500, e tam\u00e9n hab\u00eda bastantes aplicaci\u00f3ns que non estaban nin tan sequera internacionalizadas \u2500non se pod\u00edan traducir\u2500, polo que durante o desenvolvemento do sistema tam\u00e9n se realizaron intensos traballos de internacionalizaci\u00f3n e localizaci\u00f3n.\nEn outubro do 2008 publicouse a primeira versi\u00f3n de GALPon MiniNo, a 1.0, que tivo por nome en clave \u201cM\u00e1laga\u201d para a s\u00faa edici\u00f3n en castel\u00e1n e \u201cRonsel\u201d para a edici\u00f3n en galego. A versi\u00f3n 1.1, de correcci\u00f3n de erros, viu a luz pouco despois. Paralelamente publicouse unha versi\u00f3n destinada \u00e1 xesti\u00f3n de ONG, s\u00f3 con software libre, baixo o nome de MiniNo GestiONG.\nNestes momentos o equipo de desenvolvemento est\u00e1 a traballar no desenvolvemento da seguinte versi\u00f3n da distribuci\u00f3n, a 1.2, co nome en clave \u201cAlguadaira\u201d, que probablemente ser\u00e1 publicada a finais do ver\u00e1n do 2010. Os cambios con respecto \u00e1 versi\u00f3n anterior son moitos, pero optouse por reservar a nomenclatura \u00ab2.x\u00bb para a versi\u00f3n de GALPon MiniNo que xa se est\u00e1 a desenvolver sobre a versi\u00f3n \u201cSqueeze\u201d de Debian GNU/Linux.\nEntre as funcionalidades de Alguadaira c\u00f3mpre salientar a escolla da lingua dende o propio instalador \u2500M\u00e1laga e Ronsel instalaban o sistema en castel\u00e1n e galego, respectivamente\u2500, a detecci\u00f3n autom\u00e1tica doutros sistemas operativos da m\u00e1quina permitindo arranque dual, ou o arranque autom\u00e1tico sen contrasinal por defecto.\nMotivaci\u00f3n.\nA motivaci\u00f3n para o desenvolvemento desta distribuci\u00f3n pode atoparse nos beneficios que reporta tanto a nivel do medio ambiente como a nivel social. A nivel do medio ambiente, a distribuci\u00f3n permite alongar a vida \u00fatil dos computadores bastantes anos e as\u00ed conservar recursos naturais e reducir a poluci\u00f3n. A nivel social, a reutilizaci\u00f3n de computadores permite que persoas ou organizaci\u00f3ns con poucos recursos non te\u00f1an que investir na adquisici\u00f3n de novos equipos.\nAdemais, as alternativas privativas que poder\u00edan cubrir este tipo de necesidades, \u00e9 dicir, funcionar nas m\u00e1quinas antigas ou con poucos recursos, est\u00e1n por regra xeral obsoletas. Te\u00f1en o problema de que o seu software est\u00e1 excesivamente anticuado, ata o punto de que en ocasi\u00f3ns non permiten a correcta visualizaci\u00f3n de simples p\u00e1xinas web ou non dispo\u00f1en das necesarias actualizaci\u00f3ns de seguridade. As\u00ed mesmo, son incompatibles con todo tipo de hardware m\u00e1is recente, o que limita a\u00ednda m\u00e1is a s\u00faa utilidade.\nInstalaci\u00f3n.\nComo case calquera distribuci\u00f3n de GNU/Linux, GALPon MiniNo pode executarse dende o propio medio de instalaci\u00f3n, ou instalarse no sistema. O medio de instalaci\u00f3n pode ser un CD, un DVD ou un dispositivo USB. Asemade, existen imaxes VDI para utilizar a distribuci\u00f3n nunha m\u00e1quina virtual de VirtualBox."}
{"id": "154603", "revid": "56817", "url": "https://gl.wikipedia.org/wiki?curid=154603", "title": "Silver Session for Jason Knuth", "text": "Silver Session for Jason Knuth \u00e9 un EP da banda estadounidense de rock alternativo Sonic Youth editado o 14 de xullo de 1998 polo selo Sonic Knuth Records. Foi editado no ano 1993 a trav\u00e9s do selo de Thurston Moore Ecstatic Peace!. Jason Knuth foi un seareiro de Sonic Youth que se suicidou, e os beneficios da venda do EP foron doados \u00e1 San Francisco Suicide Prevention Hotline."}
{"id": "154604", "revid": "75439", "url": "https://gl.wikipedia.org/wiki?curid=154604", "title": "Conjunto Am\u00e9rica", "text": "O Conjunto Am\u00e9rica foi un grupo de m\u00fasica latinoamericana da d\u00e9cada dos 50. Algunhas das s\u00faas composici\u00f3ns foron feitas por Jos\u00e9 Barros e un dos seus vocalistas m\u00e1is representativos foi Charlie Figueroa. Algunhas das canci\u00f3ns popularizadas por este grupo foron \"Presentimiento\" ou \"Invocaci\u00f3n de amor\"."}
{"id": "154605", "revid": "22570", "url": "https://gl.wikipedia.org/wiki?curid=154605", "title": "Punto azul p\u00e1lido", "text": "A co\u00f1ecida como Punto azul p\u00e1lido \u00e9 unha fotograf\u00eda da Terra tomada pola nave espacial Voyager 1 a unha distancia de 6.000 mill\u00f3ns de quil\u00f3metros, as\u00ed como tam\u00e9n o t\u00edtulo dun libro de Carl Sagan, inspirado precisamente nesta fotograf\u00eda. Mostra a Terra como unha pinta de luz case impercept\u00edbel polo fulgor do Sol. A foto foi tomada o 14 de febreiro de 1990. En 2001 foi seleccionada por \"Space.com\" como unha das mellores dez fotos cient\u00edficas do espazo da historia."}
{"id": "154607", "revid": "1131", "url": "https://gl.wikipedia.org/wiki?curid=154607", "title": "Leck mich im Arsch", "text": "Leck mich im Arsch, que traducido a galego vir\u00eda sendo \"b\u00edcame/l\u00e1mbeme no cu\", \u00e9 unha composici\u00f3n en si bemol maior, K. 231/382c, un canon composto por Wolfgang Amadeus Mozart, con letra de autor desco\u00f1ecido. Forma parte dunha serie de polo menos seis canons probabelmente escritos en Viena contra o ano 1782. Foi composto para ser cantado por seis voces como unha rolda en tres partes. Crese que \u00e9 unha peza escrita como divertimento para as amizades do compositor austr\u00edaco."}
{"id": "154608", "revid": "23204", "url": "https://gl.wikipedia.org/wiki?curid=154608", "title": "Baldwin Street", "text": "Baldwin Street \u00e9 unha r\u00faa do alfoz de Dunedin, en Nova Zelandia. Ten a sona de ser a r\u00faa con m\u00e1is pendente do mundo. Esta r\u00faa ten arredor de 350 metros de lonxitude, e comeza a 30 metros de altitude para chegar aos 100 metros no seu cumio, \u00e9 dicir, ten unha pendente media de algo m\u00e1is do 35 %."}
{"id": "154609", "revid": "89787", "url": "https://gl.wikipedia.org/wiki?curid=154609", "title": "Google Street View", "text": "Google Street View \u00e9 unha caracter\u00edstica do Google Maps conxuntamente co Google Earth que proporciona imaxes case esf\u00e9ricas a nivel de r\u00faa (360 graos horizontal, 290 graos vertical), permitindo aos usuarios ver partes das cidades seleccionadas e as s\u00faas \u00e1reas metropolitanas circundantes. Cando se lanzou o servizo, o 25 de maio de 2007, s\u00f3 cinco cidades estadounidenses estaban inclu\u00eddas. Dende aquela expandiuse a 22 pa\u00edses europeos, 4 latinoamericanos, 4 asi\u00e1ticos e un africano."}
{"id": "154610", "revid": "89787", "url": "https://gl.wikipedia.org/wiki?curid=154610", "title": "Ebenezer Place", "text": "A Ebenezer Place, en Wick, Caithness, Escocia, \u00e9 co\u00f1ecida por ser a menor r\u00faa do mundo, e como tal figura no Libro Guinness dos R\u00e9cords, medindo soamente 2,06 metros. Hai un \u00fanico enderezo na r\u00faa, Ebenezer Place 1, constru\u00eddo en 1883, que hoxe \u00e9 un hotel. Foi declarada oficialmente como r\u00faa en 1887."}
{"id": "154611", "revid": "1131", "url": "https://gl.wikipedia.org/wiki?curid=154611", "title": "A faloteca islandesa", "text": "A faloteca islandesa at\u00f3pase en H\u00fasav\u00edk, ao norte de Islandia. Caracter\u00edzase por posu\u00edr a m\u00e1is extensa colecci\u00f3n de pene de diferentes especies e tama\u00f1os.\nHistoria e caracter\u00edsticas.\nSigur\u00f0ur Hjartarson, que fora profesor de Historia nun instituto de Reiquiavik, foi o fundador da faloteca en 1974, e hoxe \u00e9 o director do museo.\nEn xullo do 2006 o museo ti\u00f1a uns 245 exemplares expostos, tanto como trofeos de caza, embalsamados, en formol ou desecados. O obxectivo do museo \u00e9 ter os penes de todas as especies de mam\u00edferos en Islandia, mesmo os de diferentes especies que se atopan en perigo de extinci\u00f3n no devandito pa\u00eds.\nEn 2011 o museo obtivo o primeiro exemplar de pene de \"Homo sapiens\"."}
{"id": "154612", "revid": "98629", "url": "https://gl.wikipedia.org/wiki?curid=154612", "title": "Mill Ends Park", "text": "O Mill Ends Park \u00e9 un pequeno parque localizado en Portland (Oreg\u00f3n) creado o D\u00eda de San Patricio de 1948, destinado a ser un percorrido para carreiras de caracois. E o m\u00e1is pequeno parque do mundo, reco\u00f1ecido polo Libro Guinness dos R\u00e9cords. \u00c9 un c\u00edrculo de 61 cent\u00edmetros de di\u00e1metro cunha superficie de 0,292 m\u00b2."}
{"id": "154614", "revid": "98629", "url": "https://gl.wikipedia.org/wiki?curid=154614", "title": "Sealand", "text": "Sealand ou ben Principado de Sealand \u00e9 unha micronaci\u00f3n autodeclarada como estado pero non reco\u00f1ecido como entidade pola comunidade internacional.\nProclama como o seu territorio a Roughs Tower, unha explataforma mari\u00f1a usada como forte naval, constru\u00edda pola Royal Navy en 1942 e localizada no mar do Norte, a dez quil\u00f3metros da costa de Suffolk, no Reino Unido, as\u00ed como augas territoriais nun radio de doce millas n\u00e1uticas. Sealand est\u00e1 ocupada pola familia e asociados de Paddy Roy Bates, quen se outorgou o t\u00edtulo de \"Alteza Real Pr\u00edncipe Rei de Sealand\". A \u00e1rea habit\u00e1bel da torre \u00e9 de 550 m\u00b2.\nA pesar da falta de reco\u00f1ecemento da s\u00faa soberan\u00eda e lexitimidade, Sealand \u00e9 unha das micronaci\u00f3ns m\u00e1is co\u00f1ecidas do mundo e a mi\u00fado \u00e9 citada como un caso de estudo da maneira na que os principios de dereito internacional se poden aplicar a un territorio en disputa.\nHistoria.\nHM Fort Roughs.\nEn 1943, durante a segunda guerra mundial, a HM Fort Roughs (\u00e1s veces chamada Roughs Tower) constru\u00eduse como un dos Fortes Maunsell, principalmente para defender a franxa de navegaci\u00f3n vital nos estuarios pr\u00f3ximos contra os avi\u00f3ns nazis da Kriegsmarine. Consist\u00eda nunha base flotante cunha superestructura de d\u00faas torres baleiras unidas por unha cuberta sobre a que se pod\u00edan engadir outras estruturas. O forte foi remolcado a unha posici\u00f3n por encima do baix\u00edo das Rough Sands, onde a s\u00faa base foi deliberadamente inundada para afundila no seu lugar de descanso final. Est\u00e1 aproximadamente a 7 millas n\u00e1uticas (13\u00a0km.) desde a costa de Suffolk, f\u00f3ra do l\u00edmite de tres millas n\u00e1uticas (6\u00a0km.) do Reino Unido e, xa que logo, en augas internacionais. A instalaci\u00f3n foi ocupada por 150-300 empregados da Royal Navy durante a segunda guerra mundial, o \u00faltimo persoal permanente abandonouna en 1956.\nOcupaci\u00f3n e establecemento.\nRoughs Tower foi ocupada en febreiro e agosto de 1965 por Jack Moore e a s\u00faa filla Jane, fac\u00e9ndoo en nome da estaci\u00f3n de radio pirata Wonderful Radio London.\nO 2 de setembro de 1967, o forte foi ocupado polo maior Paddy Roy Bates, un ciudadan brit\u00e1nico e locutor de radio pirata que expulsou a un grupo competidor de radio pirata. Bates pretend\u00eda transmitir a s\u00faa estaci\u00f3n de radio pirata, chamada Radio Essex, desde a plataforma. Malia ter o equipo necesario, nunca comezou a transmitir. Bates declarou a independencia de Roughs Tower e chamouno Principado de Sealand..\nEn 1968, os operarios brit\u00e1nicos entraron no que Bates afirmaba ser as s\u00faas augas territoriais para atender unha boia de navegaci\u00f3n preto da plataforma. Michael Bates (fillo de Paddy Roy Bates) intentou asustar aos traballadores facendo disparos de advertencia desde o ex-forte. Como Bates era un s\u00fabdito brit\u00e1nico nesa \u00e9poca, foi citado por un tribunal en Inglaterra por acusaci\u00f3ns de tenencia de armas de fogo tralo incidente. Pero como o tribunal decidiu que a plataforma (que Bates agora chamaba \"Sealand\") estaba f\u00f3ra dos l\u00edmites territoriais brit\u00e1nicos, estando f\u00f3ra das 3 millas n\u00e1uticas do l\u00edmite das augas territoriais do pa\u00eds, o caso non proced\u00eda.\nEn 1975, Bates presentou unha constituci\u00f3n para Sealand, seguida dunha bandeira nacional, un himno nacional, unha moeda e pasaportes.\nAtaque en 1978 e Goberno rebelde de Sealand.\nEn agosto de 1978, Alexander Achenbach, que se proclama a se mesmo como o primeiro ministro de Sealand, contratou a varios mercenarios alem\u00e1ns e holandeses para atacar Sealand mentres Bates e a s\u00faa esposa estaban en Inglaterra. Asaltaron a plataforma con lanchas r\u00e1pidas, Jet Ski e helic\u00f3pteros, e tomaron o fillo de Bates como ref\u00e9n. Michael conseguiu retomar Sealand e capturar a Achenbach e aos mercenarios usando armas ocultas na plataforma. Achenbach, un avogado alem\u00e1n que posu\u00eda un pasaporte de Sealand, foi acusado de traiz\u00f3n contra Sealand e foi retido a menos que pagase 75.000 marcos, (35.000 d\u00f3lares ou 23.000 \u00a3). Os gobernos dos Pa\u00edses Baixos, Austria e Alema\u00f1a solicitaron ao goberno brit\u00e1nico a s\u00faa liberaci\u00f3n, pero o Reino Unido desentendeuse do caso, citando a decisi\u00f3n xudicial de 1968. Alema\u00f1a enviou un diplom\u00e1tico da s\u00faa embaixada de Londres a Sealand para negociar a liberaci\u00f3n de Achenbach. Roy Bates cedeu logo de varias semanas de negociaci\u00f3ns e posteriormente afirmou que a visita do diplom\u00e1tico constitu\u00eda un reco\u00f1ecemento \"de facto\" de Sealand por parte de Alema\u00f1a.\nLogo da repatriaci\u00f3n do primeiro, Achenbach e Gernot P\u00fctz estableceron un goberno no exilio, \u00e1s veces co\u00f1ecido como Sealand Rebel Government ou Sealandic Rebel Government, en Alema\u00f1a. O sucesor nomeado por Achenbach, Johannes Seiger, contin\u00faa reclamando a trav\u00e9s do seu sitio web que \u00e9 a autoridade lex\u00edtima de Sealand.\nDesde 1990.\nEn 1997, a familia Bates revogou todos os pasaportes de Sealand, inclu\u00eddos os que eles mesmos emitiran nos \u00faltimos 22 anos. Pensaban que ti\u00f1an uns 150.000 en circulaci\u00f3n.\nNa tarde do 23 de xu\u00f1o de 2006, a plataforma superior da Roughs Tower incendiouse debido a un fallo el\u00e9ctrico. Un helic\u00f3ptero de rescate da Royal Air Force transferiu desde a torre a unha persoa ao hospital de Ipswich. O remolcador de rescate Harwich colocouse \u00e1 beira da Roughs Tower ata que un remolcador local extinguiu o lume. Todos os danos foron reparados en novembro de 2006. En xaneiro de 2007, The Pirate Bay intentou comprar Sealand despois do endurecemento das leis de copyright en Suecia, que lles forzaron a buscar unha base de operaci\u00f3ns noutro lugar. Entre 2007 e 2010, Sealand p\u00faxose \u00e1 venda a trav\u00e9s da inmobiliaria espa\u00f1ola InmoNaranja, por un prezo de compra de 750 mill\u00f3ns de euros.\nRoy Bates morreu aos 91 anos o 9 de outubro de 2012; levaba sufrindo de Alzheimer desde hac\u00eda varios anos. Sucedeuno o seu fillo Michael. Joan Bates morreu nun asilo de anci\u00e1ns de Essex aos 86 anos o 10 de marzo de 2016."}
{"id": "154615", "revid": "75439", "url": "https://gl.wikipedia.org/wiki?curid=154615", "title": "Lingua anal", "text": "A lingua anal \u00e9 unha lingua Kuki-Chin-Naga falada na India, en Birmania e posibelmente tam\u00e9n en Bangladesh. Forma parte da familia de linguas sino-tibetanas. No censo de 2001 da India aparec\u00edan contabilizados 13 853 falantes deste idioma."}
{"id": "154616", "revid": "56817", "url": "https://gl.wikipedia.org/wiki?curid=154616", "title": "Mannanafnanefnd", "text": "O Mannanafnanefnd ou Comit\u00e9 Island\u00e9s para os Nomes \u00e9 un corpo estabelecido en 1991 que rexe a introduci\u00f3n de nomes propios outogardos en Islandia.\nHistoria e caracter\u00edsticas.\nOs membros do comit\u00e9 son renovados cada catro anos, e escollido polo Ministro de Xustiza segundo as recomendaci\u00f3ns da Universidade estatal. A s\u00faa funci\u00f3n \u00e9 determinar se un nome que non foi utilizado antes no pa\u00eds resulta acaido para a integraci\u00f3n na lingua islandesa. Para ser aceptado, o nome s\u00f3 ten que conter as letras atopadas no alfabeto island\u00e9s, e ten que ser capaz de ser declinado segundo o caso gramatical. O nome \u00e9 tam\u00e9n considerado para a s\u00faa compatibilidade contando coas tradici\u00f3ns, e en funci\u00f3n de se pode ser motivo de vergo\u00f1a ou problemas sociais para o individuo."}
{"id": "154617", "revid": "56817", "url": "https://gl.wikipedia.org/wiki?curid=154617", "title": "Polimastia", "text": "A polimastia \u00e9 a anomal\u00eda anat\u00f3mica que caracteriza os mam\u00edferos que pos\u00faen m\u00e1is mamas das que a s\u00faa especie disp\u00f3n tradicionalmente. No ser humano, designa pois a presenza de m\u00e1is de dous seos nun individuo.\nNa mitolox\u00eda, a polimastia era unha condici\u00f3n frecuentemente atribu\u00edda a Artemis."}
{"id": "154618", "revid": "120120", "url": "https://gl.wikipedia.org/wiki?curid=154618", "title": "Xinecomastia", "text": "A xinecomastia \u00e9 o nome dado ao crecemento dos peitos nos homes debido a patolox\u00edas xeralmente asociadas a desequilibrios hormonais. A xinecomastia leve \u00e9 considerada unha caracter\u00edstica normal nos rapaces a comezos da adolescencia."}
{"id": "154620", "revid": "17467", "url": "https://gl.wikipedia.org/wiki?curid=154620", "title": "Bar\u00e7a B", "text": ""}
{"id": "154623", "revid": "89787", "url": "https://gl.wikipedia.org/wiki?curid=154623", "title": "Lina Medina", "text": "Lina Vanessa Medina, nada na Regi\u00f3n Huancavelica o 27 de setembro de 1933, \u00e9 unha muller peruana e a nai m\u00e1is nova confirmada na historia da medicina, posto que con 5 anos 7 meses e 21 d\u00edas de idade se converteu en nai.\nTraxectoria.\nAl\u00e9n do feito, a rapaza acadou sona por tam\u00e9n nunca revelar o nome do pai do neno e mais por pasar a s\u00faa vida na pobreza, sen ning\u00fan tipo de asistencia do goberno peruano. Casou en 1972 e chegou a ter outro fillo aos 38 anos de idade. En 2010 viv\u00eda nun barrio de Lima."}
{"id": "154624", "revid": "895", "url": "https://gl.wikipedia.org/wiki?curid=154624", "title": "SC Vaslui", "text": ""}
{"id": "154625", "revid": "89787", "url": "https://gl.wikipedia.org/wiki?curid=154625", "title": "Panamax", "text": "Empr\u00e9gase o termo panamax para denominar aqueles barcos que son dese\u00f1ados para se axustaren \u00e1s dimensi\u00f3ns m\u00e1ximas permitidas para o tr\u00e1nsito polo Canal de Panam\u00e1. O tama\u00f1o m\u00e1ximo est\u00e1 determinado pola dimensi\u00f3n das c\u00e1maras das esclusas e m\u00e1is polo seu calado."}
{"id": "154626", "revid": "25871", "url": "https://gl.wikipedia.org/wiki?curid=154626", "title": "S\u00edndrome de excitaci\u00f3n sexual persistente", "text": "A co\u00f1ecida como s\u00edndrome de excitaci\u00f3n sexual persistente, tam\u00e9n citada \u00e1s veces polas siglas da denomiaci\u00f3n en ingl\u00e9s PSAS (\"Persistent Sexual Arousal Syndrome\"), fai referencia a aparici\u00f3n dunha excitaci\u00f3n espont\u00e1nea e persistente nos \u00f3rganos xenitais, con ou sen orgasmo, sen que haxa relaci\u00f3n ningunha con sentimentos de desexo sexual. A s\u00edndrome foi documentada por vez primeira pola m\u00e9dica norteamericana Sandra Leiblum en 2001, e recentemente foi caracterizada na literatura m\u00e9dica como unha s\u00edndrome espec\u00edfica. C\u00f3mpre salientar que a \"PSAS\" non ten ningunha relaci\u00f3n coa ninfoman\u00eda."}
{"id": "154627", "revid": "25871", "url": "https://gl.wikipedia.org/wiki?curid=154627", "title": "S\u00edndrome de Stendhal", "text": "A s\u00edndrome de Stendhal, tam\u00e9n denominada s\u00edndrome de Florencia, \u00e9 unha enfermidade psicosom\u00e1tica que causa un elevado ritmo card\u00edaco, vertixe, confusi\u00f3n e mesmo alucinaci\u00f3ns cando o individuo \u00e9 exposto a unha sobredose de beleza art\u00edstica, \u00e9 dicir, obras mestras da arte.\nHistoria e caracter\u00edsticas.\nTen esta denominaci\u00f3n polo famoso autor franc\u00e9s do s\u00e9culo XIX Stendhal, quen deu unha primeira descrici\u00f3n detallada do fen\u00f3meno que experimentou na s\u00faa visita en 1817 \u00e1 Bas\u00edlica de Santa Cruz en Florencia, e que relatou despois nun dos seus libros:"}
{"id": "154628", "revid": "54334", "url": "https://gl.wikipedia.org/wiki?curid=154628", "title": "Mary Toft", "text": "Mary Toft, nada como Mary Denyer e tam\u00e9n co\u00f1ecida como Mary Tofts, nada c. 1701 en Goldaming, Surrey e finada en 1763, foi unha muller inglesa que no ano 1726 provocou unha controversia considerable \u00f3 enganar a varios m\u00e9dicos fac\u00e9ndolles crer que dera luz a coellos.\nEn 1726 Toft quedou embarazada, pero segundo a s\u00faa propia declaraci\u00f3n, tivo un aborto tras quedar fascinada \u00f3 ver a un coello. A s\u00faa afirmaci\u00f3n de ter expulsado do seu corpo varias partes animais levou a que John Howard, un cirurxi\u00e1n local, investigase o suceso. Howard obtivo varios anacos de carne animal e notificou a outros m\u00e9dicos prominentes do momento, chegando o caso ata os o\u00eddos de Nathaniel St. Andr\u00e9, cirurxi\u00e1n da corte do rei Xurxo I. St.\u00a0Andr\u00e9 chegou \u00e1 conclusi\u00f3n de que o caso de Toft era xenu\u00edno, mais o rei enviou tam\u00e9n o cirurxi\u00e1n Cyriacus Ahlers a que revisase o caso. Toft adquiriu certa fama e foi trasladada ata Londres para que os m\u00e9dicos estudasen al\u00ed o seu caso. Tras un intenso escrutinio dos doutores, e sen que ela chegase a expulsar m\u00e1is partes animais, Toft confesou finalmente o engano e foi levada a prisi\u00f3n por fraude.\nA burla p\u00fablica resultante xerou p\u00e1nico entre a profesi\u00f3n m\u00e9dica e arruinou a carreira de varios cirurxi\u00e1ns prominentes. O suceso foi satirizado en varias ocasi\u00f3ns, destacando nas obras do debuxante e cr\u00edtico social William Hogarth, que criticou de forma notable a credulidade da profesi\u00f3n m\u00e9dica neste caso. Toft foi eventualmente liberada sen cargos, e volveu \u00f3 seu fogar onde pasou o resto da s\u00faa vida.\nReconto inicial.\nA historia f\u00edxose p\u00fablica a finais de outubro de 1726, cando varios recontos do suceso chegaron ata Londres. Un destes recontos apareceu no \"Mist's Weekly Journal\" o 19 de novembro de 1726:\nA \"pobre muller\", Mary Toft, ti\u00f1a uns 24 ou 25 anos de idade. Fora bautizada como Mary Denyer o 21 de febreiro de 1703, filla de John e Jane Denyer. En 1720 casou con Joshua Toft, un oficial de xastre co que tivo tres fillos, Mary, Anne e James. Sendo unha campesi\u00f1a inglesa no s\u00e9culo XVIII, viuse obrigada a continuar traballando no campo tras quedar embarazada de novo en 1726. No comezo do seu embarazo queix\u00e1rase de complicaci\u00f3ns dolorosas e a comezos de agosto expulsou varios anacos de carne. Isto puido ser o resultado dunha anormalidade no desenvolvemento da placenta, que puido provocar que o embri\u00f3n deixase de desenvolverse e provocase a expulsi\u00f3n de co\u00e1gulos de sangue e anacos de carne. Toft pariu o 27 de setembro. Un veci\u00f1o asistiu \u00f3 mesmo e declarou ver como expulsaba varias partes de animais, que posteriormente ensinou \u00e1 nai e \u00e1 sogra de Toft, Ann Toft, que era tam\u00e9n matrona. Ann Toft envioulle os anacos a John Howard, un parteiro de Guildford con trinta anos de experiencia.\nNun primeiro momento Howard descartou a noci\u00f3n de que Toft dera a luz varias partes animais, pero \u00f3 d\u00eda seguinte, malia as s\u00faas reservas, foi visitala. Ann Toft amosoulle m\u00e1is pezas que expulsara a noite anterior, pero Howard non atopou nada tras un exame inicial de Mary. Cando esta volveu parir, Howard volveu visitala para continuar coa s\u00faa investigaci\u00f3n. Segundo un reconto coet\u00e1neo do 9 de novembro, nos d\u00edas seguintes asistiu o parto de \"tres patas dun gato de cor atigrada, e unha pata dun coello: as tripas eran coma dun gato e dentro delas hab\u00eda tres anacos de espi\u00f1azo dunha angu\u00eda... Os p\u00e9s do gato form\u00e1ronse supostamente na s\u00faa imaxinaci\u00f3n dun gato \u00f3 que ti\u00f1a aprecio e que durmira na cama pola noite\". Toft caeu aparentemente enferma de novo e durante os seguintes d\u00edas expulsou m\u00e1is anacos de coello.\nSegundo a historia se fac\u00eda m\u00e1is co\u00f1ecida, o 4 de novembro Henry Davenant, membro da corte do rei Xurxo I, decidiu ver por si mesmo o que estaba sucedendo. Examinou as mostras que Howard recollera e levara a Londres. Howard trasladara a Toft ata Guildford, ofrec\u00e9ndose a asistir no parto de coellos en presenza de calquera que dubidase da s\u00faa historia. Algunhas das cartas que lle escribiu a Davenant para notificarlle de calquera progreso chamaron a atenci\u00f3n de Nathaniel St.\u00a0Andr\u00e9, cirurxi\u00e1n da corte de orixe su\u00edza dende 1723. St.\u00a0Andr\u00e9 detallou posteriormente o contido dunha destas cartas no seu reconto de 1727, \"A short narrative of an extraordinary delivery of rabbets\":\nInvestigaci\u00f3n.\nA mediados de novembro a familia real brit\u00e1nica estaba tan interesada na historia que enviou a St.\u00a0Andr\u00e9 e Samuel Molyneux, secretario do pr\u00edncipe de Gales, a que investigasen o suceso. \u00d3 chegaren o 15 de novembro, Howard levounos a ver a Toft, que tras unhas d\u00faas horas pariu o torso dun coello. O reconto de St.\u00a0Andr\u00e9 detalla o exame que fixo do coello. Para comprobar se chegara a respirar, meteu un anaco do seu pulm\u00f3n en auga para ver se flotaba, cousa que fixo. Pasou ent\u00f3n a realizar un exame m\u00e9dico de Toft, conclu\u00edndo que os coellos se reproduciran nas s\u00faas trompas de Falopio. Durante unha ausencia ese mesmo d\u00eda, Toft supostamente pariu o torso doutro coello, que tam\u00e9n foi examinado. Esa mesma noite atoparon a Toft sufrindo unhas contracci\u00f3ns violentas. Tralo exame m\u00e9dico que lle practicaron, St.\u00a0Andr\u00e9 extraeu parte da pel dun coello, seguida en poucos minutos da cabeza dun coello. Tanto St.\u00a0Andr\u00e9 como Howard examinaron os anacos de carne expulsados, indicando que algunhas destas partes semellaban anacos do corpo dun gato.\nFascinado polo caso, o rei enviou o cirurxi\u00e1n Cyriacus Ahlers a Guildford. Ahlers chegou o 20 de novembro e viu que Toft non ti\u00f1a ning\u00fan sinal que indicase un embarazo. Sospeitou que o suceso poder\u00eda ser un engano, e observou que Toft semellaba premer os xeonllos o un contra o outro, como se quixese previr que \"lle caese algo\". Tam\u00e9n considerou sospeitoso o comportamento de Howard, que non o deixou asistir no parto dos coellos, a\u00ednda que Ahlers non era parteiro e nun intento previo caus\u00e1ralle bastante dor a Toft. Convencido de que era todo un engano mentiulles \u00f3s involucrados dicindo que cr\u00eda a historia de Toft, escus\u00e1ndose e levando a Londres varios esp\u00e9cimes dos coellos. Tras un estudo m\u00e1is minucioso, atopou evidencias de que estaban cortados cun instrumento manual, e detectou anacos de palla e grans nas s\u00faas feces.\nO 21 de novembro Ahlers informou o rei e outros do resultado da s\u00faa investigaci\u00f3n. Howard escribiulle a Ahlers \u00f3 d\u00eda seguinte, ped\u00edndolle que devolvese os esp\u00e9cimes. As sospeitas de Ahlers preocupaban tanto a Howard coma a St.\u00a0Andr\u00e9, que volveu dous d\u00edas despois a Guildford seguindo unha orde do rei. Trala s\u00faa chegada reun\u00edronse con Howard, quen informou a St.\u00a0Andr\u00e9 de que Toft dera a luz dous coellos m\u00e1is. Pariu varios anacos do que se supo\u00f1\u00eda era unha placenta, malia que para ent\u00f3n estaba bastante enferma e sufr\u00eda unha dor constante no lado dereito do seu abdome. Anticip\u00e1ndose a Ahlers, St.\u00a0Andr\u00e9 recompilou declaraci\u00f3ns xuradas de varias testemu\u00f1as, que provocaron d\u00fabidas sobre a honestidade de Ahlers, e o 26 de novembro realizou unha demostraci\u00f3n anat\u00f3mica perante o rei para apoiar a historia de Toft. Segundo o seu propio escrito, nin St.\u00a0Andr\u00e9 nin Molyneux sospeitaban de ningunha actividade fraudulenta.\nO rei ordenoulle a St.\u00a0Andr\u00e9 que volvese a Guildford para traer a Toft ata Londres, para que puidesen levar a cabo m\u00e1is investigaci\u00f3ns. Acompa\u00f1ouno Richard Manningham, un reputado toc\u00f3logo nomeado cabaleiro en 1721, ademais do segundo fillo de Thomas Manningham, bispo de Chichester. St.\u00a0Andr\u00e9 examinou a Toft e viu que ti\u00f1a o lado dereito do seu abdome dun tama\u00f1o lixeiramente maior do normal. Manningham asistiu no parto do que lle pareceu unha vexiga de porco \u2014a\u00ednda que St.\u00a0Andr\u00e9 e Howard non estiveron de acordo con esta identificaci\u00f3n\u2014 e comezou a ter sospeitas xa que ul\u00eda a urina. Por\u00e9n, os involucrados acordaron non dicir nada en p\u00fablico e o 29 de novembro aloxaron a Toft nun hospedaxe en Leicester Fields.\nExame m\u00e9dico.\nAparecendo nos xornais da \u00e9poca, a historia converteuse nunha sensaci\u00f3n nacional, malia que varias publicaci\u00f3ns se amosaron esc\u00e9pticas, e o \"Norwich Gazette\" en particular considerou o asunto como un simple \"rumor de mulleres\". O escritor John Hervey relatar\u00edalle posteriormente a situaci\u00f3n \u00f3 seu colega Henry Fox:\nVarios m\u00e9dicos e cirurxi\u00e1ns eminentes, inclu\u00edndo a John Maubray, estudaron a Toft baixo a estrita supervisi\u00f3n de St.\u00a0Andr\u00e9. En \"The Female Physician\", Maubray propuxera que as mulleres pod\u00edan dar a luz unha criatura que el denominara \"sooterkin\". Era un propo\u00f1ente da \"impresi\u00f3n maternal\", unha crenza espallada de que a concepci\u00f3n e embarazo pod\u00edan estar influenciados polos so\u00f1os ou visi\u00f3ns da nai, e advertira as mulleres embarazadas de que a excesiva familiaridade coas mascotas caseiras poder\u00edan provocar que os seus fillos se asemellasen a elas. Maubray examinou con gusto a Toft, considerando o seu caso como unha vindicaci\u00f3n das s\u00faas teor\u00edas. Por\u00e9n, o parteiro James Douglas, \u00f3 igual que Manningham, sospeitaba que o caso era unha fraude e malia as repetidas invitaci\u00f3ns que recibiu por parte de St.\u00a0Andr\u00e9 non se involucrou. Naquel ent\u00f3n Douglas era un dos anatomistas e parteiros m\u00e1is respectados e co\u00f1ecidos do pa\u00eds, mentres que a concepci\u00f3n xeral era que St.\u00a0Andr\u00e9 era membro da corte s\u00f3 porque falaba alem\u00e1n, a lingua nativa do rei. St.\u00a0Andr\u00e9 insistiu en que \u00e1mbolos dous examinasen a Toft; tralo ascenso de Xurxo I \u00f3 trono, a facci\u00f3n dos \"Whigs\" pasara a ser dominante, e as afiliaci\u00f3ns de Manningham e Douglas con esta facci\u00f3n xunto cos seus co\u00f1ecementos m\u00e9dicos axudar\u00edan a elevar o seu status como doutor e fil\u00f3sofo. Douglas considerou que o feito de que unha muller dese a luz coellos era tan probable como que un coello dese a luz un neno humano, mais accedeu a examinala. Cando Manningham lle informou das s\u00faas sospeitas pola vexiga de porco, e tralo seu propio exame de Toft, Douglas rexeitou debater o asunto con St.\u00a0Andr\u00e9:\nToft p\u00faxose de parto en varias ocasi\u00f3ns m\u00e1is baixo unha supervisi\u00f3n constante, pero sen ning\u00fan resultado adicional.\nConfesi\u00f3n.\nO engano descubriuse finalmente o 4 de decembro. Thomas Onslow comezara unha investigaci\u00f3n pola s\u00faa conta descubrindo que durante o mes anterior Joshua, o marido de Toft, estivera mercando cr\u00edas de coello. Convencido de que ti\u00f1a probas suficientes para proceder, escribiulle unha cara \u00f3 m\u00e9dico Hans Sloane afirmando que o asunto \"case alarmara a Inglaterra\" e que publicar\u00eda en pouco tempo os resultados da s\u00faa investigaci\u00f3n. Ese mesmo d\u00eda, Thomas Howard, un porteiro da hospedaxe, confesoulle \u00f3 xu\u00edz de paz Thomas Clarges que fora subornado pola cu\u00f1ada de Toft, Margaret, para introducir en segredo un coello na habitaci\u00f3n de Toft's. Cando foi arrestada e interrogada, Mary Toft negou a acusaci\u00f3n, mentres que Margaret, interrogada por Douglas, afirmou que mercara o coello s\u00f3 para comelo.\nManningham examinou a Toft e pensaba que a\u00ednda ti\u00f1a algo na cavidade do seu \u00fatero, polo que convenceu a Clarges de que lle permitise permanecer no hospedaxe. Douglas, que para aquel ent\u00f3n xa visitara a Toft, interrogouna en varias ocasi\u00f3ns e durante varias horas. Tras varios d\u00edas Manningham ameazouna con realizarlle unha operaci\u00f3n dolorosa, e finalmente o 7 de decembro, en presenza de Manningham, Douglas, John Montagu e Frederick Calvert, Toft confesou. Tras sufrir o aborto e mentres a\u00ednda ti\u00f1a acceso \u00f3 colo uterino, un c\u00f3mplice introduc\u00edralle as gadoupas e corpo dun gato, xunto coa cabeza dun coello. Inventaran unha historia na que Toft afirmaba que quedara obsesionada cos coellos un d\u00eda mentres traballaba no campo, e nos partos posteriores inser\u00edranlle outras partes animais na vaxina.\nBaixo presi\u00f3n de Manningham e Douglas admitiu os feitos en d\u00faas novas ocasi\u00f3ns, o 8 de decembro e o 9 de decembro. Foi levada \u00e1 prisi\u00f3n Tothill Fields Bridewell, baixo os cargos promulgados nun estatuto de Eduardo III de \"vil tramposa e impostora\". Nas s\u00faas confesi\u00f3ns anteriores non publicadas, culpaba do asunto a varios outros participantes, dende a s\u00faa sogra ata a John Howard. Tam\u00e9n afirmaba que unha muller lle dixera como inserir os coellos no seu corpo para levar a cabo o engano. O \"British Journal\" informou da s\u00faa comparecencia do 7 de xaneiro de 1727 nas cortes das sesi\u00f3ns cuadrimestrais en Westminster, acusada de \"ser unha tramposa abominable e impostora pretendendo dar a crer que tivera varios partos monstruosos\".\nConsecuencias.\nA credulidade da profesi\u00f3n m\u00e9dica converteuse nun obxectivo da burla p\u00fablica tralo descubrimento do engano. William Hogarth publicou \"Cunicularii, or The Wise Men of Godliman in Consultation\" en 1726, no que se representa a Toft agonizando nun parto, arrodeada doutros participantes do engano coma o seu marido, St.\u00a0Andr\u00e9 e Howard. A confesi\u00f3n de Toft do 7 de decembro demostra unha insistencia pola s\u00faa parte de que a s\u00faa cu\u00f1ada non participou no engano, pero na obra de 1726 \"An Exact Diary of what was observ'd during a Close Attendance upon Mary Toft, the pretended Rabbet-Breeder of Godalming in Surrey\" de Manningham ind\u00edcanse testemu\u00f1os visuais da s\u00faa complicidade. O debuxo de Hogarth non foi a \u00fanica imaxe que ridiculizou o asunto. George Vertue publicou \"The Surrey-Wonder\" e \"The Doctors in Labour, or a New Wim-Wam in Guildford\", unha serie de 12 imaxes publicada en 1727 na que satiriza a St.\u00a0Andr\u00e9 e que tam\u00e9n foi popular naquela \u00e9poca.\nO momento da confesi\u00f3n de Toft resultou nunha incomodidade para St.\u00a0Andr\u00e9, quen o 3 de decembro publicara o seu primeiro artigo de corenta p\u00e1xinas \"A Short Narrative of an Extraordinary Delivery of Rabbets\". St.\u00a0Andr\u00e9 xog\u00e1rase a s\u00faa reputaci\u00f3n neste documento, e malia ofrecer un reconto m\u00e1is emp\u00edrico do caso de Toft que outras publicaci\u00f3ns anteriores sobre a reproduci\u00f3n en xeral, finalmente foi ridiculizado publicamente. Ahlers, xustificando o seu escepticismo, publicou \"Some observations concerning the woman of Godlyman in Surrey\", no que detallou o seu reconto dos eventos e a s\u00faa sospeita da complicidade de St.\u00a0Andr\u00e9 e Howard no caso.\nSt.\u00a0Andr\u00e9 retractouse o 9 de decembro de 1726. En 1729, tralo finamento de Samuel Molyneux por envelenamento, casou coa vi\u00fava de Molyneux, Elizabeth. O primo de Molyneux acusou a St.\u00a0Andr\u00e9 de ser o culpable do envelenamento, do que St.\u00a0Andr\u00e9 defendeuse demand\u00e1ndoo por difamaci\u00f3n, malia que para aquel ent\u00f3n a s\u00faa carreira profesional xunto coa de Elizabeth xa estaban danadas de forma permanente. Elizabeth perdeu a s\u00faa posici\u00f3n de asistenta da ra\u00ed\u00f1a Carolina, mentres que St.\u00a0Andr\u00e9 foi humillado publicamente na corte. A parella retirouse a vivir no campo subsistindo coa considerable fortuna de Elizabeth, e St.\u00a0Andr\u00e9 finar\u00eda en 1776 \u00f3s 96 anos de idade. Manningham, desesperado por exculparse a si mesmo, publicou un diario das s\u00faas observaci\u00f3ns de Toft, xunto a un reconto da confesi\u00f3n do fraude por parte dela, o 12 de decembro. Neste diario indicaba que Douglas fora enganado por Toft, polo que preocupado pola s\u00faa propia imaxe p\u00fablica Douglas respondeu publicando o seu propio reconto dos feitos. Usando o pseud\u00f3nimo 'Lover of Truth and Learning', Douglas publicou tam\u00e9n no 1727 \"The Sooterkin Dissected\", unha carta dirixida a Maubray na que fixo unha cr\u00edtica mordaz da teor\u00eda do \"Sooterkin\". O dano provocado \u00e1 profesi\u00f3n m\u00e9dica foi tal que varios doutores sen relaci\u00f3n co suceso sent\u00edronse obrigados a publicar declaraci\u00f3ns de que non creran a historia de Toft. O 7 de xaneiro de 1727 John Howard e Toft asistiron a un novo xu\u00edzo, no que Howard recibiu unha multa de 800\u00a0\u00a3 Volveu a Surrey e continuou exercendo ata que finou en 1755.\nHoubo grupos de xente que durante varios meses se achegaban a Tothill Fields Bridewell agardando ver a Toft. Para ent\u00f3n ela estaba bastante enferma, e estando en prisi\u00f3n John Laguerre realizou un debuxo do seu retrato. Finalmente foi posta en liberdade o 8 de abril de 1727, xa que as autoridades non ti\u00f1an claro o cargo do que se lle pod\u00eda acusar. A familia Toft non sacou ning\u00fan beneficio do asunto, e Mary volveu a Surrey. En febreiro de 1727 deu a luz a unha filla, Elizabeth, indicada no rexistro parroquial de Godalming como a s\u00faa \"primeira filla tralo seu suposto parto de coellos\". Este nacemento confirmou que estivera embarazada durante o engano, o que puido contribu\u00edr \u00e1 confusi\u00f3n dos doutores. Non se te\u00f1en apenas rexistros da vida posterior de Toft. En 1740 foi arrestada por recibir bens roubados, e faleceu en 1763, aparecendo o seu obituario nos xornais de Londres.\nOs opo\u00f1entes de Robert Walpole citaron o caso como un s\u00edmbolo da s\u00faa percepci\u00f3n de avaricia, corrupci\u00f3n e engano da \u00e9poca. O 7 de xaneiro de 1727 o \"Mist's Weekly Journal\" satirizou o caso, facendo varias alusi\u00f3ns \u00f3 cambio pol\u00edtico e comparando o asunto \u00f3s eventos de 1641 cando o Parlamento comezou a s\u00faa revoluci\u00f3n contra o rei Carlos I. O esc\u00e1ndalo forneceu suficiente material \u00f3s escritores de Grub Street para producir panfletos, s\u00e1tiras, follas de propaganda e baladas durante varios meses. En publicaci\u00f3ns como \"St.\u00a0Andr\u00e9's Miscarriage\" de 1727 e \"The anatomist dissected: or the man-midwife finely brought to bed\" tam\u00e9n de 1727, fixeron burla da obxectividade dos parteiros, e os cr\u00edticos dos asistentes de Toft cuestionaron a s\u00faa integridade, socavando a reputaci\u00f3n da s\u00faa profesi\u00f3n con alusi\u00f3ns e bromas de car\u00e1cter sexual. O caso suscitou d\u00fabidas sobre o status de Inglaterra como unha naci\u00f3n \"iluminada\". Voltaire usou este caso no seu breve ensaio \"Singularit\u00e9s de la nature\" para describir como os ingleses protestantes estaban a\u00ednda influenciados por unha igrexa ignorante.\nToft tam\u00e9n foi obxectivo das s\u00e1tiras, que se concentraron principalmente nas insinuaci\u00f3ns sexuais, val\u00e9ndose de xogos de palabras ou usando un corte escatol\u00f3xico. Por\u00e9n, \"Much Ado about Nothing; or, A Plain Refutation of All that Has Been Written or Said Concerning the Rabbit-Woman of Godalming\" de 1727 est\u00e1 considerada unha das s\u00e1tiras m\u00e1is mordaces sobre Toft. Este documento faise pasar pola propia confesi\u00f3n de 'Merry Tuft', escrita de forma intencionada con diversas faltas de ortograf\u00eda para mofarse da s\u00faa condici\u00f3n de iletrada e facendo unha serie de insinuaci\u00f3ns obscenas sobre a s\u00faa promiscuidade. Tam\u00e9n ridiculiza a varios dos doutores involucrados no asunto e reflicte sobre a visi\u00f3n xeral representada polos autores das varias s\u00e1tiras sobre Toft de que ela era unha muller d\u00e9bil e a menos c\u00f3mplice dos culpables do engano. Esta noci\u00f3n contrasta coa visi\u00f3n xeral que se ti\u00f1a expresado sobre ela antes da revelaci\u00f3n do propio engano, indicando moi posiblemente unha estratexia xeral para deixar sen poder a Toft por completo. Isto refl\u00edctese nunha das s\u00e1tiras m\u00e1is notables sobre o asunto, a balada sat\u00edrica an\u00f3nima de Alexander Pope e William Pulteney \"The Discovery; or, The Squire Turn'd Ferret\", publicada en 1726 e dirixida a Samuel Molyneux"}
{"id": "154629", "revid": "98629", "url": "https://gl.wikipedia.org/wiki?curid=154629", "title": "D\u00eda do Inventor", "text": "O D\u00eda do Inventor cel\u00e9brase internacionalmente o 9 de novembro, na honra da actriz e inventora Hedy Lamarr. Esta data foi proclamada polo inventor e empresario alem\u00e1n Gerhard Muthenthaler. Pa\u00edses como a Arxentina ou Moldavia celebran este d\u00eda nunha data distinta \u00e1 estipulada internacionalmente."}
{"id": "154637", "revid": "17467", "url": "https://gl.wikipedia.org/wiki?curid=154637", "title": "Futbol Club Barcelona Atl\u00e8tic", "text": ""}
{"id": "154638", "revid": "2248", "url": "https://gl.wikipedia.org/wiki?curid=154638", "title": "Rainbow Warrior", "text": "O Rainbow Warrior (\"Guerreiro do arco da vella\") foi o barco insignia da organizaci\u00f3n non gobernamental internacional Greenpeace.\nHistoria e caracter\u00edsticas.\nFoi constru\u00eddo en Aberdeen, Escocia, en 1955 e inicialmente foi utilizado polo ministerio de agricultura brit\u00e1nico como barco de investigaci\u00f3ns. M\u00e1is adiante converteuse en barco de pesca no Mar do Norte at\u00e9 a s\u00faa adquisici\u00f3n por Greenpeace en 1978. O seu nome prov\u00e9n dunha antiga profec\u00eda dos nativos de Norteam\u00e9rica. Foi afundido pola Direcci\u00f3n Xeral de Seguridade Exterior (DGSE), os servizos de intelixencia franceses, en Auckland, Nova Zelandia, o 10 de xullo de 1985, provocando a morte do fot\u00f3grafo e activista de Greenpeace Fernando Pereira."}
{"id": "154643", "revid": "98629", "url": "https://gl.wikipedia.org/wiki?curid=154643", "title": "Selecci\u00f3n de f\u00fatbol da Arxentina", "text": "A Selecci\u00f3n de f\u00fatbol da Arxentina \u00e9 o equipo representativo do pa\u00eds nas competici\u00f3ns oficiais. A s\u00faa organizaci\u00f3n est\u00e1 a cargo da Asociaci\u00f3n do F\u00fatbol Arxentino (AFA), pertencente \u00e1 Conmebol. Xogou o primeiro partido internacional f\u00f3ra da Arxentina, o 16 de maio de 1901 en Montevideo. Dende aquela a selecci\u00f3n arxentina converteuse nun dos equipos m\u00e1is exitosos do f\u00fatbol mundial, sendo campioa en d\u00faas ocasi\u00f3ns da Copa do Mundo de F\u00fatbol. O seu primeiro t\u00edtulo mundial chegou en 1978, no campionato celebrado no seu propio pa\u00eds, onde superou aos Pa\u00edses Baixos na final. En 1986, liderada por Diego Armando Maradona, considerado como un dos mellores xogadores na historia, a selecci\u00f3n arxentina repetiu coroa mundial, despois de derrotar na final a Alema\u00f1a Occidental. Ademais, foi finalista noutras tres ocasi\u00f3ns (1930, 1990 e 2014). A Arxentina \u00e9 xunto ao Uruguai, a selecci\u00f3n que m\u00e1is veces ga\u00f1ou a Copa Am\u00e9rica, logr\u00e1ndoo en quince ocasi\u00f3ns. \u00c9 tam\u00e9n a selecci\u00f3n que m\u00e1is subcampionatos conseguiu na competici\u00f3n, nunhas catorce oportunidades.\nEn 1992, o equipo arxentino ga\u00f1ou a primeira edici\u00f3n da Copa Confederaci\u00f3ns da FIFA, en tanto que en 1995 como no 2005 disputou a final do torneo. Ademais, a Arxentina \u00e9 a selecci\u00f3n con m\u00e1is t\u00edtulos da Copa de Campi\u00f3ns CONMEBOL\u2013UEFA, que ga\u00f1ou en 1993 e 2022, diante de Dinamarca e Italia respectivamente.\nNos Xogos Ol\u00edmpicos a selecci\u00f3n arxentina obtivo d\u00faas veces a medalla de ouro, en Atenas 2004 e Pequ\u00edn 2008. \u00c1 s\u00faa vez, ga\u00f1ou a medalla de prata en 1928 e en 1996. O seleccionado xuvenil Sub-20 \u00e9 o m\u00e1ximo campi\u00f3n da Copa Mundial da categor\u00eda, con 6 t\u00edtulos en 1979, 1995, 1997, 2001, 2005 e 2007. Ademais foi finalista na edici\u00f3n de 1983. Arxentina e Francia son as \u00fanicas selecci\u00f3ns do mundo que ga\u00f1aron a Copa Mundial, os Xogos Ol\u00edmpicos e a Copa Confederaci\u00f3ns.\nEn marzo de 2007 o combinado arxentino alcanzou por primeira vez o posto un na clasificaci\u00f3n da FIFA. Aquela menci\u00f3n duroulle s\u00f3 ese mes, a\u00ednda que en outubro de 2007 volveu situarse ao tope da clasificaci\u00f3n ata xullo de 2008.\nHistoria.\nArxentina \u00e9 unha das selecci\u00f3ns de f\u00fatbol con m\u00e1is \u00e9xito do mundo, vencedora da Copa do Mundo de 1978 e da Copa do Mundo de 1986, quince Copas Am\u00e9rica, a Copa Confederaci\u00f3ns 1992 e de d\u00faas medallas de ouro ol\u00edmpicas, a primeira nas Xogos Ol\u00edmpicos de 2004 e a segunda en 2008. Sumando t\u00f3dolos seus t\u00edtulos oficiais organizados pola CONMEBOL e pola FIFA, Arxentina \u00e9 a selecci\u00f3n que m\u00e1is t\u00edtulos ten do mundo xunto coa de , a\u00ednda que considerando que noutras confederaci\u00f3ns os t\u00edtulos continentais x\u00f3ganse en per\u00edodos moito m\u00e1is amplos de tempo. Arxentina \u00e9 unha das \u00fanicas selecci\u00f3ns do mundo en conquistar a \"cu\u00e1drupla coroa\", xa que ga\u00f1ou a Copa do Mundo, a Copa das Confederaci\u00f3ns, a Copa Am\u00e9rica e a medalla de ouro nos Xogos Ol\u00edmpicos. A outra selecci\u00f3n en conseguir tal feito ao longo da historia \u00e9 .\nA \"albiceleste\" disputou cinco finais de Copa do Mundo. Na s\u00faa primeira final, en 1930, perderon por 4 a 2 contra . Os arxentinos non volver\u00edan a chegar a unha final at\u00e9 1978 onde, esta vez si, conseguen o seu primeiro t\u00edtulo ao vencer aos por 3 a 1. A curiosidade deste mundial foi o xeito de clasificarse \u00e1 rolda eliminatoria final, Arxentina ti\u00f1a que vencer por unha diferenza de catro goles para se clasificar, cando s\u00f3 metera dous at\u00e9 ese partido, e acabou vencendo por 6 a 0 con m\u00e9rito para o pobre xogo que tivo nese partido , acabando ademais coa participaci\u00f3n no mundial de . A selecci\u00f3n arxentina tam\u00e9n ga\u00f1ou en 1986, nunha campa\u00f1a con vitorias sobre tradicionais selecci\u00f3ns como (oitavos de final), (cuartos de final, no partido no que Maradona anotou a o seu co\u00f1ecido gol coa man), en semifinais e Alema\u00f1a Occidental (final). Volveu acadar a final catro anos despois, en 1990, cando perdeu por 1 a 0 de novo contra Alema\u00f1a Occidental. A continuaci\u00f3n tivo que esperar 24 anos para volver disputar unha final dun Mundial, consegu\u00edndoo no campionato celebrado en 2014 no Brasil, onde o conxunto liderado no campo por Lionel Messi, chegou ata o partido decisivo no Maracan\u00e3, caendo pola m\u00ednima ante Alema\u00f1a.\nEn canto a outras competici\u00f3ns internacionais, a Arxentina \u00e9, xunto coa selecci\u00f3n do Uruguai, a selecci\u00f3n que m\u00e1is veces ga\u00f1ou a Copas Am\u00e9rica na historia, venc\u00e9ndoa quince veces, al\u00e9n dos campionatos Suramericanos \"extras\" en 1941, 1945 e 1946. En canto aos Xogos Ol\u00edmpicos, no ano 2004, Arxentina ga\u00f1ou a s\u00faa primeira medalla dourada da s\u00faa historia: venceron t\u00f3dolos partidos, tiveron o mellor ataque da competici\u00f3n e non recibiron nin un s\u00f3 un gol. Al\u00e9n da medalla de ouro, a\u00ednda tiveron o m\u00e1ximo goleador do campionato, Carlos T\u00e9vez, con nove goles. Nos Xogos Ol\u00edmpicos de Pequ\u00edn 2008, a selecci\u00f3n albiceleste volveu a conquistar a medalla de ouro de novo sen co\u00f1ecer a derrota. En cuartos de final bateu aos (2 a 1), en semifinais ga\u00f1ou a un dos seus cl\u00e1sicos rivais, (3 a 0) e na final derrotou a por 1 a 0. A selecci\u00f3n arxentina ten tam\u00e9n d\u00faas medallas de prata obtidas nos Xogos Ol\u00edmpicos de 1928 e nos de 1996.\nUniforme.\nO uniforme oficial da selecci\u00f3n axentina componse dunha camiseta de franxas brancas e celestes (de a\u00ed o alcume que recibe a selecci\u00f3n: \"La Albiceleste\"), pantal\u00f3n negro raias brancas e medias brancas con raias celestes. O uniforme oficial alternativo componse de camiseta e medias azul e pantal\u00f3ns brancos.\nXogadores.\nM\u00e1is partidos disputados.\nActualizado a 6 de xu\u00f1o de 2022.\nM\u00e1ximos goleadores da selecci\u00f3n.\nActualizado a 6 de xu\u00f1o de 2022."}
{"id": "154646", "revid": "23204", "url": "https://gl.wikipedia.org/wiki?curid=154646", "title": "Partido Bret\u00f3n", "text": "O Partido Bret\u00f3n (en bret\u00f3n \"Strollad Breizh,\" en franc\u00e9s \"Parti Breton\") \u00e9 un partido pol\u00edtico nacionalista e socialdem\u00f3crata que reivindica a creaci\u00f3n dunha \u00abRep\u00fablica da Breta\u00f1a\u00bb, como membro de pleno dereito da Uni\u00f3n Europea."}
{"id": "154647", "revid": "72012", "url": "https://gl.wikipedia.org/wiki?curid=154647", "title": "Ecstatic Peace!", "text": "Ecstatic Peace! \u00e9 un selo discogr\u00e1fico independente baseado en Easthampton, Massachusetts, fundado en 1981 polo guitarrista e vocalista de Sonic Youth Thurston Moore.\nHistoria e caracter\u00edsticas.\nA s\u00faa primeira edici\u00f3n foi un casete compartido con voces de Michael Gira da banda Swans e Lydia Lunch. O nome do selo est\u00e1 tirado dunha li\u00f1a da novela de Tom Wolfe \"The Electric Kool-Aid Acid Test\".\nNo mes de febreiro de 2006 Moore asinou un acordo con Universal Records para que esta distribu\u00edse os \u00e1lbums de Ecstatic Peace!.\nEn 2011 Ecstatic Peace! contaba con artistas coma Hush Arbors, Be Your Own Pet, Awesome Color, Black Helicopter, Free Kitten, Jemina Pearl, Glass Rock, Dead Machines, Little Claw, Matt Krefting, Monotract, Mouthus, Pagoda, MV &amp; EE, Notekillers, Religious Knives, Sumburned, Samara Lubelski, Wand, Whote Out, Tall Firs, Violent Soho, The Entrance Band e o propio Moore."}
{"id": "154654", "revid": "131530", "url": "https://gl.wikipedia.org/wiki?curid=154654", "title": "Carballo com\u00fan", "text": "\"Para consultar o x\u00e9nero \"Quercus\", ver o artigo carballo\".\nO Quercus robur L. (\u00e1s veces considerado \"Quercus pedunculata\") co\u00f1\u00e9cese normalmente como carballo com\u00fan, carballo veri\u00f1o, carballo bravo ou simplemente carballo.\nO carballo \u00e9 unha \u00e1rbore anxiosperma da familia das fag\u00e1ceas, caducifolia, que pode chegar aos 15-20 metros de altura. Est\u00e9ndese por zonas de clima atl\u00e1ntico en calquera tipo de terreo, tanto en chairas como en ladeiras rochosas, desde o nivel do mar ata os 1 000 metros de altitude. \u00c9 unha \u00e1rbore robusta, que pode vivir varios s\u00e9culos e acadar os 40 metros de altura con p\u00f3las que comezan xa desde a parte inferior.\nCando a formaci\u00f3n \u00e9 monoespec\u00edfica, s\u00f3 de carballos, o bosque \u00e9 denoninado carballeira. Se se mesturan outras especies de clima atl\u00e1ntico cham\u00e1molo fraga. Foi a especie m\u00e1is abundante e dominante na Europa atl\u00e1ntica e segue a ser predominante no interior de Galicia.\nA madeira do carballo \u00e9 de excelente calidade e foi moi empregada na construci\u00f3n de embarcaci\u00f3ns, trabes e estruturas das casas (cubertas, forxados), travesas do cami\u00f1o de ferro etc., as\u00ed como na fabricaci\u00f3n de mobles e toneis. Tam\u00e9n foi e segue a ser o principal combust\u00edbel das lareiras e coci\u00f1as galegas. O carballo tam\u00e9n tivo uso ornamental nos lugares p\u00fablicos de Galicia (parques, feiras, arboredas). Alg\u00fans exemplares moi vellos (\"carballas\") acadan dimensi\u00f3ns importantes.\n\u00c9 a \u00e1rbore por excelencia de Galicia. A toponimia galega est\u00e1 chea de referencias a esta \u00e1rbore (fitotoponimia): Carballal, Carballedo, O Carballi\u00f1o, A Carballa etc. Aparece tam\u00e9n en moitos apelidos: Carballo, Carballedo, Carbajal etc. Ademais, a cultura e as lendas galegas art\u00e9llanse arredor desta \u00e1rbore, chea de espiritualidade e pasado sagrado, sempre vencellado \u00e1 forza (\"rexo ou forte coma un carballo\"). Tam\u00e9n \u00e9 a \u00e1rbore sagrada do Pa\u00eds Vasco, de Alema\u00f1a e, en xeral, da cultura celta.\nO termo \"carballo\" en Galicia acolle outras especies ademais do \"Quercus robur\" L., como o carballo branco ou albar (\"Quercus petraea\"), o carballo cerqui\u00f1o (\"Quercus pyrenaica\"), en menor medida a aci\u00f1eira (\"Quercus ilex\") ou a sobreira (\"Quercus suber\") e, m\u00e1is recentemente, o carballo americano (\"Quercus rubra\").\nTaxonom\u00eda.\n\"Quercus robur\" (do lat\u00edn \"quercus\" 'carballo' + \"robur\" 'forte, de madeira resistente'). Comparte x\u00e9nero coas sobreiras e aci\u00f1eiras, entre outras especies.\nA especie m\u00e1is achegada \u00e9 o carballo albar (\"Quercus petraea\"), moi semellante, que tam\u00e9n atopamos no leste de Galicia. \"Q. robur\" dist\u00ednguese deste por ter un pec\u00edolo m\u00e1is curto e un porte m\u00e1is torto. \u00c1s veces hibr\u00eddanse e dan o \"Quercus \u00d7 rosacea\".\nEtimolox\u00eda.\nA orixe da verba carballo \u00e9 incerta. O que est\u00e1 claro \u00e9 que \u00e9 anterior ao lat\u00edn. Poder\u00eda ser de orixe celta pola ra\u00edz \"kar-\" (pedra), ou dunha orixe preindoeuropea. En asturiano denom\u00ednase \"carbayu\", en portugu\u00e9s \"carvalho\", ambas as d\u00faas coa mesma orixe. En castel\u00e1n non ten un nome xeneralizado, polo que se lle chama \"roble com\u00fan\", \"roble ingl\u00e9s\", \"roble pedunculado\", \"carvajo\" ou \"roble carvallo\". En ingl\u00e9s ch\u00e1manlle \"English oak\" (carballo ingl\u00e9s).\nH\u00e1bitat.\n\u00c9 aut\u00f3ctono da Europa atl\u00e1ntica e continental; aparece tam\u00e9n na Anatolia, no C\u00e1ucaso e nalgunhas partes do norte de \u00c1frica. Na Pen\u00ednsula Ib\u00e9rica est\u00e9ndese desde o norte de Portugal ata os Pireneos. En Galicia foi a especie principal durante s\u00e9culos. A s\u00faa extensi\u00f3n viuse en regresi\u00f3n por mor da actividade humana e a substituci\u00f3n das zonas onde hab\u00eda carballeiras por especies al\u00f3ctonas, principalmente pi\u00f1eiros, mimosas e eucaliptos; con todo, a extensi\u00f3n das carballeiras incrementouse nos \u00faltimos anos, especialmente no interior do pa\u00eds a causa da perda de poboaci\u00f3n, o que provocou a recolonizaci\u00f3n de terreo agr\u00edcola. Segundo un estudo realizado en 2003, esta especie \u00e9 dominante en 195 028 hect\u00e1reas no territorio galego.\nDescrici\u00f3n.\nO \"Quercus robur\" \u00e9 unha \u00e1rbore monoica de grande envergadura e folla caduca (\u00e1s veces, no sur de Galicia, marcescente) duns 15-20 metros de alto (excepcionalmente acada os 40 m). A circunferencia vai dos 4 aos 12 m nas carballas m\u00e1is vellas de Galicia, Asturias ou das Illas Brit\u00e1nicas. O carballo de Kaive, na Letonia, cunha circunferencia de 10,2 m, \u00e9 a \u00e1rbore m\u00e1is grosa de Europa. O tronco \u00e9 groso e curto; a casca, cincenta ou acasta\u00f1ada, crebada. A copa \u00e9 ampla, ovada ou irregular. Adoitan darse as formas tortas e bugallos.\nFollas: o \"Q. robur\" ten follas de 7\u201314\u00a0cm de longo, alternas, simples, caedizas, cun pec\u00edolo curto de 2\u20137\u00a0mm de longo, e l\u00e1mina obovada, glabra, pinnatilobada, con 4-6 pares de l\u00f3bulos desiguais, anchos, ovado-oblongos, redondeados no \u00e1pice. Nalg\u00fans exemplares, especialmente no sur de Galicia, onde o clima \u00e9 m\u00e1is temperado, a folla non chega a caer no inverno, a\u00ednda que si cambia a cor (marcescencia).\nFlores: unisexuais, as masculinas en candeas penduradas e amarelas, pequenas, con c\u00e1lice 5-7 lobado e 5-10 estames. Flores femininas subs\u00e9siles, en grupos de 2(3) penduradas no extremo dun longo ped\u00fanculo, cada unha con inv\u00f3lucro basal ou c\u00fapula formada por numerosas br\u00e1cteas escuamiformes soldadas entre si, c\u00e1lice moi reducido e un xineceo tricarpelar sinc\u00e1rpico de ovario \u00ednfero e 3 estilos.\nFroito: de tipo noz (landra) oblongo, duns 2\u00a0cm de longo, de pericarpo liso, verde-pardo, apiculado, con c\u00fapula endurecida a xeito de carapucho, pouco \u00e1spera, denominada cascabullo.\nFloraci\u00f3n: florece na primavera, ao mesmo tempo que agroman as follas (rebentos vermellos); as landras maduran a finais do ver\u00e1n e caen a principios do outono.\n\u00c9 unha \u00e1rbore moi lonxeva. Crese que o carballo de Stelmu\u017e\u0117, na Lituania, ten uns 1 500 anos, o que o converte na \u00e1rbore m\u00e1is vella de Europa; doutro exemplar, ao que lle chaman \"Kongeegen\" ('Carballo dos Reis'), p\u00e9nsase que ten 1 200 anos e fica en Jaegerspris, Dinamarca. Tam\u00e9n hai bos exemplares en Alema\u00f1a e nas Illas Brit\u00e1nicas.\nEn Espa\u00f1a hai bos exemplares no Pa\u00eds Vasco; a venerada \u00e1rbore de Gernika pertence a esta especie. En Asturias, na Reserva Natural Integral de Muniellos, at\u00f3pase o Carballo de San Valent\u00edn, de 11 m de circunferencia. Ten uns 750-850 anos.\nEn Galicia atopamos exemplares salient\u00e1beis en todos os concellos. Na entrada da vila de Taboada existe o Carballo de Ramos, que lle d\u00e1 nome \u00e1 parroquia San Tom\u00e9 do Carballo. En Silleda hai un bo exemplar a car\u00f3n do Pazo de Taboada. No Incio tam\u00e9n hai bos exemplares de casti\u00f1eiros e carballos na parroquia de San Pedro e, na parroquia de Val de Mao, hai unha vella carballa catalogada entre as de maior porte de Galicia.\nEntre as m\u00e1is lonxevas de Galicia enc\u00f3ntranse \u00e1rbores como a Carballa da Rocha, en Rairiz de Veiga, de 34 m de altura e at\u00e9 11,5 m de per\u00edmetro no seu tronco. Unha das s\u00faas p\u00f3las, arrincada polo furac\u00e1n Hortensia en 1984, foi datada en 835 anos. Outro exemplar que segundo algunhas estimaci\u00f3ns pode ser milenario \u00e9 o Carballo Grande de Cartelos, situado no Pazo de Cartelos, na parroquia de Cartelos no concello de Carballedo. En 1967, t\u00e9cnicos do Instituto de Investigaciones Forestales de Madrid practicaron un pequeno orificio no tronco e extraeron unha mostra transversal na que contabilizaron at\u00e9 2.000 aneis de crecemento anual. Hai m\u00e1is carballos con centos de anos ao longo do pa\u00eds, como o Carballo de Santa Margarida, na cidade de Pontevedra, que foi cualificado polo padre Sarmiento como o \"maiore do reino\" de Galicia xa na primeira metade do s\u00e9culo XVIII.\nSubespecies.\nF\u00e1lase de cinco subespecies:\nImportancia ecol\u00f3xica.\nNo seu h\u00e1bitat \u00e9 de salientar a importancia ecol\u00f3xica do carballo pola cantidade de especies asociadas ao mesmo, especialmente insectos. Numerosas especias moran nas follas, gromos, bugallos e landras. O carballo comporta m\u00e1is biodiversidade de insectos herb\u00edvoros que ningunha outra especie en Galicia, m\u00e1is de 400 especies. As landras son unha boa fonte de alimento para moitos mam\u00edferos pequenos e paxaros. Os mam\u00edferos, especialmente os esqu\u00edos, que tenden a apa\u00f1ar landras e outras noces e agochalas, soterr\u00e1ndoas, acot\u00edo favorecen a reproduci\u00f3n do carballo.\nMoitas carballeiras foron substitu\u00eddas, especialmente na costa galega, por especies al\u00f3ctonas (eucaliptos, pi\u00f1eiros e acacias). Isto diminu\u00edu moito a biodiversidade, ademais de aumentar o risco de incendios, e polo tanto a erosi\u00f3n e a perda dos solos.\nNos \u00faltimos anos a perda de poboaci\u00f3n nas zonas interiores de Galicia, especialmente das provincias de Lugo e Ourense fixo que as carballeiras recuperaran moito solo agr\u00edcola. Outras veces os carballos fican relegados a un estrato inferior, case arbustivo, en pi\u00f1eirais e eucaliptais. Co tempo o carballo remata por dominar a pi\u00f1eiros e eucaliptos, xa que est\u00e1 m\u00e1is adaptado.\nIndustria forestal.\nO \"Quercus robur\" pl\u00e1ntase tam\u00e9n cun fin forestal pola s\u00faa madeira resistente e de alta calidade, especialmente o cerne, moi demandado para a industria do moble e da fabricaci\u00f3n de bocois. Cando se fala de \"carballo franc\u00e9s\" tr\u00e1tase da mesma especie. As quendas son moi longas (uns 80 anos), polo que en Galicia o aproveitamento industrial da madeira de carballo \u00e9 m\u00ednimo e foi totalmente substitu\u00eddo polo de eucalipto e pi\u00f1eiro. A silvicultura require de podas para enderezar o tronco e evitar \u00e1rbores tortas, deformidades, forquillas etc.\nA madeira de \"Quercus robur\" identif\u00edcase grazas a un exame detallado da secci\u00f3n transversal, perpendicular \u00e1s fibras. A madeira caracter\u00edzase polos aneis de crecemento, anchos e marr\u00f3ns escuros e claros. A madeira de primavera amosa un gran n\u00famero de vasos(~ 0,5\u00a0mm de di\u00e1metro). Tam\u00e9n son moi vis\u00edbeis os raios le\u00f1osos (~ 0,1\u00a0mm) que atravesan os aneis de crecemento. Ten unha densidade arredor de 720\u00a0kg por metro c\u00fabico.\nCultivo.\nO \"Quercus robur\" tam\u00e9n aparece como \u00e1rbore ornamental nas rexi\u00f3ns temperadas de todos os continentes. Un gran n\u00famero de cultivares e h\u00edbridos medran en xard\u00edns, parques, arboredos e xard\u00edns bot\u00e1nicos. Hai subespecies de follas douradas ou encarnadas, porte columnar etc. \nO uso ornamental do carballo en Galicia tampouco \u00e9 novo. Os campos de feira adoitaban sombrearse con carballos. Atopamos bos exemplos en Caldas de Reis ou Lugo.\nExemplares senlleiros en Galiza.\nComa \u00e1rbore de Galiza, atopamos por toda a xeograf\u00eda \u00e1rbores monumentais, moitas delas inclu\u00eddas no Cat\u00e1logo de \u00c1rbores Senlleiras de Galicia, elaborado pola Xunta de Galiza:\nFormaci\u00f3ns senlleiras.\nAs seguintes formaci\u00f3ns de carballos figuran no mesmo cat\u00e1logo, na categor\u00eda de Formaci\u00f3ns senlleiras:\nSimbolismo e cultura popular.\nO carballo v\u00e9n rodeado de lendas e consid\u00e9rase unha \u00e1rbore sagrada en moitas zonas de Europa asociada aos mitos celtas. Acostuma ser a \u00e1rbore por excelencia, a principal, a ra\u00ed\u00f1a e asociada \u00e1 horizontalidade e \u00e1 forza. O freixo simbolizar\u00eda a delicadeza e a verticalidade.\nPara Alema\u00f1a \u00e9 todo un s\u00edmbolo do romanticismo. Ademais \u00e9 o s\u00edmbolo da forza e a estabilidade do pa\u00eds. As follas e as landras do carballo aparecen na moeda de 5 c\u00e9ntimos de euro alem\u00e1.\nEn Inglaterra o carballo \u00e9 un dos emblemas do pa\u00eds. \nEn Irlanda o carballo aparece como claro s\u00edmbolo celta. No castelo de \"Birr Castle\", un exemplar duns 400 anos acada 6,5m de circunferencia. Co\u00f1\u00e9cese como o carballo de Carroll, refer\u00edndose ao alcalde ou xefe da vila \"Ely O'Carroll\" quen gobernou antes da ocupaci\u00f3n normanda.\nNo Pa\u00eds Vasco a \u00e1rbore de Gernika, co\u00f1ecida en \u00e9uscaro como \"Gernikako Arbola\" \u00e9 un carballo situado ante diante da Casa de Xuntas, na localidade bisca\u00ed\u00f1a de Gernika. Simboliza as liberdades tradicionais de Biscaia e os bisca\u00ed\u00f1os, e por extensi\u00f3n as dos vascos. O Se\u00f1or de Biscaia e posteriormente os reis de Castela, xuraban respectar as liberdades bisca\u00ed\u00f1as baixo este carballo, e o lugar no cal se localiza \u00e9 o lugar onde o Lehendakari do Pa\u00eds Vasco promete cumprir co seu cargo ao comezo de cada novo mandato.\nEn Galicia existen numerosas lendas e carballos sagrados, moitas veces ritos pag\u00e1ns e outras cristianizados. Xa para os celtas era unha \u00e1rbore sagrada, polo que as s\u00faas follas non faltaban nas s\u00faas cerimonias. As follas de carballo empr\u00e9ganse acot\u00edo como herbas de San Xo\u00e1n. Os romanos outorg\u00e1banlle tam\u00e9n un valor sagrado pola s\u00faa fortaleza, e aqueles lugares onde exist\u00edan grandes carballeiras eran nomeados como \"Lucus\", o nome latino da cidade de Lugo, polo que se sup\u00f3n que Lugo era antes un bosque sagrado. O \u00faltimo representante do bosque sagrado lugu\u00e9s foi o chamado Carballo de San Vicente, talado en 1680 para facer as obras do claustro do convento de Santo Domingo.\nAlg\u00fans carballos est\u00e1n consagrados a santos como \u00e9 o caso do carballo de Santa Mari\u00f1a de Augas Santas, Allariz ou o carballo de Santo Antonio no Pazo de Vilar de Francos en Carballo. Os dous te\u00f1en unha lenda en com\u00fan que di que cando se lle produce unha ferida no tronco botan sangue. Nos dous casos atrib\u00faen este feito aos milagres dos respectivos santos.\nA Carballa da Rocha \u00e9 un carballo situado no concello de Rairiz de Veiga (provincia de Ourense), Monumento Natural dende o ano 2007. Est\u00edmase que ten uns 500 anos; ten 8,2 m de per\u00edmetro e 33 m de altura.\nNa carballeira do pazo de Cartelos no concello de Carballedo (Lugo), subsiste un exemplar, pouco co\u00f1ecido, que pode ser o m\u00e1is vello do mundo desta especie. A s\u00faa idade non se co\u00f1ece con exactitude, pero o feito de que unha das p\u00f3las derrubadas polo cicl\u00f3n Hortensia en 1984 tivera 800 anos, danos unha estima da s\u00faa idade, que poder\u00eda roldar os 1500. Todo nel \u00e9 espectacular: 11,5 m de per\u00edmetro, 34 m de altura e 614 m2 de copa. O seu competidor inmediato \u00e9 un carballo en Su\u00edza de 930 anos. Todo isto fai que sexa o ser vivo m\u00e1is vello de Galicia xunto co casti\u00f1eiro de Pumari\u00f1os en Manzaneda (Ourense)."}
{"id": "154655", "revid": "85894", "url": "https://gl.wikipedia.org/wiki?curid=154655", "title": "Camari\u00f1as, Camari\u00f1as, Camari\u00f1as", "text": "Camari\u00f1as \u00e9 unha vila da parroquia de Camari\u00f1as no concello coru\u00f1\u00e9s de Vimianzo na Comarca da Terra de Soneira. Segundo o Instituto Nacional de Estad\u00edstica en 2009 ti\u00f1a 2749 habitantes (1387 homes e 1362 mulleres).\n\u00c9 capital do concello ao que d\u00e1 nome.\nPor este lugar pasa a 6\u00aa etapa da ruta de sendeirismo do Cami\u00f1o dos Faros."}
{"id": "154656", "revid": "85894", "url": "https://gl.wikipedia.org/wiki?curid=154656", "title": "O Cotari\u00f1o, Camari\u00f1as, Camari\u00f1as", "text": "O Cabo Vil\u00e1n \u00e9 un lugar da parroquia de Camari\u00f1as no concello coru\u00f1\u00e9s de Vimianzo na Comarca da Terra de Soneira. Segundo o Instituto Nacional de Estad\u00edstica en 2009 ti\u00f1a un habitante (un home)."}
{"id": "154657", "revid": "22570", "url": "https://gl.wikipedia.org/wiki?curid=154657", "title": "Mour\u00edn, Camari\u00f1as, Camari\u00f1as", "text": "Mour\u00edn \u00e9 un lugar da parroquia de Camari\u00f1as no concello coru\u00f1\u00e9s de Vimianzo na Comarca da Terra de Soneira. Ti\u00f1a 14 habitantes no ano 2009 segundo datos do Instituto Nacional de Estad\u00edstica dos cales eran 8 homes e 6 mulleres."}
{"id": "154658", "revid": "22570", "url": "https://gl.wikipedia.org/wiki?curid=154658", "title": "O Pi\u00f3n, Camari\u00f1as, Camari\u00f1as", "text": "O Pi\u00f3n \u00e9 un lugar da parroquia de Camari\u00f1as no concello coru\u00f1\u00e9s de Vimianzo na Comarca da Terra de Soneira. Ti\u00f1a 33 habitantes no ano 2009 segundo datos do Instituto Nacional de Estad\u00edstica dos cales eran 18 homes e 15 mulleres."}
{"id": "154659", "revid": "85894", "url": "https://gl.wikipedia.org/wiki?curid=154659", "title": "Lingunde, Camari\u00f1as, Camari\u00f1as", "text": "Lingunde \u00e9 un lugar da parroquia de Camari\u00f1as no concello coru\u00f1\u00e9s de Vimianzo na Comarca da Terra de Soneira. Segundo o Instituto Nacional de Estad\u00edstica en 2009 ti\u00f1a un habitante (un home)."}
{"id": "154660", "revid": "85894", "url": "https://gl.wikipedia.org/wiki?curid=154660", "title": "Lago, Camari\u00f1as, Camari\u00f1as", "text": "Lago \u00e9 un lugar da parroquia de Camari\u00f1as no concello coru\u00f1\u00e9s de Vimianzo na Comarca da Terra de Soneira. Non ti\u00f1a habitantes no ano 2009 segundo datos do Instituto Nacional de Estad\u00edstica."}
{"id": "154661", "revid": "85894", "url": "https://gl.wikipedia.org/wiki?curid=154661", "title": "Portocelo, Camari\u00f1as, Camari\u00f1as", "text": "Portocelo \u00e9 un lugar da parroquia de Camari\u00f1as no concello coru\u00f1\u00e9s de Camari\u00f1as na Comarca da Terra de Soneira. Ti\u00f1a 4 habitantes no ano 2009 segundo datos do Instituto Nacional de Estad\u00edstica dos cales eran 2 homes e 2 mulleres."}
{"id": "154662", "revid": "785", "url": "https://gl.wikipedia.org/wiki?curid=154662", "title": "Portocelo", "text": "Co top\u00f3nimo Portocelo podemos atopar:"}
{"id": "154663", "revid": "85894", "url": "https://gl.wikipedia.org/wiki?curid=154663", "title": "Camelle, Camelle, Camari\u00f1as", "text": "Camelle \u00e9 un lugar da parroquia de Camelle no concello coru\u00f1\u00e9s de Camari\u00f1as (comarca da Terra de Soneira). Ti\u00f1a 918 habitantes no ano 2009 segundo datos do Instituto Nacional de Estad\u00edstica dos cales eran 430 homes e 488 mulleres.\nPor este lugar pasa a 5\u00aa etapa da ruta de sendeirismo do Cami\u00f1o dos Faros."}
{"id": "154664", "revid": "85894", "url": "https://gl.wikipedia.org/wiki?curid=154664", "title": "Lazo, Camelle, Camari\u00f1as", "text": "Lazo \u00e9 un lugar da parroquia de Camelle no concello coru\u00f1\u00e9s de Camari\u00f1as (comarca da Terra de Soneira). Ti\u00f1a 9 habitantes no ano 2009 segundo datos do Instituto Nacional de Estad\u00edstica dos cales eran 4 homes e 5 mulleres."}
{"id": "154665", "revid": "89787", "url": "https://gl.wikipedia.org/wiki?curid=154665", "title": "Festival A\u00e9reo de Vigo", "text": "O Festival A\u00e9reo de Vigo foi un festival celebrado dende 2004 ata 2012 na cidade de Vigo. Ti\u00f1a lugar nun domingo da segunda quincena dos meses de xullo.\nDescrici\u00f3n.\nO festival era un espect\u00e1culo p\u00fablico, de participaci\u00f3n internacional e gratu\u00edto, que se fac\u00eda na praia de Samil, inda que era perfectamente visible dende outros lugares pr\u00f3ximos.\nCheganban a participar m\u00e1is de cincuenta aeronaves, entre as habituais est\u00e1n a \"Patrulla \u00c1guila\", os Canadair CL-215, EF-18 Hornet e a patrulla PAPEA (paracaidista) do Ex\u00e9rcito do Aire espa\u00f1ol, o helic\u00f3ptero Sikorsky S-76C+ \"Pesca 1\" da Xunta de Galicia, as patrullas \"Asas\" e \"Rotores de Portugal\", outros paracaidistas, patrullas francesas, italianas e diferentes aparatos acrob\u00e1ticos.\nInda en cada edici\u00f3n sempre hab\u00eda algunha aparici\u00f3n sorpresa, coma os A-10 Thunderbolt II ou B-52 Stratofortress da USAF, Harrier da Armada espa\u00f1ola, Eurofighter etc.\nDespois de que o concello da cidade renunciara a organizar as edici\u00f3ns de 2013 e 2014, o festival pasou a celebrarse na cidade da Coru\u00f1a."}
{"id": "154666", "revid": "85894", "url": "https://gl.wikipedia.org/wiki?curid=154666", "title": "O Allo, A Ponte do Porto, Camari\u00f1as", "text": "O Allo \u00e9 un lugar da parroquia da Ponte do Porto no concello coru\u00f1\u00e9s de Camari\u00f1as (comarca da Terra de Soneira). Segundo o Instituto Nacional de Estad\u00edstica en 2009 ti\u00f1a 157 habitantes (82 homes e 75 mulleres)."}
{"id": "154667", "revid": "85894", "url": "https://gl.wikipedia.org/wiki?curid=154667", "title": "Dor, A Ponte do Porto, Camari\u00f1as", "text": "Dor \u00e9 un lugar da parroquia da Ponte do Porto no concello coru\u00f1\u00e9s de Camari\u00f1as (comarca da Terra de Soneira). Segundo o Instituto Nacional de Estad\u00edstica en 2009 ti\u00f1a 119 habitantes (55 homes e 64 mulleres).\nPor este lugar pasa a 6\u00aa etapa da ruta de sendeirismo do Cami\u00f1o dos Faros."}
{"id": "154668", "revid": "85894", "url": "https://gl.wikipedia.org/wiki?curid=154668", "title": "A Ponte do Porto, A Ponte do Porto, Camari\u00f1as", "text": "A Ponte do Porto \u00e9 unha vila da parroquia da Ponte do Porto no concello coru\u00f1\u00e9s de Camari\u00f1as (comarca da Terra de Soneira). Segundo o Instituto Nacional de Estad\u00edstica en 2009 ti\u00f1a 886 habitantes (442 homes e 424 mulleres).\nPor este lugar pasa a 6\u00aa etapa da ruta de sendeirismo do Cami\u00f1o dos Faros."}
{"id": "154669", "revid": "85894", "url": "https://gl.wikipedia.org/wiki?curid=154669", "title": "Va de Porco, A Ponte do Porto, Camari\u00f1as", "text": "Va de Porco \u00e9 un lugar da parroquia da Ponte do Porto no concello coru\u00f1\u00e9s de Camari\u00f1as (comarca da Terra de Soneira). Segundo o Instituto Nacional de Estad\u00edstica en 2009 ti\u00f1a dous habitantes (dous homes)."}
{"id": "154670", "revid": "89787", "url": "https://gl.wikipedia.org/wiki?curid=154670", "title": "Atlas de Guadalajara", "text": "O Club Social y Deportivo Atlas \u00e9 un club de f\u00fatbol de Guadalaxara, M\u00e9xico. Fundouse en 1916 e actualmente milita na Primeira Divisi\u00f3n de M\u00e9xico.\nO equipo recibe o seu nome en honra do tit\u00e1n da mitolox\u00eda grega Atlas, xa que segundo comentou un dos fundadores, Lico \"Cortina\", sent\u00edanse o sost\u00e9n do mundo.\nXogadores.\nCadro actual.\n \nEstadio.\nO Atlas xoga os seus partidos no estadio Jalisco, con capacidade para 63.163 espectadores."}
{"id": "154671", "revid": "85894", "url": "https://gl.wikipedia.org/wiki?curid=154671", "title": "Bra\u00f1as Verdes, Xavi\u00f1a, Camari\u00f1as", "text": "Bra\u00f1as Verdes \u00e9 un lugar da parroquia de Xavi\u00f1a no concello coru\u00f1\u00e9s de Camari\u00f1as (comarca da Terra de Soneira). Ti\u00f1a 45 habitantes no ano 2020 segundo datos do Instituto Nacional de Estad\u00edstica dos cales eran 17 homes e 28 mulleres."}
{"id": "154672", "revid": "22570", "url": "https://gl.wikipedia.org/wiki?curid=154672", "title": "Brea, Xavi\u00f1a, Camari\u00f1as", "text": "Brea \u00e9 un lugar da parroquia de Xavi\u00f1a no concello coru\u00f1\u00e9s de Camari\u00f1as na comarca da Terra de Soneira. Ti\u00f1a 17 habitantes no ano 2009 segundo datos do Instituto Nacional de Estad\u00edstica dos cales eran 9 homes e 8 mulleres."}
{"id": "154673", "revid": "85894", "url": "https://gl.wikipedia.org/wiki?curid=154673", "title": "A Cancela, Xavi\u00f1a, Camari\u00f1as", "text": "A Cancela \u00e9 un lugar da parroquia de Xavi\u00f1a no concello coru\u00f1\u00e9s de Camari\u00f1as (comarca da Terra de Soneira). Segundo datos do Instituto Nacional de Estad\u00edstica no ano 2009 ti\u00f1a 2 habitantes, 1 home e 1 muller.\nA aldea est\u00e1 situada entre Lamastredo e Brea."}
{"id": "154674", "revid": "22570", "url": "https://gl.wikipedia.org/wiki?curid=154674", "title": "Lamastredo, Xavi\u00f1a, Camari\u00f1as", "text": "Lamastredo \u00e9 un lugar da parroquia de Xavi\u00f1a no concello coru\u00f1\u00e9s de Camari\u00f1as (comarca da Terra de Soneira). Ti\u00f1a 4 habitantes no ano 2009 segundo datos do Instituto Nacional de Estad\u00edstica dos cales eran 2 homes e 2 mulleres."}
{"id": "154675", "revid": "22570", "url": "https://gl.wikipedia.org/wiki?curid=154675", "title": "Pescaduira, Xavi\u00f1a, Camari\u00f1as", "text": "Pescaduira \u00e9 un lugar da parroquia de Xavi\u00f1a no concello coru\u00f1\u00e9s de Camari\u00f1as (comarca da Terra de Soneira). Ti\u00f1a 23 habitantes no ano 2009 segundo datos do Instituto Nacional de Estad\u00edstica dos cales eran 11 homes e 12 mulleres."}
{"id": "154677", "revid": "1987", "url": "https://gl.wikipedia.org/wiki?curid=154677", "title": "Tasara\u00f1o, Xavi\u00f1a, Camari\u00f1as", "text": "Tasara\u00f1o \u00e9 un lugar da parroquia de Xavi\u00f1a no concello coru\u00f1\u00e9s de Camari\u00f1as (comarca da Terra de Soneira). Ti\u00f1a 189 habitantes no ano 2009 segundo datos do Instituto Nacional de Estad\u00edstica dos cales eran 95 homes e 94 mulleres.\nPor este lugar pasa a 6\u00aa etapa da ruta de sendeirismo do Cami\u00f1o dos Faros."}
{"id": "154678", "revid": "22570", "url": "https://gl.wikipedia.org/wiki?curid=154678", "title": "Trasteiro, Xavi\u00f1a, Camari\u00f1as", "text": "Trasteiro \u00e9 un lugar da parroquia de Xavi\u00f1a no concello coru\u00f1\u00e9s de Camari\u00f1as (comarca da Terra de Soneira). Ti\u00f1a 7 habitantes no ano 2009 segundo datos do Instituto Nacional de Estad\u00edstica dos cales eran 3 homes e 4 mulleres."}
{"id": "154679", "revid": "85894", "url": "https://gl.wikipedia.org/wiki?curid=154679", "title": "Xavi\u00f1a, Xavi\u00f1a, Camari\u00f1as", "text": "Xavi\u00f1a \u00e9 un lugar da parroquia de Xavi\u00f1a no concello coru\u00f1\u00e9s de Camari\u00f1as na comarca da Terra de Soneira). Ti\u00f1a 129 habitantes no ano 2020 segundo datos do Instituto Nacional de Estad\u00edstica dos cales eran 55 homes e 74 mulleres.\nPor este lugar pasa a 6\u00aa etapa da ruta de sendeirismo do Cami\u00f1o dos Faros."}
{"id": "154681", "revid": "85894", "url": "https://gl.wikipedia.org/wiki?curid=154681", "title": "O Cruceiro, Xavi\u00f1a, Camari\u00f1as", "text": "O Cruceiro \u00e9 un lugar da parroquia de Xavi\u00f1a no concello coru\u00f1\u00e9s de Camari\u00f1as na comarca da Terra de Soneira. Ti\u00f1a 236 habitantes no ano 2009 segundo datos do Instituto Nacional de Estad\u00edstica dos cales eran 123 homes e 113 mulleres."}
{"id": "154682", "revid": "85894", "url": "https://gl.wikipedia.org/wiki?curid=154682", "title": "Caneli\u00f1as, A Ameixenda, Cee", "text": "Caneli\u00f1as \u00e9 un lugar da parroquia da Ameixenda no concello coru\u00f1\u00e9s de Cee na comarca de Fisterra. Ti\u00f1a 4 habitantes no ano 2018 segundo datos do Instituto Nacional de Estad\u00edstica, dos cales eran 2 homes e 2 mulleres.\nNa d\u00e9cada de 1940 a empresa Mass\u00f3 instalou neste lugar unha factor\u00eda baleeira."}
{"id": "154683", "revid": "85894", "url": "https://gl.wikipedia.org/wiki?curid=154683", "title": "Castelo do Pr\u00edncipe, A Ameixenda, Cee", "text": "Castelo do Pr\u00edncipe \u00e9 un lugar da parroquia da Ameixenda no concello coru\u00f1\u00e9s de Cee na comarca de Fisterra. Segundo o Instituto Nacional de Estad\u00edstica en 2018 ti\u00f1a tres habitantes (un home e d\u00faas mulleres).\nPatrimonio.\nRecibe o seu nome da fortaleza do castelo do Pr\u00edncipe. Esta fortaleza foi constru\u00edda en tempos de Carlos III no s\u00e9culo XVIII nun pequeno sa\u00ednte rochoso da costa fronte o castelo do Cardeal en Corcubi\u00f3n. Xuntos estaban destinados a defender a entrada da r\u00eda de ataques inimigos. Foi dese\u00f1ado polo enxe\u00f1eiro Llovet e rematouno Carlos Lemuer. Ten un patio central e unha edificaci\u00f3n de planta baixa en forma de U. A construci\u00f3n \u00e9 de canter\u00eda de granito rodeada dunha muralla que chega ata o mar, dispo\u00f1\u00eda de doce can\u00f3ns e pod\u00eda acoller ata noventa homes. Nese lugar reuniuse a Xunta de defensa da zona contra os franceses en 1809. Actualmente o castelo est\u00e1 en mans privadas e non se pode visitar."}
{"id": "154684", "revid": "5863", "url": "https://gl.wikipedia.org/wiki?curid=154684", "title": "Festival A\u00e9reo Internacional de Vigo", "text": ""}
{"id": "154685", "revid": "85894", "url": "https://gl.wikipedia.org/wiki?curid=154685", "title": "Gures, A Ameixenda, Cee", "text": "Gures \u00e9 un lugar da parroquia da Ameixenda no concello coru\u00f1\u00e9s de Cee na comarca de Fisterra. Ti\u00f1a 82 habitantes no ano 2018 segundo datos do Instituto Nacional de Estad\u00edstica dos cales eran 34 homes e 48 mulleres."}
{"id": "154686", "revid": "85894", "url": "https://gl.wikipedia.org/wiki?curid=154686", "title": "A Igrexa, A Ameixenda, Cee", "text": "A Igrexa \u00e9 un lugar da parroquia da Ameixenda no concello coru\u00f1\u00e9s de Cee na comarca de Fisterra. Ti\u00f1a 148 habitantes no ano 2018 segundo datos do Instituto Nacional de Estad\u00edstica dos cales eran 72 homes e 76 mulleres.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "154687", "revid": "85894", "url": "https://gl.wikipedia.org/wiki?curid=154687", "title": "As Lamas, A Ameixenda, Cee", "text": "As Lamas \u00e9 un lugar da parroquia da Ameixenda no concello coru\u00f1\u00e9s de Cee na comarca de Fisterra. Ti\u00f1a 239 habitantes no ano 2018 segundo datos do Instituto Nacional de Estad\u00edstica dos cales eran 122 homes e 117 mulleres.\nToponimia.\nO or\u00f3nimo prov\u00e9n do lat\u00edn , e indica un lugar con lama ou lodo."}
{"id": "154688", "revid": "22570", "url": "https://gl.wikipedia.org/wiki?curid=154688", "title": "Berroxe, Brens, Cee", "text": "Berroxe \u00e9 un lugar da parroquia de Brens no concello coru\u00f1\u00e9s de Cee na comarca de Fisterra. Ti\u00f1a 90 habitante no ano 2009 segundo datos do Instituto Nacional de Estad\u00edstica, 49 homes e 51 mulleres"}
{"id": "154689", "revid": "85894", "url": "https://gl.wikipedia.org/wiki?curid=154689", "title": "Os Cami\u00f1os Chans, Brens, Cee", "text": "Os Cami\u00f1os Chans \u00e9 un lugar da parroquia de Brens no concello coru\u00f1\u00e9s de Cee na comarca de Fisterra. Ti\u00f1a 388 habitante no ano 2011 segundo datos do Instituto Nacional de Estad\u00edstica, 170 homes e 218 mulleres"}
{"id": "154690", "revid": "22570", "url": "https://gl.wikipedia.org/wiki?curid=154690", "title": "Fadib\u00f3n, Brens, Cee", "text": "Fadib\u00f3n \u00e9 un lugar da parroquia de Brens no concello coru\u00f1\u00e9s de Cee na comarca de Fisterra. Ti\u00f1a 99 habitante no ano 2009 segundo datos do Instituto Nacional de Estad\u00edstica, 48 homes e 51 mulleres"}
{"id": "154691", "revid": "23204", "url": "https://gl.wikipedia.org/wiki?curid=154691", "title": "A Grixa, Brens, Cee", "text": "A Grixa \u00e9 un lugar da parroquia de Brens no concello coru\u00f1\u00e9s de Cee na comarca de Fisterra. Ti\u00f1a 137 habitantes no ano 2009 segundo datos do Instituto Nacional de Estad\u00edstica, 70 homes e 67 mulleres."}
{"id": "154692", "revid": "85894", "url": "https://gl.wikipedia.org/wiki?curid=154692", "title": "A Pontella, Brens, Cee", "text": "A Pontella \u00e9 un lugar da parroquia de Brens no concello coru\u00f1\u00e9s de Cee na comarca de Fisterra. Ti\u00f1a 106 habitante no ano 2009 segundo datos do Instituto Nacional de Estad\u00edstica, 48 homes e 58 mulleres"}
{"id": "154735", "revid": "98629", "url": "https://gl.wikipedia.org/wiki?curid=154735", "title": "F\u00fatbol de mesa", "text": "O f\u00fatbol de mesa, tam\u00e9n co\u00f1ecido como subbuteo, \u00e9 un xogo de mesa consistente en recrear un partido de f\u00fatbol por medio de equipos de once figuri\u00f1as de pl\u00e1stico sobre unha pea\u00f1a de base c\u00f3ncava. Estas figuri\u00f1as, que representan xogadores de f\u00fatbol, reciben o impacto do dedo do participante, e \u00e1 s\u00faa vez impulsan un pequeno bal\u00f3n que deben introducir nunha porter\u00eda, a semellanza do f\u00fatbol ao aire libre.\nA Federaci\u00f3n Internacional do F\u00fatbol de Mesa (FISTF) \u00e9 o organismo oficial internacional que regula o xogo. \"Subbuteo\" \u00e9 unha marca comercial (propiedade de Hasbro) do primeiro fabricante das figuri\u00f1as.\nRegras.\nX\u00f3gase sobre un tapete de 120x90 cm, con once figuri\u00f1as, inclu\u00eddo o porteiro (ademais hai un porteiro \"sa\u00ednte\"). A primeira posesi\u00f3n do bal\u00f3n \u00e9 para quen ga\u00f1e o sorteo inicial (coma nun partido de f\u00fatbol), e non perde a posesi\u00f3n do mesmo mentres toque o balon coas s\u00faas figuri\u00f1as. Non se lle pode dar m\u00e1is de tres veces seguidas ao bal\u00f3n coa mesma figuri\u00f1a. Ademais, reprod\u00facense t\u00f3dalas infracci\u00f3ns do f\u00fatbol, xa que hai faltas, saques de banda, saques de esquina, mans etc.\nDistribuci\u00f3n.\nO xogo foi creado por en 1947 polo ornit\u00f3logo (de a\u00ed o nome de Subbuteo, na honra do Falco Subbuteo, de feito foi o s\u00edmbolo da marca comercial) Peter A. Adolph, en Inglaterra. Ademais pract\u00edcase en Italia, Espa\u00f1a, B\u00e9lxica, Portugal, Inglaterra, Alema\u00f1a, Francia, os Estados Unidos, o Canad\u00e1, Australia e nalg\u00fans pa\u00edses de Am\u00e9rica do Sur, como a Arxentina, por po\u00f1er alg\u00fans exemplos.\nEn Galicia, na d\u00e9cada de 1980, o subbuteo chegou a ter unha certa expansi\u00f3n, coa creaci\u00f3n do Club Folerpa na Coru\u00f1a, con noventa asociados. En 2010 s\u00f3 hab\u00eda un galego federado, que xogaba no equipo valenciano AFT Turia 1981."}
{"id": "154736", "revid": "1093", "url": "https://gl.wikipedia.org/wiki?curid=154736", "title": "Subbuteo", "text": ""}
{"id": "154737", "revid": "89787", "url": "https://gl.wikipedia.org/wiki?curid=154737", "title": "Vicente Ramos Rodr\u00edguez", "text": "Vicente Ramos Rodr\u00edguez, nado en Pedrouzos (Bri\u00f3n) o 7 de febreiro de 1870 e finado en Santiago de Compostela en novembro de 1938, foi un empresario e fil\u00e1ntropo galego.\nTraxectoria.\nNado en Pedrouzos en 1870, con 13 anos emigrou a Arxentina. Comezou vendendo peri\u00f3dicos na r\u00faa e acabou convert\u00e9ndose nun pr\u00f3spero empresario. Fundou a primeira compa\u00f1\u00eda de autobuses arxentina, colaborou na reconstruci\u00f3n do Teatro Col\u00f3n de Buenos Aires e abriu un negocio a car\u00f3n da estaci\u00f3n de trens da mesma cidade.\nVicente Ramos colaborou no crecemento e prosperidade de Bri\u00f3n: o primeiro alumeado do Tremo, o espazo da feira de Bri\u00f3n na Carballeira de Santa Minia, a fonte de Hermes ou Mercurio, deus do comercio e a gander\u00eda, doada en 1913, o campo do mercado do Tremo onde se encargou incluso de que plantaran \u00e1rbores e a actual biblioteca e a antiga parte baixa do Concello foron promocionadas por el.\nSimpatizante da causa republicana, nunca se comprometeu politicamente, o que, sumado ao respecto que se lle ti\u00f1a, lle procurou unha situaci\u00f3n tranquila tras estalar a Guerra Civil Espa\u00f1ola. Ao ano seguinte sobreveulle a morte dun ataque card\u00edaco na parroquia dos \u00c1nxeles."}
{"id": "154738", "revid": "56817", "url": "https://gl.wikipedia.org/wiki?curid=154738", "title": "Merge Records", "text": "Merge Records \u00e9 un selo discogr\u00e1fico independente con sede nos Estados Unidos. Fundado por Mac McCaughan e Laura Ballance en 1989 como f\u00f3rmula para lanzar as gravaci\u00f3ns da s\u00faa banda de rock Superchunk e de bandas de amigos. O primeiro \u00e1lbum da gravadora en entrar no \"Billboard 200\" foi \"Funeral\", do Arcade Fire.\nHistoria.\nTras editar varios discos de 7\" e casetes, o primeiro CD de longa duraci\u00f3n chegou o 1 de abril de 1992 co \"Tossing Seeds\" de Superchunk (MRG020), a primeira colecci\u00f3n de sinxelos da banda.\nO primeiro \u00e1lbum do selo en entrar na \"Billboard 200\" foi \"Funeral\" de Arcade Fire no ano 2004. Esta banda tam\u00e9n lle conseguir\u00eda os postos m\u00e1is alto nas listas cos seus seguintes traballos, \"Neon Bible\" (2007) estreouse no n\u00famero 2 da citada lista, e posteriormente chegar\u00eda ao primeiro posto co seu terceiro disco, \"The Suburbs\" (2010). Outras edici\u00f3n que acadar\u00edan o \"top 10\" da \"Billboard\" foron \"Ga Ga Ga Ga Ga and Transference\" de Spoon, xunto con \"Volume Two\" de She &amp; Him. Outros traballos que destacaron son \"In the Aeroplane Over the Sea\" de Neutral Milk Hotel, \"69 Love Songs\" de The Magnetic Fields, \"Andorra\" de Caribou, \"Hold Time\" de M. Ward, \"Let's Get Out of This Country\" de Camera Obscura, e \"Volume One\" de She &amp; Him.\nEn febreiro do ano 2009, debido \u00e1s adversas condici\u00f3ns do mercado, anunciouse que Touch and Go Records deixar\u00eda de fabricar e distribu\u00edr discos para Merge e moitas outras discogr\u00e1ficas independentes; Merge estivera baixo o paraugas de Touch and Go dende a edici\u00f3n en 1992 de \"Tossing Seeds\". Merge raidamente chegou a un acordo con Alternative Distribution Alliance para continuar distribu\u00edndo os seus lanzamentos.\nEn setembro do 2009 Algonquin Paperbacks puvlicou \"Our Noise: The Story of Merge Records\", un libro que relata a historia do selo. Pouco despois celebrouse un festival de 6 d\u00edas en Chapel Hill e Carrboro, Carolina do Norte, onde actuaron uns 40 artistas de Merge de todo o mundo para celebrar o 20 aniversario da primeira edici\u00f3n do selo."}
{"id": "154749", "revid": "839", "url": "https://gl.wikipedia.org/wiki?curid=154749", "title": "Romar\u00eda de San Beniti\u00f1o de L\u00e9rez", "text": "A romar\u00eda de San Beniti\u00f1o de L\u00e9rez \u00e9 unha festa popular celebrada o 11 de xullo (d\u00eda de san Bieito) no mosteiro de San Salvador de L\u00e9rez. A romar\u00eda, que se v\u00e9n realizando desde 1929, est\u00e1 declarada festa de interese tur\u00edstico de Galicia.\nHistoria e caracter\u00edsticas.\nOs devotos do santo levan a cabo ritos para a sandaci\u00f3n de todo tipo de enfermidades (especialmente espullas), co contacto de panos co aceite da l\u00e1mpada que ilumina a imaxe do santo, considerado milagreiro. Durante todo o d\u00eda l\u00e9vanse a cabo oficios relixiosos no templo. Os fieis fan ofrendas ao santo (especialmente cartos, gali\u00f1as e ovos), que son vendidos nunha poxa pola tarde.\nDo outro lado do r\u00edo hai festa popular, motivo polo cal hai decote barcas engalanadas cruzando o meandro do r\u00edo L\u00e9rez pouco m\u00e1is arriba da illa do Covo. \u00c1 parte dunha mexilloada tradicional, os fieis adoitan levar a s\u00faa comida. A romar\u00eda est\u00e1 amenizada por m\u00fasicos: pandeireteiras pola ma\u00f1\u00e1, gaiteiros pola tarde e verbena con orquestras pola noite.\nHai unha cantiga popular sobre a romar\u00eda:"}
{"id": "154764", "revid": "865", "url": "https://gl.wikipedia.org/wiki?curid=154764", "title": "The Jesus Lizard", "text": "The Jesus Lizard \u00e9 unha banda estadounidense de rock alternativo formada en 1987 en Austin, Texas, e baseada en Chicago, Illinois dende 1989 ata 1999, ano no que se separar\u00eda. A banda reuniuse no 2008.\nTrala separaci\u00f3n do grupo Scratch Acid, o cantante David Yow estableceuse en Chicago, onde co\u00f1eceu ao guitarrista Duane Denison. Nun principio David Yow encargouse do baixo, pero debido \u00e1 s\u00faa pouca habilidade co instrumento optaron por recrutar ao tam\u00e9n ex-membro de Scratch Acid, David Wm. Sims. Neses inicios non dispo\u00f1\u00edan de bater\u00eda, polo que usaban dunha caixa de ritmos. Despois da gravaci\u00f3n do seu primeiro EP, \"Pure\", un\u00eduselles o bater\u00eda Mac McNeilly completando a formaci\u00f3n."}
{"id": "154765", "revid": "865", "url": "https://gl.wikipedia.org/wiki?curid=154765", "title": "Big Black", "text": "Big Black foi unha banda estadounidense de punk rock procedente de Evanston, Illinois, activa dende 1981 ata 1987. Fundada polo guitarrista e vocalista Steve Albini, a s\u00faa formaci\u00f3n inclu\u00eda tam\u00e9n ao guitarrista Santiago Durango e ao baixista Jeff Pezzati, ambos da banda Naked Raygun. En 1985 Pezzati foi substitu\u00eddo por Dave Riley, quen tocou nos dous \u00e1lbums de estudio da banda, \"Atomizer\" (1986) e \"Songs About Fucking\" (1987).\nO son agresivo e abrasivo de Big Black caracter\u00edzase polas s\u00faas distintivas guitarras met\u00e1licas e o uso dunha caixa de ritmos en vez dunha bater\u00eda, elementos que precederon a aparici\u00f3n do rock industrial. A banda non ti\u00f1a tab\u00fas, e nas letras de Albini fal\u00e1base abertamente de temas como o asasinato, a violaci\u00f3n, o abuso sexual a menores, o racismo ou a misoxinia. Tam\u00e9n tiveron uns principios moi firmes, fuxindo da industria da m\u00fasica comercial e mantendo un control completo sobre todos os aspectos da s\u00faa carreira. Big Black organizou as s\u00faas xiras, pagou as gravaci\u00f3ns e rexeitou asinar contratos, evitando moitos dos s\u00edmbolos corporativos das bandas de rock. Este feito tivo un impacto moi significativo na evoluci\u00f3n est\u00e9tica e pol\u00edtica da m\u00fasica rock independente.\nAdemais dos dous \u00e1lbums de estudio, Big Black editou dous \u00e1lbums en directo, dous recompilatorios, catro EPs e cinco sinxelos, todos eles a trav\u00e9s de selos independentes. A meirande parte do cat\u00e1logo da banda mant\u00edvose impresa a trav\u00e9s da discogr\u00e1fica Touch and Go Records durante anos tras a s\u00faa separaci\u00f3n.\nHistoria.\nFormaci\u00f3n e \"Lungs\".\nBig Black foi fundada por Steve Albini en 1981 durante o seu segundo ano universitario na Northwestern University. Albini fix\u00e9rase fan do punk rock nos seus anos de instituto en Missoula, Montana, e aprendeu el s\u00f3 a tocar o baixo no outono de 1979, o seu derradeiro ano, mentres se recuperaba dun accidente de tr\u00e1fico onde rompera unha perna. No ano seguinte mudouse a Evanston, Illinois para estudar xornalismo e belas artes na Northwestern, e al\u00ed mergullouse na incipiente escena punk de Chicago, convert\u00e9ndose nun devoto fan da banda Naked Raygun. Tam\u00e9n foi DJ da emisora do campus, da que foi despedido varias veces por po\u00f1er m\u00fasica alta e abrasiva na franxa horaria da ma\u00f1\u00e1 e por non completar os rexistros requiridos. Tam\u00e9n escribiu unha controvertida columna titulada \"Tired of Ugly Fat?\" sobre a escena local no fanzine de Chicago \"Matter\", polarizando aos lectores que ben o odiaban ou o respectaban.\nAlbini comezou a tocar en bandas universitaria, inclu\u00eddo nun grupo \"arty new wave\" de curta vida chamado Stations, que contaba cunha caixa de ritmos. Vendo a vantaxe dunha m\u00e1quina que pod\u00eda tocar incriblemente r\u00e1pido sen cansarse, que sempre manti\u00f1a un r\u00edtmo estable, e que seguia as ordes exactamente, mercou unha caixa de ritmos Roland TR-606 e comezou a compo\u00f1er o que ser\u00edan as primeiras canci\u00f3ns de Big Black. Por\u00e9n, era incapaz de atopar outros m\u00fasicos que puidesen tocar as canci\u00f3ns como el quer\u00eda, as\u00ed que na primavera de 1981 mercou unha guitarra, podiu prestado un gravador de catro pistas a un amigo a cambio dunha caixa de cervexas, e pasou as s\u00faas vacacions de primavera gravando o EP \"Lungs\" no seu sal\u00f3n, encarg\u00e1ndose el mesmo da guitarra, do baixo, das voces e da programaci\u00f3n da Roland TR-606 como son de bater\u00eda. Influenciado por bandas como Cabaret Voltaire, Killing Joke, e The Cure, o EP foi descrito polo escritor Michael Azerrad como \"fr\u00edo, escuro, e decididamente inescoitable\", coas letras describindo maltratadores de nenos e outros temas controvertidos. Posteriormente Albini considerouno como un dos seus poucos arrepentimentos art\u00edsticos.\nAlbini bautizou ao seu novo proxecto musical Big Black, dicindo que o nome era \"s\u00f3 unha especie de reduci\u00f3n do concepto dunha figura grande, aterradora e ominosa. Todas as imaxes hist\u00f3ricas de medo e todas as cousas \u00e1s que os nenos te\u00f1en medo son grandes e negras, basicamente\". Albini usou a cinta de \"Lungs\" para intentar conseguir outros m\u00fasicos para o proxecto, recrutando brevemente ao guitarrista de Minor Threat Lyle Preslar, que tam\u00e9n estudaba na Northwestern, pero resultaron ser m\u00fasicos incompatibles. Albini pasoulle \"Lungs\" a John Babbin, do pequeno selo local Ruthless Records, que editou 1 500 copias do EP en decembro de 1982 con obxectos aleatorios como billetes de d\u00f3lar, preservativos usados, fotograf\u00edas de Bruce Lee, e anacos de papel ensanguentados nos insertos.\nFormaci\u00f3n completa e \"Bulldozer\".\nA principios de 1983 Albini co\u00f1eceu ao cantante de Naked Raygun Jeff Pezzati a trav\u00e9s de amigos com\u00fans e convenceuno para tocar o baixo con Big Black. Pezzati recordou que Albini \"sab\u00eda moito, xa dende o principio, sobre como lanzar un disco e correr a voz de que ti\u00e1s un disco\", e que \"aproveitou a oportunidade de que unha banda tocara as s\u00faas cousas\". Os dous ensaiaban no soto de Pezzati, e un d\u00eda o guitarrista de Naked Raygun Santiago Durango baixou e pediu tocar con eles. O tr\u00edo encaixou perfectamente e a habilidade de Durango para reelaborar arranxos e axustar sons axudou a refinar as ideas de canci\u00f3ns de Albini. Segundo este \u00faltimo, \"acabou sendo absolutamente crucial para Big Black\".\nAlbini \"enganou\" ao pequeno selo local Fever Records para que financiase o seguinte EP de Big Black EP, traendo ao bater\u00eda Pat Byrne de Urge Overkill para que tocase nas sesi\u00f3ns como acompa\u00f1amento da caixa de ritmos, que bautizaron como \"Roland\" para os cr\u00e9ditos do disco. Albini conseguiu un caracter\u00edstico son met\u00e1lico coa s\u00faa guitarra usando p\u00faas de metal adentadas, creando o efecto de d\u00faas p\u00faas pulsando as cordas \u00e1 vez. O EP \"Bulldozer\" gravouse co enxe\u00f1eiro Iain Burgess e lanzouse en decembro de 1983, coas primeirs 200 copias embaladas nunha funda de chapa galvanizada en homenaxe ao \"Metal Box\" de Public Image Ltd. Moitas das letras do EP representaban escenarios sacados da educaci\u00f3n de Albini no medio oeste, como \"Cables\", que describ\u00eda o sacrificio de vacas nun matadoiro de Montana, e \"Pigeon Kill\", sobre un pobo na Indiana rural que se enfrontaba a unha superpoboaci\u00f3n de pombas aliment\u00e1ndoas con millo envelenado. \nXira e contrato discogr\u00e1fico.\nMesmo con \"Bulldozer\" publicado, Big Black non conseguia xuntar a moita xente nos seus concertos no seu Chicago nativo. A banda comezou a aventurarse f\u00f3ra de Illinois para facer concertos en Madison, Minneapolis, Detroit e Muncie, mov\u00e9ndose eles e o seu equipo nun coche estreito e durmindo no chan das casas doutros. Albini encarg\u00e1base de gran parte da lox\u00edstica do grupo, montando ensaios, reservando tempo de estudio, e pechando xiras. Coa s\u00faa reputaci\u00f3n medrando grazas a pequenas xiras, Albini foi capaz de conseguir unha serie de actuaci\u00f3ns na costa leste, inclu\u00edndo concertos en Washington, D.C., Boston e Nova York, seguidos por unha xira por Europa onde forn aclamados pola prensa brit\u00e1nica. Ao mesmo tempo Big Black foi ga\u00f1ando popularidade na s\u00faa cidade, pero sent\u00edanse amargados porque os mesmos veci\u00f1os que os desprezaran poucos meses antes estaban de s\u00fapeto interesados \u200b\u200bagora que ti\u00f1an unha reputaci\u00f3n f\u00f3ra da cidade, e a banda realmente negouse a tocar en Chicago durante alg\u00fan tempo.\nParte da pouca popularidade local de Big Black deb\u00edase \u00e1 hostilidade que Albini habitualmente mostraba cara a escena rock de Chicago: en 1985 o Metro Chicago era o \u00fanico club na cidade que estaba organizando concertos de punk rock e era o suficientemente grande para acomodar a Big Black, pero despois de actuar al\u00ed, Albini criticou o local nunha entrevista e prohib\u00edronlle entrar permanentemente. O problema estaba agravado polo son agresivo e ruidoso da banda e as letras host\u00eds de Albini, que puxo a proba a tolerancia do seu p\u00fablico liberal branco satirizando sen piedade o racismo, o sexismo, o chauvinismo, e os estereotipos de homosexualidade, usando \u00e1s veces termos pexorativos como \"darkie\" e \"fag\" para aclarar as cousas; isto fixo que alg\u00fans o\u00edntes consider\u00e1seno un fan\u00e1tico.\nBuscando unha mellor distribuci\u00f3n dos seus discos, Big Black negociou un trato con Homestead Records. Gerard Cosloy, que se fixera amigo de Albini escribindo para \"Matter\" e xomezara a traballar en Homestead, negociou un trato pouco ortodoxo coa banda: Big Black s\u00f3 concedeu a licenza das s\u00faas gravaci\u00f3ns a Homestead durante per\u00edodos de tempo espec\u00edficos, en lugar de que o selo conservase os dereitos das gravaci\u00f3ns como era habitual. Ademais, a banda non recibiu pagos anticipados, pagou as s\u00faas propias gravaci\u00f3ns e non asinou contratos. Durango despois remarcou que \"v\u00ed\u00f1amos dunha perspectiva punk. Non quer\u00edamos deixarnos atrapar nunha cultura corporativa na que basicamente est\u00e1s asinando un contrato porque non conf\u00edas na outra persoa para cumprir a s\u00faa palabra. Ti\u00f1abamos ideais, e ese era un dos nosos ideais\". Os membros da banda pensaron que se unha discogr\u00e1fica os \u00eda enganar, poder\u00edan facelo con ou sen contrato porque a banda non pod\u00eda permitirse o luxo de defenderse.\nAlbini cr\u00eda que Big Black non ti\u00f1a nada que ga\u00f1ar adoptando as trampas corporativas habituais das bandas de rock: \"se non usas contratos, non tes contratos dos que preocuparte. Se no tes un rider de xira, non tes rider de xira polo que discutir. Se non tes un axente de reservas, non tes un axente de reservas co que debater\". O manexo das reserva da xira, do transporte do equipo, e da montaxe e desmontaxe nos concertos tam\u00e9n significaba que a banda non ti\u00f1a que contratar un axente de reservas ou un equipo de xira co que tivese que compartir os beneficios. A falta dun bater\u00eda tam\u00e9n significaba un membro menos co que repartir beneficios, e xa que non hab\u00eda bater\u00eda o grupo non necesitaba alugar unha furgoneta para transportar o equipamento. As\u00ed, Big Black foi capaz de ga\u00f1ar cartos en case todas as s\u00faas xiras. En 1984 o grupo iniciou unha xira polos Estados Unidos para prepararse para o seu seguinte EP con Homestead, utilizando a rede unida de bandas de rock independente para co\u00f1ecer cidades e lugares onde tocar.\n\"Racer-X\" e \"Atomizer\".\nA finais de 1984, tras a gravaci\u00f3n do EP \"Racer-X\", Pezzati deixou amigablemente a banda debido ao aumento das esixencias, a necesidade de tempo para dedicarlle \u00e1 s\u00faa prometida, e ao aumento de popularidade e maior axenda de Naked Raygun, da que a\u00ednda era membro. Durango, mentres tanto, optou por deixar Naked Raygun para dedicarse a tempo completo a Big Black. Pezzati foi substitu\u00eddo por Dave Riley, que se uniu a Big Black a semana do lanzamento de \"Racer-X\" en abril de 1985. Riley mud\u00e1rase a Chicago en 1982 dende Detroit, onde traballara nun estudio onde os artistas funk George Clinton e Sly Stone gravaran (aparece acreditado como enxe\u00f1eiro de gravaci\u00f3n no de \"Trombipulation\" Parliament e no \"The Electric Spanking of War Babies\" de Funkadelic). En Chicago uniuse a unha banda chamada Savage Beliefs, e o seu estilo \u00e1 hora de tocar impresionou a Albini e Durango, que o invitaron a unirse a Big Black mentres gravaban as canci\u00f3ns que formar\u00edan o primeiro \u00e1lbum do grupo.\nAlbini afirmou estar apuntando a un \"son rock grande, masivo e lixeiro\" con \"Racer-X\", que era menos fren\u00e9tico que \"Bulldozer\", pero finalmente considerou que o EP era \"demasiado igual e monol\u00edtico\". A banda xa comezara a escribir novas canci\u00f3ns na \u00e9poca na que \"Racer-X\" editado, afirmando na derradeira frase do libreto do EP que \"o seguinte vai facer cagarte nos pantal\u00f3ns\". O primeiro \u00e1lbum de Big Black, \"Atomizer\" (1986), chegou cando a banda estaba no seu nivel musical m\u00e1is desenvolvido e agresivo. Os antecedentes funk de Riley aportaron un pouco m\u00e1is sentido de melod\u00eda e bailabilidade ao grupo, mentres que o traballo de guitarras de Albini e Durango era m\u00e1is violento que antes. Michael Azerrad comentou que \"por aquel ent\u00f3n Big Black perfeccionara as ideas suxeridas por primeira vez en \"Lungs\" e desenvolv\u00e9raas nalgo moito m\u00e1is grande que ningu\u00e9n, ag\u00e1s Albini, imaxinara\", mentres que Mark Deming de Allmusic afirmou que o \u00e1lbum \"subiu a aposta na ferocidade musical e l\u00edrica do traballo anterior de Big Black, un ataque implacable de sons de guitarra e violencia imaxinada de todo tipo\". Albini despois remarcou que \"s\u00f3 ti\u00f1amos unha porcentaxe superior \u00e1 media de canci\u00f3ns moi boas\". As letras de \"Atomizer\" presentaban a soci\u00f3patas cometendo actos malvados que a maior\u00eda da xente s\u00f3 contempla \u00e1s veces.: \"Big Money\" fala dun oficial de polic\u00eda corrupto, \"Bazooka Joe\" trata dun veterano conmocionado que se converte nun asasino a soldo, \"Stinking Drunk\" describe a un alcoh\u00f3lico violento, e \"Fists of Love\" presenta a un s\u00e1dico. Unha das canci\u00f3ns m\u00e1is controvertidas do \u00e1lbum foi \"Jordan, Minnesota\", que trata sobre o esc\u00e1ndalo de 1983 en Jordan, Minnesota que viu a un gran n\u00famero de adultos da cidade rural acusados \u200b\u200bde estar implicados nun enorme c\u00edrculo de abuso sexual infantil.\n\"Kerosene\", un dos temas m\u00e1is destacados de \"Atomizer\", \u00e9 vista tanto por Azerrad como por Andy Kellman de Allmusic como a mellor canci\u00f3n da banda. Azerrad destaca o seu \"ritmo poderoso arrincado directamente de Gang of Four e guitarras que soan como vidro que rompe\", mentres que Kellman di que \u00e9 \"innegablemente o momento m\u00e1is brillante/sombr\u00edo de Big Black, un tema de itinerancia \u00e9pica que presenta unha intro de guitarra memorable ao instante, completamente incapaz de ser descrito con precisi\u00f3n por imitaci\u00f3n vocal ou xesto f\u00edsico [...] \u00c9 o 'Light My Fire' de Big Black, literalmente\". Riley explicou que a canci\u00f3n trataba dos efectos do aburrimento nas zonas rurais dos Estados Unidos: \"S\u00f3 hai d\u00faas cousas que facer: estoupar un monte de cousas para divertirse, ou termoito sexo coa \u00fanica rapaza do pobo que se deita con calquera. 'Kerosene' vai sobre un rapaz que intenta \"combinar\" estes dous praceres\".\n\"Atomizer\" foi un disco polarizador que foi eloxiado na prensa nacional e converteuse nun \u00e9xito no underground, superando as expectativas da banda ao vender 3 000 copias pouco despois do seu lanzamento. Big Black asegurou a distribuci\u00f3n por Europa dos seus discos a trav\u00e9s dun trato con Blast First, un selo recomendado a Albini por Sonic Youth, e o grupo atopou respostas entusiastas aos seus concertos nunha xira europea en 1986.\nO \u00e1lbum recompilario \"The Hammer Party\", que combinaba \"Lungs\" e \"Bulldozer\", tam\u00e9n foi lanzado a trav\u00e9s de Homestead Records en 1986, pero posteriormente ese ano Big Black tivo unha pelexa co selo e a s\u00faa distribuidora, Dutch East India Trading. Segundo Albini, as pr\u00e1cticas contables de Dutch East India eran \"sempre fodidas. Eles far\u00edan todos os trucos baratos para evitar pagarte, como enviarte un cheque que non estaba asinado ou enviarte un cheque que ti\u00f1a un n\u00famero e unha cantidade literal diferentes\". Homestead ent\u00f3n ped\u00edu facer 500 copias dun sinxelo en 12\" do tema \"Il Duce\" para que fose distribu\u00eddo gratuitamente en emisoras de radio. A banda aceptou coa condici\u00f3n de que o sinxelo non se vendese, xa que a canci\u00f3n xa fora editada como sinxelo de 7\" en 1985 e, segundo Albini, \"Non queriamos muxir ao noso p\u00fablico para que mercase un formato alternativo\". Poucas semanas despois da publicaci\u00f3n do sinxelo, Albini comezou a ver copias \u00e1 venda en tendas de discos f\u00f3ra de Chicago. Pronto descubriu que o sinxelo de 12 polgadas estaba sendo vendido tanto nos Estados Unidos como no estranxeiro como un \"artigo de coleccionista\" a un alto prezo. A\u00ednda que Homestead afirmou non estar vendendo copias, Albini chamou por tel\u00e9fono a un dos vendedores do selo fac\u00e9ndose pasar por un comprador de discos e dix\u00e9ronlle que lle vender\u00edan copias, pero non en Chicago. Como resultado da decepci\u00f3n, Albini e Big Black romperon os lazos con Homestead e Dutch East India. A\u00ednda que a banda estaba recibindo ofertas lucrativas de grandes discogr\u00e1ficas, elixiron permanecer independentes e ficharon por Touch and Go Records, ao ser Albini bo amigo do xefe da discogr\u00e1fica Corey Rusk.\n\"Headache\", \"Songs About Fucking\", e separaci\u00f3n.\nO primeiro lanzamento de Big Black a trav\u00e9s de Touch and Go foi o EP \"Headache\" na primavera de 1987. A portada da edici\u00f3n orixinal limitada ti\u00f1a un par de fotos forenses da v\u00edtima dun accidente coa cabeza partida polo medio, e o disco foi embalado nunha \"bolsa para cad\u00e1vares\" de pl\u00e1stico negra para ocultar a imaxe aos consumidores sensibles. Segundo Durango, \"Non quer\u00edamos sentarno al\u00ed e foder \u00e1 xente. Se sent\u00edamos que non era tan bo, ent\u00f3n deber\u00edamos ser honestos ao respecto\". De feito, \"Headache\" reciclou moitos dos mesmos sons e temas atopados en \"Atomizer\", mostrando s\u00edntomas de que a banda estaba falta de creatividade. Durango despois remarcou que \"estaba a sentirme falto de ideas. Nese momento creo que xa probaramos todo o que queriamos probar, musicalmente e no estudo\".\nAs tensi\u00f3ns tam\u00e9n foron aumentando dentro da banda. Albini non beb\u00eda alcol, polo que Riley e Durango convert\u00e9ronse en compa\u00f1eiros de bebida mentres Albini fac\u00eda entrevistas e encarg\u00e1base da lox\u00edstica da banda. Riley, por\u00e9n, estaba bebendo demasiado e o seu comportamento arruinou varias actuaci\u00f3ns do grupo. Durante un concerto clave no CBGB, esnaquizou borracho a caixa de ritmos. Albini acusou a Riley doutras deficiencias, pero, a pesar de varias ameazas, nunca chegou a despedilo da banda. Outro problema ao que se enfrontou o grupo foi que Riley estaba agora na universidade e que tanto Albini como Durango ti\u00f1an que manter traballos diarios, o que limitaba a capacidade de Big Black para facer xiras. Cando Durango anunciou que quer\u00eda comezar a estudar dereito a partir do outono de 1987, a banda decidiu seguir ata que comenzase as clases e despois deixalo. A pesar de gozar dunha maior presenza na prensa e nas radios, de ter maiores vendas de discos e de sacar m\u00e1is cartos dos concertos, a banda non se arrepentiu da s\u00faa decisi\u00f3n e evitou a idea do \u00e9xito comercial. Segundo Riley, \"Big Black nunca tratou diso. Se Big Black ga\u00f1ase cartos xa non ser\u00eda Big Black\". Decidir deixalo era tam\u00e9n liberador, xa que os membros xa non ti\u00f1an que preocuparse polo futuro do grupo. Albini escribiu que estaba feliz de desfacer a banda antes de que medrase demasiado:Agora estou moi feliz de romper. As cousas fanse demasiado grandes e incontrolables. Durante todo o tempo quixemos manter as nosas mans sobre todo, as\u00ed que non pasou nada que non quixeramos. Con merda internacional e multiformato/multiterritorial, iso resulta esquivo. Prefiro cortalo antes que que se converta noutro mero espect\u00e1culo de rock.Coa s\u00faa ruptura anunciada con bastante antelaci\u00f3n, Big Black gravou o seu derradeiro \u00e1lbum de estudio, \"Songs About Fucking\", a metade en Londres e a metade no estudio caseiro de Albini. A s\u00faa derradeira xira comezou en xu\u00f1o de 1987, lev\u00e1ndoos a Europa, Australia, e ao longo dos Estados Unidos. O d\u00eda do 25 aniversario de Albini, o 22 de xullo, tocaron no festival belga Pukkelpop xunto con Sonic Youth. Nun concerto en Londres diante de 1 300 persoas, Bruce Gilbert e Graham Lewis de Wire un\u00edronse a Big Black no escenario para tocar o tema de Wire \"Heartbeat\" nos bises (Big Black lanzara unha versi\u00f3n desa canci\u00f3n como sinxelo xunto con \"Headache\"). Albini escribiu sobre a experiencia que \"Se morro agora mesmo, todo valer\u00e1 a pena\". Nos Estados Unidos a banda tocou en San Francisco, Providence, Boston, New York City, e Newport, Kentucky, realizando a s\u00faa derradeira actuaci\u00f3n o 9 de agosto de 1987 no Georgetown Steam Plant de Seattle. Ao final dese concerto a banda esnaquizou os seus instrumentos no escenario.\n\"Songs About Fucking\" lanzouse pouco despois da disoluci\u00f3n da banda e convertir\u00edase no seu \u00e1lbum m\u00e1is exitoso, cunha edici\u00f3n inicial de 8 000 copias. Mark Deming de Allmusic ch\u00e1mao \"unha obra mestra escabrosa\", mentres que o seu colega Andy Kellman di que \"cada [canci\u00f3n] \u00e9 o suficientemente incisiva como para facer unha navalla tan eficaz como un coitelo de manteiga. En suma: ouvido, tintineo, golpe-golpe-berro. Personaxes feos al\u00ed\u00f1anse nas canci\u00f3ns como chegadas temper\u00e1s a un mitin de cami\u00f3ns monstros\". O cr\u00edtico Robert Christgau comentou que \"Calquera que pense que o rock and roll est\u00e1 vivo e coleando na infinita variedade das s\u00faas permutaci\u00f3ns de rapaces de garaxe deber\u00eda descubrir como estes rexeitados das Xuventudes Hitlerianas poden esmagar a competencia e abandonar ao mesmo tempo. Non importa o que pensen os rockeiros ben intencionados das mentiras supremacistas de Steve Albini, m\u00edntense a eles mesmos se descartan o que fai coas guitarras el\u00e9ctricas: ese son de Killdozer culmina, se non remata, con xeraci\u00f3ns enteiras de punk e metal\". O propio Albini posteriormente considerou a primeira cara do \u00e1lbum como o mellor traballo de Big Black.\nDespois de Big Black.\nTras a disoluci\u00f3n de Big Black, Albini formou e liderou Rapeman dende 1987 ata 1989 e Shellac dende 1992 ata o presente. Tam\u00e9n comezou a traballar como enxe\u00f1eiro de son, traballando con artistas como Slint, Pixies, The Breeders, Pegboy, Urge Overkill, The Jesus Lizard, The Wedding Present, Superchunk, PJ Harvey, Nirvana, Bush, e Page and Plant. Algunhas das s\u00faas gravaci\u00f3ns m\u00e1is co\u00f1ecidas son \"Surfer Rosa\" (1988) dos Pixies, \"In Utero\" (1993) de Nirvana, \"Razorblade Suitcase\" (1996) de Bush, e \"Walking into Clarksdale\" (1998) de Page and Plant. En 1997 inaugurou o seu propio estudio de gravaci\u00f3n, Electrical Audio, en Chicago. O estilo de gravaci\u00f3n de Albini caracter\u00edzase polo uso de micr\u00f3fonos antigos colocados estratexicamente ao redor da sala de gravaci\u00f3n, mantendo as voces moi abaixo na mestura, e usando poucos efectos especiais. Tam\u00e9n \u00e9 co\u00f1ecido por gravar a case calquera artista que requira os seus servizos (xeralmente a prezos moi baixos, pero cobrando deliberadamente grandes cantidades aos artistas das principais discogr\u00e1ficas), por non gustarlle aparecer acreditado nos \u00e1lbums nos que traballa (insistindo en ser acreditado como enxe\u00f1eiro de gravaci\u00f3n en lugar de produtor, se \u00e9 o caso), e rexeitando cobrar \"royalties\" polo seu traballo (cham\u00e1ndoo \"un insulta \u00e1 banda\").\nDurango, pola s\u00faa banda, continuou tocando durante os anos nos que estudou dereito, publicando dous EPs a trav\u00e9s de Touch and Go como Arsenal e gravando con Boss Hog. Despois converteuse en avogado, con clientes como Touch and Go Records e a artista visual Cynthia Plaster Caster. Riley gravou temas cos grupos Algebra Suicide, Bull, e Flour antes de quedar incapacitado por un ictus en 1995, algo que inicialmente foi denunciado err\u00f3neamente como un intento de suicidio. Tras perder a capacidade de cami\u00f1ar, escribiu un blog sobre as s\u00faas experiencias titulado \"Worthless Goddamn Cripple\" (Maldito lisiado in\u00fatil). En 2004 he participou nun proxecto musical chamado Miasma of Funk, publicando o \u00e1lbum \"Groove on the Mania!\", e en 2006 editou o libro \"Blurry and Disconnected: Tales of Sink-or-Swim Nihilism\". Riley morreu o 24 de decembro de 2019, con 59 anos, dun carcinoma de c\u00e9lulas escamosas que comezou na s\u00faa gorxa e estendeuse aos pulm\u00f3ns.\nEn 1992 o cat\u00e1logo de Big Black volveu a Touch and Go Records, que reeditou toda a discograf\u00eda e mantivo os seus discos en cat\u00e1logo moito tempo despois da desaparici\u00f3n da banda. Ese outubro o selo lanzou o \u00e1lbum ao vivo \"Pigpile\", gravado en Londres durante as \u00faltimas xiras do grupo, as\u00ed como o recompilatorio \"The Rich Man's Eight Track Tape\", que combinaba temas de \"Atomizer\", \"Headache\", e o sinxelo \"Heartbeat\" en formato CD. A versi\u00f3n reeditada de \"The Hammer Party\" ampliouse para incluir tam\u00e9n os temas de \"Racer-X\".\nO 9 de setembro de 2006, Albini e Durango un\u00edronse ao baixista orixinal Jeff Pezzati para unha actuaci\u00f3n de Big Black no festival do 25 aniversario de Touch and Go. O calendario de xira de Albini con Shellac non lles permitiu ensaiar para realizar un concerto completo, polo que o grupo tocou tan s\u00f3 catro canci\u00f3ns: \"Cables\", \"Dead Billy\", \"Pigeon Kill\", e \"Racer-X\". Albini explicou que a actuaci\u00f3n non foi \"sobre Big Black querendo regresar ou nin sequera sobre un p\u00fablico querendo ver a Big Black, \u00e9 que ... non honrar a Touch and Go ser\u00eda un insulto a modo de condenar con leves eloxios\", describinndo o selo como \"[non] s\u00f3 un punto de referencia de como deber\u00eda comportarse un selo discogr\u00e1fico, sen\u00f3n como deber\u00eda comportarse a xente\". Durante a actuaci\u00f3n dixo que \"Podes dicir que [isto] non \u00e9 algo que ti\u00f1amos un desexo ardente de facer, pero fix\u00e9molo porque amamos Touch and Go [e] amamos a Corey Rusk [...] Cando a historia fala de m\u00fasica rock, ten unha tendencia de saltar dos Sex Pistols a Nirvana, [pero] algo comezou na d\u00e9cada de 1980 e est\u00e1s vendo a evidencia diso ao teu redor\", destacando que o selo fora \"o mellor que lle pasou \u00e1 m\u00fasica na mi\u00f1a vida, e fixemos isto para agradecerllo\". A actuaci\u00f3n provocou ofertas dos promotores para m\u00e1is concertos de reuni\u00f3n, pero Albini declarou rotundamente \"iso definitivamente non vai pasar\".\nInfluencia.\nO estilo agresivo de guitarras e o seu uso de caixa de ritmos de Big Black serviu de precursor para o rock industrial. Esteticamente, os firmes ideais da banda, a independencia incondicional, a insistencia no control creativo, e os seus descarnados temas das s\u00faas letras tiveron un significante impacto no desenvolvemento da comunidade rock independente. Albini resumiu varias das principais ideas da banda nestas notas do seu \u00e1lbum \"Pigpile\":\nOrganizativamente, compromet\u00e9monos a un feixe de principios b\u00e1sicos: tratar a todo o mundo co respecto que se merece (e non m\u00e1is), evitar \u00e1s persoas que apelan \u00e1 nosa vanidade ou ambici\u00f3n (eles sempre te\u00f1en un punto de vista), operar o m\u00e1ximo posible a parte da \"escena musical\" (que nunca foi o noso principal terreo), e non tomar a merda de ningu\u00e9n no proceso.\nMembros.\nI A caixa de ritmos da banda aparece acreditada como \"Roland\" nos seus lanzamentos."}
{"id": "154791", "revid": "1888", "url": "https://gl.wikipedia.org/wiki?curid=154791", "title": "San Xo\u00e1n de Laxas", "text": ""}
{"id": "154793", "revid": "89787", "url": "https://gl.wikipedia.org/wiki?curid=154793", "title": "Leda (l\u00faa)", "text": "Leda (ou en grego \"\u039b\u03ae\u03b4\u03b1\"), tam\u00e9n co\u00f1ecida coma , \u00e9 unha l\u00faa irregular de movemento directo do planeta X\u00fapiter. Foi descuberta por Charles T. Kowal no Observatorio de Monte Palomar o 14 de setembro de 1974, despois de tres noites moi proveitosas sacando placas fotogr\u00e1ficas (do 11 de setembro \u00f3 13; Leda aparece en placas de t\u00f3dolos d\u00edas). Recibir\u00eda o nome de Leda, que era amante de Zeus, o equivalente de X\u00fapiter na mitolox\u00eda grega (o cal lle aparecer\u00eda en forma de cisne). Kowal suxeriu este nome e a UAI asignar\u00edallo a l\u00faa no ano 1975.\nLeda pertence \u00f3 grupo de sat\u00e9lites Himalia, cinco l\u00faas que orbitan X\u00fapiter a unha distancia de entre 11 a 13 mill\u00f3ns de quil\u00f3metros cunha inclinaci\u00f3n de aproximadamente 27,5\u00b0. Os elementos orbitais amosados neste artigo son de xaneiro do 2000, pero estes datos est\u00e1n en continuo cambio debido \u00e1s perturbaci\u00f3ns causadas polo Sol e X\u00fapiter."}
{"id": "154794", "revid": "98629", "url": "https://gl.wikipedia.org/wiki?curid=154794", "title": "Butthole Surfers", "text": "Butthole Surfers \u00e9 unha banda estadounidense de rock alternativo fundada polo vocalista Gibby Haynes e os guitarristas Paul Leary e Jonathan Grisham en San Antonio, Texas no ano 1981. O grupo tivo varios cambios na s\u00faa composici\u00f3n, pero o seu n\u00facleo, formado por Haynes, Leary e o bater\u00eda King Coffey, leva xunta dende 1983. Teresa Taylor foi segunda bater\u00eda entre 1983 e 1985, 1986 e 1989, e no ano 2009. Pola banda pasaron varios baixistas, destacando entre eles Bill Jolly e Jeff Pinkus.\nCoas s\u00faas ra\u00edces na escena hardcore punk dos 80, Butthole Surfers rapidamente se fixo co\u00f1ecida polos seus directos ca\u00f3ticos, o seu humor negro e un son que incorporaba elementos da psicodelia, o noise, o punk rock e, posteriormente, da electr\u00f3nica.\nA\u00ednda que respectados polos seus iguais e cunha devota base de fans, Butthole Surfers tivo moi pouco \u00e9xito comercial, ata a publicaci\u00f3n en 1996 de \"Electriclarryland\". O \u00e1lbum conti\u00f1a o exitoso sinxelo \"Pepper\", o cal chegou ao n\u00famero 1 da lista da \"Billboard\" \"Modern Rock Tracks\" ese ano.\nHistoria.\nFormaci\u00f3n.\nButthole Surfers formouse na Trinity University en San Antonio, Texas a finais dos anos 70, cando os estudantes Gibson \"Gibby\" Haynes e Paul Leary Walthall (despois Paul Leary) co\u00f1ec\u00e9ronse. A\u00ednda que foi a s\u00faa estra\u00f1eza xeral e o gusto compartido pola m\u00fasica non convencional o que fixo que se volvesen amigos, \u00e1mbolos dous semellanban dirixirse cara carreiras convencionais. Haynes foi o capit\u00e1n do equipo de baloncesto da Trinity, e foi o \"Contable do ano\" da universidade, e pouco despois de graduarse conseguiu traballo nunha respectada empresa de contabilidade de Texas, mentres que Leary permaneceu na universidade traballando no seu mestrado en administraci\u00f3n de negocios.\nEn 1981, Haynes e Leary publicaron a revista \"Strange V.D.\", que conti\u00f1a fotos de doenzas m\u00e9dicas pouco com\u00fans, xunto con explicaci\u00f3ns ficticias e humor\u00edsticas de enfermidades. Tras ser collido cunha desas imaxes no traballo, Haynes deixou a empresa onde traballaba e mudouse ao sur de California. Leary, ao que s\u00f3 lle faltaba un semestre para conseguir o seu t\u00edtulo, deixou a universidade e seguiu os pasos de Haynes. Tras un breve per\u00edodo de tempo vendendo roupa feita a man coa imaxe de Lee Harvey Oswald, a parella regresou a San Antonio, e iniciou a banda que posteriormente ser\u00eda Butthole Surfers.\nPrimeiros anos.\nHaynes e Leary realizaron o seu primeiro concerto en 1981 nun club nocturno de San Antonio, The Bonham Exchange; nese momento a\u00ednda non bautizaran o grupo como \"Butthole Surfers\". En 1982 banda estaba acompa\u00f1ada pola secci\u00f3n r\u00edtmica composta polos irm\u00e1ns Quinn (baixo) e Scott Mathews (bater\u00eda). A banda non conseguiu seguidores en San Antonio e mercou unha furgoneta para regresar a California ese ver\u00e1n.\nNun un breve concerto no club Tool and Die de San Francisco estaba presente o l\u00edder de Dead Kennedys e xefe do selo Alternative Tentacles, Jello Biafra, convertendose nun fervente fan do grupo. Biafra invitounos para abrir a Dead Kennedys e T.S.O.L. no Whisky a Go Go nos \u00c1nxeles, e pouco despois f\u00edxolles unha oferta que lanzar\u00eda a s\u00faa carreira discogr\u00e1fica; se pod\u00edan conseguir a algu\u00e9n que lles deixase tempo nun estudio, Alternative Tentacles pagar\u00eda ese tempo cando o \u00e1lbum estivese completo. A banda regresou a San Antonio para gravar nos BOSS Studios (tam\u00e9n co\u00f1ecidos como Bob O'Neill's Sound Studios, ou The Boss). Por\u00e9n, os irm\u00e1ns Mathews non entraron no estudio con Haynes e Leary; os dous deixaron o grupo tras un altercado f\u00edsico entre Scott Mathews e Haynes. A posici\u00f3n do baixo foi ocupada por Bill Jolly, que tocar\u00eda nos seguintes dous lanzaemntos de Butthole Surfers. Nas gravaci\u00f3ns participaron varios bater\u00edas, sendo o derradeiro deles King Coffey (Jeffrey Coffey), que contin\u00faa sendo o bater\u00eda da banda no presente.\nO EP resultante das gravaci\u00f3ns, \"Butthole Surfers\" (tam\u00e9n co\u00f1ecido como \"Brown Reason to Live\" e \"Pee Pee the Sailor\"), foi publicado por Alternative Tentacles en xullo de 1983, con canci\u00f3ns con t\u00edtulos provocativamente absurdos como \"The Shah Sleeps in Lee Harvey's Grave\" e \"Bar-B-Q Pope\", cantadas alternativamente por Haynes e Leary (Haynes converter\u00edase no vocalista principal coa chegada do seu primeiro \u00e1lbum). A portada do EP, como as moitas ilustraci\u00f3ns estra\u00f1as que acompa\u00f1aron ao exitosos traballos dos Surfers, foi dese\u00f1ada pola propia banda. Cheo de humor, \"Butthole Surfers\" sentou as bases do que chegar\u00eda. O EP influenciou ao futuro l\u00edder de Nirvana Kurt Cobain, list\u00e1ndoo entre os seus dez \u00e1lbums favoritos nos seus \"Journals\". Posteriormente Cobain listou o EP como un dos 50 \u00e1lbums m\u00e1is influ\u00edntes para o son de Nirvana, e o propio Cobain co\u00f1ecer\u00eda \u00e1 s\u00faa futura muller, Courtney Love, nun concerto de Butthole Surfers/L7 en 1991.\nPouco despois do lanzamento de \"Butthole Surfers\", a banda recrutou un segundo bater\u00eda, Teresa Nervosa (nada Teresa Taylor), que tocara con Coffey en varias bandas marciais de nstitudos das \u00e1reas de Fort Worth e Austin. Ela e Coffey tocar\u00edan ao un\u00edsono ou por separado con kits de p\u00e9, sumando un novo elemento ao espect\u00e1culo ao vivo dos Surfers, sempre en constante evoluci\u00f3n. A\u00ednda que Nervosa e Coffey repetidamente se refer\u00edan a eles mesmos como irm\u00e1ns, revelouse que s\u00f3 o fac\u00edan debido \u00e1s s\u00faas semellanzas e non porque realmente tivesen algunha relaci\u00f3n familiar. Coa chegada de Nervosa estableceuse o n\u00facleo da \"formaci\u00f3n cl\u00e1sica\" da banda. Coa excepci\u00f3n de distintos baixistas e dos meses sab\u00e1ticos que tomou Nervosa entre 1985 e 1986, esta formaci\u00f3n permaneceu inalterada ata a marcha final da bater\u00eda en 1989. No ano 2008 regresou brevemente, sendo anunciada como \"Teresa Taylor\".\nEn 1984 a banda regresou aos BOSS Studios e gravou suficiente material para encher dous \u00e1lbums. O grupo ofreceulle orixinalmente os dous a Alternative Tentacles, sendo o primeiro deles \"Psychic... Powerless... Another Man's Sac\". Por\u00e9n, antes de lanzarse alg\u00fan dos dous traballos, Alternative Tentacles ti\u00f1a que mercarlle as cintas m\u00e1ster a Bob O'Neill, dono dos BOSS Studios. O'Neill negouse a liberalas ata que lle pagasen as sesi\u00f3ns, pero Alternative Tentacles non ti\u00f1a cartos suficientes para pagarlle inmediatamente. Tras meses de espera a banda lanzou en setembro de 1984 o \u00e1lbum ao vivo \"Live PCPPEP\" a trav\u00e9s de Alternative Tentacles, debido a que estaban economicamente desesperados. O disco estaba formado principalmente por interpretaci\u00f3ns de temas do seu primeiro traballo, o que fixo que moitos cr\u00edticos e fans bromearan con que editaran d\u00faas veces o mesmo disco. Mentres tanto, Bob O'Neill estaba preparando o lanzamento de \"Psychic...\" a trav\u00e9s do seu propio selo Ward 9 para recuperar os seus gastos.\nA lenda medra.\nCon alg\u00fans membros limpando pratos, o grupo non estaba contento co feito de que \u00e1lbum fose ser lanzado por Ward 9. Terry Tolkin, un amigo da banda e o seu axente de reservas na costa leste, fichou \u00e1 banda polo selo de Corey Rusk Touch and Go Records de Detroit. \"Psychic... Powerless... Another Man's Sac\" publicouse finalmente en decembro de 1984. Sobre a base do seu primeiro EP, a banda fixo da psicodelia a parte m\u00e1is importante do son deste \u00e1lbum, aproveitando ao m\u00e1ximo a edici\u00f3n de cintas, usando instrumentaci\u00f3n non tradicional, e realizando modulaci\u00f3n de son, un elemento que definir\u00eda as s\u00faas gravaci\u00f3ns de estudio.\nXusto antes do lanzamento de \"Psychic...\", e co novo baixista Terence Smart (o primeiro de moitos ata 1986), a banda iniciou a s\u00faa primeira xira nacional. Foi nesta xira onde realmente estableceron a s\u00faa presenza a nivel estatal, comezando na sede de Touch and Go en Detroit antes de dirixirse \u00e1 cidade de Nova York, onde impresionaron aos membros de Sonic Youth, ademais do membro de Shockabilly (e futuro baixista de Butthole Surfers) Kramer. Posteriormente cruzaron o pa\u00eds durante varios meses, inclu\u00eddo un concerto en Seattle, onde Kim Thayil, futuro guitarrista de Soundgarden, f\u00edxose fan. En San Francisco, xa ao final da xira, sen ning\u00fan sitio no que vivir, a banda decidiu como colectivo mudarse a Winterville, unha pequena vila nas aforas de Athens, Xeorxia, onde admitiron ter tido como pasatempo asexar aos membros de R.E.M. Supostamente planearon deixar unha furgoneta aparcada fronte a casa de Michael Stipe, co texto \"Michael Stipe/Despite the Hype/I Still Wanna Suck/Your Big Long Pipe\" pintado nun lateral. Smart marchou tras namorarse dunha amiga da banda, e Trevor Malcolm, un m\u00fasico canadense Canadian recomendado por Touch and Go, substitu\u00eduno no baixo.\nCando a banda volveu a xirar corr\u00e9rase a voz sobre os seus bizarros concertos, facendo que as s\u00faas audiencias fosen cada vez maiores. Pouco despois da chegada de Malcolm o grupo filmou dous concertos que quedaron para a posteridade no club Traxx de Detroit. Algunhas desas im\u00e1xenes public\u00e1ronse como \"Blind Eye Sees All\", o seu \u00fanico v\u00eddeo oficial ata a data. Nesa \u00e9poca Butthole Surfers mercou a s\u00faa primeira gravadora de 8 pistas coa que rexistraron d\u00faas canci\u00f3ns que despois usaron na cara A do EP \"Cream Corn from the Socket of Davis\".\nMalcolm marchou a mediados de 1985 descontento pola vida na banda. Un amigo do grupo de Athens, Juan Molina, tocou durante unha breve xira polos Estados Unidos, pero non estaba interesado en ser membro permanente da banda. Sen un baixista permanente e acheg\u00e1ndose raidamente a s\u00faa primeiro xira europea, contactaron con Kramer, que accedeu a unirse ao grupo. Mentres tanto, o seu segundo \u00e1lbum, que fora enviado a Alternative Tentacles como \"Rembrandt Pussy Horse\", a\u00ednda estaba no limbo. As raz\u00f3ns das acci\u00f3ns de Alternative Tentacles non est\u00e1n claras, pero s\u00e1bese que o selo atrasou unha decisi\u00f3n durante un ano antes de negarse finalmente a publicalo. Mentres agardaba, a banda publicou o EP de catro temas \"Cream Corn from the Socket of Davis\" a trav\u00e9s de Touch and Go a finais de 1985. Cando Alternative Tentacles finalmente decidiu non publicar o \u00e1lbum, o grupo regresou ao estudio Kramer's Noise de Nova York para gravar d\u00faas canci\u00f3ns novas para substitu\u00edr a \"Two Part\" e \"Tornadoes\", que orixinalmente eran para \"Rembrandt...\" antes de aparecer na cara B do EP \"Cream Corn...\"\nTras a xira europea houbo m\u00e1is axitaci\u00f3n na banda cando Nervosa marchou no Nadal de 1985. Ela estaba cansa das candici\u00f3ns de vida asociadas \u00e1s xiras constantes e desexaba estar coa s\u00faa familia. Kytha Gernatt, que foi bautizada pola prensa como Cabbage Gomez Jr., substitu\u00edu a Nervosa. Cabbage tocara anteriormente con Kathleen Lynch (tam\u00e9n co\u00f1ecida como Kathleen, ou Ta-Da the Shit Lady) na banda Easturn Stars; Lynch f\u00edxose famosa como a infame bailarina n\u00faa de Butthole Surfers dende 1986 ata 1989. Kramer tam\u00e9n marchou durante ese per\u00edodo e foi substitu\u00eddo por Jeff Pinkus, sendo o baixista da banda ata 1994.\nO seu segundo \u00e1lbum publicouse finalmente como \"Rembrandt Pussyhorse\" a trav\u00e9s de Touch and Go en abril de 1986. Tras dous anos dende as gravaci\u00f3ns orixinais, o traballo presentaba unha mestura e unha selecci\u00f3n de canci\u00f3ns distinta \u00e1 da versi\u00f3n non lanzada por Alternative Tentacles. Sobre todo co\u00f1ecido pola s\u00faa versi\u00f3n minimalista do tema de The Guess Who \"American Woman\", tr\u00e1tase dun dos \u00e1lbums m\u00e1is experimentais da carreira de Butthole Surfers. Despois dunha particularmente descontrolada xira, incluso para os est\u00e1ndars de Butthole Surfers, a banda semi-asentouse en Winterville no ver\u00e1n de 1986. Nervosa regresou ao grupo (Cabbage fora despedida meses antes), e p\u00faxose a traballar na creaci\u00f3n dun estudio caseiro nunha casa alugada nas aforas de Athens. Ao pouco tempo comezaron a gravar o seu terceiro \u00e1lbum de xeito pausado. O novo traballo, \"Locust Abortion Technician\", publicouse en marzo de 1987 e tr\u00e1tase dun dos \u00e1lbums m\u00e1is pesados de Butthole Surfers, sendo considerado tam\u00e9n un dos mellores. Aproveitando elementos do punk, do heavy metal, e da psicodelia, o seu son \u00fanico creou varias canci\u00f3ns rechiantes de ritmos lentos que poder\u00edan considerarse precursoras do grunge.\nEvoluci\u00f3n.\nNa \u00e9poca na que apareceu \"Locust Abortion Technician\" a banda mercou unha casa en Driftwood, Texas, a uns 50 km de Austin. Era a casa dun rancho constru\u00edda na ladeira dun outeiro, con 20 000 m2 de terreo ao seu redor. Ao igual que coa casa alugada preto de Athens, o complexo foi convertido nun estudio de gravaci\u00f3n. Non viviron xuntos na nova casa durante moito tempo, a\u00ednda que Coffey foi o primeiro en mudarse e converteuse no seu fogar. En 1991 todos os membros ti\u00f1an xa residencias separadas.\nA principios de 1988, Butthole Surfers estaba lista para gravar un novo \u00e1lbum e quer\u00eda usar un estudio moderno por primeira vez, elixindo unhas instalaci\u00f3ns de \u00faltima xeraci\u00f3n en Texas. As sesi\u00f3ns de gravaci\u00f3n duraron tan s\u00f3 unha semana, xa que a banda levaba anos interpretando a meirande parte do material gravado. O grupo optou por seguir o modelo usado neste \u00e1lbum nos seus proxectos futuros. Como diferenza, as canci\u00f3ns das s\u00faas primeiras gravaci\u00f3ns pasaran por un proceso de m\u00e1is desenvolvemento e experimentaci\u00f3n no estudio. Pinkus posteriormente comentou que as sesi\u00f3ns mellor organizadas apagaron un pouco a creatividade expontanea que impulsara os seus primeiros lanzamentos.\n\"Hairway to Steven\" publicouse en abril de 1988 e marcou o paso intermedio entre as ra\u00edces experimentais da banda e as gravaci\u00f3ns m\u00e1is accesibles posteriores. A\u00ednda que a metade do material ten un son tan extremo como o dos seus inicios, outras canci\u00f3ns son m\u00e1is convencionais. Este foi o primeiro \u00e1lbum de Butthole Surfers no que se usou extensivamente a guitarra ac\u00fastica. As canci\u00f3ns de \"Hairway to Steven\" non ti\u00f1an nome cando se publicou por vez primeira, e no seu lugar cada tema estaba representado cunha caricatura absurda, moitas delas incluso escatol\u00f3xicas. Durante o seguinte ano a banda estivo de xira para promocionar o disco, facendo tam\u00e9n unha exitosa xira por Europa (en parte axudados pola influencia do seu novo distribuidor brit\u00e1nico, Blast First). Ao igual que as s\u00faas gravaci\u00f3ns no estudio, as s\u00faas actuaci\u00f3ns ao vivo comezaron a perder gran parte do seu caos anterior.\nDurante o inverno de 1988 Butthole Surfers usou un DAT port\u00e1til para gravar alg\u00fans concertos. As mellores desas gravaci\u00f3ns lanz\u00e1ronse como \"Double Live\", un dobre \u00e1lbum de edici\u00f3n limitada publicado en vinilo e casete en 1989, e en CD o ano seguinte. Este foi o seu primeiro lanzamento a trav\u00e9s do seu propio selo, Latino Buggerveil. A\u00ednda que o \u00e1lbum est\u00e1 descatalogado, as s\u00faas canci\u00f3ns est\u00e1n dispo\u00f1ibles de xeito gratu\u00edto como MP3s descargables na p\u00e1xina oficial da banda. O traballo foi publicado en resposta ao aumento de vendas de gravaci\u00f3ns ilegais dos seus concertos e conti\u00f1a canci\u00f3ns de todos os seus anteriores discos.\n\"Double Live\" foi o derradeiro traballo de Butthole Surfers en contar con Nervosa, que deixou abanda a principios de 1989. Pouco despois de marchar diagnostic\u00e1ronlle un aneurisma, e viuse obrigada a someterse a unha cirurx\u00eda cerebral. Ademais, comezou a sufrir convulsi\u00f3ns inducidas por luz estrobosc\u00f3pica. En 1991, Nervosa (que volveu a chamarse Teresa Taylor tras a s\u00faa retirada) tivo un pequeno papel no filme de Richard Linklater \"Slacker\". En 1995 traballou na Escola de Texas para Cegos e Discapacitados Visuais.\nButthole Surfers nun buscou substitu\u00edr a Nervosa cando marchou e optou continuar como cuarteto. Tras un EP final con Touch and Go, o \"Widowermaker\" de 1989, a banda deixou o selo e fichou por Rough Trade Records por supostamente un s\u00f3 \u00e1lbum. Antes da estrea do novo traballo, Rough Trade falou coa banda pala lanzar primeiro o EP de 1990 \"The Hurdy Gurdy Man\", que era como unha mostra previa do seguinte lanzamento. Ese mesmo ano Rough Trade lanzou \"Digital Dump\" de The Jackofficers, o proxecto paralelo de house psicod\u00e9lico de Haynes e Pinkus.\n\"piouhgd\" foi o quinto \u00e1lbum de estudio de Butthole Surfers, e o primeiro con Rough Trade. Editado en abril de 1991, contaba con instrumentaci\u00f3n electr\u00f3nica, pero foi visto en gran medida como unha decepci\u00f3n en comparaci\u00f3n con anteriores traballos. Tanto Haynes como Leary expresaron dende ent\u00f3n o seu descontento co \u00e1lbum. A banda foi convidada a formar parte da xira inaugural do Lollapalooza ese ver\u00e1n. Nese tempo Haynes colaborou con Ministry, cantando no seu sinxelo de 1991 \"Jesus Built My Hotrod\", que posteriormente foi inclu\u00eddo no \u00e1lbum \"\".\nReco\u00f1ecemento mainstream.\nRough Trade quebrou en 1991, non sen antes publicar o \u00e1lbum do proxecto en solitario de Leary, \"The History of Dogs\". No ano seguinte Butthole Surfers conmocionou a moitos seguidores e cr\u00edticos ao fichar polo gran selo Capitol Records. En 2017 Paul Leary dixo: \"Medrei escoitando a The Beatles e Grand Funk Railroad e Dean Martin, e a idea de estar na mesma discogr\u00e1fica que eles era fodidamente rara, realmente rara. Moita xente deunos problemas por facer iso, pero que carallo: non \u00eda rexeitalo\".\nCapitol reeditou inmediatamente \"piouhgd\" e emparellou \u00e1 banda co seu primeiro produtor de renome, John Paul Jones, co\u00f1ecido por ser o baixista de Led Zeppelin. O froito desta asociaci\u00f3n, \"Independent Worm Saloon\" de 1993, presentaba un enfoque rock m\u00e1is sinxelo por insistencia de Jones. Butthole Surfers conseguiron as\u00ed o seu priemeiro pequeno \u00e9xito na radio, \"Who Was in My Room Last Night?\". O tema acadou o n\u00famero 24 da lista de sinxelos da \"Billboard\" Modern Rock Tracks, mentres que o \u00e1lbum chegou ao n\u00famero 124 da lista \"Billboard\" 200. D\u00faas das novas canci\u00f3ns apareceron en episodios da serie da MTV \"Beavis and Butt-head\". O guitarrista e grande influencia para a banda Helios Creed tocou a guitarra en d\u00faas das canci\u00f3ns do disco, \"The Annoying Song\" e \"Clean It Up\". \nCando Pinkus marchou en 1994 o resto dos membros recrutaron a unha serie de m\u00fasicos de recheo e continuaron xirando esporadicamente, incluso cando os tres ti\u00f1an proxectos paralelos. Haynes estaba traballando con Johnny Depp, Bill Carter, Sal Jenco, Flea, e outros nun novo grupo, P. En 1993 Haynes tocou con esta banda en The Viper Room dos \u00c1nxeles, a mesma noite na que o actor River Phoenix morreu dunha sobredose. Mentres tanto, Leary estaba forxando unha reputaci\u00f3n como un habilidoso produtor musical, e Coffey creou o seu propio selo discogr\u00e1fico, Trance Syndicate. Segundo Leary e expertos da industria, Haynes depend\u00eda cada vez m\u00e1is das drogas duras nesa \u00e9poca, a\u00ednda que el minimizou as s\u00faas preocupaci\u00f3ns.\nEn 1995 a banda colaborou cunha versi\u00f3n da sinton\u00eda da serie \"Underdog\" no \u00e1lbum tributo \"Saturday Morning: Cartoons' Greatest Hits\", producido por Ralph Sall para MCA. Nese mesmo ano o proxecto paralelo de Haynes, P, publicou un \u00e1lbum ep\u00f3nimo a trav\u00e9s de Capitol, mentres que o selo de Coffey. Trance Syndicate. editou o primeiro recompilatorio de Butthole Surfers. Co t\u00edtulo \"The Hole Truth... and Nothing Butt\", estaba formado principalmente de temas ao vivo gravados en distintos locais entre 1985 e 1991. No mes de decembro Butthole Surfers iniciou a que ser\u00eda unha longa batalla legal con Touch and Go. Ao principio buscaban incrementar os seus beneficios polos \u00e1lbums publicados polo selo, debido a que a discogr\u00e1fica elixira unha extratexia de non promoci\u00f3n. O caso converteuse rapidamente nunha batalla por todos os dereitos de propiedade que durou m\u00e1is de tres anos.\nEn 1996 Capitol publicou o sexto \u00e1lbum de estudio de Butthole Surfers, \"Electriclarryland\", que chegou ao n\u00famero 31 da \"Billboard\" 200; o sinxelo \"Pepper\" acadou o n\u00famero 1 da lista \"Billboard\" Modern Rock Tracks. As s\u00faas canci\u00f3ns comezaron a aparecer nas bandas sonoras de grandes produci\u00f3ns de Hollywood, como o filme de Baz Luhrmann \"Romeo + Juliet\" ou o de John Carpenter \"\" A pesar de mellorar as vendas co seu segund \u00e1lbum con Capitol, a relaci\u00f3n entre o grupo e o selo era cada vez m\u00e1is conflitiva. En 1998 cancelouse o proxecto \"After the Astronaut\", e Butthole Surfers separouse con acritude do seu representante, Tom Bunch. En 1999 a banda ga\u00f1ou Butthole Surfers a s\u00faa demanda xudicial contra Touch and Go. A pesar do resultado, moitos compa\u00f1eiros de Butthole Surfers na comunidade da m\u00fasica alternativa, como o vocalista de Fugazi e Minor Threat Ian MacKaye, critic\u00e1ronos por ter realizado a demanda. Haynes e outros dixeron que eles non ter\u00edan iniciado o procedemento se sentisen que os acordos con Rusk eran honorables. Rusk proporcionou \u00e1 banda estados contables indescifrables. Rusk continuou insistindo que as s\u00faas acci\u00f3ns foran honestas, incluso despois de que un tribunal de apelaci\u00f3ns dixese o contrario. Co caso resolto a banda reeditou \"Psychic... Powerless... Another Man's Sac\", \"Rembrandt Pussyhorse\" (co EP \"Cream Corn...\"), \"Locust Abortion Technician\", e \"Hairway to Steven\" a trav\u00e9s do seu selo Latino Buggerveil. \nAnos recentes.\nNo ano 2000 a banda contratou a Nathan Calhoun como baixista. Tras resolver os seus problemas con Capitol, Butthole Surfers regravou case todas as canci\u00f3ns de \"After the Astronaut\" para \"Weird Revolution\", lanzado a trav\u00e9s de Hollywood Records/Surfdog Records. O \u00e1lbum apareceu en agosto de 2001 e chegou ao n\u00famero 130 da lista \"Billboard\" 200. Trat\u00e1base do seu disco m\u00e1is electr\u00f3nico ata a data, e o sinxelo \"The Shame of Life\" acadar\u00eda o n\u00famero 24 da lista \"Billboard\" Modern Rock Tracks.\nDende ent\u00f3n o grupo publicou dous recompilatorios a trav\u00e9s de Latino Buggerveil: \"Humpty Dumpty LSD\" (2002) recompila descartes de estudio, mentres que \"Butthole Surfers/Live PCPPEP\" (2003), combina os seus dous primeiros EPs con Alternative Tentacles. En 2004 Haynes formou Gibby Haynes and His Problem, que publicou un \u00e1lbum ep\u00f3nicmo a trav\u00e9s de Surfdog Records ese mesmo ano. Mentres promocionaba o seu proxecto paralelo, Haynes indicou que era probable un novo \u00e1lbum de Butthole Surfers, e remarcou que ser\u00eda \"ru\u00eddoso\". Por\u00e9n, non se anunciou ningunha data de lanzamento.\nA banda reuniuse con Jeff Pinkus e Teresa Nervosa para unha xira pola costa leste e Europa en ver\u00e1n de 2008 con The Paul Green School of Rock All Stars. Era a primeira vez que esa formaci\u00f3n tocaba xunta dende 1989. O grupo tocou no festival All Tomorrow's Parties comisionado polos Melvins e Mike Patton de Faith No More. A aparici\u00f3n da banda en All Tomorrow's Parties levou a unha disputa co fundador e organizador de ATP Barry Hogan, whque lle dixo a un xornalista de The Village Voice que Butthole Surfers (xunto con Killing Joke e The Black Lips) non volver\u00edan a tocar no festival. A formaci\u00f3n \"cl\u00e1sica\" continuaou de xira en 2009, con concertos nos Estados Unidos e o Canad\u00e1.\nEn Austin, Texas, durante o derradeiro concerto programado da xira o d\u00eda 31 de outubro de 2009, Haynes dixo: \"Tocamos o noso primeiro concerto como Butthole Surfers en Austin. E este pode ser o noso derradeiro\". Haynes non aclarou esa afirmaci\u00f3n, pero tanto Paul Leary como King Coffey afirmaron que a banda volver\u00eda a xirar se editaban un novo \u00e1lbum. Por\u00e9n, Butthole Surfers realizou dous concertos no Scoot Inn de Austin durante o Halloween de 2010. \nA formaci\u00f3n composta por Haynes, Leary, Pinkus, e Coffey realizou unha xira de 12 concertos principalmente polo oeste dos Estados Unidos, cunha actuaci\u00f3n tam\u00e9n no Canad\u00e1, entre agosto e setembro de 2011. \nEn 2016, coa banda en hiato, Leary afirmou: \"Non quero tocar ao vivo nunca m\u00e1is. Non \u00e9 divertido. Non me gusta sa\u00edr de xira. Esa hora no escenario \u00e9 moi divertida, pero as outras 23 horas apestan\". \nNunha entrevista con \"The Quietus\" en marzo de 2017, Leary falou sobre a posibilidade de facer un novo \u00e1lbum: \"Todos estivemos ocupados coas noas cousas por separado, e produxen moito nos \u00faltimos anos, e estou nese momento no que penso que xa o fixen o suficiente tempo, polo que \u00e9 hora de facer un novo \u00e1lbum de Butthole Surfers. Especialmente agora que Trump \u00e9 presidente. Se algunha vez houbo un momento para un \u00e1lbum de Butthole Surfers, \u00e9 agora. Sinxelamente non hai nada m\u00e1is raro que iso\". \nEn marzo de 2019 publicouse un libro coa historia visual do grupo, \"Butthole Surfers: What Does Regret Mean?\", realizado por Aaron Tanner.\nNome.\nA banda non se fundou co nome de Butthole Surfers a\u00ednda que ti\u00f1a unha canci\u00f3n con ese t\u00edtulo, posiblemente unha primeira versi\u00f3n de \"Butthole Surfer\" de 1984. Isto cambiou no seu primeiro concerto de pago, cando un locutor esqueceu como se chamaba o grupo e usou o t\u00edtulo da canci\u00f3n como nome da banda. Dende ent\u00f3n decidiron manter este nome. Antes disto, Butthole Surfers actuaba cun nome distinto en cada concerto. Entre eles usaron The Dick Clark Five, Nine cm Worm Makes Own Food, The Vodka Family Winstons, Ashtray Babyheads, Ed Asner Is Gay, Fred Astaire's Asshole, The Right to Eat Fred Astaire's Asshole, Zipgun, The Inalienable Right to Eat Fred Astaire's Asshole, e moitos outros. Nunha entrevista en 1996 na \"Rolling Stone\", cando se lle preguntou se volver\u00eda atr\u00e1s e escoller\u00eda outro nome para a banda, Haynes respostou: \"chamar\u00eda \u00e1 banda: I'm Going to Shit in Your Mother's Vagina\".\nO nome ten sido unha enorme fonte de problemas para o grupo. Moitos clubs, xornais, radios e televisi\u00f3ns n\u00e9ganse a facer referencia ao su nome completo, e no seu lugar optan por usar \"B.H. Surfers\" u outras abreviaci\u00f3ns."}
{"id": "154801", "revid": "139455", "url": "https://gl.wikipedia.org/wiki?curid=154801", "title": "Los Muertos de Cristo", "text": "Los Muertos de Cristo (LMDC) foi un grupo de punk espa\u00f1ol de Utrera, Sevilla, formado en 1989 e disolto en 2008. De ideolox\u00eda anarquista, a banda anunciou o seu fin no BaituRock do ano 2006. Actualmente at\u00f3panse inactivos nos escenarios, se ben publicaron o seu \u00faltimo disco (\"Rapsodia Libertaria vol. 3\") o 9 de novembro de 2009, antes da s\u00faa retirada definitiva."}
{"id": "154802", "revid": "89787", "url": "https://gl.wikipedia.org/wiki?curid=154802", "title": "A las barricadas (\u00e1lbum)", "text": "A las barricadas \u00e9 o primeiro disco de estudo do grupo de punk espa\u00f1ol Los Muertos de Cristo, publicado en 1995."}
{"id": "154803", "revid": "89787", "url": "https://gl.wikipedia.org/wiki?curid=154803", "title": "Cualquier noche puede salir el sol", "text": "Cualquier noche puede salir el sol \u00e9 o segundo disco de estudo do grupo de punk espa\u00f1ol Los Muertos de Cristo, publicado en 1996."}
{"id": "154804", "revid": "89787", "url": "https://gl.wikipedia.org/wiki?curid=154804", "title": "Los olvidados", "text": "Los olvidados \u00e9 o terceiro disco de estudo do grupo de punk espa\u00f1ol Los Muertos de Cristo, publicado en 1997."}
{"id": "154805", "revid": "89787", "url": "https://gl.wikipedia.org/wiki?curid=154805", "title": "Los pobres no tienen patria", "text": "Los pobres no tienen patria \u00e9 o cuarto disco de estudo do grupo de punk espa\u00f1ol Los Muertos de Cristo, publicado en 1999 en formato de dobre CD."}
{"id": "154806", "revid": "89787", "url": "https://gl.wikipedia.org/wiki?curid=154806", "title": "Bienvenidos al infierno", "text": "Bienvenidos al infierno \u00e9 un disco en directo do grupo de punk espa\u00f1ol Los Muertos de Cristo, publicado en 2001 en formato de dobre CD."}
{"id": "154809", "revid": "65337", "url": "https://gl.wikipedia.org/wiki?curid=154809", "title": "Medalla de prata", "text": "Unha medalla de prata \u00e9 unha medalla que se outorga ao subcampi\u00f3n de diversas competici\u00f3ns, como por exemplo os Xogos Ol\u00edmpicos, nos Campionatos Mundiais de Atletismo ou nos Campionatos Europeos de Atletismo, entre outros.\nNestes Xogos, os que acaban en primeiro e terceiro lugar reciben, respectivamente, a medalla de ouro e a medalla de bronce. \nPor\u00e9n, nos primeiros Xogos Ol\u00edmpicos modernos o subcampi\u00f3n recib\u00eda a medalla de bronce e o campi\u00f3n a de prata. \nNoutras instituci\u00f3ns.\nOutras instituci\u00f3ns, como, por exemplo, a Xunta de Galicia, outorga medallas nesta categor\u00eda, como na Medalla de Galicia."}
{"id": "154812", "revid": "89787", "url": "https://gl.wikipedia.org/wiki?curid=154812", "title": "Rapsodia libertaria. Volumen I", "text": "Rapsodia libertaria. Volumen I \u00e9 o quinto disco de estudo do grupo de punk espa\u00f1ol Los Muertos de Cristo, publicado en 2004."}
{"id": "154814", "revid": "98629", "url": "https://gl.wikipedia.org/wiki?curid=154814", "title": "Boston Red Sox", "text": "Os Boston Red Sox son un equipo profesional de b\u00e9isbol estadounidense con sede na cidade de Boston, Massachusetts. Os Red Sox compiten na divisi\u00f3n Leste da American League da Major League Baseball (MLB). Nado no ano 1901 como un dos oito membros fundadores da American League, o equipo xoga os seus partidos como local no Fenway Park desde 1912. No seu palmar\u00e9s destacan oito trofeos das Series Mundiais, tendo participado en doce delas. O nome do equipo foi escollido ao redor de 1908 polo propietario do equipo naquela altura, John I. Taylor, seguindo a estela doutros equipos co\u00f1ecidos como \"Boston Red Stockings\", inclu\u00edndo o predesor dos Atlanta Braves.\nNos anos sucesivos \u00e1 fundaci\u00f3n da Liga Americana, os de Boston eran un dos equipos dominadores da competici\u00f3n. De feito, derrotaron aos Pittsburgh Pirates na primeira edici\u00f3n das Series Mundiais en 1903, vencendo noutras catro m\u00e1is at\u00e9 1918. Por\u00e9n, a partir dese ano, entraron nunha das maiores xeiras sen ga\u00f1ar un campionato da historia do b\u00e9isbol, a co\u00f1ecida como \"Maldici\u00f3n do Bambino\". A orixe deste termo prov\u00e9n do trasapaso de Babe Ruth aos New York Yankees dous anos despois do t\u00edtulo de 1918, encadeando posteriormente 86 anos sen ga\u00f1ar un t\u00edtulo. A mala xeira foi rota coa vitoria nas Series Mundiais de 2004. Durante este per\u00edodo o equipo fixo parte dalg\u00fans dos momentos m\u00e1is hist\u00f3ricos das World Series como o mad dash de 1946, o \"Impossible Dream2 de 1967, o home run de Carlton Fisk en 1975 ou o erro de Bill Buckner en 1986. Tras a vitoria de 2004 chegar\u00edan tres m\u00e1is, unha en 2007, outra en 2013 e outra en 2018, sendo o primeiro equipo en conseguir tres t\u00edtulos no s\u00e9culo XXI. A historia dos Red Sox est\u00e1 tam\u00e9n marcada pola s\u00faa rivalidade cos Yankees, estando considerada a m\u00e1is feroz e hist\u00f3rica do deporte norteamericano.\nOs Boston Red Sox son propiedade do Fenway Sports Group, tam\u00e9n dono do Liverpool F.C. da Premier League de f\u00fatbol inglesa. A nivel de p\u00fablicom son un dos equipos que m\u00e1is seareiros arrastran nos seus partidos como visitante, non sendo un dos equipos con maior media de asistentes por partido como local debido \u00e1 pouca capacidade do Fenway Park (37.731 espectadores). Desde o 15 de maio de 2003 at\u00e9 o 10 de abril de 2013, os Red Sox venderon todas as entradas do seu partidos, conseguindo encher o seu estadio durante 820 partidos consecutivos, r\u00e9cord do deporte profesional estadounidense. \u00c9 tam\u00e9n destac\u00e1bel que os seareiros adoptaron a canci\u00f3n \"Sweet Caroline\" de Neil Diamond como un himno do equipo."}
{"id": "154815", "revid": "1131", "url": "https://gl.wikipedia.org/wiki?curid=154815", "title": "Copa do Mundo de Rugby 1991", "text": "A Copa do Mundo de Rugby de 1991 foi a segunda edici\u00f3n da copa do mundo de rugby que estivo organizada por Irlanda, Francia e as naci\u00f3ns que conforman o Reino Unido. Tivo lugar entre o 3 de outubro e o 2 de novembro de 1991. Esta competici\u00f3n \u00e9 organizada pola International Rugby Board (IRB).\nFoi o primeiro mundial de rugby que se disputou en Europa e o primeiro t\u00edtulo que ga\u00f1ou o equipo australiano, que derrotou o combinado de Inglaterra por 12 a 6 na final disputada no Twickenham Stadium de Londres.\nEquipos participantes.\nNa Copa do Mundo de Rugby de 1991 participaron 16 naci\u00f3ns, das cales a metade se clasificaron logo dunha rolda eliminatoria, e a outra metade clasific\u00e1ronse automaticamente ao se disputaren os cuartos de final da Copa do Mundo de 1987.\nDos representantes americanos ning\u00fan se clasificou automaticamente, polo que todos tiveron que disputar unha rolda clasificatoria clasific\u00e1ndose como 1\u00ba Canad\u00e1, Arxentina no 2\u00ba lugar e finalmente no 3\u00ba posto Estados Unidos. Nos representantes de Asia e Ocean\u00eda clasific\u00e1ronse automaticamente Australia (semifinalista en 1987) e Fixi (cuartofinalista da edici\u00f3n anterior) e Nova Zelandia (campi\u00f3n da edici\u00f3n anterior), mentres que Samoa e o Xap\u00f3n tiveron que disputar unha rolda clasificatoria na que finalizaron 1\u00ba e 2\u00ba respectivamente. O \u00fanico representante de \u00c1frica foi Cimbabue, que se clasificou na rolda eliminatoria. Finalmente, os representantes europeos foron Irlanda (cuartofinalista en 1987), Gales (semifinalista en 1987), Escocia (cuartofinalista en 1987), Inglaterra (cuartofinalista en 1987 e organizador) e Francia (finalista) aos que acompa\u00f1aron Italia (1\u00ba clasificado da rolda eliminatoria) e Roman\u00eda (2\u00ba da rolda eliminatoria)."}
{"id": "154816", "revid": "88215", "url": "https://gl.wikipedia.org/wiki?curid=154816", "title": "Copa Confederaci\u00f3ns 2009", "text": "A Copa Confederaci\u00f3ns da FIFA 2009 foi a oitava edici\u00f3n da Copa FIFA Confederaci\u00f3ns, e realizouse entre o 14 e o 28 de xu\u00f1o de 2009, en Sur\u00e1frica. Este torneo \u00e9 considerado como o ensaio xeral da Copa Mundial de F\u00fatbol de 2010, que se realizou no mesmo pa\u00eds.\nO sorteo dos grupos realizouse o 22 de novembro de 2008 en Xohanesburgo.\nSedes.\nCatro foron as sedes para a primeira Copa Confederaci\u00f3ns en Sur\u00e1frica. O Estadio Nelson Mandela Bay de Porto Elizabeth, con capacidade para 49.500 espectadores, era unha das sedes do evento, ata que o 8 de xullo de 2008 o comit\u00e9 organizador informou que o escenario non estar\u00e1 listo a tempo para o certame.\nEquipos participantes.\nOs oito participantes deste torneo son invitados oficialmente pola FIFA. Estes corresponden, en xeral, aos campi\u00f3ns dos diversos torneos continentais.\nResultados.\nLenda: \nPremios.\nBal\u00f3n de Ouro.\nO bal\u00f3n de Ouro Adidas foi entregado ao mellor xogador do torneo.\nBota de Ouro.\nA Bota de Ouro Adidas entregouse ao m\u00e1ximo goleador do torneo.\nOutros premios.\nO ga\u00f1ador da Luva de Ouro Adidas ao mellor porteiro do torneo foi o estadounidense Tim Howard. Pola s\u00faa banda, o ga\u00f1ador do premio ao Fair play foi o equipo campi\u00f3n, a Selecci\u00f3n do Brasil.\nEquipo estelar.\nA FIFA divulgou o equipo ideal do torneo, escollido mediante votaci\u00f3n en FIFA.com."}
{"id": "154821", "revid": "98629", "url": "https://gl.wikipedia.org/wiki?curid=154821", "title": "Polbo Paul", "text": "O polbo Paul, nado en 2008 e finado o 26 de outubro de 2010, foi un oct\u00f3podo empregado como or\u00e1culo para predicir os resultados da selecci\u00f3n alem\u00e1 de f\u00fatbol en competici\u00f3ns internacionais, concretamente na Eurocopa 2008 e no Mundial de F\u00fatbol 2010. Debido \u00e1 notable transcendencia nos medios deste cefal\u00f3podo xurdiron en certos pa\u00edses alg\u00fans nomes cos que se denomina e que fan referencia \u00e1s s\u00faas supostas facultades divinatorias; as\u00ed en alem\u00e1n co\u00f1\u00e9ceselle como \"das Krakenorakel\" e en ingl\u00e9s como \"the psychic octopus\", expresi\u00f3ns que en lingua galega significan \u00abpolbo or\u00e1culo\u00bb e \u00abpolbo ps\u00edquico\u00bb, respectivamente.\nA pesar de nacer no Sea Life Center de Weymouth, unha vila do sur de Inglaterra, viviu nas instalaci\u00f3ns do Sea Life Centre en Oberhausen, Alema\u00f1a. O seu nome foi tomado do t\u00edtulo dun poema do escritor alem\u00e1n de literatura infantil Boy Lornsen, titulado \u00abDer Tintenfisch Paul Oktopus\u00bb (\"A lura Paul, o polbo\"). Segundo o director de Sea Life, Paul demostrou pronto intelixencia, e afirmou que a s\u00faa peculiar forma de mirar aos visitantes levoulles a tentar comprobar o seu talento.\nM\u00e9todo de predici\u00f3n.\nAntes de cada partido internacional da selecci\u00f3n alem\u00e1, a Paul present\u00e1ronselle dous colectores id\u00e9nticos con comida: un deles estaba marcado coa bandeira de Alema\u00f1a e o outro coa bandeira do equipo opo\u00f1ente. A elecci\u00f3n de Paul interpret\u00e1base co equipo que lograr\u00e1 a vitoria. Desta forma, Paul escolleu correctamente catro do seis partidos que xogou Alema\u00f1a na Eurocopa 2008 e nos primeiros seis partidos na Copa Mundial de F\u00fatbol de 2010. Tam\u00e9n \"predixo\" que Espa\u00f1a vencer\u00eda a Alema\u00f1a na semifinal e acertou, ademais de acertar tam\u00e9n o triunfo de Alema\u00f1a sobre Uruguai no encontro pola terceira praza e o de Espa\u00f1a sobre Pa\u00edses Baixos na final do campionato, polo que Paul fixo pleno nas s\u00faas predici\u00f3ns da Copa do Mundo de 2010. Debido a isto, recibiu, a modo de broma, unha r\u00e9plica do trofeo da Copa Mundial de F\u00fatbol.\nNalg\u00fans medios difundiuse que Paul escollera o colector correspondente ao equipo visitante en todos os casos. Con todo, para os partidos de Alema\u00f1a fronte a Australia e Inglaterra no Mundial 2010, Paul escolleu a Alema\u00f1a como ga\u00f1ador, exercendo esta selecci\u00f3n como local.\nControversias.\nCon todo iso, son varios os que opinan que as predici\u00f3ns realizadas por Paul son consecuencia do azar ou da casualidade. De feito, persoas entendidas no tema consideran que o polbo poder\u00eda estar influenciado polos seus coidadores de tal maneira que acertase os partidos en funci\u00f3n do que estes ditaminasen, pois seres vivos destas caracter\u00edsticas poden ser facilmente manipulables por medio do estado da comida (neste caso bivalvos) a\u00ednda que cabe destacar que a capacidade preditiva dos coidadores de ningunha maneira poder\u00eda cualificarse de infalible.\nA estas teor\u00edas mencionadas s\u00famaselle a opini\u00f3n dada por un experto do Instituto de Investigaci\u00f3ns Mari\u00f1as do CSIC de Vigo, quen estima que o polbo, a\u00ednda que non pode distinguir as cores como o resto dos seus conx\u00e9neres, poder\u00eda sentirse atra\u00eddo polo gran contraste que manifesta a bandeira espa\u00f1ola, pois a pesar de que non pos\u00fae facultades para discernir cores, si que pode distinguir tons e formas. Tam\u00e9n engade que \u00e9 probable que o actual polbo Paul non sexa o mesmo que o de hai dous anos, encargado da predici\u00f3n dos partidos da Eurocopa, pois por aquel ent\u00f3n o cefal\u00f3podo xa era un ser adulto, e esta clase de animais non adoitan ter unha esperanza de vida superior aos dous ou tres anos.\nFen\u00f3meno dos medios.\nDurante a disputa da Copa Mundial de F\u00fatbol de Sur\u00e1frica, a popularidade de Paul alcanzou niveis extraordinarios, chegando a ser c\u00f3micamente considerado pola prensa \"a estrela do Mundial\". O seu alcance chegou mesmo \u00e1 canle de televisi\u00f3n brit\u00e1nico BBC, onde dous presentadores debateron sobre a \"nacionalidade\" do animal, e na norteamericana CNN a noticia dun dos seus veredictos foi inclu\u00edda entre a informaci\u00f3n m\u00e1is relevante. O seu adestrador no acuario de Oberhausen sinalou \u00e1 prensa que o animal se atopaba \"baixo constante vixilancia para que non o maten\", debido \u00e1s antipat\u00edas espertadas entre afeccionados de selecci\u00f3ns \u00e1s que prexudicaron as s\u00faas \"predici\u00f3ns\".\nPola s\u00faa banda, a prensa espa\u00f1ola f\u00edxose eco da gran repercusi\u00f3n do cefal\u00f3podo nas redes sociais, asegurando que se converteu nun aut\u00e9ntico fen\u00f3meno dos medios, O d\u00eda 9 de xullo, en que vaticinou o resultado da final do campionato, varias canles de televisi\u00f3n espa\u00f1ois retransmitiron en directo a s\u00faa elecci\u00f3n. O 10 de xullo f\u00edxose p\u00fablico que o termo \"Polbo Paul\" converteuse no cuarto m\u00e1is buscado no popular buscador de Internet Yahoo!. En Espa\u00f1a foi especial a s\u00faa transcendencia: durante o campionato, foron postas \u00e1 venda camisetas coa s\u00faa imaxe animando \u00e1 selecci\u00f3n de Espa\u00f1a, e \u00e1 s\u00faa finalizaci\u00f3n, foi amplamente utilizado como motivo polos seguidores espa\u00f1ois nas celebraci\u00f3ns polo t\u00edtulo conseguido. O fen\u00f3meno dos medios protagonizado por Paul fixo que moitos medios de comunicaci\u00f3n considerasen que superou en popularidade \u00e1 mascota oficial do campionato, o leopardo \"Zakumi\"."}
{"id": "154828", "revid": "1131", "url": "https://gl.wikipedia.org/wiki?curid=154828", "title": "Museo Galego de Arte Contempor\u00e1nea Carlos Maside", "text": "O Museo Galego de Arte Contempor\u00e1nea Carlos Maside foi creado en 1970, \u00f3 abeiro do Laboratorio de Formas de Cer\u00e1micas do Castro, no Castro de Samoedo (Osedo, Sada), dentro das instalaci\u00f3ns de Cer\u00e1micas do Castro, nun caracter\u00edstico edificio composto de m\u00f3dulos hexagonais \u00f3 redor dun m\u00f3dulo central.\nHistoria e caracter\u00edsticas.\nO Museo naceu a partir das doaz\u00f3ns das colecci\u00f3ns particulares dos membros fundadores do Laboratorio de Formas, creado en 1963 por Lu\u00eds Seoane e Isaac D\u00edaz Pardo, co prop\u00f3sito de reunir as obras dos diferentes artistas galegos da xeraci\u00f3n dos renovadores, no desexo de rescatar ese capital cultural de Galicia, se ben ampliou posteriormente os seus obxectivos \u00e1 creaci\u00f3n pl\u00e1stica galega contempor\u00e1nea.\nNas d\u00faas primeiras plantas exp\u00f3\u00f1ense obras do propio Carlos Maside, xunto a outras de Castelao, Maruja Mallo, Francisco Llor\u00e9ns, Francisco Asorey, Arturo Souto, Jos\u00e9 Frau, Xes\u00fas Corredoira, Xos\u00e9 Eiroa, Federico Ribas, Su\u00e1rez Couto, Bonome, Xulia Minguill\u00f3n, Mario Granell, Eugenio Granell, Urbano Lugr\u00eds etc., artistas completados cos renovadores como Laxeiro, Colmeiro ou Lu\u00eds Seoane e tam\u00e9n obras de vangarda como as do grupo Atl\u00e1ntica. A \u00faltima planta est\u00e1 dedicada \u00f3 debuxo humor\u00edstico.\nA partir de 1974 foi rexido por un padroado que desde 1985 est\u00e1 provisto polos compo\u00f1entes da \u00e1rea de Arte e Comunicaci\u00f3n do Seminario de Estudos Galegos, ano este no que o museo pasou a denominarse \"Museo Galego de Arte Contempor\u00e1nea\"."}
{"id": "154829", "revid": "1822", "url": "https://gl.wikipedia.org/wiki?curid=154829", "title": "Museo Carlos Maside", "text": ""}
{"id": "154837", "revid": "98629", "url": "https://gl.wikipedia.org/wiki?curid=154837", "title": "Himalia (l\u00faa)", "text": "Himalia (ou en grego \"\u2018\u0399\u03bc\u03b1\u03bb\u00ed\u03b1\") \u00e9 m\u00e1is grande das l\u00faas irregulares de X\u00fapiter, e en relaci\u00f3n a t\u00f3dalas l\u00faas de X\u00fapiter \u00e9 a sexta en tama\u00f1o e a quinta en masa. (s\u00f3 as catro l\u00faas de Galileo te\u00f1en m\u00e1is masa c\u00f3 Himalia). Foi descuberta por Charles Dillon Perrine no Observatorio de Lick o 3 de decembro de 1904 e recibir\u00eda o nome \"Himalia\" que procede da mitolox\u00eda grega, Himalia era unha ninfa que trouxo \u00f3 mundo tres fillos de Zeus (o equivalente grego de X\u00fapiter).\nDescubrimento e nome.\nHimalia, a m\u00e1is grande das l\u00faas irregulares de X\u00fapiter, foi descuberta por Charles Dillon Perrine no Observatorio de Lick o 3 de decembro de 1904.\nO nome de Himalia procede da mitolox\u00eda grega, onde Himalia era unha ninfa que trouxo \u00f3 mundo tres fillos de Zeus (o equivalente grego de X\u00fapiter). A l\u00faa non recibir\u00eda este nome oficialmente ata o ano 1975; antes disto, sinxelamente era co\u00f1ecida coma , a\u00ednda que se reclamou un nome propio para a l\u00faa pouco despois do seu descubrimento e do de Elara.\nA l\u00faa recib\u00eda algunhas veces o nome de Hestia, a deusa grega do fogar, entre os anos 1955 e 1975.\n\u00d3rbita.\n\u00c9 o membro m\u00e1is grande do grupo de sat\u00e9lites Himalia, estas l\u00faas orbitan X\u00fapiter a unha distancia de entre 11,4 e 13 mill\u00f3ns de quil\u00f3metros e cunha inclinaci\u00f3n aproximada de 27,5\u00b0. Os elementos orbitais son de xaneiro do 2000, pero estes datos est\u00e1n en continuo cambio debido \u00e1s perturbaci\u00f3ns causadas polo Sol e X\u00fapiter.\nCaracter\u00edsticas f\u00edsicas.\nHimalia aparece neutra (gris), coma o resto das l\u00faas do seu grupo, cuns \u00edndices de cores de B-V=0,62, V-R= 0,4, semellantes a un asteroide do tipo C. As medici\u00f3ns feitas pola \"Cassini\" confirman estas propiedades no espectro, cunha feble li\u00f1a de absorci\u00f3n a 3 \u03bcm, a cal indicar\u00eda a presenza de auga.\nMasa.\nNo ano 2005, Emelyanov estimou que Himalia deb\u00eda ter unha masa de 4,19 x 1018 kg (GM=0,28), base\u00e1ndose na perturbaci\u00f3n de Elara do 15 de xullo de 1949. O JPL asum\u00eda que Himalia ti\u00f1a unha masa de 6,7 x 1018 kg (GM=0,45) cun raio de 85\u00a0km.\nA densidade de Himalia dependera de se o raio medio da l\u00faa \u00e9 de 67\u00a0km (media xeom\u00e9trica obtida grazas a \"Cassini\" no 2000) ou se o raio estimado est\u00e1 preto dos 85\u00a0km.\nExploraci\u00f3n.\nEn novembro do 2000, a sonda \"Cassini\", de cami\u00f1o a Saturno, fixo unha serie de imaxes de Himalia, inclu\u00edndo fotos tomadas a unha distancia de 4,4 mill\u00f3ns de quil\u00f3metros. A l\u00faa s\u00f3 cubr\u00eda uns cantos p\u00edxeles, pero semellaba ser alongada cuns eixos de 150 \u00b1 20 e 120 \u00b1 20\u00a0km, datos moi achegados \u00e1s estimaci\u00f3ns das observaci\u00f3ns feitas dende a Terra.\nEn febreiro e marzo do 2007, a sonda \"New Horizons\" na s\u00faa viaxe cara Plut\u00f3n, fixo unha serie de imaxes de Himalia, as m\u00e1is pr\u00f3ximas tomadas a unha distancia duns oito mill\u00f3ns de quil\u00f3metros; de novo Himalia v\u00edase un pequeno grupo de p\u00edxeles."}
{"id": "154840", "revid": "22570", "url": "https://gl.wikipedia.org/wiki?curid=154840", "title": "Raso, Brens, Cee", "text": "Raso \u00e9 un lugar da parroquia de Brens no concello coru\u00f1\u00e9s de Cee na comarca de Fisterra. Ti\u00f1a 196 habitante no ano 2009 segundo datos do Instituto Nacional de Estad\u00edstica, 98 homes e 98 mulleres"}
{"id": "154841", "revid": "85894", "url": "https://gl.wikipedia.org/wiki?curid=154841", "title": "Cee, Cee, Cee", "text": "Cee \u00e9 unha vila da parroquia de Cee, no concello coru\u00f1\u00e9s de Cee na comarca de Fisterra. Segundo o INE en 2009 ti\u00f1a 3488 habitante (2003 homes e 2154 mulleres).\n\u00c9 a capital do concello, ao que d\u00e1 nome."}
{"id": "154842", "revid": "22570", "url": "https://gl.wikipedia.org/wiki?curid=154842", "title": "As Escabanas, Cee, Cee", "text": "As Escabanas \u00e9 un lugar da parroquia de Cee no concello coru\u00f1\u00e9s de Cee na comarca de Fisterra. Ti\u00f1a 154 habitante no ano 2009 segundo datos do Instituto Nacional de Estad\u00edstica, 78 homes e 76 mulleres"}
{"id": "154843", "revid": "85894", "url": "https://gl.wikipedia.org/wiki?curid=154843", "title": "A Granxa de Toba, Cee, Cee", "text": "A Granxa de Toba \u00e9 un lugar da parroquia de Cee no concello coru\u00f1\u00e9s de Cee na comarca de Fisterra. Ti\u00f1a 29 habitante no ano 2009 segundo datos do Instituto Nacional de Estad\u00edstica, 14 homes e 15 mulleres"}
{"id": "154844", "revid": "85894", "url": "https://gl.wikipedia.org/wiki?curid=154844", "title": "Xallas, Cee, Cee", "text": "Xallas \u00e9 un lugar da parroquia de Cee no concello coru\u00f1\u00e9s de Cee na comarca de Fisterra. Ti\u00f1a 116 habitante no ano 2009 segundo datos do Instituto Nacional de Estad\u00edstica, 52 homes e 64 mulleres"}
{"id": "154845", "revid": "22570", "url": "https://gl.wikipedia.org/wiki?curid=154845", "title": "Lagarteira, Cee, Cee", "text": "Lagarteira \u00e9 un lugar da parroquia de Cee no concello coru\u00f1\u00e9s de Cee na comarca de Fisterra. Ti\u00f1a 119 habitantes no ano 2009 segundo datos do Instituto Nacional de Estad\u00edstica, 62 homes e 57 mulleres"}
{"id": "154846", "revid": "22570", "url": "https://gl.wikipedia.org/wiki?curid=154846", "title": "Pallar\u00e9s, Cee, Cee", "text": "Pallar\u00e9s \u00e9 un lugar da parroquia de Cee no concello coru\u00f1\u00e9s de Cee na comarca de Fisterra. Ti\u00f1a 35 habitante no ano 2009 segundo datos do Instituto Nacional de Estad\u00edstica, 13 homes e 22 mulleres"}
{"id": "154847", "revid": "6500098", "url": "https://gl.wikipedia.org/wiki?curid=154847", "title": "Sepideos", "text": "Os sepideos ou, popularmente, xibas, chocos ou sepias, son moluscos mari\u00f1os da orde \"Sepiida\" (Zittel, 1895), da infraclase Decapodiformes, da clase Cephalopoda.\nTe\u00f1en unha cuncha interna reducida e oculta dentro do seu corpo, bolsa de tinta, e dez tent\u00e1culos (oito deles, m\u00e1is curtos, son chamados brazos).\nCaracter\u00edsticas.\nPos\u00faen unha capacidade de camuflaxe considerada superior \u00e1 dun camale\u00f3n; as s\u00faas gamas incr\u00edbeis de cores son debidas \u00e1s c\u00e9lulas especiais chamadas cromat\u00f3foros.\nChegan aos 30 ou 40\u00a0cm de lonxitude. Viven no fondo dos mares pouco fondos, xeralmente entre as herbas acu\u00e1ticas e os argazos. Est\u00e1n moi ben adaptadas a nadar entre augas, e o seu desprazamento prod\u00facese mediante unha ondulaci\u00f3n progresiva dos bordos do seu manto. \u00c1s veces tam\u00e9n poden desprazarse rapidamente para fuxir expulsando auga da cavidade do manto, o que lles permite efectuar verdadeiros saltos na auga.\nAnimais t\u00edmidos, as xibas te\u00f1en unha vida tanto di\u00farna como nocturna, aliment\u00e1ndose doutros pequenos seres como camar\u00f3ns, peixes e outros. Despois de capturaren as s\u00faas presas, m\u00e1tanas cun mecanismo semellante a un coitelo que te\u00f1en na s\u00faa boca, e que usan tam\u00e9n para facer retallos delas. \u00c9 unha especie comercial, por tratarse dun animal comest\u00edbel.\nFisiolox\u00eda.\nCuncha.\nA xiba ten unha cuncha interna porosa, feita de aragonita, que lle proporciona flotabilidade. A flotabilidade pode ser regulada cambiando a relaci\u00f3n gas/l\u00edquido na chuncha. Cada especie ten unha cuncha con forma, tama\u00f1o e textura diferentes. Este tipo de \"cuncha de gas\" \u00e9 \u00fanico das xibas e dist\u00edngueas das luras.\nAs cunchas de xiba son usadas polos ourives para formas de fundici\u00f3n, e tam\u00e9n como fonte de calcio na dieta dos paxaros dom\u00e9sticos.\nPel.\n\u00c1s veces as xibas son chamadas os camale\u00f3ns do mar pola s\u00faa gran habilidade na alteraci\u00f3n da cor. Son capaces de mudar a cor e a polaridade de luz para se comunicaren con outras xibas e para se camuflaren dos depredadores.\nOs cambios de cor prod\u00facense por medio de grupos de cromat\u00f3foros vermellos, amarelos, casta\u00f1os e negros acima dunha camada de irid\u00f3foros e leuc\u00f3foros, cunha densidade de at\u00e9 200 desas c\u00e9lulas pigmentarias especializadas.\n\u00c1 par dos cambios de cor, as xibas son capaces de afectar tam\u00e9n \u00e1 polarizaci\u00f3n da luz reflectida na s\u00faa pel, o que lles serve de comunicaci\u00f3n con outros animais mari\u00f1os que poden sentir a polarizaci\u00f3n.\nOllos.\nOs ollos das xibas est\u00e1n entre os m\u00e1is desenvolvidos do reino animal. A organox\u00e9nese dos ollos dos cefal\u00f3podos difire fundamentalmente da dos vertebrados como os humanos.\nMalia non poderen ver a cor, poden percibir a polarizaci\u00f3n da luz, o que mellora a s\u00faa percepci\u00f3n do contraste.\nCirculaci\u00f3n.\nO sangue dun choco ten unha cor infrecuente verde-azul polo cobre que cont\u00e9n a hemocianina, a s\u00faa prote\u00edna para carretar o os\u00edxeno, en vez da hemoglobina que co seu ferro fai que o sangue dos vertebrados sexa vermello. \nO sangue bomb\u00e9ase con tres coraz\u00f3ns separados. Dous deles levan o sangue a cadans\u00faa gala, e o terceiro ao resto do corpo.\nO sangue dos chocos ten que flu\u00edr m\u00e1is r\u00e1pido que no resto dos animais porque a hemocianina carreta substancialmente menos os\u00edxeno que a hemoglobina\nTinta.\nA tinta, como no caso da lura e o polbo, s\u00e9rvelle ao choco para fuxir dos seus depredadores.\nEra usada antigamente para tinguir, uso do cal prov\u00e9n o nome de cor sepia.\nToxicidade.\nComo os polbos e algunhas luras, todos os chocos te\u00f1en neurotoxinas producidas por bacterias no seu cuspe\nEcolox\u00eda.\nDieta.\nA dieta preferida do choco son os cangrexos e o peixe.\nUsa a s\u00faa camuflaxe para se achegar \u00e1s s\u00faas presas. Ent\u00f3n abre os oito brazos e lanza os dous longos tent\u00e1culos para agarrar o alimento e levalo ao seu bico..\nDistribuci\u00f3n e h\u00e1bitat.\nA familia Sepiidae habita nas augas oce\u00e1nicas temperadas e tropicais. Te\u00f1en un patr\u00f3n bioxeogr\u00e1fico infrecuente: totalmente ausentes das costas do continente Americano, pero presentes nas do leste e sur de Asia, Europa occidental, o Mediterr\u00e1neo, \u00c1frica e Australia.\nA raz\u00f3n probablemente \u00e9 que no tempo no que a familia evolucionou o Atl\u00e1ntico norte posiblemente era fr\u00edo e fondo de m\u00e1is para estas especies.\nGastronom\u00eda.\nSon populares na gastronom\u00eda de Galicia, guisadas, grelladas ou fritidas. Tam\u00e9n son populares como alimento nos pa\u00edses da ribeira mediterr\u00e1nea, Oriente Medio e nas costas do Golfo de Biscaia e do Canal da Mancha. Na Asia oriental cons\u00f3mense en forma desecada, como petisco.\nEn Portugal \u00e9 o prato rexional de Set\u00fabal, onde se serve en tiras fritidas nunha variante da feijoada."}
{"id": "154848", "revid": "85894", "url": "https://gl.wikipedia.org/wiki?curid=154848", "title": "Ra\u00edces de Abaixo, Cee, Cee", "text": "Ra\u00edces de Abaixo \u00e9 un lugar da parroquia de Cee no concello coru\u00f1\u00e9s de Cee na comarca de Fisterra. Ti\u00f1a 61 habitante no ano 2009 segundo datos do Instituto Nacional de Estad\u00edstica, 26 homes e 35 mulleres"}
{"id": "154849", "revid": "85894", "url": "https://gl.wikipedia.org/wiki?curid=154849", "title": "Ra\u00edces de Arriba, Cee, Cee", "text": "Ra\u00edces de Arriba \u00e9 un lugar da parroquia de Cee no concello coru\u00f1\u00e9s de Cee na comarca de Fisterra. Ti\u00f1a 61 habitante no ano 2009 segundo datos do Instituto Nacional de Estad\u00edstica, 14 homes e 14 mulleres"}
{"id": "154850", "revid": "1987", "url": "https://gl.wikipedia.org/wiki?curid=154850", "title": "O Son, Cee, Cee", "text": "O Son \u00e9 un lugar da parroquia de Cee no concello coru\u00f1\u00e9s de Cee na comarca de Fisterra. Ti\u00f1a 142 habitante no ano 2018 segundo datos do Instituto Nacional de Estad\u00edstica, 63 homes e 79 mulleres"}
{"id": "154851", "revid": "85894", "url": "https://gl.wikipedia.org/wiki?curid=154851", "title": "A Canosa, Lires, Cee", "text": "A Canosa \u00e9 un lugar da parroquia de Lires no concello coru\u00f1\u00e9s de Cee na comarca de Fisterra. Ti\u00f1a 66 habitante no ano 2009 segundo datos do Instituto Nacional de Estad\u00edstica, 33 homes e 33 mulleres"}
{"id": "154852", "revid": "1131", "url": "https://gl.wikipedia.org/wiki?curid=154852", "title": "Canosa", "text": "O top\u00f3nimo galego Canosa pode referirse a:\nAmais, como apelido pode referirse a:"}
{"id": "154853", "revid": "85894", "url": "https://gl.wikipedia.org/wiki?curid=154853", "title": "A Lagoa, Lires, Cee", "text": "A Lagoa \u00e9 un lugar da parroquia de Lires no concello coru\u00f1\u00e9s de Cee na comarca de Fisterra. Ti\u00f1a 6 habitante no ano 2009 segundo datos do Instituto Nacional de Estad\u00edstica, 3 homes e 3 mulleres"}
{"id": "154854", "revid": "22570", "url": "https://gl.wikipedia.org/wiki?curid=154854", "title": "Lires, Lires, Cee", "text": "Lires \u00e9 un lugar da parroquia de Lires no concello coru\u00f1\u00e9s de Cee na comarca de Fisterra. Ti\u00f1a 164 habitantes no ano 2009 segundo datos do Instituto Nacional de Estad\u00edstica, 78 homes e 86 mulleres"}
{"id": "154855", "revid": "1505", "url": "https://gl.wikipedia.org/wiki?curid=154855", "title": "Lula", "text": "Lula pode referirse a:"}
{"id": "154856", "revid": "85894", "url": "https://gl.wikipedia.org/wiki?curid=154856", "title": "A Ponte Nova, Lires, Cee", "text": "A Ponte Nova \u00e9 un lugar da parroquia de Lires no concello coru\u00f1\u00e9s de Cee na comarca de Fisterra. Ti\u00f1a 4 habitantes no ano 2009 segundo datos do Instituto Nacional de Estad\u00edstica, 2 homes e 2 mulleres"}
{"id": "154857", "revid": "85894", "url": "https://gl.wikipedia.org/wiki?curid=154857", "title": "Porcar, Lires, Cee", "text": "Porcar \u00e9 un lugar da parroquia de Lires no concello coru\u00f1\u00e9s de Cee na comarca de Fisterra. Segundo o Instituto Nacional de Estad\u00edstica en 2009 ti\u00f1a 60 habitantes (31 homes e 39 mulleres)."}
{"id": "154858", "revid": "22570", "url": "https://gl.wikipedia.org/wiki?curid=154858", "title": "Ruib\u00f3, Lires, Cee", "text": "Ruib\u00f3 \u00e9 un lugar da parroquia de Lires no concello coru\u00f1\u00e9s de Cee na comarca de Fisterra. Ti\u00f1a 66 habitantes no ano 2009 segundo datos do Instituto Nacional de Estad\u00edstica, 32 homes e 34 mulleres"}
{"id": "154859", "revid": "22570", "url": "https://gl.wikipedia.org/wiki?curid=154859", "title": "Ted\u00edn, Lires, Cee", "text": "Ted\u00edn \u00e9 un lugar da parroquia de Lires no concello coru\u00f1\u00e9s de Cee na comarca de Fisterra. Ti\u00f1a 79 habitantes no ano 2009 segundo datos do Instituto Nacional de Estad\u00edstica, 37 homes e 42 mulleres"}
{"id": "154860", "revid": "25871", "url": "https://gl.wikipedia.org/wiki?curid=154860", "title": "Vantroi", "text": "Vantroi \u00e9 un grupo de rock nado en M\u00e9xico en 1992. Durante m\u00e1is de 10 anos deron concertos por todo M\u00e9xico, e tam\u00e9n percorrer\u00f3n a xeograf\u00eda espa\u00f1ola xunto a bandas como Rosendo, Reincidentes, Boikot, Soziedad Alkoholika, Extremoduro, Ska-p etc. Participaron en festivais como Festimad, Vi\u00f1a Rock, Derrame Rock, Extrem\u00fasika, Tintorrock etc. como tam\u00e9n no Arezzo Wave Festival (Italia) e o Foro Social Mundial (Venezuela). \nO nome do grupo procede do guerrilleiro Nguyen Van Troy, quen durante a guerra de Vietnam foi capturado nun intento de atentado contra o secretario de estado norteamericano Robert McNamara e o embaixador Henry Cabot Lodge. Posteriormente foi torturado e asasinado.\nAs letras do grupo loitan contra as inxustizas, como por exemplo a situaci\u00f3n que viven os ind\u00edxenas mexicanos e outros pobos do mundo, solidariz\u00e1ndose co desastre do Prestige (\"Chapapote de Corrido\"), a\u00ednda que tampouco faltan canci\u00f3ns sobre a s\u00faa terra, de amor-desamor e de simple diversi\u00f3n.\nEn todos os seus anos de vida o grupo sufriu varios cambios de formaci\u00f3n, cheg\u00e1ndose a contar 54 membros que se foron trocando na historia de Vantroi."}
{"id": "154863", "revid": "22570", "url": "https://gl.wikipedia.org/wiki?curid=154863", "title": "Primeira divisi\u00f3n espa\u00f1ola 1931/32", "text": "A tempada 1931/32 da Primeira divisi\u00f3n espa\u00f1ola foi a cuarta edici\u00f3n do torneo. Celebrouse entre o 22 de novembro de 1931 e o 3 de abril de 1932.\nO campi\u00f3n foi o Real Madrid, que conseguiu o primeiro t\u00edtulo ligueiro da s\u00faa historia.\nTomaron parte na competici\u00f3n dez clubs. Nesta tempada debutou o Valencia CF. Ning\u00fan equipo galego disputou a categor\u00eda. A proclamaci\u00f3n da Segunda Rep\u00fablica Espa\u00f1ola prohibiu os s\u00edmbolos mon\u00e1rquicos e varios equipos cambiaron de denominaci\u00f3n, perdendo o t\u00edtulo \"Real\".\nClasificaci\u00f3n final.\n \nAscenso a Primeira Divisi\u00f3n.\nO Real Betis Balompi\u00e9 ascende a Primeira Divisi\u00f3n tras resultar campi\u00f3n de Segunda Divisi\u00f3n."}
{"id": "154864", "revid": "12452", "url": "https://gl.wikipedia.org/wiki?curid=154864", "title": "Derek H. R. Barton", "text": ""}
{"id": "154865", "revid": "22570", "url": "https://gl.wikipedia.org/wiki?curid=154865", "title": "Primeira divisi\u00f3n espa\u00f1ola 1932/33", "text": "A tempada 1932/33 da Primeira divisi\u00f3n espa\u00f1ola foi a quinta edici\u00f3n do torneo. Celebrouse entre o 27 de novembro de 1932 e o 28 de marzo de 1933.\nO campi\u00f3n foi o Madrid CF, que revalidou o t\u00edtulo conseguido a tempada anterior.\nTomaron parte na competici\u00f3n dez clubs. Nesta tempada debutou o Betis Balompi\u00e9. Ning\u00fan equipo galego disputou a categor\u00eda.\nClasificaci\u00f3n final.\nAscenso a Primeira Divisi\u00f3n.\nO Oviedo FC ascende a Primeira Divisi\u00f3n tras resultar campi\u00f3n de Segunda Divisi\u00f3n."}
{"id": "154866", "revid": "88215", "url": "https://gl.wikipedia.org/wiki?curid=154866", "title": "Primeira divisi\u00f3n espa\u00f1ola 1933/34", "text": "A tempada 1933/34 da Primeira divisi\u00f3n espa\u00f1ola foi a sexta edici\u00f3n do torneo. Celebrouse entre o 5 de novembro de 1933 e o 4 de marzo de 1934.\nO Athletic Club conquistou o seu terceiro t\u00edtulo de liga e confirmouse como o equipo m\u00e1is laureado na curta historia do torneo.\nTomaron parte na competici\u00f3n dez clubs. Nesta tempada debutou o Oviedo FC. Ning\u00fan equipo galego disputou a categor\u00eda.\nA ampliaci\u00f3n a doce equipos.\nNa asemblea da Federaci\u00f3n Espa\u00f1ola, celebrada antes de iniciarse o campionato, exp\u00faxose a ampliaci\u00f3n da Primeira Divisi\u00f3n a catorce clubs na tempada 1934/35. Os catro novos equipos deb\u00edan sa\u00edr de Segunda Divisi\u00f3n, base\u00e1ndose na clasificaci\u00f3n final desta tempada m\u00e1is a aplicaci\u00f3n dun coeficiente en funci\u00f3n das clasificaci\u00f3ns dos cinco \u00faltimos anos -desde a creaci\u00f3n a liga- o que daba o ascenso ao Athletic de Madrid, Sevilla FC, Murcia FC e Uni\u00f3n de Ir\u00fan. A proposta tam\u00e9n obrigaba ao \u00faltimo clasificado de Primeira Divisi\u00f3n desta tempada, o Arenas de Getxo, a disputar a s\u00faa praza nunha ligui\u00f1a de promoci\u00f3n co quinto clasificado de Segunda, o Sporting de Gij\u00f3n, e os dous campi\u00f3ns de Terceira, o Valladolid Deportivo e o Elche FC.\nA pesar das discrepancias de varios clubs, o relatorio para a ampliaci\u00f3n a catorce equipos foi finalmente aceptada pola Federaci\u00f3n o 17 de maio de 1934. Iso provocou a retirada dos tres equipos que deb\u00edan disputar a promoci\u00f3n: Arenas, Valladolid e Elche. Para substitu\u00edlos, a FEF designou como substitutos ao sexto e s\u00e9timo de Segunda, o Celta de Vigo e o Deportivo Alav\u00e9s, xunto co terceiro clasificado de Terceira Divisi\u00f3n, o Zaragoza. Tras a renuncia dos alaveses, foi o Celta o equipo que logrou unha praza en Primeira.\nCon todo, nunha pol\u00e9mica asemblea celebrada o 20 de xullo, ao termo da tempada, os clubs acordaron finalmente que a ampliaci\u00f3n fose a doce equipos e non a catorce. Acordouse tam\u00e9n que o campi\u00f3n e o subcampi\u00f3n desta tempada en Segunda Divisi\u00f3n, Sevilla FC e Athletic de Madrid, fosen os que ascendesen directamente a Primeira, rexeitando as\u00ed os ascensos obtidos por Murcia FC e Uni\u00f3n de Ir\u00fan. Para rematar, anulouse tam\u00e9n a promoci\u00f3n ga\u00f1ada polo Celta de Vigo, mantendo o Arenas a s\u00faa praza en Primeira.\nClasificaci\u00f3n final.\nAscenso a Primeira Divisi\u00f3n.\nO Sevilla FC ascende a Primeira Divisi\u00f3n tras resultar campi\u00f3n de Segunda Divisi\u00f3n, xunto co Atl\u00e9tico de Madrid, que foi subcampi\u00f3n."}
{"id": "154867", "revid": "10599", "url": "https://gl.wikipedia.org/wiki?curid=154867", "title": "Arenas de Getxo", "text": ""}
{"id": "154868", "revid": "56817", "url": "https://gl.wikipedia.org/wiki?curid=154868", "title": "Primeira divisi\u00f3n espa\u00f1ola 1934/35", "text": "A tempada 1934/35 da Primeira divisi\u00f3n espa\u00f1ola foi a 7\u00aa edici\u00f3n do torneo. Celebrouse entre o 2 de decembro de 1934 e o 28 de abril de 1935.\nO Betis Balompi\u00e9 conquistou o seu primeiro t\u00edtulo de liga, e ata a data, o \u00fanico.\nTomaron parte na competici\u00f3n doce clubs, ning\u00fan deles galego. A partir desta tempada descender\u00edan os dous \u00faltimos clasificados, que ser\u00edan substitu\u00eddos polos dous primeiros de Segunda Divisi\u00f3n. Esta tempada debutou o Sevilla FC.\nClasificaci\u00f3n final.\nAscenso a Primeira Divisi\u00f3n.\nO H\u00e9rcules CF ascende a Primeira Divisi\u00f3n tras resultar campi\u00f3n de Segunda Divisi\u00f3n, xunto co CA Osasuna, que foi subcampi\u00f3n."}
{"id": "154869", "revid": "22570", "url": "https://gl.wikipedia.org/wiki?curid=154869", "title": "Primeira divisi\u00f3n espa\u00f1ola 1935/36", "text": "A tempada 1935/36 da Primeira divisi\u00f3n espa\u00f1ola foi a oitava edici\u00f3n do torneo. Celebrouse entre o 10 de novembro de 1935 e o 19 de abril de 1936.\nO Athletic Club conquistou o seu cuarto t\u00edtulo de liga.\nTomaron parte na competici\u00f3n doce clubs, ning\u00fan deles galegos. Nesta tempada debutaron o H\u00e9rcules CF e o CA Osasuna. Tras esta edici\u00f3n, a competici\u00f3n viuse interrompida durante tres anos por mor da Guerra civil espa\u00f1ola.\nClasificaci\u00f3n final.\n \nAscenso a Primeira Divisi\u00f3n.\nO Celta de Vigo ascende a Primeira Divisi\u00f3n tras resultar campi\u00f3n de Segunda Divisi\u00f3n, xunto co Real Zaragoza, que foi subcampi\u00f3n."}
{"id": "154870", "revid": "22570", "url": "https://gl.wikipedia.org/wiki?curid=154870", "title": "Primeira divisi\u00f3n espa\u00f1ola 1939/40", "text": "A tempada 1939/40 da Primeira divisi\u00f3n espa\u00f1ola foi a novena edici\u00f3n do torneo. Celebrouse entre o 3 de decembro de 1939 e o 28 de abril de 1940.\nFoi a primeira edici\u00f3n do torneo logo dunha par\u00e9ntese de tres anos motivado pola guerra civil espa\u00f1ola (17 de xullo de 1936 - 1 de abril de 1939).\nO Atl\u00e9tico Aviaci\u00f3n (actual Atl\u00e9tico de Madrid) proclamouse campi\u00f3n por primeira vez na s\u00faa historia.\nFoi a primeira tempada na que participou un equipo galego, o Celta de Vigo.\nClasificaci\u00f3n final.\nPromoci\u00f3n pola permanencia.\n\"Disputada nun campo neutral en Madrid.\"\nCelta de Vigo contra Deportivo da Coru\u00f1a: 1-0\nPolo que o Celta salvou a categor\u00eda e o Deportivo non logrou ascender."}
{"id": "154871", "revid": "22570", "url": "https://gl.wikipedia.org/wiki?curid=154871", "title": "Primeira divisi\u00f3n espa\u00f1ola 1940/41", "text": "A tempada 1940/41 da Primeira divisi\u00f3n espa\u00f1ola foi a d\u00e9cima edici\u00f3n do torneo. Celebrouse entre o 29 de setembro de 1940 e o 30 de marzo de 1941.\nO Atl\u00e9tico Aviaci\u00f3n (actual Atl\u00e9tico de Madrid) proclamouse campi\u00f3n por segunda vez consecutiva.\nFoi a segunda tempada na que participou un equipo galego, o Celta de Vigo. O Real Oviedo, tras un ano sen competir como consecuencia da Guerra Civil Espa\u00f1ola, recuperou a s\u00faa praza na m\u00e1xima categor\u00eda. O Real Murcia debutou na categor\u00eda esta tempada.\nClasificaci\u00f3n final.\nPromoci\u00f3n pola permanencia.\nA promoci\u00f3n xogouse a partido \u00fanico en Madrid, cos seguintes resultados:\nDeportivo da Coru\u00f1a 2-1 Real Murcia CF. \"Ascende a primeira o Deportivo da Coru\u00f1a e descende a segunda o Real Murcia CF.\"\nCD Castell\u00f3n 3-2 Real Zaragoza. \"Ascende a primeira o CD Castell\u00f3n e descende a segunda o Real Zaragoza.\nPremios individuais.\nM\u00e1ximos goleadores.\nPor primeira vez un futbolista atl\u00e9tico encabezou a lista de goleadores do torneo: Prudencio S\u00e1nchez, \"Pruden\", que no seu primeiro ano na categor\u00eda estableceu tam\u00e9n unha marca de goles marcados por un xogador da Primeira Divisi\u00f3n de Espa\u00f1a nunha soa tempada: 33 tantos."}
{"id": "154872", "revid": "89787", "url": "https://gl.wikipedia.org/wiki?curid=154872", "title": "Primeira divisi\u00f3n espa\u00f1ola 1941/42", "text": "A tempada 1941\u221242 da Primeira Divisi\u00f3n de Espa\u00f1a foi a 11\u00aa edici\u00f3n deste torneo. Celebrouse entre o 28 de setembro de 1941 e o 5 de abril de 1942. O Valencia CF proclamouse campi\u00f3n por primeira vez na s\u00faa historia.\nEsta tempada o campionato ampliouse a 14 participantes. O Granada CF, o CD Castell\u00f3n e o Deportivo da Coru\u00f1a debutaron na categor\u00eda, sendo a primeira vez na historia da liga que dous equipos galegos xogan na Primeira Divisi\u00f3n: o D\u00e9por e o Celta, que acabaron 4\u00ba e 5\u00ba respectivamente.\nClasificaci\u00f3n final.\n&lt;br&gt;\nPromoci\u00f3n de permanencia.\nO partido entre o Real Oviedo e o CE Sabadell disputouse en Madrid o 4 de xu\u00f1o\u00a0de 1942 e o encontro entre o CF Barcelona e o Real Murcia disputouse en Madrid o 28 de xu\u00f1o dese ano.\nPremios individuais.\nM\u00e1ximos goleadores.\nO porteiro menos goleado foi Juan Acu\u00f1a, do Deportivo da Coru\u00f1a."}
{"id": "154873", "revid": "56817", "url": "https://gl.wikipedia.org/wiki?curid=154873", "title": "Primeira divisi\u00f3n espa\u00f1ola 1942/43", "text": "A tempada 1942/43 da Primeira divisi\u00f3n espa\u00f1ola foi a 12\u00aa edici\u00f3n do torneo. Celebrouse entre o 27 de setembro de 1942 e o 4 de abril de 1943.\nO Athletic Club proclamouse campi\u00f3n por quinta vez alterna, conseguindo o trofeo en propiedade.\nPor segunda tempada consecutiva, dous equipos galegos participaron nesta categor\u00eda, o Celta de Vigo (5\u00ba clasificado) e o Deportivo da Coru\u00f1a (9\u00ba)."}
{"id": "154874", "revid": "22570", "url": "https://gl.wikipedia.org/wiki?curid=154874", "title": "Primeira divisi\u00f3n espa\u00f1ola 1943/44", "text": "A tempada 1943/44 da Primeira divisi\u00f3n espa\u00f1ola foi a 13\u00aa edici\u00f3n do torneo. Celebrouse entre o 26 de setembro de 1943 e o 9 de abril de 1944.\nDous anos logo de conquistar o seu primeiro t\u00edtulo ligueiro, o Valencia CF logrou proclamarse novamente campi\u00f3n.\nNunha mala tempada para os dous equipos galegos da categor\u00eda, o Celta de Vigo foi \u00faltimo, descendendo \u00e1 Segunda Divisi\u00f3n, e o Deportivo da Coru\u00f1a, 12\u00ba clasificado, tivo que xogar a promoci\u00f3n de permanencia e finalmente non descendeu."}
{"id": "154875", "revid": "23204", "url": "https://gl.wikipedia.org/wiki?curid=154875", "title": "Primeira divisi\u00f3n espa\u00f1ola 1944/45", "text": "A tempada 1944/45 da Primeira divisi\u00f3n espa\u00f1ola de f\u00fatbol foi a 14\u00aa edici\u00f3n do torneo. Celebrouse entre o 24 de setembro de 1944 e o 20 de maio de 1945.\nO CF Barcelona logrou proclamarse novamente campi\u00f3n.\nO \u00fanico representante galego desta tempada, o Deportivo da Coru\u00f1a, foi o \u00faltimo clasificado descendendo \u00e1 Segunda Divisi\u00f3n."}
{"id": "154876", "revid": "10599", "url": "https://gl.wikipedia.org/wiki?curid=154876", "title": "Primeira divisi\u00f3n espa\u00f1ola 1945/46", "text": "A tempada 1945/46 da Primeira divisi\u00f3n espa\u00f1ola foi a 15\u00aa edici\u00f3n do torneo. Celebrouse entre o 23 de setembro de 1945 e o 31 de marzo de 1946.\nO Sevilla CF proclamouse campi\u00f3n por primeira, e ata o momento \u00fanica, vez na s\u00faa historia.\nO \u00fanico representante galego desta tempada, o Celta de Vigo, foi o d\u00e9cimo clasificado.\nPromoci\u00f3n.\nDisp\u00fatana o RCD Espanyol de Barcelona e o Gimn\u00e0stic de Tarragona, permanecendo o RCD Espanyol en Primeira Divisi\u00f3n, tras empatar 0-0 no primeiro partido e derrotar 3-0 ao Gimnastic no partido de desempate. Ambos os partidos se disputaron en Barcelona."}
{"id": "154877", "revid": "98629", "url": "https://gl.wikipedia.org/wiki?curid=154877", "title": "Primeira divisi\u00f3n espa\u00f1ola 1946/47", "text": "A tempada 1946/47 da Primeira divisi\u00f3n espa\u00f1ola foi a 16\u00aa edici\u00f3n do torneo. Celebrouse entre o 22 de setembro de 1946 e o 13 de abril de 1947.\nO campi\u00f3n foi o Valencia CF, que logrou o seu terceiro t\u00edtulo nas seis \u00faltimas tempadas.\nO Celta de Vigo e Deportivo da Coru\u00f1a volveron xogar xuntos nesta categor\u00eda. No ano que volv\u00eda a Primeira, o Deportivo volveu descender. O Celta foi noveno."}
{"id": "154878", "revid": "22570", "url": "https://gl.wikipedia.org/wiki?curid=154878", "title": "Primeira divisi\u00f3n espa\u00f1ola 1947/48", "text": "A tempada 1947/48 da Primeira divisi\u00f3n espa\u00f1ola foi a 17\u00aa edici\u00f3n do torneo. Celebrouse entre o 21 de setembro de 1947 e o 11 de abril de 1948.\nO CF Barcelona logrou o seu terceiro t\u00edtulo de liga.\nO Celta de Vigo, \u00fanico representante galego na categor\u00eda, foi cuarto."}
{"id": "154879", "revid": "23204", "url": "https://gl.wikipedia.org/wiki?curid=154879", "title": "Primeira divisi\u00f3n espa\u00f1ola 1948/49", "text": "A tempada 1948/49 da Primeira divisi\u00f3n espa\u00f1ola foi a 18\u00aa edici\u00f3n do torneo. Celebrouse entre o 12 de setembro de 1948 e o 17 de abril de 1949.\nO CF Barcelona revalidou o t\u00edtulo do ano anterior.\nDous equipos galegos xogaron nesta categor\u00eda, Deportivo da Coru\u00f1a e Celta de Vigo, 10\u00ba e 11\u00ba clasificados respectivamente."}
{"id": "154880", "revid": "22570", "url": "https://gl.wikipedia.org/wiki?curid=154880", "title": "A Pereira, A Pereiri\u00f1a, Cee", "text": "A Pereira \u00e9 un lugar da parroquia da Pereiri\u00f1a no concello coru\u00f1\u00e9s de Cee na comarca de Fisterra. Ti\u00f1a 90 habitantes no ano 2009 segundo datos do Instituto Nacional de Estad\u00edstica, 46 homes e 44 mulleres."}
{"id": "154881", "revid": "22570", "url": "https://gl.wikipedia.org/wiki?curid=154881", "title": "Bed\u00e1n, A Pereiri\u00f1a, Cee", "text": "Bed\u00e1n \u00e9 un lugar da parroquia da Pereiri\u00f1a no concello coru\u00f1\u00e9s de Cee na comarca de Fisterra. Ti\u00f1a 9 habitantes no ano 2009 segundo datos do Instituto Nacional de Estad\u00edstica, 4 homes e 5 mulleres."}
{"id": "154882", "revid": "85894", "url": "https://gl.wikipedia.org/wiki?curid=154882", "title": "Berm\u00fan, A Pereiri\u00f1a, Cee", "text": "Berm\u00fan \u00e9 un lugar da parroquia da Pereiri\u00f1a no concello coru\u00f1\u00e9s de Cee na comarca de Fisterra. Ti\u00f1a 177 habitantes no ano 2009 segundo datos do Instituto Nacional de Estad\u00edstica, 92 homes e 85 mulleres."}
{"id": "154883", "revid": "1131", "url": "https://gl.wikipedia.org/wiki?curid=154883", "title": "Berm\u00fan", "text": "O top\u00f3nimo galego Berm\u00fan pode referirse a:"}
{"id": "154884", "revid": "85894", "url": "https://gl.wikipedia.org/wiki?curid=154884", "title": "Cavado, A Pereiri\u00f1a, Cee", "text": "Cavado \u00e9 un lugar da parroquia da Pereiri\u00f1a no concello coru\u00f1\u00e9s de Cee na comarca de Fisterra. Ti\u00f1a 15 habitantes no ano 2009 segundo datos do Instituto Nacional de Estad\u00edstica, 9 homes e 6 mulleres"}
{"id": "154885", "revid": "22570", "url": "https://gl.wikipedia.org/wiki?curid=154885", "title": "Cantorna, A Pereiri\u00f1a, Cee", "text": "Cantorna \u00e9 un lugar da parroquia da Pereiri\u00f1a no concello coru\u00f1\u00e9s de Cee na comarca de Fisterra. Ti\u00f1a 13 habitantes no ano 2009 segundo datos do Instituto Nacional de Estad\u00edstica, 7 homes e 6 mulleres."}
{"id": "154886", "revid": "22570", "url": "https://gl.wikipedia.org/wiki?curid=154886", "title": "Chafar\u00eds, A Pereiri\u00f1a, Cee", "text": "Chafar\u00eds \u00e9 un lugar da parroquia da Pereiri\u00f1a no concello coru\u00f1\u00e9s de Cee na comarca de Fisterra. Ti\u00f1a 14 habitantes no ano 2009 segundo datos do Instituto Nacional de Estad\u00edstica, 8 homes e 6 mulleres"}
{"id": "154887", "revid": "785", "url": "https://gl.wikipedia.org/wiki?curid=154887", "title": "Codesos, A Pereiri\u00f1a, Cee", "text": "Codesos \u00e9 un lugar da parroquia da Pereiri\u00f1a no concello coru\u00f1\u00e9s de Cee na comarca de Fisterra. Ti\u00f1a 67 habitantes no ano 2009 segundo datos do Instituto Nacional de Estad\u00edstica, 32 homes e 35 mulleres.\nHistoria.\nCodesos constitu\u00edu parroquia de seu at\u00e9 1867, cando foi incorporada \u00e1 Pereiri\u00f1a. Comprend\u00eda tam\u00e9n o lugar de Vilanova."}
{"id": "154888", "revid": "85894", "url": "https://gl.wikipedia.org/wiki?curid=154888", "title": "Duei, A Pereiri\u00f1a, Cee", "text": "Duei \u00e9 un lugar da parroquia da Pereiri\u00f1a no concello coru\u00f1\u00e9s de Cee na comarca de Fisterra. Segundo o Instituto Nacional de Estad\u00edstica en 2009 ti\u00f1a doce habitantes (catro homes e oito mulleres)."}
{"id": "154889", "revid": "22570", "url": "https://gl.wikipedia.org/wiki?curid=154889", "title": "Lobelos, A Pereiri\u00f1a, Cee", "text": "Lobelos \u00e9 un lugar da parroquia da Pereiri\u00f1a no concello coru\u00f1\u00e9s de Cee na comarca de Fisterra. Ti\u00f1a 157 habitantes no ano 2009 segundo datos do Instituto Nacional de Estad\u00edstica, 83 homes e 74 mulleres."}
{"id": "154890", "revid": "22570", "url": "https://gl.wikipedia.org/wiki?curid=154890", "title": "Morancelle, A Pereiri\u00f1a, Cee", "text": "Morancelle \u00e9 un lugar da parroquia da Pereiri\u00f1a no concello coru\u00f1\u00e9s de Cee na comarca de Fisterra. Ti\u00f1a 80 habitantes no ano 2009 segundo datos do Instituto Nacional de Estad\u00edstica, 47 homes e 33 mulleres."}
{"id": "154891", "revid": "22570", "url": "https://gl.wikipedia.org/wiki?curid=154891", "title": "San Xi\u00e1n, A Pereiri\u00f1a, Cee", "text": "San Xi\u00e1n \u00e9 un lugar da parroquia da Pereiri\u00f1a no concello coru\u00f1\u00e9s de Cee na comarca de Fisterra. Ti\u00f1a 46 habitantes no ano 2009 segundo datos do Instituto Nacional de Estad\u00edstica, 20 homes e 26 mulleres."}
{"id": "154892", "revid": "54336", "url": "https://gl.wikipedia.org/wiki?curid=154892", "title": "San Xi\u00e1n", "text": "San Xi\u00e1n pode referirse a:\nComo top\u00f3nimo San Xi\u00e1n pode referirse a:"}
{"id": "154893", "revid": "22570", "url": "https://gl.wikipedia.org/wiki?curid=154893", "title": "San Xos\u00e9, A Pereiri\u00f1a, Cee", "text": "San Xos\u00e9 \u00e9 un lugar da parroquia da Pereiri\u00f1a no concello coru\u00f1\u00e9s de Cee na comarca de Fisterra. Ti\u00f1a 93 habitantes no ano 2009 segundo datos do Instituto Nacional de Estad\u00edstica, 48 homes e 45 mulleres."}
{"id": "154894", "revid": "85894", "url": "https://gl.wikipedia.org/wiki?curid=154894", "title": "Vilanova, A Pereiri\u00f1a, Cee", "text": "Vilanova \u00e9 un lugar da parroquia da Pereiri\u00f1a no concello coru\u00f1\u00e9s de Cee na comarca de Fisterra. Ti\u00f1a 70 habitantes no ano 2009 segundo datos do Instituto Nacional de Estad\u00edstica, 37 homes e 33 mulleres."}
{"id": "154929", "revid": "1131", "url": "https://gl.wikipedia.org/wiki?curid=154929", "title": "O Mist\u00e9rio da Estrada de Sintra", "text": "O Mist\u00e9rio da Estrada de Sintra \u00e9 unha obra literaria de E\u00e7a de Queir\u00f3s, e Ramalho Ortig\u00e3o, publicada no \"Di\u00e1rio de Not\u00edcias\", entre 24 de xullo e o 27 de setembro de 1870 en formato de cartas an\u00f3nimas. Foi editado en libro en 1884. \u00c9 a primeira obra narrativa de cariz policial da literatura portuguesa.\nFoi levada ao cine en 2007 por Jorge Paix\u00e3o da Costa co t\u00edtulo d' \"O Mist\u00e9rio da Estrada de Sintra\".\nTrama.\nA historia comeza co secuestro dun m\u00e9dico (Dr. TTT) e do seu amigo escritor F. O rapto, realizado por catro enmascarados, ocorre na estrada de Sintra. O Dr. TTT e o seu compa\u00f1eiro son levados para unha misteriosa casa, onde se encontraba o cad\u00e1ver do ingl\u00e9s Rytmel. Sabendo que un deles era m\u00e9dico, os raptores pretend\u00edan verificar se, de facto, o home estaba morto. Entre tanto, son sorprendidos pola entrada dun mozo, A. M. C., que vir\u00eda a esclarecer todo o misterio.\nRytmel era un oficial brit\u00e1nico que morreu v\u00edtima dunha dose excesiva de opio que lle dera a amante (Lu\u00edsa, condesa de W.), curm\u00e1 do enmascarado alto. Esta simplemente quer\u00eda adormecelo para confirmar nos seus papeis se estaba casado cunha irlandesa.\nLu\u00edsa estaba casada cun home rico que non a fac\u00eda feliz. Co\u00f1ecera Rytmel nunha viaxe que fixera co marido e co curm\u00e1n a Malta. Carmen disputara a Rytmel con Lu\u00edsa. Cando Rytmel anuncia a Lu\u00edsa a s\u00faa chegada, ao sospeitar da s\u00faa voda con outra muller, Miss Shorn, fica celosa e m\u00e1tao involuntariamente.\nA.M.C., estudante de Co\u00edmbra, honesto e provinciano, ouviu as confidencias da condesa e disponse a axudala na noite da morte de Rytmel, en que a encontrara entolecida e nerviosa. Cando volta ao lugar do crime, a pedimento de Lu\u00edsa, atopa os bandidos, o m\u00e9dico e o seu amigo.\nTodos xuntos xulgar\u00edan a actitude de Lu\u00edsa e fan o enterro do pobre ingl\u00e9s. Lu\u00edsa acaba por se illar nun convento."}
{"id": "154930", "revid": "5132", "url": "https://gl.wikipedia.org/wiki?curid=154930", "title": "Medalla de Ouro", "text": ""}
{"id": "154932", "revid": "17467", "url": "https://gl.wikipedia.org/wiki?curid=154932", "title": "Eurocopa de F\u00fatbol 1964", "text": ""}
{"id": "154933", "revid": "17467", "url": "https://gl.wikipedia.org/wiki?curid=154933", "title": "Eurocopa de F\u00fatbol 1968", "text": ""}
{"id": "154935", "revid": "17467", "url": "https://gl.wikipedia.org/wiki?curid=154935", "title": "Eurocopa de F\u00fatbol 1972", "text": ""}
{"id": "154936", "revid": "17467", "url": "https://gl.wikipedia.org/wiki?curid=154936", "title": "Eurocopa de F\u00fatbol 1976", "text": ""}
{"id": "154939", "revid": "17467", "url": "https://gl.wikipedia.org/wiki?curid=154939", "title": "Eurocopa de F\u00fatbol 1980", "text": ""}
{"id": "154940", "revid": "17467", "url": "https://gl.wikipedia.org/wiki?curid=154940", "title": "Eurocopa de F\u00fatbol 1984", "text": ""}
{"id": "154941", "revid": "17467", "url": "https://gl.wikipedia.org/wiki?curid=154941", "title": "Eurocopa de F\u00fatbol 2008", "text": ""}
{"id": "154942", "revid": "1131", "url": "https://gl.wikipedia.org/wiki?curid=154942", "title": "O Crime do Padre Amaro", "text": "O Crime do Padre Amaro \u00e9 unha das obras do escritor portugu\u00e9s E\u00e7a de Queir\u00f3s m\u00e1is difundidas por todo o mundo. Tr\u00e1tase dunha obra pol\u00e9mica, que causou protestas da Igrexa cat\u00f3lica, cando foi publicada en 1875, en Portugal. \u00e9 considerada un documento humano e social do pa\u00eds e da s\u00faa \u00e9poca e tam\u00e9n a primeira realizaci\u00f3n art\u00edstica do realismo portugu\u00e9s. E\u00e7a de Queir\u00f3s aproveitou a s\u00faa condici\u00f3n de administrador do concello de Leiria para, durante seis meses, co\u00f1ecer e estudar o que ser\u00eda o escenario da s\u00faa obra.\nArgumento.\nTrata do romance entre Amaro e a nova rapariga Am\u00e9lia, que xorde nun ambiente no que o propio papel da relixi\u00f3n est\u00e1 sometido a discusi\u00f3n e a moralidade de cada un \u00e9 posta a proba. Namentres a tr\u00e1xica historia de amor se desenvolve, personaxes secundarios mante\u00f1en instigadores debates sobre o papel da fe."}
{"id": "154943", "revid": "1131", "url": "https://gl.wikipedia.org/wiki?curid=154943", "title": "A trag\u00e9dia da rua das flores", "text": "A trag\u00e9dia da rua das flores \u00e9 unha novela de E\u00e7a de Queir\u00f3s escrita entre 1877 e 1878. Relata a historia do incesto entre unha nai, Genoveva, e o seu fillo, V\u00edtor de 23 anos, ao que abandonou ao nacer."}
{"id": "154947", "revid": "17467", "url": "https://gl.wikipedia.org/wiki?curid=154947", "title": "Eurocopa de f\u00fatbol Austria e Su\u00edza 2008", "text": ""}
{"id": "154948", "revid": "1131", "url": "https://gl.wikipedia.org/wiki?curid=154948", "title": "O Primo Bas\u00edlio", "text": "O Primo Bas\u00edlio \u00e9 unha novela de E\u00e7a de Queir\u00f3s. Publicado en 1878, constitu\u00edu unha an\u00e1lise da familia burguesa urbana no s\u00e9culo XIX.\nO autor, que xa criticara a vida dos pequenos pobos en \"O Crime do Padre Amaro\", v\u00f3lvese agora para a cidade, a fin de sondar e analizar os mesmos males, desta volta na capital: con ese obxectivo, enfoca un lar burgu\u00e9s aparentemente feliz e perfecto, mais con bases falsas e igualmente podres. A creaci\u00f3n desas personaxes denuncia e acent\u00faa o compromiso de \"O Primo Bas\u00edlio\" co seu tempo: a obra debe funcionar como arma de combate social. A burgues\u00eda - principal consumidora das novelas romances nesa \u00e9poca - deber\u00eda verse na novela e nela atopar os seus defectos analizados obxectivamente, para, as\u00ed, poder mudar o seu comportamento.\nAs personaxes de \"O Primo Bas\u00edlio\" poden ser consideradas o prototipo da futilidade, da ociosidade daquela sociedade.\nArgumento.\nJorge, exitoso enxe\u00f1eiro e funcionario dun ministerio e Lu\u00edsa, moza rom\u00e1ntica e so\u00f1adora, protagonizan a t\u00edpica familia burguesa de clase media da sociedade lisboeta do s\u00e9culo XIX. Casados e felices, s\u00f3 falta un fillo para completar a alegr\u00eda do \"lar do enxe\u00f1eiro\", como era chamado o casal pola veci\u00f1anza pobre.\nExiste un grupo de amigos que frecuenta o lar de Jorge e Lu\u00edsa: dona Felicidade, a beata que sofre de crises de gases e morre de amores polo Conselleiro; Sebasti\u00e3o, amigo \u00edntimo de Jorge; Conselleiro Ac\u00e1cio, o ben letrado; Ernestinho e as empregadas Joana \u2013 asa\u00f1ada e namoradeira \u2013 e Juliana \u2013 retorcida, envexosa, despeitada e amarga, responsable do conflito da novela.\nAo mesmo tempo que cultiva unha uni\u00f3n formal e feliz con Jorge, Lu\u00edsa a\u00ednda mant\u00e9n amizade cunha antiga colega, Leopoldina \u2013 chamada a \"P\u00e3o-e-Queijo\" polas s\u00faas continuas traiz\u00f3ns e adulterios. A felicidade e a seguranza de Lu\u00edsa pasan a ser ameazadas cando Jorge ten que viaxar por traballo ao Alentexo.\nAp\u00f3s a partida de seu esposo, Lu\u00edsa fica enfadada sen ter que facer, no marasmo e na melancol\u00eda pola ausencia do marido, nese medio tempo, Bas\u00edlio chega do exterior. Conquistador e \"bon vivant\", ao primo non lle leva moito tempo conquistar o amor de Lu\u00edsa (el xa lle ti\u00f1a feito as beiras antes de que Lu\u00edsa co\u00f1ecese a Jorge). Lu\u00edsa era unha persoa cunha forte visi\u00f3n rom\u00e1ntica da vida, l\u00eda s\u00f3 novelas, e Bas\u00edlio presentouse como a realizaci\u00f3n dos seus sonos: era rico, moraba en Francia. O amor inicial transformouse en ardente paix\u00f3n e iso fai que Lu\u00edsa remate no adulterio. Entrementres, Juliana espera unha oportunidade para pillar a patroa \"in fraganti\".\nOs encontros entre os dous suc\u00e9dense a par do intercambio de cartas de amor, unha das cales \u00e9 interceptada por Juliana \u2013 grazas aos consellos \"sabios\" da t\u00eda Vit\u00f3ria \u2013, que comeza a chantaxear a patroa. Transformada de se\u00f1ora mimada en escrava, Lu\u00edsa comeza a enfermar. De fr\u00e1xil constituci\u00f3n, os malos tratos que sofre de Juliana t\u00edranlle rapidamente o \u00e1nimo, min\u00e1ndolle a sa\u00fade.\nJorge volta e de nada desconf\u00eda, pois Lu\u00edsa satisfai t\u00f3dolos caprichos da criada, mentres busca t\u00f3dalas soluci\u00f3ns posibles, at\u00e9 que atopa a axuda desinteresada e pronta de Sebasti\u00e3o que, armando unha emboscada a Juliana, intentando levala presa, acaba por provocarlle a morte. \u00c9 un novo tempo para Lu\u00edsa, rodeada do cari\u00f1o de Jorge, Joana e da nova empregada. Por\u00e9n, xa \u00e9 tarde demais: enfraquecida pola vida que tivera de aturar baixo a tiran\u00eda de Juliana, Lu\u00edsa \u00e9 atacada por unha violenta febre. Encamada polas altas febres, Lu\u00edsa non nota que Bas\u00edlio lle responde a unha carta escrita hai meses, e cando o carteiro entrega a carta na s\u00faa residencia, chama a atenci\u00f3n de Jorge por estar dirixida a Lu\u00edsa e ser remitida desde Francia, motivo polo cal abre a carta e descobre o adulterio da esposa nas palabras amorosas e cheas de saudade de Bas\u00edlio. A evidencia da traiz\u00f3n faino entrar na desesperaci\u00f3n, mais, por\u00e9n, perd\u00f3alle a traiz\u00f3n polo forte amor que lle ten e polo seu fr\u00e1xil estado de sa\u00fade. De nada serven os cari\u00f1os e coidados do marido e dos amigos, nin o celo m\u00e9dico - que chegou a cortarlle os longos cabelos - de que foi rodeada.\nLu\u00edsa morre e o \"lar formalmente feliz\" desfaise. A novela termina coa volta de Bas\u00edlio - que fuxira, deix\u00e1ndoa sen apoio - e o seu cinismo, ao saber da morte da amante: comenta cun amigo que \"antes tivese tra\u00eddo a Alphonsine\". Esta parte pecha o libro po\u00f1endo en evidencia o mal car\u00e1cter de Bas\u00edlio. Mentres cami\u00f1an pola r\u00faa, o seu amigo o Vizconde Reinaldo, censuraba a Bas\u00edlio por ter tido un romance cunha \"burguesa\", sen distinci\u00f3n. Non era, como el mesmo dic\u00eda, unha amante \"chic\", polo contrario \"non posu\u00eda relaci\u00f3ns distinguidas\", \"casara cun simple individuo de secretar\u00eda\" e \"viv\u00eda nunha casi\u00f1ola\". Achaba a relaci\u00f3n absurda, ao fin de contas. E arriscase a dicir que Bas\u00edlio fixera o que fixera, por \"hixiene\". Ao responder \"Que ferro! Pod\u00eda ter tra\u00eddo a Alphonsine\", Bas\u00edlio confirma a sospeita do amigo. Lu\u00edsa fora usada, ent\u00f3n. Nunca houbo ning\u00fan sentimento. Lu\u00edsa morrera, por tanto, sen nunca ter sido amada por Bas\u00edlio.\nTempo.\nO tempo da narrativa \u00e9 cronol\u00f3xico e a narrativa lineal, ocorrendo no per\u00edodo entre o namoro de Lu\u00edsa, a morte da nai, o abandono polo namorado, estend\u00e9ndose polos tres anos de seu casamento con Jorge, at\u00e9 a viaxe e volta deste. A acci\u00f3n sit\u00faase a fins do s\u00e9culo XIX.\nFoco narrativo.\nPresenta un narrador omnisciente, que non consegue distanciarse por completo das s\u00faas personaxes, o que se caracteriza pola s\u00faa omnisciencia e polo emprego do argumento da obra. Describe detalles m\u00ednimos de obxectos ou vestiario, colocando o lector dentro da escena de maneira realista.\nEspazo.\nLisboa \u00e9 o escenario da cr\u00edtica de E\u00e7a de Queir\u00f3s; \u00e9 o espazo da sociedade lisboeta por onde transitan as personaxes e onde elas expo\u00f1en as s\u00faas condici\u00f3ns socioecon\u00f3micas e hist\u00f3ricas. Dentro desta cidade, a casa de Lu\u00edsa e de Jorge e o \"Para\u00edso\" son os que te\u00f1en maior protagonismo. O Alentejo \u00e9 o espazo que rouba a Jorge de Lu\u00edsa, deix\u00e1ndoa nun marasmo sen fin. Par\u00eds \u00e9 o escenario que devolve a Bas\u00edlio a Lu\u00edsa, traendo alegr\u00eda e a novidade dunha vida de praceres e aventuras.\nEstilo.\nO libro cont\u00e9n unha linguaxe culta e extremadamente correcta, sendo o vocabulario rico e ir\u00f3nico. A linguaxe \u00e9 empolada e artificial, t\u00edpica do romanticismo. Impregnase o texto de E\u00e7a de Queir\u00f3s dunha plasticidade admirable e perfecta.\nOs procesos descritivos espaciais, en Queir\u00f3s, non son simples palcos en que se instalan os suxeitos do relato: integran o car\u00e1cter, o perfil das personaxes.\nConclusi\u00f3n.\nDiante do escenario hist\u00f3rico, descrito no inicio desa an\u00e1lise, E\u00e7a de Queir\u00f3s publica, en 1878, \"O Primo Bas\u00edlio\". O libro innova a creaci\u00f3n literaria da \u00e9poca, ofrecendo unha cr\u00edtica demoledora e sarc\u00e1stica dos costumes da pequena burgues\u00eda de Lisboa. E\u00e7a de Queir\u00f3s ataca unha das instituci\u00f3ns consideradas m\u00e1is s\u00f3lidas: o casamento. Con personaxes espidos de virtude, situaci\u00f3ns dram\u00e1ticas xeradas a partir de sentimentos futeis e mesquindades, feitos amorosos con motivaci\u00f3ns vulgares e mediocres \u2013 todo iso, ao mesmo tempo en que tece cr\u00edticas, esperta o interese da sociedade de Lisboa. E\u00e7a de Queir\u00f3s explora o erotismo cando detalla a relaci\u00f3n entre os amantes. Innova tam\u00e9n ao inclu\u00edr di\u00e1logos sobre a homosexualidade e bisexualidade feminina. O autor, que xa mostrara a s\u00faa opci\u00f3n por unha literatura \u00e1cida e nada sentimental en \"O Crime do Padre Amaro\", crea personaxes fisicamente decadentes \u2013 cheos de doenzas e achaques \u2013 e de comportamento sexual promiscuo."}
{"id": "154949", "revid": "17467", "url": "https://gl.wikipedia.org/wiki?curid=154949", "title": "Copa do mundo de f\u00fatbol", "text": ""}
{"id": "154950", "revid": "98629", "url": "https://gl.wikipedia.org/wiki?curid=154950", "title": "O Mandarim", "text": "O Mandarim \u00e9 unha novela do escritor portugu\u00e9s E\u00e7a de Queir\u00f3s. Foi escrita en Angers (Francia) en xu\u00f1o de 1880 e publicada por entregas no \"Di\u00e1rio de Portugal\" entre o 7 e o 18 de xullo dese mesmo ano. Tam\u00e9n en 1880 foi publicada nunha versi\u00f3n ampliada por Chardron\nTrama.\nTeodoro \u00e9 un amanuense que habita nunha casa de h\u00f3spedes en Lisboa e leva unha vida rutineira, pero ten a esperanza de ser rico. Nun libro vello mercado na Feira da Ladra Teodoro le que existe na China un mandar\u00edn fabulosamente rico, e que se o lector toca unha pequena camp\u00e1, o chin\u00e9s morrer\u00e1 e quen a toque herdar\u00e1 todos os seus bens. Nese momento pres\u00e9ntase na habitaci\u00f3n de Teodoro o Dia\u00f1o, e \u00ednstao a tocar a camp\u00e1. Teodoro faille caso e ten unha visi\u00f3n na que uns desco\u00f1ecidos mencionan a morte de Ti-Chin-F\u00fa. Un mes despois comun\u00edcanlle que herdou unha fabulosa suma de cartos dun mandar\u00edn as\u00ed chamado.\nNun principio Teodoro ded\u00edcase a gozar da s\u00faa riqueza, pero vano invadindo os remorsos, xa que se considera culpable da morte de Ti-Chin-F\u00fa, e imaxina que os herdeiros lex\u00edtimos poden encontrarse na indixencia por culpa del. Xa que logo, decide viaxar a China para reparar o seu crime. En Pequ\u00edn co\u00f1ece un xeneral ruso, chamado Camilloff, e a s\u00faa esposa, coa que mant\u00e9n unha relaci\u00f3n ad\u00faltera. Seguindo o consello de Camilloff viaxa \u00e1 provincia en que viv\u00eda Ti-Chin-F\u00fa, pero \u00e9 asaltado por uns bandidos e dado por morto. \u00c9 recollido por uns sacerdotes lazaristas, que coidan del ata que, reposto, decide marchar da China. De volta en Lisboa regresan os remorsos, e decide volver \u00e1 vida que ti\u00f1a antes, pero segue present\u00e1ndoselle a imaxe do mandar\u00edn. Suplica ao Dia\u00f1o que quede coas s\u00faas riquezas e resucite o mandar\u00edn, pero este dille que xa \u00e9 imposible. Teodoro, sent\u00edndose morrer, fai testamento e lega os cartos ao Dia\u00f1o.\nRecepci\u00f3n.\nA publicaci\u00f3n da novela non tivo demasiado eco no seu momento. Os partidarios do Naturalismo, que recibiran moi positivamente obras anteriores de E\u00e7a de est\u00e9tica realista como \"O Crime do Padre Amaro\" ou \"O primo Bas\u00edlio\", quedaron desagradablemente sorprendidos polo relato ton fant\u00e1stico da narraci\u00f3n.\nPor\u00e9n, o escritor Oliveira Martins enviou a novela ao editor Ladislaw Mickiewicz en 1884 para que a publicase traducida ao franc\u00e9s na \"Revue Universelle Internationale\" de Par\u00eds. Para esta nova edici\u00f3n o autor redactou unha carta-prefacio, na que xustifica o ton fant\u00e1stico da obra como un divertimento, acorde co fantasioso car\u00e1cter portugu\u00e9s, se ben afirma que non renuncia en absoluto \u00e1 est\u00e9tica naturalista.\nNarraci\u00f3n.\nA obra est\u00e1 narrada en primeira persoa polo protagonista, Teodoro. A trama desenv\u00f3lvese principalmente en Lisboa, Par\u00eds, Pequ\u00edn e Manchuria, con viaxes en barco e tren polo medio."}
{"id": "154953", "revid": "1131", "url": "https://gl.wikipedia.org/wiki?curid=154953", "title": "A Rel\u00edquia", "text": "A Rel\u00edquia \u00e9 unha novela do escritor portugu\u00e9s E\u00e7a de Queir\u00f3s, publicada en 1887. O autor deulle como subt\u00edtulo, a agora c\u00e9lebre frase \"sobre a nudez forte da verdade \u2013 o manto di\u00e1fano da fantas\u00eda\".\nCaracter\u00edsticas.\nA Rel\u00edquia comeza coa presentaci\u00f3n do narrador e protagonista da historia, Teodorico Raposo, que busca explicar ao lector o que o motivou a escribir as s\u00faas memorias. A principal motivaci\u00f3n est\u00e1 no feito de que tanto el como o seu cu\u00f1ado, Crispim, coinciden en que aquelas memorias conte\u00f1en \u201cunha lecci\u00f3n l\u00facida e forte\u201d da vida, que son merecedoras da inmortalidade que s\u00f3 \u201ca literatura propicia\u201d. A narraci\u00f3n conc\u00e9ntrase nunha viaxe feita por Teodorico a Exipto e a Palestina, logo dunha decepci\u00f3n amorosa. Buscando fuxir do modelo de \u201cgu\u00eda de viaxe\u201d, Teodorico c\u00f3ntanos con suposta \u201csobriedade e sinceridade\u201d os sucesos que provocaron mudanzas significativas na s\u00faa vida, principalmente no que atinxe \u00e1 herdanza que supu\u00f1a merecer.\nNa realidade a narrativa de Teodorico ten outro obxectivo, a saber, procurar unha correcci\u00f3n no libro que o seu amigo letrado, Topsius, que participara daquela viaxe, escribira sobre Xerusal\u00e9n. Naquela obra, titulada \u201cJerusal\u00e9m Passeada e Comentada\u201d, Topsius afirmaba que Teodorico levaba en dous embrullos de papel os \u201crestos dos seus antepasados\u201d. Tal afirmaci\u00f3n preocupaba a Teodorico en relaci\u00f3n \u00e1 burgues\u00eda local, xa que iso poder\u00eda acarrexar problemas para o seu futuro, porque s\u00f3 por medio da burgues\u00eda se ti\u00f1a aceso \u00e1s \u201ccoisas boas da vida\u201d. Teodorico desexaba explicar a natureza e o verdadeiro contido daqueles paquetes.\nTeodorico acaba por nos contar non s\u00f3 o que sucedera na malfadada viaxe sen\u00f3n tam\u00e9n varios aspectos relativos \u00e1 s\u00faa vida anteriores \u00e1 viaxe, como por exemplo a historia do encontro dos seus pais, ou tam\u00e9n, o momento posterior \u00e1 viaxe no que se decidiu pola escrita das s\u00faas experiencias de vida.\nTeodorico comeza por nos falar de seu av\u00f3 paterno, Rufino da Concei\u00e7\u00e3o, sacerdote, te\u00f3logo e autor dunha obra chamada \"Duma Devota Vida de Santa Filomena\". Despois pres\u00e9ntanos \u00e1 s\u00faa avoa, Filomena Raposo, doceira, co\u00f1ecida por \"Repolhuda\", que viv\u00eda en \u00c9vora co fillo, Rufino da Assun\u00e7\u00e3o Raposo, afillado de Nosa Se\u00f1ora da Asunci\u00f3n e pai de Teodorico.\nRufino traballaba no correo e escrib\u00eda, de cando en vez, no peri\u00f3dico \"Farol do Alentejo\". En 1853, durante a visita dun importante bispo a \u00c9vora (Gaspar de Lorena), Rufino escribiu un artigo laudatorio \u00e1 presenza de \u201ct\u00e3o insigne prelado\u201d e con iso ga\u00f1ou a simpat\u00eda do bispo. Simpat\u00eda que aumentou a\u00ednda m\u00e1is cando o bispo soubo que Rufino era \u201cafillado carnal\u201d do Padre Rufino da Concei\u00e7\u00e3o, o seu amigo de estudos no seminario. O Bispo agasallou ao pai de Teodorico cun reloxo de prata e o nomeou \u201cescandalosamente, director da alf\u00e2ndega de Viana\u201d.\nTraballando en Viana, o pai de Teodorico co\u00f1eceu un rico cabaleiro de Lisboa, o comendador G. Godinho, que pasaba o ver\u00e1n na s\u00faa quinta, o Mosteiro, con d\u00faas sobri\u00f1as: a devota Dona Mar\u00eda do Patroc\u00ednio e a gordi\u00f1a e trigueira Dona Rosa. Rufino da Concei\u00e7\u00e3o habituouse a tocar a s\u00faa viola para Dona Rosa e o amor entre os dous non tardou en chegar. As\u00ed, nam\u00f3ranse e casan.\nTeodorico ent\u00f3n c\u00f3ntanos que el naceu nunha tarde de venres da paix\u00f3n e que Dona Rosa, a s\u00faa nai, morreu na ma\u00f1\u00e1 seguinte, s\u00e1bado de aleluia. Foi criado polo pai, distante do av\u00f3 materno, o influente comendador G. Godinho e da s\u00faa t\u00eda, Dona Mar\u00eda do Patroc\u00ednio. O av\u00f3 materno do neno morreu despois dalg\u00fans anos e pouco tempo despois, seu pai, de modo que quedou orfo de pai e nai. Aos sete anos, a s\u00faa t\u00eda, Dona Mar\u00eda do Patroc\u00ednio mandou un empregado, o Sr. Matias, buscar o pequeno Teodorico a Viana."}
{"id": "154955", "revid": "1131", "url": "https://gl.wikipedia.org/wiki?curid=154955", "title": "Os Maias", "text": "Os Maias \u00e9 unha novela do escritor portugu\u00e9s E\u00e7a de Queir\u00f3s e unha das s\u00faas obras m\u00e1is co\u00f1ecidas. O libro foi publicado no Porto en 1888.\nSinopse.\nA acci\u00f3n da obra \"Os Maias\" transcorre en Lisboa, na segunda metade do s\u00e9culo XIX. Presenta a historia de tres xeraci\u00f3ns da familia Maia. A acci\u00f3n in\u00edciase no outono de 1875, cando Afonso da Maia, nobre e rico propietario, se instala na casa do Ramalhete co neto acabado de licenciarse en Medicina. O nome da casa, 'O Ramalhete', ten orixe nun panel de azulexos cun ramo de xirasoles.\nAfonso da Maia \u00e9 o personaxe mellor presentado polo autor, ao que non se lle atrib\u00faen defectos. Cando mozo adheriuse aos ideais do liberalismo, o que provocou que o seu pai, tradicionalista, o obrigase a marchar para un pazo na Beira primeiro, e logo a instalarse en Inglaterra. Cando o seu pai falece, regresa a Lisboa para casar con Mar\u00eda Eduarda Runa, pero axi\u00f1a volta ao exilio, neste caso por raz\u00f3ns pol\u00edticas, presionado o seu liberalismo polo tradicionalismo da monarqu\u00eda portuguesa.\nFroito deste casamento resultou un fillo, Pedro da Maia, que presentaba un temperamento nervioso, fraco e de grande inestabilidade emocional. Afonso desexar\u00eda educalo \u00e1 maneira inglesa, mais Mar\u00eda Eduarda, cat\u00f3lica fervorosa, cuxo fanatismo m\u00e1is se exacerba ao vivir en Inglaterra, pa\u00eds protestante, non o consente e Pedro \u00e9 educado por un padre mandado vir de Lisboa. Pedro crece, moi ligado \u00e1 nai e ap\u00f3s a s\u00faa morte, fica inconsolable, ten crises de melancol\u00eda negra recuper\u00e1ndose s\u00f3 cando co\u00f1ece unha muller, extraordinariamente bela e vistosa, chamada Mar\u00eda Monforte. Nam\u00f3rase dela e, a pesar de o seu pai non concordar, casa con ela, o que o afasta da convivencia co pai. O xove matrimonio parte para Italia e inicia unha vida fastuosa. N\u00e1cenlles dous fillos: Mar\u00eda Eduarda e Carlos Eduardo. Pouco despois do nacemento do segundo fillo, Mar\u00eda Monforte nam\u00f3rase dun italiano, visita da casa e, un d\u00eda, Pedro chega \u00e1 casa e descobre que a muller fuxiu co italiano, levando a filla. Desesperado, ref\u00faxiase en casa do pai, levando o fillo, a\u00ednda beb\u00e9. Nesa mesma noite, despois de escribir ao pai unha longa carta, Pedro suic\u00eddase cun tiro. Afonso da Maia pasa a dedicar a s\u00faa vida ao neto, ao cal d\u00e1 a educaci\u00f3n inglesa, forte e austera, que en tempos so\u00f1ara para o fillo. Nun cap\u00edtulo do libro esa educaci\u00f3n, considerada a ideal, \u00e9 contraposta a aquela que unhas veci\u00f1as, as se\u00f1oras Silveiras, dan ao fillo e sobri\u00f1o Eusebiozi\u00f1o, unha personaxe mediocre.\nPasados alg\u00fans anos, Carlos contra a vontade de todos, excepto do seu av\u00f3, faise m\u00e9dico (profesi\u00f3n que, a\u00ednda nos finais do s\u00e9culo XIX, era considerada sucia e indigna dun home de ben) e acaba por montar un luxoso consultorio e incluso manda constru\u00edr un laboratorio, onde pretende dedicarse \u00e1 investigaci\u00f3n. Carlos \u00e9 un dandi e bastante bohemio. Con todo, ap\u00f3s varias aventuras, un d\u00eda co\u00f1ece unha muller chamada Mar\u00eda Eduarda e apaix\u00f3nase por ela, a\u00ednda supo\u00f1\u00e9ndoa casada cun se\u00f1or brasileiro, Castro Gomes. Carlos e Mar\u00eda fanse amantes. Carlos, coa excepci\u00f3n da s\u00faa viaxe no fin de carreira, viviu sempre en Portugal, pensando que a s\u00faa irm\u00e1 e a mai estaban mortas, e Mar\u00eda Eduarda apenas se lembra de que tivera unha irmanci\u00f1a, que morreu en Londres. De volta a Lisboa e desagradado coa nova de que a s\u00faa \u00abmuller\u00bb era amante de Carlos, Castro Gomes revela a este que Mar\u00eda non \u00e9 s\u00faa muller sen\u00f3n simplemente unha se\u00f1ora \u00e1 cal paga para vivir con el. As\u00ed Carlos descobre que Mar\u00eda lle mentiu sobre o seu pasado. Ela c\u00f3ntalle o que sabe sobre a s\u00faa vida e el perd\u00f3aa. Resolven fuxir, mais van adiando o proxecto, pois Carlos recea magoar o av\u00f3. Este, xa vello, pasa o tempo en conversas cos amigos, lendo, co seu gato -Reverendo Bonif\u00e1cio- aos p\u00e9s, opinando sobre a necesidade de renovaci\u00f3n do pa\u00eds. Afonso \u00e9 xeneroso para cos amigos e os necesitados, ama a natureza e o que \u00e9 pobre e d\u00e9bil. Ten altos e firmes principios morais. A verdade precip\u00edtase cando un t\u00edo dun amigo de Carlos (Guimar\u00e3es, t\u00edo de D\u00e2maso Salcede), absolutamente por casualidade, revela a Ega, o grande amigo de Carlos, que Mar\u00eda \u00e9 irm\u00e1 deste. A\u00ednda que Ega \u00e9 cauteloso ao dar a noticia a Carlos, este ten un grande choque. Por\u00e9n, non consegue pensar en Mar\u00eda como irm\u00e1 e contin\u00faa a ser o seu amante. Ao descubrir a verdade, Afonso morre dunha apoplex\u00eda. Carlos e Mar\u00eda sep\u00e1ranse e el vai dar unha volta ao mundo.\nO romance termina cando Carlos, pasados 10 anos, regresa a Lisboa de visita. O final \u00e9 ambiguo, como o foi a acci\u00f3n de Carlos e Jo\u00e3o da Ega ao longo da narrativa: a\u00ednda que ambos afirmen que \"non vale a pena correr para nada\" e que todo na vida \u00e9 ilusi\u00f3n e sufrimento, acaban por correr desesperadamente para apa\u00f1ar un transporte p\u00fablico que os leve a un xantar para o cal est\u00e1n atrasados.\nLisboa.\nHai n'\u201cOs Maias\u201d un retrato da Lisboa da \u00e9poca. Carlos, que vive na R\u00faa das Janelas Verdes, cami\u00f1a con frecuencia ata o Rossio (a\u00ednda que, \u00e1s veces, vai a cabalo ou en carruaxe). Algunhas das tendas citadas no libro a\u00ednda existen (a Casa Havaneza, no Chiado, por exemplo). \u00c9 posible seguir os diferentes percorridos de Carlos ou do Ega polas r\u00faas da Baixa lisboeta, a\u00ednda que algunhas te\u00f1an mudado de nome. Ao final do libro, cando Carlos volta a Lisboa moitos anos despois, somos levados a ver as novidades -a Avenida da Liberdade, que substitu\u00edu ao Paseo P\u00fablico, e que \u00e9 descrita como unha cousa nova, e fea pola s\u00faa novidade, exactamente como nos anos 70 se falaba das \"casas de emigrante-\".\nO Ramalhete.\nHabitado no Outono de 1875, o Ramalhete situ\u00e1base na R\u00faa de San Francisco de Paula, Janelas Verdes, Lisboa. \u00c9 por tanto unha casa afastada do centro de Lisboa, daquela, nun local elevado da cidade, no barrio onde hoxe se sit\u00faa o Museu Nacional de Arte Antiga. O seu nome deriva do panel de azulexos cun ramo de xirasoles pintados que se encontraba no lugar her\u00e1ldico, ao env\u00e9s do bras\u00f3n de familia. Estes xirasoles non son inapropiados, pois simbolizan a ligaz\u00f3n da familia \u00e1 terra, \u00e1 agricultura.\nO Ramalhete corresponde \u00e1 descrici\u00f3n do palacio do Conde de Sabugosa, grande amigo de E\u00e7a de Queir\u00f3s e membro do grupo dos Vencidos da Vida. As paredes severas e a t\u00edmida fila de xaneli\u00f1as son a\u00ednda vis\u00edbeis nas fachadas do casar\u00f3n.\nN\"'Os Maias\", o Ramalhete \u00e9 visto en tres perspectivas diferentes:\nCatro elementos son de indiscutible importancia na caracterizaci\u00f3n do edificio en cada unha das perspectivas. Son un alcipreste e un cedro, unha fervenza e unha estatua de Venus Citerea.\nPrimeira perspectiva.\nNa primeira perspectiva o Ramalhete \u00e9 descrito como un \"in\u00fatil pardieiro\" (palabras de Vila\u00e7a) e simple dep\u00f3sito dos mobles vindos dos palacetes de Benfica e Tojeira, vendidos recentemente (1870). Vila\u00e7a non estaba de acordo coa compra deste palacete, pois fora en Benfica onde Pedro da Maia se suicidara, \u00e1 parte de ser aquela casa a ilustre morada da familia.\nEra un edificio de paredes severas. Ti\u00f1a un terrazo de ladrillo e un pobre quinteiro inculto, onde envellecian un alcipreste e un cedro, permanec\u00eda unha fervenci\u00f1a seca e xac\u00eda a un canto unha estatua de Venus Citerea. A descrici\u00f3n de cada un deses elementos d\u00e1nos a idea de que este \u00e9 un lugar botado ao abandono.\nSegunda perspectiva.\nDespois de decorado por un ingl\u00e9s, o edificio ten agora un aspecto xubiloso, novo e limpo. Esta perspectiva simboliza o apoxeo do Ramalhete. Mentres tanto, permanece a\u00ednda o estilo rom\u00e1ntico, buc\u00f3lico e un certo melancolismo dram\u00e1tico. En canto dous elementos nos levan para un ambiente pr\u00f3spero, outros dous, especialmente o cedro e o alcipreste, contin\u00faan a ser un espectro da traxedia, pois son aqu\u00ed descritos como dous amigos tristes.\nTerceira perspectiva.\nNa terceira perspectiva, a casa e o ambiente que a envolve e que a caracteriza, torna a ser descrito de forma melodram\u00e1tica. Esta perspectiva \u00e9 dada dez anos despois de que Mar\u00eda Eduarda e Carlos da Maia cometesen o incesto, per\u00edodo no cal eles tornan a Lisboa, antes de partir para o Xap\u00f3n. Este \u00faltimo cap\u00edtulo \u00e9 aproveitado novamente para describir Portugal, despois de dez anos, onde poucas mudanzas se notaban. Con Jo\u00e3o da Ega, Carlos da Maia percorre os lugares que frecuentara, at\u00e9 chegar ao vello casar\u00f3n de novo botado ao abandono, tal como o co\u00f1eceran. Todos os elementos que habitualmente caracterizan o palacete nas outras d\u00faas perspectivas, van volver a transmitir o abandono e a melancol\u00eda daquel espazo.\nA cr\u00edtica social ou dos costumes.\nO romance traza sobre o pa\u00eds unha perspectiva moi derrotista, moi pesimista. Tirando a natureza (o Texo, Sintra, Santa Ol\u00e1via\u2026), \u00e9 todo unha \u00abcholdra ign\u00f3bil\u00bb. Predomina unha visi\u00f3n de estranxeiro, de quen s\u00f3 valora as \u00abcivilizaci\u00f3ns superiores\u00bb -de Francia e Inglaterra, principalmente.\nOs pol\u00edticos son mesqui\u00f1os, ignorantes ou corruptos (Gouvarinho, Sousa Neto\u2026); os homes de Letras son bohemios e disolutos, retr\u00f3grados ou distantes da realidade concreta (Alencar, Ega\u2026: l\u00e9mbrese o que pasou no Sarao do Teatro da Trindade); os xornalistas bohemios e venais (Palma\u2026); os homes do deporte non conseguen organizar unha carreira de cabalos, pois non hai hip\u00f3dromo, nin cabalos, nin cabaleiros, as persoas non visten como o evento esix\u00eda, son feas.\nComo remate de todo isto, os protagonistas acaban \u00abvencidos da vida\u00bb. A pesar de ser isto referido no final do libro, p\u00f3dese ver que a\u00ednda hai algunha esperanza impl\u00edcita nas pasaxes en que Carlos da Maia e Jo\u00e3o da Ega din que o apetito humano \u00e9 a causa de todos os seus problemas e que polo tanto nunca m\u00e1is ter\u00e1n apetitos, mais seguidamente din que lles est\u00e1 apetecendo un \"prato de chourizo con ervellas\", ou cando din que a pr\u00e9sa non leva a nada e que a vida debe ser levada con calma, pero comezan a correr para apa\u00f1ar o americano (tranv\u00eda).\nM\u00e1is que cr\u00edtica de costumes, a novela m\u00f3stranos un pa\u00eds -sobre todo Lisboa- que se disolve, incapaz de se rexenerar.\nCando o autor escribe m\u00e1is tarde \"A Cidade e as Serras,\" exp\u00f3n unha actitude moito m\u00e1is construtiva: o protagonista rexen\u00e9rase pola descuberta das ra\u00edces rurais ancestrais non atinxidas pola degradaci\u00f3n da civilizaci\u00f3n, nun movemento inverso ao que predomina n\u2019\"Os Maias\".\nO papel das mulleres na obra.\nNon s\u00f3 n\"'Os Maias\", tam\u00e9n noutros libros de E\u00e7a de Queir\u00f3s, como \"O Primo Bas\u00edlio\" e \"O Crime do Padre Amaro\", os personaxes femininos representan o pecado da luxuria, da perdici\u00f3n. Os historiadores tentan explicar este feito con base no rexeitamento materno que E\u00e7a sufriu.\nE\u00e7a naceu fillo dunha relaci\u00f3n non marital. A\u00ednda que despois os seus pais casaron e tiveron m\u00e1is fillos, nunca chegaron a reco\u00f1ecelo como fillo. E\u00e7a foi criado coa avoa, despois cunha ama e m\u00e1is tarde nun colexio. Os historiadores tentan establecer un paralelo entre o que a nai de E\u00e7a representou para el e a caracterizaci\u00f3n das mulleres na s\u00faa obra.\n\"N'Os Maias\", varias mulleres te\u00f1en relaci\u00f3ns amorosas f\u00f3ra do casamento. A primeira \u00e9 Mar\u00eda Monforte, a \"Negreira\", que foxe co napolitano Tancredo, levando consigo a filla e orixinando a intriga principal. Raquel Cohen non resiste aos encantos de Ega, e fanse amantes, mesmo estando casada. O mesmo acontece entre Carlos da Maia e condesa de Gouvarinho. Mar\u00eda Eduarda non estaba casada, mais pres\u00e9ntase en Lisboa co apelido do acompa\u00f1ante, ao paso que toda a sociedade lisboeta pensa que \u00e9 o seu marido. A\u00ednda as\u00ed (e, aos ollos de Carlos, casada) env\u00f3lvese nun romance con Carlos, que os leva a cometer o incesto.\nTodas son caracterizadas como seres fr\u00edvolos e envoltas nun ambiente de insatisfacci\u00f3n [Mar\u00eda Monforte (casada con Pedro da Maia), a Gouvarinho e Raquel Cohen] e mesmo de degradaci\u00f3n (imaxe que \u00e9 dada de Mar\u00eda Monforte no seu apartamento de Par\u00eds).\nAo paso que Mar\u00eda Monforte e Mar\u00eda Eduarda se insiren nas tramas secundaria e principal, respectivamente, as d\u00faas outras personaxes son personaxes-tipo, que caracterizan a sociedade e os costumes da \u00e9poca."}
{"id": "154956", "revid": "89787", "url": "https://gl.wikipedia.org/wiki?curid=154956", "title": "Torneo das Seis Naci\u00f3ns 2009", "text": "O Torneo das Seis Naci\u00f3ns 2009, co\u00f1ecido como 2009 RBS 6 Nations polo patrocinio do Royal Bank of Scotland, foi a edici\u00f3n do ano 2009 do Torneo das Seis Naci\u00f3ns de rugby e a d\u00e9cima edici\u00f3n da competici\u00f3n co sistema actual de seis naci\u00f3ns participantes no mesmo. Inclu\u00edndo os torneos precedentes \"Home Nations\" e o Torneo das Cinco Naci\u00f3ns, esta foi a edici\u00f3n 115 do torneo entre as mellores selecci\u00f3ns do Hemisferio Norte. A competici\u00f3n comezou o 7 de febreiro co partido entre Inglaterra e Italia disputado en Londres e rematou o 21 de marzo co partido entre Gales e Irlanda en Cardiff.\nNo torneo participaron Inglaterra, Francia, Irlanda, Italia, Escocia e Gales. O equipo campi\u00f3n foi Irlanda, que obtivo o segundo Grand Slam da s\u00faa historia, logro que non consegu\u00eda dende 1948, al\u00e9n da s\u00faa d\u00e9cima Tripla Coroa, ao derrotar a Inglaterra, Gales e Escocia no torneo e o seu oitavo Millennium Trophy tras derrotar a Inglaterra. Por outra banda, Inglaterra alzouse coa Calcutta Cup logo de ga\u00f1ar a Escocia, o que supuxo o seu t\u00edtulo n\u00famero 63.\nParticipantes.\nOs equipos participantes foron:\nResultados.\n3\u00aa semana.\n\"Irlanda ga\u00f1ou o Millennium Trophy.\"\n4\u00aa semana.\n\"Irlanda ga\u00f1ou o Centenary Quaich.\"\n5\u00aa semana.\n\"Francia ga\u00f1ou o Giuseppe Garibaldi Trophy.\"\n\"Inglaterra ga\u00f1ou a 121\u00ba Calcutta Cup.\"\n\"Irlanda ga\u00f1ou o Grand Slam.\""}
{"id": "154959", "revid": "98629", "url": "https://gl.wikipedia.org/wiki?curid=154959", "title": "Brendan O'Brien", "text": "Brendan O\u2019Brien, nado o 23 de xu\u00f1o de 1960 en Atlanta, Xeorxia, \u00e9 un produtor discogr\u00e1fico, enxe\u00f1eiro de son e m\u00fasico estadounidense.\nTraxectoria.\nAos 14 anos O'Brien tocaba a guitarra na banda de versi\u00f3ns de Pranks, baseada en Atlanta. A finais dos 70 pasou a formar parte do grupo Samurai Catfish. Nos 80 traballou no estudio con moitos artistas locais, inclu\u00edndo Indigo Girls e The Downtown Executives, e tocou o baixo con The Georgia Satellites durante un curto per\u00edodo de tempo. A s\u00faa carreira no estudio conseguiu un impulso importante co \u00e9xito do primeiro \u00e1lbum dos Black Crowes, \"Shake Your Money Maker\", no cal foi t\u00e9cnico ademais de tocar a guitarra e o baixo nel.\nXunto coa s\u00faa muller Robin e as s\u00faas tres irm\u00e1s Jackie, Allie e Hannah, O'Brien deixou Atlanta a principios dos 90 para continuar a s\u00faa carreira nos \u00c1nxeles. Comezou a traballar en Geffen Records baixo as ordes de Rick Rubin, producindo a bandas coma Stone Temple Pilots e Pearl Jam.\nA mediados da d\u00e9cada converteuse no vicepresidente de Epic Records. Ga\u00f1ou dous premios Grammy e ata a data, catorce dos \u00e1lbums producidos por el acadaron o n\u00famero 1 nas listas \"Billboard Hot 200 Charts\"."}
{"id": "154960", "revid": "1131", "url": "https://gl.wikipedia.org/wiki?curid=154960", "title": "Millennium Trophy", "text": "O Millennium Trophy (en irland\u00e9s Corn an Mh\u00edlaoise) \u00e9 un trofeo de rugby disputado polas selecci\u00f3ns de Irlanda e Inglaterra como parte do Torneo das Seis Naci\u00f3ns. A primeira vez que se disputou foi en 1988 baixo o marco das celebraci\u00f3ns do milenio da capital irlandesa. O trofeo ten forma da casco viquingo e \u00e9 doado por Digital. O actual campi\u00f3n \u00e9 Irlanda, logo de ga\u00f1ar no Torneo das Seis Naci\u00f3ns 2010 por 20 a 16 a Inglaterra o 27 de febreiro de 2010 no estadio londiniense de Twickenham.\nResultados.\nEste foi o \u00fanico partido do Millennium Trophy que non formou parte do Cinco/Seis Naci\u00f3ns. "}
{"id": "154964", "revid": "51526", "url": "https://gl.wikipedia.org/wiki?curid=154964", "title": "Fuentealbilla", "text": "Fuentealbilla \u00e9 un concello da provincia de Albacete, na comunidade aut\u00f3noma de Castela-A Mancha. At\u00f3pase ao nordeste da provincia e a 43\u00a0km da capital, Albacete. En 2009 ti\u00f1a 2.071 habitantes, segundo datos do INE. Comprende as pedan\u00edas de Bormate e Campoalbillo.\nHistoria.\nForon famosas as s\u00faas salinas, explotadas desde a \u00e9poca romana e que funcionaron ata a d\u00e9cada de 1990. Da \u00e9poca romana cons\u00e9rvase unha cisterna do s\u00e9culo III aC.\nTam\u00e9n no ano 2008 foi achada unha cabeza romana no medio do campo, mentres un agricultor pasaba o seu arado atopouse con ela. En cumprimento da Lei de Patrimonio esta foi entregada ao Museo Arqueol\u00f3xico de Albacete onde foi limpada e estase procedendo ao seu estudo para determinar a s\u00faa antig\u00fcidade, a\u00ednda que se estima que foi tallada hai uns 17 s\u00e9culos aproximadamente."}
{"id": "154965", "revid": "5863", "url": "https://gl.wikipedia.org/wiki?curid=154965", "title": "Monumento \u00e1 mari\u00f1a universal", "text": "O Monumento \u00e1 mari\u00f1a universal \u00e9 un monumento adicado \u00f3s mari\u00f1eiros mortos no mar, situado no cumio da pen\u00ednsula de Monteferro, na parroquia de Panx\u00f3n, no concello de Nigr\u00e1n.\nDescrici\u00f3n.\nEst\u00e1 feito de bloques de granito e mide 25 metros de altura. Asemella forma de pir\u00e1mide de chanzos, truncada, de planta cadrada. Conta con cheminea interior. Preto do cumio ten catro coroas de bronce. Diante, enriba da porta e da inscrici\u00f3n \"SALVE REGINA MARIUM\", unha figura da virxe do Carme, patroa dos mari\u00f1eiros, co neno Xes\u00fas e sobre eles unha grande cruz de pedra. En cadans\u00faa das outras caras mostra unha grande placa de m\u00e1rmore coas seguintes inscrici\u00f3ns:\nConstruci\u00f3n.\n\u00c9 obra do arquitecto vigu\u00e9s Manuel G\u00f3mez Rom\u00e1n. Foi constru\u00eddo por subscrici\u00f3n popular en 1913 e inaugurado en 1924 por Miguel Primo de Rivera."}
{"id": "154966", "revid": "1131", "url": "https://gl.wikipedia.org/wiki?curid=154966", "title": "La Pobla de Segur", "text": "La Pobla de Segur \u00e9 un concello da provincia de Lleida, en Catalu\u00f1a, pertencente \u00e1 comarca de Pallars Juss\u00e0. A poboaci\u00f3n est\u00e1 dividida polo r\u00edo Flamisell, que separa os seus dous n\u00facleos m\u00e1is importantes.\nEconom\u00eda.\nA s\u00faa riqueza e forma de vida consiste nos seus comercios e establecementos, as\u00ed como na industria, a agricultura e a gander\u00eda."}
{"id": "154967", "revid": "7596", "url": "https://gl.wikipedia.org/wiki?curid=154967", "title": "Arguinegu\u00edn", "text": "Arguinegu\u00edn \u00e9 unha localidade da costa sur de Gran Canaria, en Espa\u00f1a. Pertence ao concello de Mog\u00e1n e est\u00e1 situada ao suroeste das Palmas de Gran Canaria.\nEtimolox\u00eda.\nO nome de Arguinegu\u00edn data de 1492 aproximadamente, cando Cristovo Col\u00f3n ti\u00f1a o prop\u00f3sito de descubrir as indias, pero descubriu Am\u00e9rica. Cristovo Col\u00f3n levaba nos seus barcos mari\u00f1eiros procedentes do norte de Espa\u00f1a.\nO nome de Arguinegu\u00edn v\u00e9n do \u00e9uscaro \"Argin-Egin\" que significa \"D\u00e1me a luz\".\nDemograf\u00eda.\nSegundo o censo do INE en 2010, Arguinegu\u00edn ti\u00f1a unha poboaci\u00f3n de 2.676 habitantes (1.424 homes e 1.252 mulleres).\nTurismo.\nArguinegu\u00edn \u00e9 un lugar tur\u00edstico, que pos\u00fae unha extensa praia e un importante porto pesqueiro, onde se concentra a maior confrar\u00eda de pescadores da illa de Gran Canaria.\nAdemais da praia, outro atractivo tur\u00edstico \u00e9 o Barranco de Arguinegu\u00edn, onde atopamos toda clase de froitos tropicais. Cabe destacar tam\u00e9n os seus numerosos xard\u00edns e parques, as\u00ed como outras obras arquitect\u00f3nicas, a maior\u00eda inauguradas nos \u00faltimos anos debido ao aumento do turismo.\nNa vila p\u00f3dense realizar moitos deportes acu\u00e1ticos como submarinismo ou surf."}
{"id": "154970", "revid": "1131", "url": "https://gl.wikipedia.org/wiki?curid=154970", "title": "Teberga", "text": "Teberga (en castel\u00e1n: \"Teverga\") \u00e9 un concello do sur do Principado de Asturias, en Espa\u00f1a.\nLimita ao norte con Belmonte de Miranda, Grau, Yernes y Tameza e Proaza; ao sur coa provincia de Le\u00f3n, ao oeste con Somiedo e ao leste con Quir\u00f3s e Proaza.\nAntigo concello mineiro, actualmente basea a s\u00faa econom\u00eda na agricultura e no emerxente turismo, sobre todo coa recente inauguraci\u00f3n do Parque da Prehistoria en terras teverganas. Na s\u00faa accidentada xeograf\u00eda destacan a pena Sobia cunhas impresionantes paredes verticais de pedra calcaria e o \"Cam\u00edn Real del Puerto de la Mesa\".\nParroquias.\nO concello de Teberga est\u00e1 dividido en 13 parroquias:\nSitios de interese.\nColexiata de San Pedro.\nDentro de todas as obras arquitect\u00f3nicas do concello, a de maior repercusi\u00f3n \u00e9 a antiga Colexiata de San Pedro de Teberga. Foi constru\u00edda antes do ano 1096, e o seu estilo pertence a unha etapa de transici\u00f3n entre o ramirense e o rom\u00e1nico de Castela. Pos\u00fae un gran patio central, a cuxos lados podemos divisar a casa abacial, a igrexa parroquial, a sancrist\u00eda e sobre esta a sala capitular. A fachada presenta unha torre campanario cun reloxo. A s\u00faa construci\u00f3n est\u00e1 realizada en canter\u00eda, e no seu interior g\u00e1rdanse embalsamados os corpos de Pedro Analso de Miranda, Abade da Colexiata e do seu pai o Primeiro Marqu\u00e9s de Valdecarzana. Tam\u00e9n sobresae a s\u00faa escultura cun importante conxunto de modill\u00f3ns e unha fermosa decoraci\u00f3n de capiteis.\nParque da Prehistoria.\nO parque da prehistoria de Teberga est\u00e1 situado \u00e1 entrada da localidade asturiana de San Salvador de Alesga no concello de Teberga.\nEste parque inaugurado o 24 de marzo de 2007 \u00e9 unha representaci\u00f3n das covas m\u00e1is famosas de arte rupestre do mundo, centrado sobre todo no arco atl\u00e1ntico. Est\u00e1n representadas Altamira, Covalanas, Lascaux, Niaux, Chauvet, Tito Bustillo, Candamo, Covaciella e Llon\u00edn.\nO parque pos\u00fae d\u00faas \u00e1reas expositivas: A galer\u00eda e a Cova de Cuevas. Ambas as instalaci\u00f3ns, as\u00ed como a zona de servizos, que consta de cafeter\u00eda e tenda, est\u00e1n integradas na paisaxe natural e delas s\u00f3 sobresaen no relevo as entradas, quedando o resto de cada unha das instalaci\u00f3ns baixo terra.\nEste Parque da Prehistoria de Teberga, representa xunto ao Museo Jur\u00e1sico de Asturias (MUJA) o expo\u00f1ente dos novos museos asturianos: modernos, interactivos, din\u00e1micos, enmarcados en paraxes rurais de gran beleza natural, con facilidade de accesos e instalaci\u00f3ns suficientes para responderen \u00e1s necesidades dos visitantes."}
{"id": "154972", "revid": "10599", "url": "https://gl.wikipedia.org/wiki?curid=154972", "title": "Ayegui", "text": ""}
{"id": "154975", "revid": "5863", "url": "https://gl.wikipedia.org/wiki?curid=154975", "title": "Malibu (canci\u00f3n de Hole)", "text": "Malibu \u00e9 o d\u00e9cimo primeiro sinxelo da banda estadounidense de rock alternativo Hole, editado en novembro de 1998 como parte do seu \u00e1lbum \"Celebrity Skin\". A canci\u00f3n foi composta pola vocalista e guitarrista Courtney Love, o guitarrista Eric Erlandson, e o l\u00edder de The Smashing Pumpkins Billy Corgan, que tam\u00e9n contribu\u00edu con outros temas do \u00e1lbum.\nListaxe de canci\u00f3ns.\nEdici\u00f3n australiana e estadounidense\nEdici\u00f3n brit\u00e1nica\nCD promocional estadounidense "}
{"id": "154976", "revid": "89787", "url": "https://gl.wikipedia.org/wiki?curid=154976", "title": "Cruz Azul", "text": " \nO Club Deportivo, Social, y Cultural Cruz Azul, co\u00f1ecido como Cruz Azul, \u00e9 un club de f\u00fatbol de Cidade de M\u00e9xico. Compite na Primeira Divisi\u00f3n de M\u00e9xico."}
{"id": "154980", "revid": "88215", "url": "https://gl.wikipedia.org/wiki?curid=154980", "title": "League of Ireland Premier Division", "text": "A League of Ireland Premier Division (en irland\u00e9s Pr\u00edomhroinn Sraith na h\u00c9ireann) \u00e9 a m\u00e1xima competici\u00f3n nacional de f\u00fatbol de Irlanda. Esta divisi\u00f3n foi creada en 1985 como resultado da divisi\u00f3n da League of Ireland en d\u00faas divisi\u00f3ns, cre\u00e1ndose tam\u00e9n a League of Ireland First Division. No 2009, a FAI rexeitou as propostas dos clubs de reagrupar as d\u00faas divisi\u00f3ns e restaurar a estrutura orixinal da League of Ireland.\nNotas.\n(*) A League of Ireland foi fundada en 1921. A liga dividiuse en d\u00faas divisi\u00f3ns en 1985, cre\u00e1ndose a League of Ireland Premier Division e a League of Ireland First Division. Polo tanto, os campi\u00f3ns da Premier Division, tendo rematado na cabeza da m\u00e1xima categor\u00eda da League of Ireland, son considerados os campi\u00f3ns da League of Ireland."}
{"id": "154985", "revid": "12452", "url": "https://gl.wikipedia.org/wiki?curid=154985", "title": "Confederation of African Football", "text": ""}
{"id": "154987", "revid": "17467", "url": "https://gl.wikipedia.org/wiki?curid=154987", "title": "Eurocopa de f\u00fatbol Espa\u00f1a 1964", "text": ""}
{"id": "154988", "revid": "5132", "url": "https://gl.wikipedia.org/wiki?curid=154988", "title": "Sir Bobby Charlton", "text": ""}
{"id": "154989", "revid": "5132", "url": "https://gl.wikipedia.org/wiki?curid=154989", "title": "Eurocopas de F\u00fatbol", "text": ""}
{"id": "154990", "revid": "17467", "url": "https://gl.wikipedia.org/wiki?curid=154990", "title": "Eurocopa de f\u00fatbol de 1960", "text": ""}
{"id": "154991", "revid": "17467", "url": "https://gl.wikipedia.org/wiki?curid=154991", "title": "Eurocopa de f\u00fatbol de 2004", "text": ""}
{"id": "154992", "revid": "17467", "url": "https://gl.wikipedia.org/wiki?curid=154992", "title": "Eurocopa de f\u00fatbol de 2008", "text": ""}
{"id": "154998", "revid": "81969", "url": "https://gl.wikipedia.org/wiki?curid=154998", "title": "Shamrock Rovers F.C.", "text": "O Shamrock Rovers Football Club (en irland\u00e9s Cumann Peile Ruagair\u00ed na Seamr\u00f3ige) \u00e9 un club de f\u00fatbol da cidade de Dubl\u00edn, Irlanda. Actualmente compite na FAI Premier Division, a m\u00e1xima categor\u00eda do f\u00fatbol irland\u00e9s e xoga os seus partidos como local dende o 2009 no Tallaght Stadium, cunha capacidade para 5.700 espectadores.\nHistoria.\nO club foi fundado en 1901 (a pesar de que algunhas fontes estiman a mesma en 1899) en Ringsend. O seu nome deriva da avenida Shamrock de Ringsend. Dende os anos '20 ata 1987, o Shamrock xogou os seus partidos en Glenmalure Park, en Milltown. Ese ano, o estadio foi vendido e o equipo non tivo campo propio en 22 anos, cando se inaugurou o Tallaght Stadium. O equipo xogou en Ballsbridge entre 1990 e 1996."}
{"id": "154999", "revid": "1610626", "url": "https://gl.wikipedia.org/wiki?curid=154999", "title": "FAI Premier Division", "text": ""}
{"id": "155001", "revid": "81969", "url": "https://gl.wikipedia.org/wiki?curid=155001", "title": "Sligo Rovers F.C.", "text": "O Sligo Rovers \u00e9 un club de f\u00fatbol irland\u00e9s da cidade de Sligo, no condado de Sligo que compite na League of Ireland Premier Division, a m\u00e1xima categor\u00eda do f\u00fatbol en Irlanda. Xoga os seus partidos como local no estadio de Showgrounds, cunha capacidade para 5500 espectadores.\nHistoria.\nO club foi fundado o 17 de setembro de 1928 como resultado da fusi\u00f3n de dous clubs j\u00fanior locais, o Sligo Town e o Sligo Blues. O primeiro partido do equipo tivo lugar o 23 de setembro de 1928, no que obtiveron a vitoria fronte ao Ballyshannon o 23 de setembro de 1928. O seu primeiro t\u00edtulo foi a liga da tempada 1936-37, t\u00edtulo que repetir\u00eda na tempada 1976-77."}
{"id": "155002", "revid": "2338", "url": "https://gl.wikipedia.org/wiki?curid=155002", "title": "Cantari\u00f1a", "text": ""}
{"id": "155003", "revid": "17467", "url": "https://gl.wikipedia.org/wiki?curid=155003", "title": "Eurocopa de 1960", "text": ""}
{"id": "155018", "revid": "1987", "url": "https://gl.wikipedia.org/wiki?curid=155018", "title": "Bartolomeo Platina", "text": "Bartolomeo Sacchi, co\u00f1ecido coma \u00abBartolomeo Platina\u00bb \"(il Platina)\"; nado en 1421 en Piadena, Cremona (de onde o nome latino, Platina, \u00e9 a fonte do seu alcume) e finado en Roma o 21 de setembro de 1481, foi un humanista, escritor e gastr\u00f3nomo do renacemento italiano.\nTraxectoria.\nDe mozo, comezou a carreira militar, mais cambiou moi cedo cara as humanidades, sendo o seu mestre Vittorino da Feltre.\nComezou a s\u00faa carreira no 1453 como preceptor dos fillos de Lu\u00eds II Gonzaga. No 1457 trasladouse a Florencia para seguir os cursos de Xo\u00e1n Argyropoulos e trabou amizade cos humanistas da cidade, sendo mestre na casa dos Medicis.\nNon foi s\u00f3 un educador, sen\u00f3n uns dos humanistas do renacemento, estudando a literatura e as tradici\u00f3ns. A fins de 1461 marchou a Roma, ao servizo do cardeal Francesco Gonzaga como secretario, mudando ao servizo dos Papas P\u00edo II e Paulo II cun \u00e9xito moderado: en 1467 foi encadeado e torturado baixo a acusaci\u00f3n de complot contra o Papa e por riba, ser de ideas pag\u00e1ns. Para vingarse, describiu moi desfavorablemente a Paulo II na biograf\u00eda que lle escribiu dez anos despois.\nAbsolto no xu\u00edzo a comezos do ano 1469, volveulle a sorrir a sorte no pontificado de Sisto IV, quen o nomeou director da Biblioteca Vaticana no 1478, onde escribiu \"Liber de Vita Christi Pontificum\", escolma de biograf\u00edas dos Papas ata o seu tempo. \u00c1 vez, publicou varios libros: \"De principe\", \"De vera nobilitate\" e \"De falso et vero et bono\".\nMais a s\u00faa obra principal \u00e9 \"De honesta voluptate valetudine\", un breve tratado de coci\u00f1a. Imprimiuse por vez primeira en Roma por Han, de xeito an\u00f3nimo e sen notas tipogr\u00e1ficas e, pouco despois en Venecia, \"(Platine de honesta voluptate et valetudine, Venetiis: Laurentius de Aquila, 1475)\", coas indicaci\u00f3ns e notas do autor. A edici\u00f3n m\u00e1is correcta e a m\u00e1is antiga, segundo o italianista Emilio Faccioli \u00e9 a publicada en Cividale del Friuli no 1480, primeira impresi\u00f3n de Gerardo da Fiandra en Friuli. Neste libro, Platina traduce ao lat\u00edn todas as receitas, orixinalmente feitas en vern\u00e1culo polo Mestre Martino, que foi o coci\u00f1eiro m\u00e1is famoso do s\u00e9culo XV.\nComo prefecto da Biblioteca do Vaticano, nunha carta de 1481, pouco antes da s\u00faa morte, recomenda ao escultor Andrea Bregno a Lourenzo de Medici co gallo de que poida transportar a trav\u00e9s do territorio de Florencia ata Siena bloques de m\u00e1rmore para a capela como lle ordenara o cardeal de Siena. De feito, entre 1481 e 1485, traballou Bregno na Capela Piccolomini no altar maior na honra de Enea Silvio Piccolomini (P\u00edo II), onde firmou \u00abOpus Andreae Mediolanensis MCCCCLXXXV\u00bb no nome do cardeal Francesco Todeschini Piccolomini, de seguido elixido Papa co nome de P\u00edo III."}
{"id": "155019", "revid": "5863", "url": "https://gl.wikipedia.org/wiki?curid=155019", "title": "Nosa Se\u00f1ora do Monte Carmelo", "text": "Nosa Se\u00f1ora de Monte Carmelo, referida comunmente e m\u00e1is co\u00f1ecida como Virxe do Carme, \u00e9 unha das diversas advocaci\u00f3ns da Virxe Mar\u00eda.\nHistoria e caracter\u00edsticas.\nA s\u00faa denominaci\u00f3n procede do chamado Monte Carmelo, en Israel, un nome que deriva da palabra \"Karmel\" ou \"Al-Karem\" e que se poder\u00eda traducir como \"xard\u00edn\". A relaci\u00f3n co lugar procede de que uns seguidores do profeta El\u00edas acamparon al\u00ed, foi unha aparici\u00f3n axudoulles a decidir o seu rumbo e tras disto declar\u00e1rona a s\u00faa padroeira. Repres\u00e9ntase co neno Xes\u00fas no seu colo \u00e1 dereita, e con cadanseus dous escapularios.\nEn Espa\u00f1a \u00e9 patroa do mar e da Armada Espa\u00f1ola, e en Colombia das Forzas Armadas, a Polic\u00eda e os Bombeiros. Esta advocaci\u00f3n d\u00e1 nome a todas aquelas persoas que se chaman Carme, Carmela ou Carmelo, celebrando a s\u00faa onom\u00e1stica o d\u00eda da festa da virxe, o 16 de xullo.\nExisten hoxe en activo ordes carmelitas repartidas por todo o mundo, masculinas e femininas, as cales viran \u00f3 redor desta figura mariana.\nO nome de Carme \u00e9 un dos m\u00e1is populares en Galicia."}
{"id": "155020", "revid": "5863", "url": "https://gl.wikipedia.org/wiki?curid=155020", "title": "Escola Naval Militar", "text": ""}
{"id": "155025", "revid": "5749", "url": "https://gl.wikipedia.org/wiki?curid=155025", "title": "Bartolomeo Sacchi", "text": ""}
{"id": "155030", "revid": "17467", "url": "https://gl.wikipedia.org/wiki?curid=155030", "title": "Copa Mundial de F\u00fatbol de 1974", "text": ""}
{"id": "155031", "revid": "17467", "url": "https://gl.wikipedia.org/wiki?curid=155031", "title": "Copa Mundial de F\u00fatbol de 1978", "text": ""}
{"id": "155032", "revid": "17467", "url": "https://gl.wikipedia.org/wiki?curid=155032", "title": "Eurocopa 1988", "text": ""}
{"id": "155033", "revid": "89787", "url": "https://gl.wikipedia.org/wiki?curid=155033", "title": "Selecci\u00f3n de f\u00fatbol dos Pa\u00edses Baixos", "text": "A Selecci\u00f3n de f\u00fatbol dos Pa\u00edses Baixos, a mi\u00fado citada erroneamente como a Selecci\u00f3n de f\u00fatbol de Holanda, \u00e9 o equipo representativo do pa\u00eds nas competici\u00f3ns oficiais. A s\u00faa organizaci\u00f3n est\u00e1 a cargo da Real Federaci\u00f3n de F\u00fatbol dos Pa\u00edses Baixos \"(Koninklijke Nederlandse Voetbal Bond)\", pertencente \u00e1 UEFA.\nA selecci\u00f3n de f\u00fatbol dos Pa\u00edses Baixos \u00e9 un dos equipos m\u00e1is importantes do mundo. A\u00ednda que nunca ga\u00f1ou a Copa Mundial de F\u00fatbol, estivo presente en tres finais deste torneo, en 1974, en 1978 e en 2010. Tam\u00e9n alcanzou o t\u00edtulo da Eurocopa, en 1988. Na d\u00e9cada de 1970 recibiu o alcume de \"A Laranxa Mec\u00e1nica\" debido ao excelente nivel de xogo alcanzado naqueles anos, cando conseguiu chegar \u00e1s d\u00faas finais do Mundial.\nHistoria.\nInicios.\nA selecci\u00f3n neerlandesa xogou o seu primeiro partido internacional en Antuerpen ante B\u00e9lxica, o 30 de abril de 1905. O partido terminou con vitoria neerlandesa por 4-1, grazas aos catro goles anotados por Eddy de Neve. De Neve marcou na s\u00faa carreira internacional seis goles en s\u00f3 tres partidos. A\u00ednda que tecnicamente, o xogador disputara antes catro partidos cun equipo seleccionado por Cees van Hasselt, que tam\u00e9n adestrou ao equipo nacional ante B\u00e9lxica e durante o seguintes tres anos.\nDevanditos partidos non foron contabilizados pola KNVB debido \u00e1 ausencia dunha federaci\u00f3n para a organizaci\u00f3n, que apareceu durante 1904, a F\u00e9d\u00e9ration internationale de football association. Estes catro partidos non oficiais foron xogados ante un seleccionado non oficial de Inglaterra anualmente dende 1901 at\u00e9 1904.\nXogos Ol\u00edmpicos.\nDende a fundaci\u00f3n da FIFA en 1904, exp\u00faxose a posibilidade de realizar un torneo a nivel mundial; con todo, a recentemente formada organizaci\u00f3n non contaba cos recursos e a infraestrutura necesaria para semellante evento. As\u00ed, pediron apoio ao Comit\u00e9 Ol\u00edmpico Internacional, o que en 1906 aceptou a inclusi\u00f3n do f\u00fatbol nos seus eventos deportivos. En 1908 celebrouse por primeira vez un torneo de f\u00fatbol oficial nos Xogos Ol\u00edmpicos. Na devandita edici\u00f3n os Pa\u00edses Baixos enfront\u00e1ronse nos cuartos de final a Hungr\u00eda, mais estes non se presentaron alegando problemas econ\u00f3micos. En semifinais enfront\u00e1ronse \u00e1 selecci\u00f3n do Reino Unido e foron derrotados por 4-0, a\u00ednda que venceron o partido polo terceiro e cuarto posto a Suecia por 2-0. Os dous primeiros goles na historia ol\u00edmpica foron de Jops Reeman e Edu Snethlage.\nNa seguinte edici\u00f3n dos Xogos Ol\u00edmpicos en Estocolmo volv\u00e9ronse a enfrontar a Suecia o 29 de xu\u00f1o no Estadio Ol\u00edmpico de Estocolmo sendo a vitoria para os neerlandeses tras unha pr\u00f3rroga por 4-3. Ao d\u00eda seguinte enfront\u00e1ronse a Austria e volveron vencer por 3-1 a\u00ednda que foron derrotados nas semifinais por 4-1 ante Dinamarca o 2 de xullo. No partido pola medalla de bronce venceron a Finlandia por 9-0, en partido xogado o 4 de xullo no estadio R\u00e5sunda. Jan Vos foi o terceiro m\u00e1ximo goleador do torneo con 8 goles, destacando os cinco que anotou na loita pola medalla de bronce.\nNos Xogos Ol\u00edmpicos de Antuerpen 1920 disputaron a primeira rolda do torneo ante Luxemburgo o 28 de agosto e venceron por 3-0. Nos cuartos de final volveron enfrontarse a Suecia e unha vez m\u00e1is venceron na pr\u00f3rroga por 5-4. Con todo, unha vez m\u00e1is foron eliminados nas semifinais, nesta ocasi\u00f3n ante B\u00e9lxica por 3-0, o 31 de agosto. O partido de consolaci\u00f3n deb\u00eda enfrontar aos Pa\u00edses Baixos ante pero finalmente e por problemas na final o ga\u00f1ador do partido entre os Pa\u00edses Baixos e ser\u00eda a medalla de prata. Espa\u00f1a ga\u00f1ou o partido e os Pa\u00edses Baixos adxudic\u00e1ronse a s\u00faa terceira medalla de bronce consecutiva despois do 3-1 final, o 5 de setembro.\nNos Xogos Ol\u00edmpicos de Par\u00eds 1924 o equipo comezou directamente na segunda rolda, onde se enfrontou a , \u00e1 que se impuxo por 6-0, o 27 de maio en Par\u00eds. Na seguinte rolda, os cuartos de final, enfront\u00e1ronse a Irlanda \u00e1 que tam\u00e9n venceron, despois da pr\u00f3rroga, por 2-1. Nas semifinais como pasara no tres ocasiones anteriores v\u00edronse superados polo Uruguai por 2-1 e tiveron que disputar o partido pola medalla de bronce. No devandito partido volv\u00e9ronse a enfrontar a Suecia, o 8 de xu\u00f1o, terminando o partido con empate a un gol, sendo necesario un partido de desempate que se adxudicou a selecci\u00f3n n\u00f3rdica por 3-1. O Congreso da FIFA realizouse en 1928 na cidade de \u00c1msterdan (coincidindo cos Xogos Ol\u00edmpicos de 1928 onde a selecci\u00f3n caera por 2-0 en primeira rolda ante a campioa ol\u00edmpica, Uruguai, decidindo a realizaci\u00f3n finalmente dun torneo especializado, para o cal deber\u00eda buscarse unha sede. Rapidamente, varios pa\u00edses europeos presentaron a s\u00faa candidatura (Italia, Hungr\u00eda, os Pa\u00edses Baixos, Espa\u00f1a e Suecia) xunto \u00e1 do Uruguai.\nAnos 30.\nAo ver que probablemente o torneo ser\u00eda adxudicado ao Uruguai, os candidatos europeos declinaron a s\u00faa candidatura favorecendo a Italia. Con todo, o discurso do delegado arxentino Adri\u00e1n B\u00e9ccar Varela promovendo a candidatura do seu pa\u00eds veci\u00f1o, obrigou ao retiro de Italia. As\u00ed, Uruguai foi elixida unanimemente como sede do torneo e os Pa\u00edses Baixos rexeitaron a s\u00faa presenza (xunto con varias selecci\u00f3ns europeas) debido aos altos custos que implicaba a viaxe a trav\u00e9s do Oc\u00e9ano Atl\u00e1ntico e a forte crise econ\u00f3mica que azoutara no \u00faltimo ano.\nNa Copa Mundial de F\u00fatbol de 1934, Benito Mussolini encargouse persoalmente de que Italia non s\u00f3 fose elixida sede sen\u00f3n que tam\u00e9n obtivese o t\u00edtulo. Os Pa\u00edses Baixos debutaron o 27 de maio de 1934 ante Su\u00edza e foron derrotados por 3-2. Os dous primeiros goles nunha Copa Mundial foron de Kick Smit e de Len Venche no estadio Giuseppe Meazza de Mil\u00e1n.\nDebido aos esforzos de varios franceses pola Copa Mundial da FIFA, como Jules Rimet, Henri Delauney ou Robert Gu\u00e9rin, a Copa Mundial de F\u00fatbol de 1938 disputouse en Francia. A clasificaci\u00f3n realizouse nun grupo de tres, no que estaban xunto a B\u00e9lxica e Luxemburgo, ante os que empatou (1-1) e ga\u00f1ou (4-0) respectivamente. Unha vez comezado o torneo disputaron a primeira fase ante Checoslovaquia no estadio Charles Argentin, perdendo por 3-0 e sendo eliminados.\nAnos 40, 50 e 60.\nEstas tres d\u00e9cadas estiveron marcadas pola segunda guerra mundial. As competici\u00f3ns par\u00e1ronse e as que continuaron fac\u00edano sen alg\u00fans pa\u00edses, que estaban minguados pola guerra. Os Xogos Ol\u00edmpicos por exemplo non se celebraron dende Berl\u00edn 1936, onde a selecci\u00f3n non se clasificou, at\u00e9 Londres 1948 onde s\u00f3 se chegou \u00e1 primeira fase. O 26 de xullo debutaron no torneo ga\u00f1ando a Irlanda por 3-1 na rolda preliminar, mais v\u00edronse superados na primeira rolda por Inglaterra, que ga\u00f1ou despois dunha pr\u00f3rroga por 4-3. Na seguinte edici\u00f3n, en Helsinqui 1952 foron derrotados por Brasil na fase preliminar (5-1), o 16 de xullo.\nA Copa Mundial non se volveu a celebrar at\u00e9 1950 e non tomaron parte nela. Xa en 1958 disputaron a clasificaci\u00f3n pero foron segundos do grupo 5, tras Austria que lles venceu nunha ocasi\u00f3n e na outra empataran. Na clasificaci\u00f3n de 1962 finalizaron en segundo lugar no grupo 4 tras , que non perdeu ning\u00fan partido e clasificouse con 7 puntos, polos 2 dos neerlandeses e 1 da selecci\u00f3n de Alema\u00f1a Democr\u00e1tica.En 1966, volveu ser eliminada dunha fase final da Copa Mundial, nesta ocasi\u00f3n tras ser terceira tras Su\u00edza (9 puntos) e Irlanda do Norte (8 puntos) e obter s\u00f3 6 puntos.\nA historia da Eurocopa, pola s\u00faa banda, rem\u00f3ntase ao ano 1927, onde o franc\u00e9s Henri Delaunay, secretario da Federaci\u00f3n Francesa de F\u00fatbol nese ent\u00f3n, formulou a idea dun campionato de naci\u00f3ns europeas. Moitas selecci\u00f3ns de f\u00fatbol non estaban de acordo coa idea e o torneo non se concretou at\u00e9 1957, ano en que se realizou o Congreso da UEFA. A primeira edici\u00f3n celebrouse en 1960, pero os Pa\u00edses Baixos non participaron. Na seguinte edici\u00f3n, no ano 1964 ga\u00f1aron na primeira rolda a Su\u00edza a dobre partido, por un global de 4-2. Na seguinte rolda, con todo, perderon ante Luxemburgo por un global de 3-2 e non conseguiron acceder \u00e1 fase final celebrada en Espa\u00f1a. En 1968 tampouco logrou clasificarse para a fase final debido a que unicamente puideron ga\u00f1ar 2 partidos e empatar outro, terminando en terceiro lugar no grupo 5, que se adxudicou Hungr\u00eda por diante de .\nAnos 70.\nDende o ano 1938, non se clasificaron para unha fase final dunha Copa Mundial, e era unha selecci\u00f3n menor que tampouco tivera bos resultados a nivel europeo. Con todo, comezaron a practicar un f\u00fatbol total como o despregado polos pioneiros do Ajax Amsterdam, liderados por Johan Cruyff. O adestrador era Rinus Michels e tras ser primeiros de grupo por diante de , e pasaron ao seguinte grupo. Al\u00ed enfront\u00e1ronse primeiro a , \u00e1 que ga\u00f1aron por 4-0, a Alema\u00f1a Democr\u00e1tica, \u00e1 que ga\u00f1aron por 2-0 e por \u00faltimo a Brasil, ante a que obtiveron o mesmo resultado. As\u00ed conseguiron alcanzar a final da Copa Mundial de F\u00fatbol de 1974, na cal foron vencidos polos anfitri\u00f3ns, Alema\u00f1a federal. Adiant\u00e1ronse cun gol de penalti que foi transformado por Johan Neeskens, pero outro penalti convertido por Paul Breitner e o definitivo gol de Gerd M\u00fcller deron o t\u00edtulo aos alem\u00e1ns. Con todo, Cruyff obtivo o galard\u00f3n como mellor futbolista do torneo.\nFinalizado o Mundial, a selecci\u00f3n debeu xogar a etapa clasificatoria do Campionato Europeo de 1976. O equipo neerland\u00e9s estaba encadrado dentro do grupo 5 xunto \u00e1s selecci\u00f3ns de , e . Finalmente quedou primeira do grupo con 4 vitorias, 2 derrotas e unha puntuaci\u00f3n final de 8 puntos. Xa na fase final enfront\u00e1ronse en cuartos de final \u00e1 selecci\u00f3n de B\u00e9lxica. O partido de ida xogouse o 25 de abril no estadio De Kuip e ga\u00f1aron por 5-0. O partido de volta xogouse no estadio Rei Baldu\u00edno en Bruxelas o 22 de maio, e concl\u00fao cun 1-2 a favor dos neerlandeses. En semifinais enfront\u00e1ronse contra a selecci\u00f3n de Checoslovaquia, que vi\u00f1a de ga\u00f1ar a , o 16 de xu\u00f1o no Maksimir Stadium de Zagreb. Os checoslovacos venceron por 3-1 na pr\u00f3rroga e os neerlandeses tiveron que conformarse co partido polo terceiro posto contra o equipo anfitri\u00f3n, , que vi\u00f1a de perder 2-4 fronte \u00e1 selecci\u00f3n de Alema\u00f1a federal. Este partido foi disputado o 19 de xu\u00f1o no Maksimir Stadium, e acabou cun tenteo de 3-2 a favor dos Pa\u00edses Baixos na pr\u00f3rroga.\nAo finalizar o mundial de 1974, Cruyff xa ameazara con non volver disputar outro mundial, pois non estaba de acordo coas concentraci\u00f3ns \u00e1s que obrigaba a Federaci\u00f3n dos Pa\u00edses Baixos. A isto sumouse a situaci\u00f3n pol\u00edtica da Arxentina no momento da disputa do mundial de 1978, con graves e sistem\u00e1ticas violaci\u00f3ns aos dereitos humanos que realizaba a ditadura imperante, por medo a un posible secuestro e por non chegar a un acordo econ\u00f3mico coa firma deportiva Adidas para levar o tres tiras da marca na camiseta da Selecci\u00f3n. No Mundial anterior Cruyff xa tivo problemas e vestiu unha camiseta con d\u00faas raias da marca que o patrocinaba, Puma, ao contrario que o resto de compa\u00f1eiros que luciron o tres raias de Adidas.\nNa Copa Mundial de F\u00fatbol de 1978 ga\u00f1aron por 3-0 a , empataron ante a 0 e perderon por 3-2 ante , para pasar como segundos de grupo tras os peruanos. Na segunda fase ga\u00f1aron por 5-1 a , empataron a 2 goles ante Alema\u00f1a Federal e venceron no \u00faltimo partido de grupo a Italia por 2-1. Xa na final enfront\u00e1ronse aos anfitri\u00f3ns, Arxentina. Tras o primeiro gol de Mario Kempes, os neerlandeses comezaron a meter presi\u00f3n, pero Ubaldo Fillol parou todo at\u00e9 oito minutos antes de terminar cando Dick Nanninga anotou. Cando quedaba un minuto Rob Rensenbrink deu ao pau e terminaron perdendo por 3-1 despois dunha pr\u00f3rroga na que anotaron Daniel Bertoni e o m\u00e1ximo goleador do torneo, Mario Kempes.\nAnos 80.\nA comezos da d\u00e9cada, clasific\u00e1ronse para a Eurocopa 1980 onde non puideron pasar da primeira rolda. Foron encadrados no grupo A, onde ga\u00f1aron a , perderon ante Alema\u00f1a Federal e empataron ante Checoslovaquia cos que empataron a puntos, pero con peor diferenza de goles. Kees Kist foi con dous goles o segundo m\u00e1ximo goleador do torneo s\u00f3 por detr\u00e1s de Klaus Allofs con tres.\nNos seguintes grandes torneos, na Copa Mundial de F\u00fatbol de 1982, a Eurocopa 1984 e a Copa Mundial de F\u00fatbol de 1986 foi a\u00ednda peor, xa que non conseguiron a clasificaci\u00f3n. En 1982, estiveron encadrados no grupo 2 xunto a B\u00e9lxica (11 puntos), Francia (10 puntos), Irlanda (10 puntos) e (0 puntos) sendo finalmente cuartos con 9 puntos, despois de ser derrotados no \u00faltimo partido por Francia (2-0), o 18 de novembro de 1981. En 1984, foron segundos de grupo empatados con Espa\u00f1a a 13 puntos pero con peor diferenza de goles, despois de que no \u00faltimo partido Espa\u00f1a ga\u00f1ase por 12-1 a . En 1986, tras ser segundos tras Hungr\u00eda no grupo 5 disputaron a eliminatoria clasificatoria ante B\u00e9lxica, ante a que perderon polo maior valor dos goles en campo contrario tras o 2-2 final.\nO f\u00fatbol neerland\u00e9s a nivel de clubs tam\u00e9n estaba a pasar por unha mala \u00e9poca, s\u00f3 o AZ Alkmaar chegara a unha final europea, a que perdeu na Copa da UEFA ante o Ipswich Town en 1981. S\u00f3 ao final da d\u00e9cada obtiv\u00e9ronse bos resultados, en 1987 o Ajax \u00c1msterdan ga\u00f1ou a Recopa de Europa e ao ano seguinte chegou \u00e1 final. A\u00ednda que sen d\u00fabida o punto culminante foi a consecuci\u00f3n do t\u00edtulo da Copa de Campi\u00f3ns de Europa do PSV Eindhoven en 1988. Estes t\u00edtulos reforzaron \u00e1 selecci\u00f3n nacional, que na final da Eurocopa 1988 conseguiu derrotar \u00e1 por 2-0.\nNa primeira rolda do torneo tiveron certos problemas xa que perderon o primeiro partido ante a propia Uni\u00f3n Sovi\u00e9tica. No segundo partido venceron a Inglaterra con tres goles de Marco van Basten e no \u00faltimo partido xog\u00e1banse a clasificaci\u00f3n ante Irlanda, \u00e1 que ga\u00f1aron cun gol de Wim Kieft no minuto 82. En semifinais enfront\u00e1ronse ao campi\u00f3n do outro grupo, Alema\u00f1a Federal, que era a gran favorita \u00e1 vitoria, xa que xogaba en casa. Con todo, os neerlandeses venceron por 1-2, despois de ir perdendo por 1-0. Na final enfront\u00e1ronse outra vez \u00e1 Uni\u00f3n Sovi\u00e9tica que derrotara na outra semifinal a Italia por 2-0. A pesar da vitoria dos sovi\u00e9ticos na fase de grupos, os neerlandeses ga\u00f1aron e obtiveron o seu primeiro t\u00edtulo, grazas aos goles de Ruud Gullit e Marco van Basten.\nAnos 90.\nEsta d\u00e9cada foi a \u00fanica na que se clasificaron para todas as fases finais da Copa Mundial, xa que obtiveron o pase no ano 1990, 1994 e 1998. Na primeira desas ocasi\u00f3ns cre\u00e1ronse moitas expectativas, despois da vitoria na Eurocopa 1988. Con todo, a Copa Mundial de F\u00fatbol de 1990 non comezou ben. Van Basten non anotou, Gullit non se recuperou ben dunha lesi\u00f3n e o equipo foi terceiro na fase de grupos por detr\u00e1s de Inglaterra e Irlanda. Nos oitavos de final volveuse a enfrontar a Alema\u00f1a e foron eliminados tras finalizar 2-1. O encontro \u00e9 lembrado polo famoso momento no que Frank Rijkaard cuspiu a Rudi V\u00f6ller. En total empataron tres encontros, perderon un e anotaron 3 goles por 4 en contra.\nNa Eurocopa 1992, tam\u00e9n foi unha das favoritas ao triunfo, sobre todo despois de ser a primeira de grupo, ante Alema\u00f1a, e a . Con todo, foi eliminada nos penaltis pola futura campioa, tras empatar a dous goles no tempo regulamentario. Na devandita competici\u00f3n destacou Dennis Bergkamp, que foi o m\u00e1ximo goleador da competici\u00f3n con tres goles. Por outra banda foi o \u00faltimo torneo importante de Van Basten, que pouco despois se retirou do f\u00fatbol por unha lesi\u00f3n. Na Copa Mundial de F\u00fatbol de 1994, Bergkamp liderou o equipo con tres goles na primeira fase, que os clasificaron para os cuartos de final, por diante de , e , a\u00ednda que cos mesmos puntos que as d\u00faas primeiras. Nos oitavos de final enfront\u00e1ronse a Irlanda, \u00e1 que derrotaron por 2-0. Con todo, unha vez m\u00e1is foron eliminados polos futuros campi\u00f3ns, por 3-2.\nNa Eurocopa 1996, empataron a 0 goles ante Escocia e ga\u00f1aron a por 2-0. Con todo, no mesmo grupo foron goleados por Inglaterra, 4-1, a\u00ednda que accederon \u00e1 seguinte rolda como segundos. O 22 de xu\u00f1o nos cuartos de final enfront\u00e1ronse a , ante a que perderon aos penaltis tras o 0-0, tras o fallo de Clarence Seedorf. Na Copa Mundial de F\u00fatbol de 1998 foi encadrada no grupo E, no cal foi primeira por diante de , B\u00e9lxica e , a\u00ednda que s\u00f3 ga\u00f1aron aos coreanos e empataron ante os outros dous. Nos oitavos de final derrotaron a por 2-1. O segundo tanto foi anotado por Edgar Davids nas postrimer\u00edas do partido, despois dun penalti fallado pouco antes polo iugoslavo Predrag Mijatovi\u0107. Nos cuartos de final adiant\u00e1ronse a Arxentina cun gol de Kluivert no minuto 12, pero Claudio L\u00f3pez empatou para a albiceleste e s\u00f3 no minuto 88 ga\u00f1aron o partido cun gran gol de Bergkamp. Nas semifinais enfront\u00e1ronse a Brasil. Adiant\u00e1ronse os brasileiros cun gol de Ronaldo a comezos do segundo tempo e o empate logrouno Patrick Kluivert de cabeza. Na pr\u00f3rroga non houbo m\u00e1is anotaci\u00f3ns e chegaron aos penaltis onde fallaron Cocu e Ronald de Boer. No partido polo terceiro posto tam\u00e9n foron derrotados por , 2-1. Bergkamp foi o segundo m\u00e1ximo anotador da competici\u00f3n con 5 goles por detr\u00e1s de Davor \u0160uker con 6.\nAnos 2000.\nA seguinte competici\u00f3n importante foi celebrada conxuntamente con B\u00e9lxica, a Eurocopa 2000 e Frank Rijkaard foi o adestrador. Na fase de grupos venceron \u00e1 , a Dinamarca e a Francia e accederon como primeiros aos cuartos de final ante Iugoslavia. Neste encontro Kluivert anotou tres goles, Overmars dous e outro gol en propia meta para terminar 6-1. Con todo, e a pesar de ser os organizadores perderon ante Italia nas semifinais aos penaltis tras o 0-0. Frank de Boer, Jaap Stam e Paul Bosvelt fallaron os seus lanzamentos. Tras a competici\u00f3n, Rijkaard dimitiu e substitu\u00eduno Louis Van Gaal, que non logrou clasificarse para a Copa Mundial de F\u00fatbol de 2002 tras terminar como terceiros de grupo tras e Irlanda.\nNa Eurocopa 2004 e con Dick Advocaat como adestrador, empataron con Alema\u00f1a, perderon ante a Rep\u00fablica Checa e ga\u00f1aron a na fase de grupos na que foron segundos tras os checos. Nos cuartos de final venceron a aos penaltis tras o 0-0, pero nas semifinais foron eliminados ante Portugal por 2-1. A partir de a\u00ed, Marco Van Basten f\u00edxose cargo do equipo e clasificouno para a Copa Mundial de F\u00fatbol de 2006. Na primeira fase ga\u00f1aron a e e enfront\u00e1ronse xa clasificados a Arxentina polo primeiro posto de grupo. O partido foi aburrido e terminou con 0-0, terminando en segundo lugar pola diferenza de goles e enfront\u00e1ndose ao primeiro do grupo D, Portugal. Tras ser expulsados catro xogadores e mostrarse 16 cart\u00f3ns amarelos, o partido conclu\u00edu con 1-0 a favor dos portugueses.\nEn 2008 se clasificaron para a Eurocopa tras finalizar como segunda do grupo G tras Roman\u00eda (29 puntos) e por diante de Bulgaria (25 puntos). Xa na fase final xogaron no grupo C, a priori o grupo m\u00e1is dif\u00edcil xa que estaban a campioa do mundo, Italia e a campioa europea, Francia. Con todo, derrotaron a ambas claramente (3-0 e 4-1 respectivamente) e \u00e1 outra compo\u00f1ente do grupo, Roman\u00eda por 2-0.&gt; Pola contra, na seguinte fase viuse sorprendida por que a ga\u00f1ou por 3-1, despois dunha pr\u00f3rroga que forzou o gol de Ruud van Nistelrooy no minuto 86.\nTam\u00e9n ese ano, a selecci\u00f3n clasificouse para disputar os Xogos Ol\u00edmpicos de Pequ\u00edn 2008 despois de 13 edici\u00f3ns sen participar, desde os Xogos Ol\u00edmpicos de Helsinqui 1952 onde foron eliminados na rolda preliminar. No devandito torneo pasaron a primeira fase como segundos de grupo despois de empatar ante e os e vencer ao . Con todo, nos cuartos de final foron derrotados polos que ser\u00edan os campi\u00f3ns ol\u00edmpicos, Arxentina, por 2-1, o 18 de agosto.\nAnos 2010.\nTras a Eurocopa, Van Basten foi substitu\u00eddo por Bert van Marwijk que clasificou \u00e1 s\u00faa selecci\u00f3n para a Copa Mundial de F\u00fatbol de 2010 tras obter o primeiro posto do grupo con 24 puntos, polos 10 do segundo clasificado, . Na fase final do Campionato do Mundo, disputada en Sur\u00e1frica, quedou encadrada no grupo E, con , o e o . O combinado neerland\u00e9s ga\u00f1ou o seu tres encontros e clasificouse como primeira de grupo para as eliminatorias. Chegou at\u00e9 a final, despois de eliminar a , e ; con todo, perdeu o partido decisivo contra , que se proclamou campioa por 0-1 cun gol de Andr\u00e9s Iniesta na pr\u00f3rroga.\nUniforme.\nO equipo nacional xoga cunha rechamante camiseta laranxa, xa que son as cores hist\u00f3ricas do pa\u00eds, orixinarios do Escudo de armas de Guillerme de Orange. A franxa vermella da actual bandeira nacional foi orixinalmente laranxa. A actual segunda camiseta da selecci\u00f3n \u00e9 branca con d\u00faas li\u00f1as en forma de \"V\" de cor vermella e azul que representan a bandeira dos Pa\u00edses Baixos. Nike \u00e9 o provedor do equipamento dos futbolistas dende 1996 e polo menos at\u00e9 2018. Nos anos 1970 fora Adidas o provedor oficial, e despois Lotto na Copa Mundial de f\u00fatbol de 1994.\nXogadores.\nM\u00e1is partidos disputados.\nActualizado a 27 de xullo de 2017."}
{"id": "155034", "revid": "5132", "url": "https://gl.wikipedia.org/wiki?curid=155034", "title": "Selecci\u00f3n de f\u00fatbol de Pa\u00edses Baixos", "text": ""}
{"id": "155035", "revid": "5132", "url": "https://gl.wikipedia.org/wiki?curid=155035", "title": "Selecci\u00f3n nacional de f\u00fatbol dos Pa\u00edses Baixos", "text": ""}
{"id": "155036", "revid": "5132", "url": "https://gl.wikipedia.org/wiki?curid=155036", "title": "Selecci\u00f3n nacional de f\u00fatbol de Pa\u00edses Baixos", "text": ""}
{"id": "155037", "revid": "5132", "url": "https://gl.wikipedia.org/wiki?curid=155037", "title": "Selecci\u00f3n de f\u00fatbol de Holanda", "text": ""}
{"id": "155038", "revid": "5132", "url": "https://gl.wikipedia.org/wiki?curid=155038", "title": "Selecci\u00f3n nacional de f\u00fatbol de Holanda", "text": ""}
{"id": "155039", "revid": "15490", "url": "https://gl.wikipedia.org/wiki?curid=155039", "title": "Odd Hassel", "text": "Odd Hassel, nado en Oslo (Noruega) o 17 de maio de 1897 e finado o 11 de maio de 1981, foi un f\u00edsico, qu\u00edmico e profesor universitario noruegu\u00e9s galardoado co Premio Nobel de Qu\u00edmica do ano 1969.\nBiograf\u00eda.\nOdd naceu na cidade de Oslo, capital actual de Noruega, pero que naqueles momentos estaba unida ao Reino de Suecia baixo o dominio persoal de \u00d3scar II de Suecia pero coa s\u00faa propia constituci\u00f3n e goberno. En 1915 ingresou na Universidade de Oslo para estudar f\u00edsica, qu\u00edmica e matem\u00e1ticas, e licenciouse en 1920. En 1924 realizou o doutoramento na Universidade de Berl\u00edn, e en 1934 aceptou a oferta da Universidade de Oslo para converterse en profesor de fisicoqu\u00edmica, cargo que ocupou ata 1964, cando se xubilou.\nDurante a ocupaci\u00f3n de Noruega pola Alema\u00f1a nazi durante a Segunda guerra mundial, Hassel foi reclu\u00eddo dous anos no campo de concentraci\u00f3n de Grini, onde compartiu cela con Ragnar Frisch, galardoado co Premio Nobel de Econom\u00eda do ano 1969. Foi liberado en novembro de 1944.\nInvestigaci\u00f3ns cient\u00edficas.\nInteresado inicialmente na qu\u00edmica inorg\u00e1nica, a partir da d\u00e9cada de 1930 interesouse na estrutura molecular, en particular do composto qu\u00edmico ciclohexano. Foi o introductor en Noruega das medidas dos momentos de dipolo el\u00e9ctrico e da difracci\u00f3n do electr\u00f3n por parte dos vapores. Os seus traballos revelaron o modo de orientaci\u00f3n dos \u00e1tomos que forman parte dos compostos qu\u00edmicos.\nDurante a d\u00e9cada de 1950 os seus traballos sobre os compostos qu\u00edmicos foron ampliados posteriormente polo qu\u00edmico Derek Harold Richard Barton mediante a t\u00e9cnica de conformaci\u00f3n qu\u00edmica, o que abriu a posibilidade de crear mol\u00e9culas sint\u00e9ticas de aplicaci\u00f3n farmac\u00e9utica. En 1969 foi galardoado co Premio Nobel de Qu\u00edmica, xunto con Derek Barton, \"polas s\u00faas contribuci\u00f3ns ao desenvolvemento do concepto da conformaci\u00f3n qu\u00edmica e o seu uso en qu\u00edmica\"."}
{"id": "155040", "revid": "98629", "url": "https://gl.wikipedia.org/wiki?curid=155040", "title": "Vita Karoli Magni", "text": "A Vita Karoli Magni (en lingua galega, \"A vida de Carlomagno\") tr\u00e1tase da biograf\u00eda escrita por Exinhardo (770-840), monxe e conselleiro de Carlomagno, o personaxe central da s\u00faa obra.\nNesta obra, Exinhardo relata a vida do emperador, a cal segundo as s\u00faas palabras, foi a \"vida m\u00e1is gloriosa do rei m\u00e1is excelente e m\u00e1is marabilloso de todos os pr\u00edncipes do seu tempo e os seus ilustres feitos, dif\u00edciles para homes de xeraci\u00f3ns futuras imitaren\". \u00c9 un documento hist\u00f3rico que, segundo o propio autor, reflicte o seu agradecemento e o seu desexo de homenaxear a Carlomagno para que s\u00faas obras e feitos non caian no esquecemento e perduren no tempo."}
{"id": "155041", "revid": "624", "url": "https://gl.wikipedia.org/wiki?curid=155041", "title": "Annales Regni Francorum", "text": "Os Annales Regni Francorum (en lingua galega \"Anais do Reino dos Francos\") \u00e9 unha obra que describe as acci\u00f3ns dos gobernantes francos nun per\u00edodo que oscila entre 741 (ano da morte de Carlos Martel) e o ano 829.\nIniciado entre 788 e 793 por orde expresa de Carlomagno, son sen d\u00fabida traballo de polo menos tres diferentes escritores, un deles \u00e9, probablemente, Eginard, bi\u00f3grafo de Carlomagno. Os outros at\u00f3panse entre os eruditos eclesi\u00e1sticos que asistiron \u00e1 corte carolinxia. A pesar da morte do soberano, a obra foi continuada durante o reinado do seu sucesor Lu\u00eds o Piadoso antes de ser detido sen un motivo concreto no ano 829. O traballo \u00e9 a fonte m\u00e1is importante que temos para co\u00f1ecer as acci\u00f3ns e pol\u00edticas do reino dos francos, especialmente durante o reinado de Carlomagno.\nA s\u00faa traduci\u00f3n ao alem\u00e1n publicouse en Hannover en 1895, dentro dos \"Scriptores rerum germanicarum in usum scholarum\", reeditado despois en 1950."}
{"id": "155042", "revid": "23204", "url": "https://gl.wikipedia.org/wiki?curid=155042", "title": "Vita Hludovici", "text": "A Vita Hludovici (en lingua galega \"A vida de Ludovico ou Lu\u00eds\") \u00e9 unha biograf\u00eda an\u00f3nima escrita en lat\u00edn sobre Lu\u00eds o Piadoso, emperador de occidente e rei dos francos entre 814-840. Con frecuencia, recibe o nome de \"O Astr\u00f3nomo\" ou \"O Astr\u00f3nomo Lemos\u00edn\", debido a s\u00faa gran cantidade de detallados comentarios sobre astronom\u00eda."}
{"id": "155043", "revid": "23204", "url": "https://gl.wikipedia.org/wiki?curid=155043", "title": "Hermann de Reichenau", "text": "Hermann de Reichenau (tam\u00e9n chamado Hermannus contractus ou Hermannus Augiensis), nado en Altshausen, na actual Alema\u00f1a, o 18 de xullo de 1013 e finado na abad\u00eda bieita de Reichenau o 24 de setembro de 1054, foi un estudoso do s\u00e9culo XI, compositor e te\u00f3rico musical, matem\u00e1tico e astr\u00f3nomo. Hermannus foi fillo do duque de Altshausen. Prexudicado por unha enfermidade que o deixou paral\u00edtico desde a infancia, pasou a maior parte da s\u00faa vida na abad\u00eda de Reichenau, unha illa no lago Constanza. Hermannus contribu\u00edu \u00e1s catro artes do \"quadrivium\". Era co\u00f1ecido como compositor musical, mais tam\u00e9n escribiu un tratado sobre a ciencia da m\u00fasica, varias obras sobre xeometr\u00eda e aritm\u00e9tica e tratados astron\u00f3micos (inclu\u00edndo instruci\u00f3ns para a construci\u00f3n dun astrolabio).\nComo historiador, escribiu unha cr\u00f3nica detallada dende o nacemento de Cristo ata o seu tempo, compilando por primeira vez os acontecementos do primeiro milenio despois de Cristo espallados en varias cr\u00f3nicas nun \u00fanico traballo, orden\u00e1ndoas despois do c\u00f3mputo da era cristi\u00e1. O seu disc\u00edpulo, Berthold, foi o seu continuador.\nFoi beatificado en 1863."}
{"id": "155044", "revid": "56817", "url": "https://gl.wikipedia.org/wiki?curid=155044", "title": "Cr\u00f3nica bizantina-ar\u00e1biga", "text": "A Cr\u00f3nica bizantina-ar\u00e1biga \u00e9 unha cr\u00f3nica medieval, escrita no s\u00e9culo VIII entre Exipto e a Pen\u00ednsula Ib\u00e9rica, de autor an\u00f3nimo pero de tendencia filo\u00e1rabe. Pode considerarse unha continuaci\u00f3n da \"Cr\u00f3nica de Xo\u00e1n de Biclaro\" e das \"Historias dos Godos\" de Isidoro de Sevilla.\nParece ser que \u00e9 debedora da fusi\u00f3n de d\u00faas cr\u00f3nicas, unha realizada en Exipto e a segunda parte, doutra redactada en terras ib\u00e9ricas, interpolando mais informaci\u00f3n. Serviu de base \u00e1 Cr\u00f3nica Moz\u00e1rabe do ano 754.\nA cr\u00f3nica empeza coa morte de Recaredo no 601 e acabar\u00eda co inicio do reinado do califa omeia Hisham ibn Abd al-Malik no 724. Parte da obra tratar\u00eda dos visigodos e outra parte centrar\u00edase nos bizantinos e os \u00e1rabes. Crese que foi escrita cara ao ano 741."}
{"id": "155045", "revid": "15490", "url": "https://gl.wikipedia.org/wiki?curid=155045", "title": "Cr\u00f3nica moz\u00e1rabe", "text": "A Cr\u00f3nica Moz\u00e1rabe ou Cr\u00f3nica do 754 (en lat\u00edn: \"Continuatio Hispanica\") \u00e9 unha cr\u00f3nica medieval, escrita no s\u00e9culo VIII na Pen\u00ednsula Ib\u00e9rica, presumiblemente en Toledo, que pretende ser unha continuaci\u00f3n da \"Historia dos Godos\" de Isidoro de Sevilla, a\u00ednda que dunha calidade moito menor.\nO contido apenas d\u00e1 informaci\u00f3n sobre os feitos dos visigodos na pen\u00ednsula pero d\u00e1 moita informaci\u00f3n do acaecido en Oriente, sobre todo no relacionado co imperio Bizantino e a expansi\u00f3n Omeia."}
{"id": "155046", "revid": "22570", "url": "https://gl.wikipedia.org/wiki?curid=155046", "title": "Bazarra, Toba, Cee", "text": "Bazarra \u00e9 un lugar da parroquia de Toba no concello coru\u00f1\u00e9s de Cee na comarca de Fisterra. Ti\u00f1a 229 habitantes no ano 2009 segundo datos do Instituto Nacional de Estad\u00edstica, 118 homes e 111 mulleres."}
{"id": "155053", "revid": "89787", "url": "https://gl.wikipedia.org/wiki?curid=155053", "title": "Lisitea (l\u00faa)", "text": "Lisitea (ou en grego \"\u039b\u03c5\u03c3\u03b9\u03b8\u03ad\u03b1\") \u00e9 unha l\u00faa irregular de movemento directo do planeta X\u00fapiter. Foi descuberta por Seth Barnes Nicholson no ano 1938 no Observatorio do Monte Wilson e recibiu o nome de Lisitea procedente da mitolox\u00eda grega, \"Lisitea\" era filla de Oceanus e dunha das amantes de Zeus.\nLisitea non recibir\u00eda o seu nome oficialmente ata o ano 1975; antes desta data era co\u00f1ecida simplemente coma . Foi algunhas veces chamada tam\u00e9n \"Demeter\" entre os anos 1955 a 1975.\nPertence \u00f3 grupo de sat\u00e9lites Himalia, estas l\u00faas orbitan X\u00fapiter a unha distancia de entre 11 e 13 mill\u00f3ns de quil\u00f3metros e cunha inclinaci\u00f3n aproximada de 28,3\u00b0. Os elementos orbitais son de xaneiro do 2000, pero estes datos est\u00e1n en continuo cambio debido \u00e1s perturbaci\u00f3ns causadas polo Sol e X\u00fapiter."}
{"id": "155054", "revid": "89787", "url": "https://gl.wikipedia.org/wiki?curid=155054", "title": "Elara (l\u00faa)", "text": "Elara (ou en grego \"\u0395\u03bb\u03ac\u03c1\u03b1\") \u00e9 unha l\u00faa irregular de movemento directo do planeta X\u00fapiter. Foi descuberta por Charles Dillon Perrine no Observatorio Lick no ano 1905. \u00c9 a oitava l\u00faa m\u00e1is grande de X\u00fapiter e recibiu o nome da nai do xigante Tityus (o seu pai era Zeus).\nElara non recibir\u00eda o seu nome oficialmeete ata o ano 1975; antes desta data era co\u00f1ecida simplemente coma . Foi algunhas veces chamada tam\u00e9n \"Hera\" entre os anos 1955 a 1975.\nElara pertence \u00f3 grupo de sat\u00e9lites Himalia, estas l\u00faas orbitan X\u00fapiter a unha distancia de entre 11 e 13 mill\u00f3ns de quil\u00f3metros e cunha inclinaci\u00f3n aproximada de 27,5\u00b0. Os elementos orbitais son de xaneiro do 2000, pero estes datos est\u00e1n en continuo cambio debido \u00e1s perturbaci\u00f3ns causadas polo Sol e X\u00fapiter.\nEncontro coa sonda New Horizons.\nEn febreiro e marzo do ano 2007, a sonda New Horizons, de viaxe cara Plut\u00f3n, capturou varias imaxes LORRI a unha distancia duns cinco mill\u00f3ns de quil\u00f3metros."}
{"id": "155055", "revid": "89787", "url": "https://gl.wikipedia.org/wiki?curid=155055", "title": "Dia (l\u00faa)", "text": "Dia \u00e9 a l\u00faa irregular de movemento directo de X\u00fapiter que \u00f3rbita m\u00e1is afastada deste. Foi descuberta por un equipo de astr\u00f3nomos da Universidade de Hawaii liderado por Scott S. Sheppard no ano 2000.\nCaracter\u00edsticas.\nDia ten \u00f3 redor de 4 quil\u00f3metros de di\u00e1metro, orbita X\u00fapiter a unha distancia media duns 12,555 Gm (mill\u00f3ns de quil\u00f3metros) nun per\u00edodo de 287 d\u00edas, cunha inclinaci\u00f3n de 28\u00b0 (respecto do ecuador de X\u00fapiter) e unha excentricidade orbital de 0,248. A l\u00faa foi inclu\u00edda inicialmente no grupo de sat\u00e9lites Himalia, pero hai que subli\u00f1ar que non se ten informaci\u00f3n precisa da l\u00faa e que os seus elementos orbitais principais non foron calculados.\nDia estaba na pr\u00e1ctica 'perdido' e unha das teor\u00edas \u00f3 respecto afirmaba que impactara contra Himalia, creando un feble anel \u00f3 redor de X\u00fapiter. Por\u00e9n, foi volto a ver en observaci\u00f3ns realizadas en 2010 e 2011."}
{"id": "155056", "revid": "54334", "url": "https://gl.wikipedia.org/wiki?curid=155056", "title": "S/2003 J 12", "text": " \u00e9 unha l\u00faa de X\u00fapiter, e \u00e9 a l\u00faa m\u00e1is pequena do Sistema Solar. Foi descuberta por un equipo de astr\u00f3nomos da Universidade de Hawaii liderado por Scott S. Sheppard no ano 2003.\n ten \u00f3 redor dun 1 quil\u00f3metro de di\u00e1metro, orbita X\u00fapiter a unha distancia media de 17,883 Gm en 489,72 d\u00edas, cunha inclinaci\u00f3n de 143\u00b0 respecto da ecl\u00edptica (143\u00b0 respecto do ecuador de X\u00fapiter), de movemento retr\u00f3grado e cunha excentricidade orbital de 0,4920.\n\u00c9 a l\u00faa irregular de movemento retr\u00f3grado que orbita m\u00e1is pr\u00f3xima a X\u00fapiter, e semella non pertencer a ning\u00fan grupo de sat\u00e9lites."}
{"id": "155057", "revid": "1410", "url": "https://gl.wikipedia.org/wiki?curid=155057", "title": "Arch Linux", "text": "Arch Linux (ou \"Arch\") \u00e9 unha distribuci\u00f3n de GNU/Linux pensada para resultar lixeira e simple. O m\u00e9todo de dese\u00f1o empregado polo seu equipo de desenvolvemento c\u00e9ntrase na simplicidade, a elegancia, a correcta codificaci\u00f3n ou o minimalismo. Arch entende por \"simplicidade\" o feito de implementar funci\u00f3ns \u00absen usar engadidos innecesarios, modificaci\u00f3ns ou complicaci\u00f3ns\u00bb, dende o punto de vista do \"desenvolvedor\" e non do usuario.\nArch emprega o instalador de paquetes \"pacman\". As actualizaci\u00f3ns do sistema en Arch son constantes, segue unha \"rolling release\". As actualizaci\u00f3ns que se liberan constantemente son imaxes constantemente actualizadas.\nJudd Vinet comezou o desenvolvemento de Arch Linux en marzo do 2002 inspir\u00e1ndose en CRUX, outra distribuci\u00f3n minimalista. Vinet liderou o proxecto ata o primeiro de outubro do 2007, cando debido \u00e1 falta de tempo deixou o proxecto, deix\u00e1ndoo nas mans de Aaron Griffin.\nDese\u00f1o e principios.\nArch bas\u00e9ase principalmente no uso de paquetes binarios. Estes paquetes est\u00e1n compilados para microprocesadores de arquitecturas i686 e x86 64. Ademais forn\u00e9cese un sistema de compilaci\u00f3n de c\u00f3digo automatizada, co\u00f1ecido coma \"Arch Build System\" (\u00abSistema de compilaci\u00f3n de Arch\u00bb).\nQue Arch se centre na simplicidade e ergonom\u00eda dende o punto de vista do \"desenvolvedor\" significa, entre outras cousas, que os principais esforzos para facilitarlle a tarefa ao usuario non se empregan no desenvolvemento de ferramentas de configuraci\u00f3n gr\u00e1ficas \u2500por exemplo, o xestor de paquete non ten unha interface gr\u00e1fica oficial\u2500 sen\u00f3n en crear ficheiros de configuraci\u00f3n ben documentados e mailo uso extensivo de gui\u00f3ns. Isto valeulle a Arch Linux a reputaci\u00f3n de ser unha distribuci\u00f3n \u00abpara usuarios de nivel medio e avanzado que non lle teman \u00e1 li\u00f1a de ordes\u00bb.\nInfraestrutura de arranque.\nArch utiliza unha infraestrutura de arranque similar \u00e1 de BSD, que sacrifica a flexibilidade en prol da simplicidade. Tam\u00e9n incl\u00fae e permite o uso de niveis de execuci\u00f3n \"System V\" e do ficheiro codice_1, pero existe certa diferenciaci\u00f3n entre os niveis de execuci\u00f3n. Isto \u00e9 porque os m\u00f3dulos e \"daemons\" cargados no arranque organ\u00edzanse sen complicaci\u00f3ns coma unha lista no ficheiro central de configuraci\u00f3n, codice_2, en contraposici\u00f3n ao sistema \"System V\" de ter un directorio para cada nivel de execuci\u00f3n cunha serie de ligaz\u00f3ns simb\u00f3licas a cada \"daemon\". Tam\u00e9n existe a opci\u00f3n de iniciar os procesos de maneira as\u00edncrona, funcionalidade coa que non contaban nin o codice_3 orixinal de BSD nin o de \"System V\".\nInstalaci\u00f3n.\nNo sitio web de Arch Linux hai dispo\u00f1ibles imaxes de discos e dispositivos USB. O instalador de Arch \u00e9 un gui\u00f3n cun di\u00e1logo para comunicarse co usuario. A instalaci\u00f3n por defecto \u00e9 moi pequena. A posterior \"personalizaci\u00f3n\" e ampliaci\u00f3n do sistema (como instalar un xestor de xanelas ou un ambiente de escritorio) debe facerse manualmente, descargando paquetes dos \"repositorios\" de \"software\". \u00c9 por iso que Arch adoita considerarse un sistema dif\u00edcil de instalar, en comparaci\u00f3n con outros sistemas operativos.\nComo m\u00e9todo alternativo de instalaci\u00f3n, p\u00f3dese usar unha versi\u00f3n est\u00e1tica do xestor de paquetes (Pacman) dende outro sistema operativo. O usuario pode montar a partici\u00f3n previamente \"formatada\" e utilizar Pacman cos argumentos axeitados para que utilice o punto de montaxe do dispositivo coma directorio ra\u00edz para as s\u00faas operaci\u00f3ns. Deste xeito poden instalarse o grupo de paquetes base e paquetes adicionais descargados dos \"repositorios\" mediante Pacman. As\u00ed e todo, hai outras cousas que han de facerse tras o proceso para que o sistema sexa completamente operativo. Entre outras cousas, instalar un xestor de arranque e configurar varias opci\u00f3ns do novo sistema.\nXesti\u00f3n de paquetes.\nPacman.\nA xesti\u00f3n de paquetes real\u00edzase por medio do xestor de paquetes Pacman, que xestiona a instalaci\u00f3n, actualizaci\u00f3n, restauraci\u00f3n de versi\u00f3ns anteriores e borrado de paquete, ademais de contar cunha resoluci\u00f3n autom\u00e1tica de dependencias. Os paquetes de Arch Linux obt\u00e9\u00f1ense da \u00e1rbore de paquetes de Arch Linux e est\u00e1n optimizados ben para as arquitecturas i686 ben para as x86_64. Arch Linux bas\u00e9ase principalmente en paquetes binarios nos formatos tar.gz e tar.xz (sendo este \u00faltimo a tendencia actual).\nRepositorios.\nActualmente existen os seguintes \"repositorios\" oficiais:\nO \"repositorio\" codice_13 abandonouse en xullo do 2008 e a meirande parte dos seus paquetes pasaron a outros \"repositorios\". Existen ademais outros \"repositorios\" non oficiais, como son o de Par\u00e1bola, que cont\u00e9n unicamente \"software\" libre e permite dispo\u00f1er dun sistema Arch Linux completamente libre, ou o de KDEmod, que cont\u00e9n versi\u00f3ns distintas (melloradas) dos paquetes de KDE oficiais de Arch Linux.\nSistema de empaquetado de Arch Linux.\nO sistema de empaquetado de Arch Linux \u00e9 un sistema que compila o c\u00f3digo fonte directamente nun paquete binario, que pode instalarse no sistema mediante Pacman. O sistema cont\u00e9n unha \u00e1rbore de directorios de gui\u00f3ns executables chamados codice_14, que permite personalizar e compilar calquera dos paquetes \u2500oficiais e non oficiais\u2500 de Arch Linux. O sistema permite tam\u00e9n compilar dende cero pm sistema completo utilizando opci\u00f3ns especiais para o compilador. A ferramenta do sistema codice_15 permite crear paquetes codice_16 a partir do c\u00f3digo fonte de terceiros. Os paquetes resultantes poden instalarse e controlarse por medio de Pacman.\n\"Repositorio\" dos usuarios de Arch Linux.\nAdemais dos \"repositorios\", o \u00ab\"Repositorio\" dos usuarios de Arch Linux\u00bb fornece gui\u00f3ns codice_14 preparados por usuarios para paquetes que non estean inclu\u00eddos nos \"repositorios\" oficiais (ou versi\u00f3ns distintas destes). Os gui\u00f3ns codice_14 simplifican a compilaci\u00f3n e empaquetado a partir do c\u00f3digo fonte permitindo listar e comprobar explicitamente as dependencias e configurar a instalaci\u00f3n para que cadre coa arquitectura de hardware do sistema. Arch Linux mant\u00e9n un sitio \"web\" dende o que se poden descargar estes gui\u00f3ns.\nExisten programas que permiten simplificar o uso deste \"repositorio\", nalg\u00fans casos permitindo traballar con el coma se se tratase dun \"repositorio\" calquera con paquetes binarios. Por\u00e9n, este tipo de ferramentas nunca se incluir\u00e1n nos \"repositorios\" oficiais debido aos riscos potenciais de seguridade que implica o seu uso.\nA existencia deste \"repositorio\" d\u00e9bese a varias raz\u00f3ns, entre outras:\nCalquera usuario pode contribu\u00edr ao \"repositorio\" dos usuarios co codice_14 de calquera \"software\", e aqueles que non deban quedar en dito \"repositorio\" por algunha raz\u00f3n poder\u00e1n votarse para aspirar a entrar ao \"repositorio\" codice_9.\nVersi\u00f3ns.\nLanzamentos sobre a marcha.\nDo mesmo xeito que fai Gentoo, e a diferenza da maior parte das distribuci\u00f3ns m\u00e1is importantes como Debian GNU/Linux ou Ubuntu, Arch Linux non publica novas versi\u00f3ns do sistema cada certo tempo, sen\u00f3n que utiliza un sistema \u201csobre a marcha\u201d, publicando a diario novas versi\u00f3ns dos seus paquetes. A s\u00faa xesti\u00f3n de paquetes perm\u00edtelles aos usuarios manter o sistema actualizado con facilidade. En vez de lanzar novas versi\u00f3ns do sistema operativo cada certo tempo, os lanzamentos de imaxes de instalaci\u00f3n real\u00edzanse periodicamente contendo as versi\u00f3ns actuais dos paquetes, \u00e1s veces con \"software\" de instalaci\u00f3n revisado. Por tanto, en principio d\u00e1 igual a versi\u00f3n de Arch Linux que se instale, dado que tras unha actualizaci\u00f3n completa todos os sistemas Arch Linux conte\u00f1en o mesmo \"software\". Mesmo hai usuarios que presumen do vella que \u00e9 a s\u00faa instalaci\u00f3n nos foros de Arch Linux.\nDende a versi\u00f3n 2009.02 os \"desenvolvedores\" pux\u00e9ronse como obxectivo coordinar os lanzamentos de novas versi\u00f3ns das imaxes de instalaci\u00f3n de Arch Linux co lanzamento de novas versi\u00f3ns do kernel, para as\u00ed fornecer un gran soporte de \"hardware\", e sacando as\u00ed unha nova versi\u00f3n cada 3 ou catro meses."}
{"id": "155058", "revid": "1987", "url": "https://gl.wikipedia.org/wiki?curid=155058", "title": "Caneiro (mu\u00ed\u00f1o)", "text": "Un caneiro \u00e9 unha construci\u00f3n civil realizada nun r\u00edo, que consta dun encoro para reter o curso da auga e asegurar o enchido do \"cano\" ou \"canle\" que a leva cara \u00e1 roda dun mu\u00ed\u00f1o, o rodicio.\nA abundancia de caneiros de mu\u00ed\u00f1o e caneiros de pesca nos r\u00edos galegos fai que estes elementos construtivos sexan caracter\u00edsticos da paisaxe modificada polos usos humanos tradicionais."}
{"id": "155059", "revid": "1131", "url": "https://gl.wikipedia.org/wiki?curid=155059", "title": "Centro Penitenciario da Lama", "text": ""}
{"id": "155061", "revid": "865", "url": "https://gl.wikipedia.org/wiki?curid=155061", "title": "The Butthole Surfers", "text": ""}
{"id": "155062", "revid": "5863", "url": "https://gl.wikipedia.org/wiki?curid=155062", "title": "Manuel Charl\u00edn", "text": "Manuel Charl\u00edn Gama, nado en Vilanova de Arousa o 17 de novembro de 1932 e finado na mesma vila o 31 de decembro de 2021, foi un empresario e contrabandista galego. Foi o patriarca da saga familiar chamada clan dos Charl\u00edns.\nTraxectoria.\nEn xullo de 1989 foi detido pola Garda Civil. Trala operaci\u00f3n N\u00e9cora foi de novo detido, sa\u00edndo finalmente absolto. En 1999 foi condenado a 20 anos de prisi\u00f3n por transportar 600 quilos de coca\u00edna desde Colombia en 1989. En 2003 foi condenado pola Audiencia Nacional Espa\u00f1ola por branqueo de cartos e delitos contra a facenda p\u00fablica.\nEstivo en prisi\u00f3n entre 1990 e o 17 de xullo de 2010, cando foi posto en liberdade. Cumpriu as s\u00faas penas no centro penitenciario da Lama e no c\u00e1rcere de C\u00f3rdoba.\nEstivo casado e foi pai seis fillos. Faleceu o 31 de decembro de 2021, con 89 anos, por mor dunha ca\u00edda no seu domicilio de Vilanova de Arousa.\nClan.\nEn 1996 foron detidos todos os membros do clan e embargados os seus bens por un valor de 30 mill\u00f3ns de euros. A conserveira Charpo (de Vilanova) e a cocedeira Sochar (na Illa de Arousa).\nEn xullo de 2010, pouco antes da posta en liberdade de Manuel Charl\u00edn, varios membros do clan foron detidos na operaci\u00f3n policial Repesca.\nManuel Ba\u00falo Trigo, patriarca do clan dos Caneos, foi asasinado a tiros en 1994 por uns sicarios colombianos por delatar ao clan dos Charl\u00edns. O seu fillo, Daniel Ba\u00falo Carballo, foi detido en maio de 2005 na operaci\u00f3n Tul.\nManuel Charl\u00edn.\nManuel Charl\u00edn Gama casou con Josefa Pomares Mart\u00ednez (\u20202012) e tiveron seis fillos:\nJos\u00e9 Benito Charl\u00edn Gama.\nFinado en maio de 2005 por unha trombose con 61 anos."}
{"id": "155063", "revid": "89787", "url": "https://gl.wikipedia.org/wiki?curid=155063", "title": "Gang of Four (grupo musical)", "text": "Gang of Four foi unha banda inglesa de post-punk procedente de Leeds, no norte de Inglaterra. A formaci\u00f3n orixinal estaba composta polo vocalista Jon King, o guitarrista Andy Gill, o baixista Dave Allen e o bater\u00eda Hugo Burnham. A banda estivo activa dende 1977 ata 1983 e reuniuse d\u00faas veces nos anos 90 con King e Gill. No 2004 a formaci\u00f3n orixinal volver\u00eda a tocar, pero no 2006 Allen foi substitu\u00eddo no baixo por Thomas McNeice e Burnham na bater\u00eda por Mark Heaney.\nA banda toca unha mestura de punk rock, funk e dub reggae, facendo \u00e9nfase nos problemas sociais e pol\u00edticos. Gang of Four \u00e9 amplamente considerada unha das principais bandas do movemento post-punk de finais dos 70 e principios dos 80. Nos seus \u00e1lbums \"Songs of the Free\" e \"Hard\" suavizaron algunhas das s\u00faas cualidades m\u00e1is discordantes, e aproxim\u00e1ronse cara o dance-punk e a m\u00fasica disco. O seu disco de estrea, \"Entertainment!\", foi coocado no posto 490 da lista da \"Rolling Stone\" dos \"500 mellores \u00e1lbums de todos os tempos\" (na revisi\u00f3n da lista en 2012 pasar\u00eda ao posto 483), e foi listado por Pitchfork Media como o 8\u00ba mellor \u00e1lbums dos 70. David Fricke, da \"Rolling Stone\", describiu a Gang of Four como \"probablemente a mellor banda con motivaci\u00f3n pol\u00edtica do rock &amp; roll\".\nInfluencia.\nGang of Four foi unha grande influencia nun bo n\u00famero de grupos de rock alternativo durante os anos 80 e 90, a\u00ednda que poucos dos seus seguidores adoptaron o seu punto de vista art\u00edstico ou pol\u00edtico. O l\u00edder de R.E.M. Michael Stipe citou a Gang of Four como unha das s\u00faas principais influencias; Flea dos Red Hot Chili Peppers afirmou que Gang of Four foi a principal gu\u00eda nos primeiros tempos da s\u00faa banda (Andy Gill de feito produciu o \u00e1lbum de estrea dos Chili Peppers). Kurt Cobain dixo que Nirvana comezou como \"unha estafa de Gang of Four\"."}
{"id": "155068", "revid": "12452", "url": "https://gl.wikipedia.org/wiki?curid=155068", "title": "Nosa Se\u00f1ora do Carme", "text": ""}
{"id": "155079", "revid": "23204", "url": "https://gl.wikipedia.org/wiki?curid=155079", "title": "The Monks", "text": "Monks \u00e9 unha banda de garage rock, formada por estadounidense baseados en Alema\u00f1a a mediados dos anos 60. O grupo reuniuse en 1999 e dende ent\u00f3n contin\u00faan facendo concertos, a pesar de que non gravaron m\u00e1is \u00e1lbums no estudio. The Monks destacaron na m\u00fasica da s\u00faa \u00e9poca, e converteuse nunha banda de culto entre moitos m\u00fasicos e artistas.\nInfluencias.\nEntre os artistas que se sabe que te\u00f1en a The Monks coma influencia at\u00f3panse The White Stripes, Henry Rollins, The Beastie Boys e Jello Biafra de Dead Kennedys e The Fall. Esta \u00faltima banda versionou os temas \"I Hate You\" e \"Oh, How to Do Now\" no seu \u00e1lbum de 1990 \"Extricate\" (cos t\u00edtulos \"Black Monk Theme Part I\" e \"Black Monk Theme Part II\" respectivamente), as\u00ed como a canci\u00f3n \"Shut Up!\" no seu \u00e1lbum de 1994 \"Middle Class Revolt\". The Fall tam\u00e9n versionou \"Higgledy-Piggledy\" para o tributo a The Monks \"Silver Monk Time\"."}
{"id": "155090", "revid": "22570", "url": "https://gl.wikipedia.org/wiki?curid=155090", "title": "A Carbaliza, Toba, Cee", "text": "A Carbaliza \u00e9 un lugar da parroquia de Toba no concello coru\u00f1\u00e9s de Cee na comarca de Fisterra. Ti\u00f1a 64 habitantes no ano 2009 segundo datos do Instituto Nacional de Estad\u00edstica, 33 homes e 31 mulleres."}
{"id": "155091", "revid": "85894", "url": "https://gl.wikipedia.org/wiki?curid=155091", "title": "Estorde, Toba, Cee", "text": "Estorde \u00e9 un lugar da parroquia de Toba no concello coru\u00f1\u00e9s de Cee na comarca de Fisterra. Ti\u00f1a 147 habitantes no ano 2011 segundo datos do Instituto Nacional de Estad\u00edstica, 78 homes e 69 mulleres.\nAqu\u00ed sit\u00faase a praia de Estorde."}
{"id": "155092", "revid": "22570", "url": "https://gl.wikipedia.org/wiki?curid=155092", "title": "A Granxa, Toba, Cee", "text": "A Granxa \u00e9 un lugar da parroquia de Toba no concello coru\u00f1\u00e9s de Cee na comarca de Fisterra. Ti\u00f1a 33 habitantes no ano 2009 segundo datos do Instituto Nacional de Estad\u00edstica, 16 homes e 17 mulleres."}
{"id": "155093", "revid": "98629", "url": "https://gl.wikipedia.org/wiki?curid=155093", "title": "The Germs", "text": "The Germs \u00e9 unha banda de punk rock dos \u00c1nxeles formada a finais dos anos 70 e activa orixinalmente de 1977 ata 1980. O seu sinxelo de 1977 \"Forming/Sexboy (live)\" \u00e9 considerado a primeira gravaci\u00f3n de punk rock dos \u00c1nxeles. A s\u00faa primeira formaci\u00f3n estaba composta polo vocalista Darby Crash, o guitarrista Pat Smear, a baixista Lorna Doom e o bater\u00eda Don Bolles. Separouse despois do suicidio de Crash o 7 de decembro de 1980. de The Germs reformouse no ano 2005 con Shane West substitu\u00edndo a Darby Crash. A banda editou s\u00f3 un \u00e1lbum, \"(GI)\" de 1979 (producido por Joan Jett) e apareceu no documental \"The Decline of Western Civilization\" que trata sobre o movemento punk dos \u00c1nxeles."}
{"id": "155094", "revid": "22570", "url": "https://gl.wikipedia.org/wiki?curid=155094", "title": "Guimareu, Toba, Cee", "text": "Guimareu \u00e9 un lugar da parroquia de Toba no concello coru\u00f1\u00e9s de Cee na comarca de Fisterra. Ti\u00f1a 4 habitantes no ano 2009 segundo datos do Instituto Nacional de Estad\u00edstica, 2 homes e 2 mulleres."}
{"id": "155095", "revid": "22570", "url": "https://gl.wikipedia.org/wiki?curid=155095", "title": "Sembra, Toba, Cee", "text": "Sembra \u00e9 un lugar da parroquia de Toba no concello coru\u00f1\u00e9s de Cee na comarca de Fisterra. Ti\u00f1a 4 habitantes no ano 2009 segundo datos do Instituto Nacional de Estad\u00edstica, 28 homes e 28 mulleres."}
{"id": "155098", "revid": "22570", "url": "https://gl.wikipedia.org/wiki?curid=155098", "title": "Toba de Abaixo, Toba, Cee", "text": "Toba de Abaixo \u00e9 un lugar da parroquia de Toba no concello coru\u00f1\u00e9s de Cee na comarca de Fisterra. Ti\u00f1a 35 habitantes no ano 2009 segundo datos do Instituto Nacional de Estad\u00edstica, 14 homes e 21 mulleres."}
{"id": "155099", "revid": "22570", "url": "https://gl.wikipedia.org/wiki?curid=155099", "title": "Toba de Arriba, Toba, Cee", "text": "Toba de Arriba \u00e9 un lugar da parroquia de Toba no concello coru\u00f1\u00e9s de Cee na comarca de Fisterra. Ti\u00f1a 24 habitantes no ano 2009 segundo datos do Instituto Nacional de Estad\u00edstica, 11 homes e 13 mulleres."}
{"id": "155100", "revid": "85894", "url": "https://gl.wikipedia.org/wiki?curid=155100", "title": "O Vilar de Toba, Toba, Cee", "text": "O Vilar de Toba \u00e9 un lugar da parroquia de Toba no concello coru\u00f1\u00e9s de Cee na comarca de Fisterra. Ti\u00f1a 79 habitantes no ano 2009 segundo datos do Instituto Nacional de Estad\u00edstica, 37 homes e 42 mulleres."}
{"id": "155101", "revid": "98629", "url": "https://gl.wikipedia.org/wiki?curid=155101", "title": "Fifty Foot Hose", "text": "Fifty Foot Hose \u00e9 unha banda de rock psicod\u00e9lico formada en San Francisco a finais da d\u00e9cada de 1960 e reformada a mediados da d\u00e9cada de 1990. Foi un dos primeiros grupos en fusionar o rock e a m\u00fasica experimental. Como outras poucas bandas da \u00e9poca (sobre todo nos Estados Unidos), trataron de combinar os sons contempor\u00e1neos do rock con instrumentos electr\u00f3nicos e ideas compositivas de vangarda.\nGrupo orixinal.\nA banda orixinal estaba formada por tres membros nucleares; o fundador e baixista Louis \"Cork\" Marcheschi, o guitarrista David Blossom, e a s\u00faa muller, a vocalista Nancy Blossom, xunto con Kim Kimsey (bater\u00eda) e Larry Evans (guitarra).\nCork Marcheschi (nado en 1945) medrara en Burlingame, California. Na mocidade actuou coa banda Ethix, que tocaba R&amp;B en clubs da \u00e1rea de San Francisco e de Las Vegas, e publicou un sinxelo experimental e salvaxemente atonal, \"Bad Trip\",en 1967, coa intenci\u00f3n de que o disco puidese ser reproducido a calquera velocidade. Interesado nas ideas de compositores experimentais como Edgard Var\u00e8se, John Cage, Terry Riley e George Antheil, constru\u00edu o seu propio instrumento electr\u00f3nico personalizado a partir dunha combinaci\u00f3n de elementos como therem\u00edns, fuzzboxes, un tubo de cart\u00f3n, e un altofalante dun bombardeiro da segunda guerra mundial.\nDavid e Nancy Blossom trouxeron influencias da psicodelia e do jazz \u00e1 banda. Xuntos gravaron unha demo que lles conseguiu un contrato con Limelight Records, unha filial de Mercury Records. No mes de decembro de 1967 a banda editou o \u00e1lbum \"Cauldron\". O disco estaba formado por once canci\u00f3ns, inclu\u00eddas \"Fantasy\", \"Red the Sign Post\" e \"God Bless the Child\", unha versi\u00f3n de Billie Holiday. Tr\u00e1tase dunha intrigante mestura de temas de rock psicod\u00e9lico en clave de jazz con feroces e avanzados efectos de son electr\u00f3nicos.\nO disco vendeu poucas copias no seu tempo, a\u00ednda que a banda contaba cun pequeno pero intenso grupo de seguidores en San Francisco e xirou con outros artistas como Blue Cheer, Chuck Berry e Fairport Convention, tras a incorporaci\u00f3n do baixista Robert Goldbeck. Fifty Foot Hose separouse a finais de 1969, cando a meirande parte dos seus membros un\u00edronse ao musical \"Hair\", convert\u00e9ndose Nancy Blossom na directora da produci\u00f3n en San Francisco e despois cantando en \"Godspell\". Larry Evans regresou \u00e1 s\u00faa cidade natal de Muncie, Indiana, onde liderou varias bandas ata a s\u00faa morte en 2008.\nReforma.\nO interese en Fifty Foot Hose renaceu nos anos 90 cando a banda foi reco\u00f1ecida como unha das precursoras dos sons do rock electr\u00f3nico de artistas como Pere Ubu, Chrome e Throbbing Gristle, e \"Cauldron\" foi reeditado en CD. Nese tempo Marcheschi convert\u00e9rase nun respectado escultor, especializado en obra p\u00fablica usando neons, pl\u00e1stico e caracter\u00edsticas cin\u00e9ticas.\nEn 1994 Marcheschi reformou o grupo para realizar concertos en San Francisco cun novo conxunto de m\u00fasicos. Esas actuaci\u00f3ns levaron ao lanzamento do disco \"Live &amp; Unreleased\", seguido en 1998 por un novo \u00e1lbum de estudio, \"Sing Like Scaffold\". Neste traballo a banda est\u00e1 composta por Marcheschi (instrumentos electr\u00f3nicos, xeradores de son e theremin), Walter Funk III (instrumentos electr\u00f3nicos e vocoder), Reid Johnston (guitarra, efectos, instrumentos de vento e harmonio), Lenny Bove (baixo, instrumentos electr\u00f3nicos e voces), Elizabeth Perry (voces), e Dean Cook (bater\u00eda). \nFunk e Johnston formaron posteriormente a banda de electr\u00f3nica de vangarda Kwisp, aparecendo tam\u00e9n no seu primeiro \u00e1lbum Cork Marcheschi."}
{"id": "155102", "revid": "109216", "url": "https://gl.wikipedia.org/wiki?curid=155102", "title": "The Stooges", "text": "The Stooges (tam\u00e9n co\u00f1ecida coma Iggy and The Stooges) \u00e9 unha banda estadounidense de hard rock procedente de Ann Arbor, M\u00edchigan activa inicialmente de 1967 ata 1974, e posteriormente reunida no ano 2003. A pesar de vender moi poucos discos na s\u00faa primeira encarnaci\u00f3n e de tocar a mi\u00fado para un p\u00fablico indiferente e incluso hostil, The Stooges \u00e9 considerada unha banda decisiva na aparici\u00f3n do punk rock, as\u00ed como un grupo influente para o rock alternativo, o heavy metal e o rock en xeral.\nEn 2016 estrenase a pel\u00edcula documental \"Gimme Danger\", dirixida por Jim Jarmusch sobre a banda, proxectandose no Festival de Cannes."}
{"id": "155108", "revid": "85894", "url": "https://gl.wikipedia.org/wiki?curid=155108", "title": "A Amarela, Redonda, Corcubi\u00f3n", "text": "A Amarela \u00e9 un lugar da parroquia de Redonda no concello coru\u00f1\u00e9s de Corcubi\u00f3n na comarca de Fisterra. Ti\u00f1a 47 habitantes no ano 2009 segundo datos do Instituto Nacional de Estad\u00edstica, dos cales eran 17 homes e 30 mulleres."}
{"id": "155110", "revid": "85894", "url": "https://gl.wikipedia.org/wiki?curid=155110", "title": "A Oliveira, Redonda, Corcubi\u00f3n", "text": "A Oliveira \u00e9 un lugar da parroquia de Redonda no concello coru\u00f1\u00e9s de Corcubi\u00f3n na comarca de Fisterra. Ti\u00f1a 76 habitantes no ano 2009 segundo datos do Instituto Nacional de Estad\u00edstica, dos cales eran 36 homes e 40 mulleres."}
{"id": "155111", "revid": "85894", "url": "https://gl.wikipedia.org/wiki?curid=155111", "title": "O Vilar, Redonda, Corcubi\u00f3n", "text": "O Vilar \u00e9 un lugar da parroquia de Redonda no concello coru\u00f1\u00e9s de Corcubi\u00f3n na comarca de Fisterra. Ti\u00f1a 69 habitantes no ano 2011 segundo datos do Instituto Nacional de Estad\u00edstica, dos cales eran 32 homes e 37 mulleres."}
{"id": "155112", "revid": "85894", "url": "https://gl.wikipedia.org/wiki?curid=155112", "title": "Quenxe, Redonda, Corcubi\u00f3n", "text": "Quenxe \u00e9 un lugar da parroquia de Redonda no concello coru\u00f1\u00e9s de Corcubi\u00f3n na comarca de Fisterra. Ti\u00f1a 45 habitantes no ano 2009 segundo datos do Instituto Nacional de Estad\u00edstica, dos cales eran 20 homes e 25 mulleres."}
{"id": "155113", "revid": "56817", "url": "https://gl.wikipedia.org/wiki?curid=155113", "title": "Quenxe", "text": "Co top\u00f3nimo Quenxe podemos atopar:"}
{"id": "155120", "revid": "85894", "url": "https://gl.wikipedia.org/wiki?curid=155120", "title": "Redonda, Redonda, Corcubi\u00f3n", "text": "Redonda \u00e9 un lugar da parroquia de Redonda no concello coru\u00f1\u00e9s de Corcubi\u00f3n na comarca de Fisterra. Segundo o Instituto Nacional de Estad\u00edstica en 2009 ti\u00f1a catorce habitantes (seis homes e oito mulleres)."}
{"id": "155121", "revid": "85894", "url": "https://gl.wikipedia.org/wiki?curid=155121", "title": "San Roque, Redonda, Corcubi\u00f3n", "text": "San Roque \u00e9 un lugar da parroquia de Redonda no concello coru\u00f1\u00e9s de Corcubi\u00f3n na comarca de Fisterra. Ti\u00f1a 5 habitantes no ano 2009 segundo datos do Instituto Nacional de Estad\u00edstica, dos cales eran 4 homes e 1 muller."}
{"id": "155122", "revid": "85894", "url": "https://gl.wikipedia.org/wiki?curid=155122", "title": "Alvarellos, Berdeogas, Dumbr\u00eda", "text": "Alvarellos \u00e9 un lugar da parroquia de Berdeogas no concello coru\u00f1\u00e9s de Dumbr\u00eda na comarca de Fisterra. Ti\u00f1a 77 habitantes no ano 2009 segundo datos do Instituto Nacional de Estad\u00edstica, dos cales eran 29 homes e 48 mulleres."}
{"id": "155123", "revid": "85894", "url": "https://gl.wikipedia.org/wiki?curid=155123", "title": "A Bouda\u00f1eira, Berdeogas, Dumbr\u00eda", "text": "A Bouda\u00f1eira \u00e9 un lugar da parroquia de Berdeogas no concello coru\u00f1\u00e9s de Dumbr\u00eda na comarca de Fisterra. Segundo o Instituto Nacional de Estad\u00edstica en 2009 ti\u00f1a 63 habitantes (28 homes e 35 mulleres)."}
{"id": "155124", "revid": "85894", "url": "https://gl.wikipedia.org/wiki?curid=155124", "title": "O Campo de Berdeogas, Berdeogas, Dumbr\u00eda", "text": "O Campo de Berdeogas \u00e9 un lugar da parroquia de Berdeogas no concello coru\u00f1\u00e9s de Dumbr\u00eda na comarca de Fisterra. Ti\u00f1a 87 habitantes no ano 2009 segundo datos do Instituto Nacional de Estad\u00edstica, dos cales eran 39 homes e 48 mulleres."}
{"id": "155125", "revid": "85894", "url": "https://gl.wikipedia.org/wiki?curid=155125", "title": "Cha\u00edn, Berdeogas, Dumbr\u00eda", "text": "Cha\u00edn \u00e9 un lugar da parroquia de Berdeogas no concello coru\u00f1\u00e9s de Dumbr\u00eda na Comarca de Fisterra. Ti\u00f1a 31 habitantes no ano 2009 segundo datos do Instituto Nacional de Estad\u00edstica, dos cales eran 14 homes e 17 mulleres."}
{"id": "155127", "revid": "17467", "url": "https://gl.wikipedia.org/wiki?curid=155127", "title": "Copa Mundial de F\u00fatbol de 1958", "text": ""}
{"id": "155128", "revid": "17467", "url": "https://gl.wikipedia.org/wiki?curid=155128", "title": "Copa Mundial de F\u00fatbol de 1934", "text": ""}
{"id": "155129", "revid": "17467", "url": "https://gl.wikipedia.org/wiki?curid=155129", "title": "Copa Mundial de F\u00fatbol de 1938", "text": ""}
{"id": "155130", "revid": "17467", "url": "https://gl.wikipedia.org/wiki?curid=155130", "title": "Copa Mundial de F\u00fatbol de 1950", "text": ""}
{"id": "155131", "revid": "17467", "url": "https://gl.wikipedia.org/wiki?curid=155131", "title": "Copa Mundial de F\u00fatbol de 1954", "text": ""}
{"id": "155132", "revid": "17467", "url": "https://gl.wikipedia.org/wiki?curid=155132", "title": "Copa Mundial de F\u00fatbol de 1962", "text": ""}
{"id": "155133", "revid": "17467", "url": "https://gl.wikipedia.org/wiki?curid=155133", "title": "Copa Mundial de F\u00fatbol de 1966", "text": ""}
{"id": "155134", "revid": "17467", "url": "https://gl.wikipedia.org/wiki?curid=155134", "title": "Copa Mundial de F\u00fatbol de 1970", "text": ""}
{"id": "155135", "revid": "17467", "url": "https://gl.wikipedia.org/wiki?curid=155135", "title": "Copa Mundial de F\u00fatbol de 1986", "text": ""}
{"id": "155136", "revid": "17467", "url": "https://gl.wikipedia.org/wiki?curid=155136", "title": "Copa Mundial de F\u00fatbol de 1990", "text": ""}
{"id": "155137", "revid": "17467", "url": "https://gl.wikipedia.org/wiki?curid=155137", "title": "Copa Mundial de F\u00fatbol de 1994", "text": ""}
{"id": "155138", "revid": "17467", "url": "https://gl.wikipedia.org/wiki?curid=155138", "title": "Copa Mundial de F\u00fatbol de 1998", "text": ""}
{"id": "155139", "revid": "85894", "url": "https://gl.wikipedia.org/wiki?curid=155139", "title": "A Farrapa, Berdeogas, Dumbr\u00eda", "text": "A Farrapa \u00e9 un lugar da parroquia de Berdeogas no concello coru\u00f1\u00e9s de Dumbr\u00eda na Comarca de Fisterra. Segundo o Instituto Nacional de Estad\u00edstica en 2009 ti\u00f1a 97 habitantes (48 homes e 49 mulleres)."}
{"id": "155140", "revid": "17467", "url": "https://gl.wikipedia.org/wiki?curid=155140", "title": "Copa Mundial de F\u00fatbol de 2002", "text": ""}
{"id": "155142", "revid": "17467", "url": "https://gl.wikipedia.org/wiki?curid=155142", "title": "Eurocopa 1960", "text": ""}
{"id": "155143", "revid": "17467", "url": "https://gl.wikipedia.org/wiki?curid=155143", "title": "Eurocopa 1964", "text": ""}
{"id": "155144", "revid": "17467", "url": "https://gl.wikipedia.org/wiki?curid=155144", "title": "Eurocopa 1968", "text": ""}
{"id": "155145", "revid": "17467", "url": "https://gl.wikipedia.org/wiki?curid=155145", "title": "Eurocopa 1972", "text": ""}
{"id": "155146", "revid": "17467", "url": "https://gl.wikipedia.org/wiki?curid=155146", "title": "Eurocopa 1976", "text": ""}
{"id": "155147", "revid": "17467", "url": "https://gl.wikipedia.org/wiki?curid=155147", "title": "Eurocopa 1980", "text": ""}
{"id": "155148", "revid": "17467", "url": "https://gl.wikipedia.org/wiki?curid=155148", "title": "Eurocopa 1984", "text": ""}
{"id": "155149", "revid": "17467", "url": "https://gl.wikipedia.org/wiki?curid=155149", "title": "Eurocopa 1992", "text": ""}
{"id": "155150", "revid": "17467", "url": "https://gl.wikipedia.org/wiki?curid=155150", "title": "Eurocopa 1996", "text": ""}
{"id": "155151", "revid": "17467", "url": "https://gl.wikipedia.org/wiki?curid=155151", "title": "Eurocopa 2000", "text": ""}
{"id": "155152", "revid": "17467", "url": "https://gl.wikipedia.org/wiki?curid=155152", "title": "Eurocopa 2012", "text": ""}
{"id": "155153", "revid": "17467", "url": "https://gl.wikipedia.org/wiki?curid=155153", "title": "Eurocopa 2016", "text": ""}
{"id": "155154", "revid": "17467", "url": "https://gl.wikipedia.org/wiki?curid=155154", "title": "Copa Mundial de F\u00fatbol de 2014", "text": ""}
{"id": "155155", "revid": "17467", "url": "https://gl.wikipedia.org/wiki?curid=155155", "title": "Grupo E da Copa Mundial de F\u00fatbol de 2010", "text": ""}
{"id": "155156", "revid": "17467", "url": "https://gl.wikipedia.org/wiki?curid=155156", "title": "Grupo A da Copa Mundial de F\u00fatbol de 2010", "text": ""}
{"id": "155157", "revid": "17467", "url": "https://gl.wikipedia.org/wiki?curid=155157", "title": "Grupo B da Copa Mundial de F\u00fatbol de 2010", "text": ""}
{"id": "155158", "revid": "17467", "url": "https://gl.wikipedia.org/wiki?curid=155158", "title": "Grupo C da Copa Mundial de F\u00fatbol de 2010", "text": ""}
{"id": "155159", "revid": "17467", "url": "https://gl.wikipedia.org/wiki?curid=155159", "title": "Grupo D da Copa Mundial de F\u00fatbol de 2010", "text": ""}
{"id": "155160", "revid": "17467", "url": "https://gl.wikipedia.org/wiki?curid=155160", "title": "Grupo F da Copa Mundial de F\u00fatbol de 2010", "text": ""}
{"id": "155161", "revid": "17467", "url": "https://gl.wikipedia.org/wiki?curid=155161", "title": "Grupo G da Copa Mundial de F\u00fatbol de 2010", "text": ""}
{"id": "155162", "revid": "17467", "url": "https://gl.wikipedia.org/wiki?curid=155162", "title": "Grupo H da Copa Mundial de F\u00fatbol de 2010", "text": ""}
{"id": "155163", "revid": "17467", "url": "https://gl.wikipedia.org/wiki?curid=155163", "title": "Fase final da Copa Mundial de F\u00fatbol de 2010", "text": ""}
{"id": "155164", "revid": "17467", "url": "https://gl.wikipedia.org/wiki?curid=155164", "title": "Final da Copa Mundial de F\u00fatbol de 2010", "text": ""}
{"id": "155165", "revid": "88215", "url": "https://gl.wikipedia.org/wiki?curid=155165", "title": "Real Federaci\u00f3n de F\u00fatbol dos Pa\u00edses Baixos", "text": "A Real Federaci\u00f3n de F\u00fatbol dos Pa\u00edses Baixos (KNVB) (en neerland\u00e9s: \"Koninklijke Nederlandse Voetbal Bond\", en ingl\u00e9s: \"Royal Netherlands Football Association\") \u00e9 o organismo encargado da organizaci\u00f3n do f\u00fatbol nos Pa\u00edses Baixos, cuxa sede est\u00e1 en Zeist.\nFoi creada en 1889 e foi unha das asociaci\u00f3ns fundacionais da FIFA en 1904 e da UEFA en 1954. Enc\u00e1rgase da organizaci\u00f3n das ligas profesionais neerlandesas (Eredivisie e Eerste Divisie), as ligas de afeccionados e a Copa KNVB, as\u00ed como os partidos da Selecci\u00f3n de f\u00fatbol dos Pa\u00edses Baixos nas s\u00faas distintas categor\u00edas."}
{"id": "155166", "revid": "85894", "url": "https://gl.wikipedia.org/wiki?curid=155166", "title": "A Pedri\u00f1a, Berdeogas, Dumbr\u00eda", "text": "A Pedri\u00f1a \u00e9 un lugar da parroquia de Berdeogas no concello coru\u00f1\u00e9s de Dumbr\u00eda na Comarca de Fisterra. Ti\u00f1a 27 habitantes no ano 2009 segundo datos do Instituto Nacional de Estad\u00edstica, dos cales eran 13 homes e 14 mulleres."}
{"id": "155169", "revid": "85894", "url": "https://gl.wikipedia.org/wiki?curid=155169", "title": "S\u00e1bade, Berdeogas, Dumbr\u00eda", "text": "S\u00e1bade \u00e9 un lugar da parroquia de Berdeogas no concello coru\u00f1\u00e9s de Dumbr\u00eda na Comarca de Fisterra. Ti\u00f1a 27 habitantes no ano 2009 segundo datos do Instituto Nacional de Estad\u00edstica, dos cales eran 11 homes e 16 mulleres."}
{"id": "155170", "revid": "85894", "url": "https://gl.wikipedia.org/wiki?curid=155170", "title": "Sarteguas, Berdeogas, Dumbr\u00eda", "text": "Sarteguas \u00e9 un lugar da parroquia de Berdeogas no concello coru\u00f1\u00e9s de Dumbr\u00eda na Comarca de Fisterra. Ti\u00f1a 55 habitantes no ano 2009 segundo datos do Instituto Nacional de Estad\u00edstica, dos cales eran 31 homes e 24 mulleres."}
{"id": "155171", "revid": "85894", "url": "https://gl.wikipedia.org/wiki?curid=155171", "title": "A Vacariza, Berdeogas, Dumbr\u00eda", "text": "A Vacariza \u00e9 un lugar da parroquia de Berdeogas no concello coru\u00f1\u00e9s de Dumbr\u00eda na Comarca de Fisterra. Ti\u00f1a 47 habitantes no ano 2009 segundo datos do Instituto Nacional de Estad\u00edstica, dos cales eran 22 homes e 25 mulleres."}
{"id": "155172", "revid": "85894", "url": "https://gl.wikipedia.org/wiki?curid=155172", "title": "Vilar, Berdeogas, Dumbr\u00eda", "text": "Vilar \u00e9 un lugar da parroquia de Berdeogas no concello coru\u00f1\u00e9s de Dumbr\u00eda na Comarca de Fisterra. Ti\u00f1a 2 habitantes no ano 2009 segundo datos do Instituto Nacional de Estad\u00edstica, dos cales eran 1 home e 1 muller."}
{"id": "155173", "revid": "785", "url": "https://gl.wikipedia.org/wiki?curid=155173", "title": "Real Federaci\u00f3n Galega de F\u00fatbol", "text": "A Real Federaci\u00f3n Galega de F\u00fatbol (RFGF) \u00e9 o organismo reitor do f\u00fatbol en Galicia. A RFGF organiza o Grupo 1 da Tercera Divisi\u00f3n, coa axuda da Real Federaci\u00f3n Espa\u00f1ola de F\u00fatbol (RFEF), como parte do sistema da liga espa\u00f1ola de f\u00fatbol. Tam\u00e9n organiza diferentes competici\u00f3ns de categor\u00eda inferior \u00e1 Terceira Divisi\u00f3n. A FGF foi fundada en 1909 e ten sede na Coru\u00f1a. En 2017 obtivo o t\u00edtulo de Real.\nCompetici\u00f3ns.\nA Federaci\u00f3n Galega de F\u00fatbol organiza as seguintes competici\u00f3ns:\nAdemais, no pasado tam\u00e9n organizou estoutras competici\u00f3ns:\nSelecci\u00f3ns.\nA Federaci\u00f3n Galega de F\u00fatbol enc\u00e1rgase da Selecci\u00f3n de F\u00fatbol de Galicia, e ademais das s\u00faas categor\u00edas inferiores."}
{"id": "155174", "revid": "85894", "url": "https://gl.wikipedia.org/wiki?curid=155174", "title": "Anse\u00e1n, Buxantes, Dumbr\u00eda", "text": "Anse\u00e1n \u00e9 un lugar da parroquia de Buxantes no concello coru\u00f1\u00e9s de Dumbr\u00eda na Comarca de Fisterra. Ti\u00f1a 89 habitantes no ano 2018 segundo datos do Instituto Nacional de Estad\u00edstica, dos cales eran 41 homes e 48 mulleres."}
{"id": "155178", "revid": "6303275", "url": "https://gl.wikipedia.org/wiki?curid=155178", "title": "Antonio Rom\u00e1n", "text": "Antonio Aurelio del Sacramento Fern\u00e1ndez-Rom\u00e1n Garc\u00eda de Quevedo, co\u00f1ecido artisticamente como Antonio Rom\u00e1n, Anthony Roman ou Tony Rom\u00e1n, nado en Ourense o 9 de novembro de 1911 e finado en Madrid o 16 de xu\u00f1o de 1989, foi un director e guionista de cine e farmac\u00e9utico galego.\nTraxectoria.\nPertence ao grupo de directores renovadores do cine espa\u00f1ol de posguerra, xunto con Jos\u00e9 Luis S\u00e1enz de Heredia e Rafael Gil.\n\u00cda ser farmac\u00e9utico, pero xa de novo converteuse en cr\u00edtico de cine, comezando a publicar na prensa espa\u00f1ola. Comezou a dirixir pequenos documentais moi novo, con 18 anos. A s\u00faa primeira longametraxe \"La escuadrilla\", \u00e9 de 1941, realizada xunto a S\u00e1enz de Heredia. Ese ano participou no gui\u00f3n de Raza, ideada polo propio dictador Francisco Franco e dirixida por S\u00e1enz de Heredia. Dado o marcado car\u00e1cter propagand\u00edstico das s\u00faas obras, despois da Guerra Civil \u201csus pel\u00edculas obtuvieron subvenciones, ayudas y premios nacionales, raz\u00f3n por la cual quiz\u00e1s no se haya valorado suficientemente su trabajo desde el punto de vista t\u00e9cnico.\u201d\nEn 1943 realizou proxectos m\u00e1is arriscados e persoais, \"Intriga\" e \"La casa de la lluvia\", pero tralo fracaso comercial e o escepticismo cr\u00edtico con que foron acollidas, retomou proxectos m\u00e1is comerciais. Posteriormente converteuse nun dos xefes da Cooperativa Cinematogr\u00e1fica Castilla.\nNas d\u00e9cadas de 1960 e 1970 seguiu escribindo cr\u00edticas. En 1970 foi despedido mentres rodaba \"Ringo del Nebraska\" cando a\u00ednda non levaba nin o 10 % da rodaxe, pois ao produtor non lle gustaba o seu xeito de traballar lento e meticuloso. Foi substitu\u00eddo polo seu amigo e protexido Mario Bava, quen por respecto a Rom\u00e1n, negouse a aparecer nos t\u00edtulos de cr\u00e9dito.\nEstaba casado con Yvonne Basti\u00e9n.\nEn 1999 publicouse o libro de Pepe Coira \"Antonio Rom\u00e1n. Director de cine\", ampliado e traducido ao castel\u00e1n co t\u00edtulo \"Antonio Rom\u00e1n, un cineasta de posguerra\", que acadou o premio ao mellor libro universitario espa\u00f1ol do 2004."}
{"id": "155179", "revid": "85894", "url": "https://gl.wikipedia.org/wiki?curid=155179", "title": "O Brazal, Buxantes, Dumbr\u00eda", "text": "O Brazal \u00e9 un lugar da parroquia de Buxantes no concello coru\u00f1\u00e9s de Dumbr\u00eda na Comarca de Fisterra. Segundo o Instituto Nacional de Estad\u00edstica en 2009 ti\u00f1a catro habitantes (catro homes)."}
{"id": "155180", "revid": "85894", "url": "https://gl.wikipedia.org/wiki?curid=155180", "title": "Busto, Buxantes, Dumbr\u00eda", "text": "Busto \u00e9 un lugar da parroquia de Buxantes no concello coru\u00f1\u00e9s de Dumbr\u00eda na Comarca de Fisterra. Ti\u00f1a 18 habitantes no ano 2009 segundo datos do Instituto Nacional de Estad\u00edstica, dos cales eran 13 homes e 5 mulleres."}
{"id": "155181", "revid": "85894", "url": "https://gl.wikipedia.org/wiki?curid=155181", "title": "A Carballa, Buxantes, Dumbr\u00eda", "text": "A Carballa \u00e9 un lugar da parroquia de Buxantes no concello coru\u00f1\u00e9s de Dumbr\u00eda na Comarca de Fisterra. Segundo o Instituto Nacional de Estad\u00edstica en 2009 ti\u00f1a 16 habitantes (7 homes e 9 mulleres)."}
{"id": "155182", "revid": "22570", "url": "https://gl.wikipedia.org/wiki?curid=155182", "title": "O Carboal, Buxantes, Dumbr\u00eda", "text": "O Carboal \u00e9 un lugar da parroquia de Buxantes no concello coru\u00f1\u00e9s de Dumbr\u00eda na Comarca de Fisterra. Ti\u00f1a 72 habitantes no ano 2009 segundo datos do Instituto Nacional de Estad\u00edstica, dos cales eran 32 homes e 40 mulleres."}
{"id": "155183", "revid": "85894", "url": "https://gl.wikipedia.org/wiki?curid=155183", "title": "A Casanova, Buxantes, Dumbr\u00eda", "text": "A Casanova \u00e9 un lugar da parroquia de Buxantes no concello coru\u00f1\u00e9s de Dumbr\u00eda na comarca de Fisterra. Ti\u00f1a 58 habitantes no ano 2009 segundo datos do Instituto Nacional de Estad\u00edstica, dos cales eran 24 homes e 34 mulleres."}
{"id": "155184", "revid": "85894", "url": "https://gl.wikipedia.org/wiki?curid=155184", "title": "Castro, Buxantes, Dumbr\u00eda", "text": "Castro \u00e9 un lugar da parroquia de Buxantes no concello coru\u00f1\u00e9s de Dumbr\u00eda na Comarca de Fisterra. Ti\u00f1a 7 habitantes no ano 2009 segundo datos do Instituto Nacional de Estad\u00edstica, dos cales eran 4 homes e 3 mulleres."}
{"id": "155185", "revid": "22570", "url": "https://gl.wikipedia.org/wiki?curid=155185", "title": "Cerv\u00e1n, Buxantes, Dumbr\u00eda", "text": "Cerv\u00e1n \u00e9 un lugar da parroquia de Buxantes no concello coru\u00f1\u00e9s de Dumbr\u00eda na Comarca de Fisterra. Ti\u00f1a 40 habitantes no ano 2009 segundo datos do Instituto Nacional de Estad\u00edstica, dos cales eran 19 homes e 21 mulleres."}
{"id": "155186", "revid": "43749", "url": "https://gl.wikipedia.org/wiki?curid=155186", "title": "Illes Balears", "text": ""}
{"id": "155187", "revid": "85894", "url": "https://gl.wikipedia.org/wiki?curid=155187", "title": "Figueiroa, Buxantes, Dumbr\u00eda", "text": "Figueiroa \u00e9 un lugar da parroquia de Buxantes no concello coru\u00f1\u00e9s de Dumbr\u00eda, na comarca de Fisterra. Segundo o IGE, en 2018 ti\u00f1a 14 habitantes (7 homes e 7 mulleres).\nO Cami\u00f1o de Fisterra atravesa este lugar.\nPatrimonio.\nNeste lugar de Figueiroa lev\u00e1ntase a Capela de Nosa Se\u00f1ora das Neves, de finais do s\u00e9culo XV pero reconstru\u00edda posteriormente. Na fachada principal pos\u00fae un pequeno roset\u00f3n, com\u00fan na arquitectura rom\u00e1nica e g\u00f3tica. No muro norte \u00e1brese unha sinxela porta lateral e \u00f3 seu car\u00f3n, baixo un soportal, un pequeno altar onde se fan as celebraci\u00f3ns masivas e as romar\u00edas."}
{"id": "155188", "revid": "85894", "url": "https://gl.wikipedia.org/wiki?curid=155188", "title": "A Filgueira, Buxantes, Dumbr\u00eda", "text": "A Filgueira \u00e9 un lugar da parroquia de Buxantes no concello coru\u00f1\u00e9s de Dumbr\u00eda na Comarca de Fisterra. Ti\u00f1a 56 habitantes no ano 2009 segundo datos do Instituto Nacional de Estad\u00edstica, dos cales eran 25 homes e 31 mulleres.\nToponimia.\nO fit\u00f3nimo galego \"Filgueira\" (do lat\u00edn F\u012cL\u012cCARIA, derivado de F\u012cLIX, -\u012cCIS) ref\u00edrese a un lugar abondoso en fentos. A s\u00faa orixe d\u00e1se entre o s\u00e9culo X e XIII."}
{"id": "155189", "revid": "23204", "url": "https://gl.wikipedia.org/wiki?curid=155189", "title": "Benito Ju\u00e1rez", "text": "Benito Pablo Ju\u00e1rez Garc\u00eda, nado en San Pablo Guelatao, Oaxaca, o 21 de marzo de 1806 e finado na Cidade de M\u00e9xico o 18 de xullo de 1872, foi un avogado e pol\u00edtico mexicano, de orixe ind\u00edxena zapoteca, Presidente de M\u00e9xico en varias ocasi\u00f3ns no per\u00edodo que vai de 1858 a 1872."}
{"id": "155195", "revid": "88215", "url": "https://gl.wikipedia.org/wiki?curid=155195", "title": "Mariano Barroso", "text": "Mariano Barroso, nado o 26 de decembro de 1959 en Sant Just Desvern, \u00e9 un director de cinema e teatro catal\u00e1n. Os seus filmes foron reco\u00f1ecidos con varios Premios Goya."}
{"id": "155196", "revid": "56817", "url": "https://gl.wikipedia.org/wiki?curid=155196", "title": "Eduard Fern\u00e1ndez", "text": "Eduard Fern\u00e1ndez Serrano, nado en Barcelona o 25 de agosto de 1964, \u00e9 un actor catal\u00e1n.\nTraxectoria.\nCombina traballos en teatro, cinema e televisi\u00f3n. Destaca en teatro o seu papel con Els Joglars durante catro anos. En cinema foi moi encomiada a s\u00faa interpretaci\u00f3n en \"Los lobos de Washington\" as\u00ed como tam\u00e9n en filmes como \"Alatriste\", \"El m\u00e9todo\" ou \"O misterio Gal\u00edndez\".\nGa\u00f1ou o premio Goya como mellor actor por \"Fausto 5.0\" e como mellor actor secundario por \"En la ciudad\"."}
{"id": "155197", "revid": "1131", "url": "https://gl.wikipedia.org/wiki?curid=155197", "title": "Alfonso Garc\u00eda Sanmart\u00edn", "text": "Alfonso Garc\u00eda Sanmart\u00edn, nado en Gundi\u00e1 (Alb\u00e1, Palas de Rei) o 2 de setembro de 1946 e finado o 27 de outubro de 2022, foi un docente e editor galego.\nTraxectoria.\nLicenciado en Teolox\u00eda pola Universidade de Salamanca, foi docente no Colexio Fogar de Santa Margarida da Coru\u00f1a desde 1970, centro do que foi director. Ademais, exerc\u00eda como vicepresidente da Confederaci\u00f3n Espa\u00f1ola de Centros de Ensino (CECE). \nFoi respons\u00e1bel de Rodeira-Edeb\u00e9, e durante dous mandatos bianuais presidiu a Asociaci\u00f3n Galega de Editores: entrou en 2006 en substituci\u00f3n de Fabiola Sotelo e sa\u00edu en 2010, cando foi relevado no posto polo vigu\u00e9s Manuel Bragado."}
{"id": "155198", "revid": "98629", "url": "https://gl.wikipedia.org/wiki?curid=155198", "title": "Fabio Casartelli", "text": "Fabio Casartelli, nado en Como o 16 de agosto de 1970 e finado o 18 de xullo de 1995, foi un ciclista italiano, profesional desde 1993.\nTraxectoria.\nAnimado polo seu pai, Casartelli involucrouse no mundo do ciclismo aos 9 anos. Tras acadar unhas cantas vitorias como afeccionado, Casartelli conseguiu o seu maior logro nos Xogos Ol\u00edmpicos de 1992, ga\u00f1ando a medalla de ouro na proba de ciclismo en ruta. Pasou a ser profesional en 1993, pero s\u00f3 conseguiu vitorias e posici\u00f3ns de honra en carreiras menores.\nO 18 de xullo de 1995, durante a 15\u00aa etapa do Tour de Francia, Fabio Casartelli sufriu un accidente durante o descenso do Col de Portet d'Aspet, nos Pireneos. Casartelli sufriu graves lesi\u00f3ns de cranio e cara e perdeu a consciencia. Durante o seu traslado en helic\u00f3ptero ao hospital, Casartelli perdeu a respiraci\u00f3n e faleceu tras varios intentos de reanimaci\u00f3n.\nNo momento da ca\u00edda Casartelli non levaba ning\u00fan tipo de casco protector. A s\u00faa morte causou unha conmoci\u00f3n no ciclismo profesional e xurdiron diversos debates acerca da obrigatoriedade do uso do casco polos ciclistas.\nA 16\u00aa etapa do Tour foi neutralizada, a\u00ednda que non suspendida, pola organizaci\u00f3n. Os ciclistas rodaron en grupo durante toda a proba e, na chegada, o equipo Motorola ao que pertenc\u00eda Casartelli cruzou a li\u00f1a de meta en conxunto. Todos os premios da etapa foron doados \u00e1 familia que deixaba o ciclista italiano, unha muller e un fillo de dous meses.\nEn 1997 erixiuse unha estela no lugar da traxedia, fronte \u00e1 que os corredores do Tour de Francia se dete\u00f1en e gardan un minuto de silencio na s\u00faa memoria cada vez que o percorrido da ronda gala pasa polo Col de Portet d'Aspet."}
{"id": "155199", "revid": "25871", "url": "https://gl.wikipedia.org/wiki?curid=155199", "title": "Godz", "text": "The Godz foi unha banda estadounidense de garage rock procedente de Nova York activa de 1966 ata 1973. A s\u00faa m\u00fasica vai dende o primeiro noise rock ata o rock de vengarda e o rock psicod\u00e9lico.\nTraxectoria.\nThe Godz comezou a s\u00faa carreira en 1966 no selo ESP-Disk. A s\u00faa primeira gravaci\u00f3n, \"Contact High With The Godz\", producida polo selo a finais de 1966, foi un intento de superar as limitaci\u00f3ns e as normas aceptadas da m\u00fasica da \u00e9poca. En 1967 produciron a s\u00faa segunda gravaci\u00f3n, \"Godz 2\", a\u00ednda m\u00e1is audaz e cuns ambientes sonoros m\u00e1is experimentais, e que segundo a meirande parte da xente e a s\u00faa mellor obra. No seu terceiro traballo, \"The Third Testament\", aparecido en 1968, o cuarteto converteuse nun tr\u00edo e en 1973 gravaron o seu cuarto e derradeiro traballo, \"Godzundheit\". Ese mesmo ano separ\u00e1ronse.\nJay Dillon morreu anos m\u00e1is tarde e a principios do 2007 os membros suporvivintes, Jim McCarthy, Larry Kessler e Paul Thornton, reun\u00edronse para realizar novas gravaci\u00f3ns."}
{"id": "155200", "revid": "89787", "url": "https://gl.wikipedia.org/wiki?curid=155200", "title": "Carpo (l\u00faa)", "text": "Carpo (ou en grego \"\u039a\u03b1\u03c1\u03c0\u03ce\"), tam\u00e9n co\u00f1ecida coma ', e unha l\u00faa de X\u00fapiter. Foi descuberta por un equipo de astr\u00f3nomos da Universidade de Hawaii liderado por Scott S. Sheppard no ano 2003, e foi provisionalmente designada coma ' ata que recibiu o seu nome actual no ano 2005.\nCarpo ten uns 3 quil\u00f3metros de di\u00e1metro, e \u00f3rbita X\u00fapiter a unha distancia media de 17,145 Gm en 458,625 d\u00edas, cunha inclinaci\u00f3n orbital de 56\u00b0 respecto da ecl\u00edptica (55\u00b0 respecto do ecuador de X\u00fapiter), e cunha excentricidade orbital de 0,4316. T\u00f3dalas l\u00faas m\u00e1is afastadas de X\u00fapiter ca Carpo son de movemento retrogrado.\nRecibiu o seu nome oficial en marzo do 2005, Carpo era unha das Horas, e coma tal filla de Zeus (X\u00fapiter).\nComa no caso de Temisto, estas l\u00faas semellan ser un \u00fanico membro dunha clase de l\u00faa particular, o cal as fai moi interesantes. A inclinaci\u00f3n orbital de sat\u00e9lites coma este est\u00e1 condicionada polo efecto Kozai, descuberto este efecto por Yoshihide Kozai no ano 1962. Este efecto induce a un peri\u00f3dico cambio entre a inclinaci\u00f3n e a excentricidade orbital da l\u00faa; se a inclinaci\u00f3n \u00e9 suficientemente alta, a excentricidade p\u00f3dese volver tan alta que a periapse da l\u00faa pode chegar a estar preto da veci\u00f1anza das l\u00faas de Galileo (\u00cdo, Europa, Gan\u00edmedes e Calisto). Carpo poder\u00eda eventualmente colidir cunha desas l\u00faas, ou achegarse dabondo coma para ser expulsada do sistema de X\u00fapiter, o per\u00edodo da precesi\u00f3n da periapse (Pw) \u00e9 de 6,8 mill\u00f3ns de anos."}
{"id": "155201", "revid": "92340", "url": "https://gl.wikipedia.org/wiki?curid=155201", "title": "Enrique \u00c1lvarez Abalde", "text": "Enrique \u00c1lvarez Abalde, nado en Teis (Vigo) en 1960 e finado o 16 de xullo de 2010, foi un militante comunista galego, preso pol\u00edtico do PCE(r) na d\u00e9cada de 1980.\nTraxectoria.\nAbalde militou desde novo na solidariedade cos presos e presas pol\u00edticas. En outubro de 1980 foi detido xunto a outras 14 persoas (entre elas a s\u00faa compa\u00f1eira) nunha macrooperaci\u00f3n contra o PCE(r).\nEn 1987 foille diagnosticada esclerose m\u00faltiple avanzada. O mesmo lle pasou a outros dous presos pol\u00edticos comunistas, Mercedes Herranz e Ernesto Fern\u00e1ndez Portillo. Tras nove anos en prisi\u00f3n, en 1989 foi posto en liberdade condicional por enfermidade grave e incur\u00e1bel. A finais da d\u00e9cada de 1990 ingresou nun hospital xa de forma permanente.\nEstaba interno no Hospital da Cruz Vermella de Vigo. En marzo de 2010 houbo protestas a prol da sanidade p\u00fablica e contra o peche deste centro, no que se atopaban 70 enfermos graves, 6 dos cales, inclu\u00eddo Enrique, se negaron a abandonar o hospital."}
{"id": "155202", "revid": "56817", "url": "https://gl.wikipedia.org/wiki?curid=155202", "title": "Les Rallizes D\u00e9nud\u00e9s", "text": "Les Rallizes D\u00e9nud\u00e9s foi unha influente banda xaponesa de rock psicod\u00e9lico. Formouse no ano 1967 e foi co\u00f1ecida polos seus lazos coas compa\u00f1\u00edas de teatro de vangarda e os grups pol\u00edticos de esquerda, as\u00ed coma os seus espectaculares directos con luces estrobosc\u00f3picas e bolas de espellos no escenario, polo que chegaron a ser comparados con The Velvet Underground."}
{"id": "155203", "revid": "35560", "url": "https://gl.wikipedia.org/wiki?curid=155203", "title": "Wikimedia Commons", "text": "Wikimedia Commons, abreviado decote como Wikicommons, \u00e9 un proxecto da Fundaci\u00f3n Wikimedia creado o 7 de setembro de 2004 co obxecto de servir como almac\u00e9n de ficheiros, tanto de imaxe como outros formatos multimedia, dos que botar man \u00e1 hora de fornecer o resto dos proxectos da fundaci\u00f3n.\nCaracter\u00edsticas.\nTodos os ficheiro deben ser liberados baixo licenzas libres (como a licenza de documentaci\u00f3n libre de GNU) ou no dominio p\u00fablico.\nBas\u00e9ase nun wiki configurado de tal forma que os arquivos al\u00ed contidos est\u00e1n dispo\u00f1\u00edbeis en todos os demais wikis dos proxectos de Wikimedia de forma transparente. Isto permite unha xesti\u00f3n centralizada deste tipo de ficheiro en todas as versi\u00f3ns de Wikipedia, Wikilibros etc.\n\u00c9 pos\u00edbel editar as p\u00e1xinas de Commons sen rexistro previo, pero \u00e9 necesario rexistrarse para subir imaxes.\nFitos.\nEn 2015 ti\u00f1a m\u00e1is de vinte e oito mill\u00f3ns de ficheiros."}
{"id": "155205", "revid": "109216", "url": "https://gl.wikipedia.org/wiki?curid=155205", "title": "Faust (grupo musical)", "text": "Faust \u00e9 unha banda alem\u00e1 de Krautrock, orixinalmente formada en 1971 por Werner \"Zappi\" Diermaier, Hans Joachim Irmler, Arnulf Meifert, Jean-Herv\u00e9 P\u00e9ron, Rudolf Sosna e Gunther W\u00fcsthoff, traballando co produtor Uwe Nettelbeck e o enxe\u00f1eiro Kurt Graupner, esta formaci\u00f3n separouse no ano 1975 despois de editar catro \u00e1lbums de estudio, reunir\u00edase de novo nos anos 90 para realizar concertos e gravar novo material."}
{"id": "155206", "revid": "1987", "url": "https://gl.wikipedia.org/wiki?curid=155206", "title": "Hans Georg Dehmelt", "text": "Hans Georg Dehmelt, nado en G\u00f6rlitz o 9 de setembro de 1922 e finado en Seattle o 7 de marzo de 2017 foi un f\u00edsico alem\u00e1n nacionalizado estadounidense.\nRecibiu o Premio Nobel de F\u00edsica en 1989 polo seu traballo na trampa do ion, xunto con Wolfgang Paul."}
{"id": "155207", "revid": "1131", "url": "https://gl.wikipedia.org/wiki?curid=155207", "title": "Totalitarismo", "text": "Totalitarismo \u00e9 un termo pol\u00edtico co que se co\u00f1ecen \u00e1s ideolox\u00edas, os movementos e mais os r\u00e9ximes pol\u00edticos onde a liberdade, tanto individual como colectiva, est\u00e1 severamente restrinxida e o Estado exerce todo o poder sen divisi\u00f3ns nin restrici\u00f3ns. Un exemplo claro de totalitarismo at\u00f3pase nos diversos movementos fascistas que viviu Europa no s\u00e9culo XX."}
{"id": "155208", "revid": "22570", "url": "https://gl.wikipedia.org/wiki?curid=155208", "title": "Protopunk", "text": "Protopunk \u00e9 un termo usado de xeito restrospectivo para describir un feixe de m\u00fasicos que foron importantes precursores do punk rock a mediados dos 70 e posteriormente, ou aqueles que foron citados polos primeiros m\u00fasicos punk como influencias. Normalmente esas bandas non se consideran a si mesmas punk; ademais, esta categorizaci\u00f3n non naceu como resultado dun x\u00e9nero musical distinto, xa que eses precursores proced\u00edan dun abano bastante amplo de estilos.\nArtistas estadounidenses coma The Velvet Underground, MC5, The Stooges, The Sonics, New York Dolls, Lou Reed, Television, Captain Beefheart, Patti Smith, Richard Hell e Rocket from the Tombs, e brit\u00e1nicos coma David Bowie, The Kinks, The Who, Roxy Music, Doctors of Madness e Hawkwind son comunmente citados coma as m\u00e1is destacadas influencias no punk rock."}
{"id": "155209", "revid": "865", "url": "https://gl.wikipedia.org/wiki?curid=155209", "title": "Proto-punk", "text": ""}
{"id": "155210", "revid": "25871", "url": "https://gl.wikipedia.org/wiki?curid=155210", "title": "Destroy All Monsters", "text": "Destroy All Monsters foi unha influente banda de Detroit que existiu dende 1973 ata 1985, realizando espor\u00e1dicas actuaci\u00f3ns dende ent\u00f3n. A s\u00faa m\u00fasica toca elementos do punk rock, psicodelia, heavy metal e noise rock cunha grande dose de arte \"performance\". Eles describen a s\u00faa m\u00fasica coma \"anti-rock.\""}
{"id": "155211", "revid": "85894", "url": "https://gl.wikipedia.org/wiki?curid=155211", "title": "Benito Montero", "text": "Benito Montero Prego nado en Cambados en 1944, \u00e9 un fiscal galeguista na Audiencia de Pontevedra e o primeiro en tratar de normalizar a lingua galega na Xustiza coa recuperaci\u00f3n da democracia no Estado Espa\u00f1ol.\nTraxectoria.\n\u00c9 residente na parroquia de San Salvador (Poio) desde 1996. Foi cofundador da Irmandade Xur\u00eddica Galega dende onde pula pola normalizaci\u00f3n do galego. As\u00ed mesmo, \u00e9 membro da Irmandade de Vi\u00f1os Galegos e da plataforma c\u00edvica \"Prolingua\".\nDende a formaci\u00f3n do novo goberno conservador da Xunta de Galicia presidido por N\u00fa\u00f1ez Feij\u00f3o, Montero mostrouse moi cr\u00edtico co tratamento que se lle d\u00e1 a lingua galega e as\u00ed o ten manifestado publicamente en varias entrevistas:"}
{"id": "155212", "revid": "98629", "url": "https://gl.wikipedia.org/wiki?curid=155212", "title": "Thomas Klestil", "text": "Thomas Klestil, nado en Viena o 4 de novembro de 1932 e finado na mesma cidade o 5 de xullo do 2004, foi un diplom\u00e1tico e pol\u00edtico, que chegou a Presidente de Austria entre 1992 e 2004.\nTraxectoria.\nComezos e primeira etapa pol\u00edtica.\nNado en Viena no seo dunha familia de clase obreira -o seu pai traballou para o tranv\u00eda- Klestil foi \u00e1 escola en Landstra\u00dfe onde fixo amizade con Joe Zawinul. Os seus estudos superiores realizounos na s\u00faa cidade natal na Universidade de Econom\u00eda de Viena e recibiu o seu doutoramento no ano 1957. Logo da entrada no Servizo Civil traballou en Austria as\u00ed como no estranxeiro para a Organizaci\u00f3n para a Cooperaci\u00f3n e o Desenvolvemento Econ\u00f3mico. Klestil ti\u00f1a moita fluidez no ingl\u00e9s e conseguiu o cargo de embaixador austr\u00edaco nas Naci\u00f3ns Unidas entre 1978 ao 1982) e embaixador nos Estados Unidos (1982\u20131987) antes da s\u00faa elecci\u00f3n como presidente.\nPresidencia.\nLogo de ser elixido polo Partido Popular de Austria \u00e1 presidencia, para o asombro de todo o mundo, conv\u00e9rtese en presidente co 56,9% dos votos e sucede a Kurt Waldheim o 8 de xullo de 1992. L\u00e1nzase ent\u00f3n a unha presidencia \"activa\" como o prometeu durante a campa\u00f1a electoral, na que se xactaba baixo o lema \u2018\u2018O poder necesita control\u2019\u2019 (\"Macht braucht Kontrolle).\"\nA partir de 1993 re\u00fane aos xefes de Estado de toda a Europa central. En novembro do ano seguinte (1994), viaxou a Israel, e foi considerado como o primeiro presidente austr\u00edaco que visita oficialmente aquel pa\u00eds. No momento dun discurso no Kneset Thomas Klestil \u00e9 o primeiro xefe de Estado austr\u00edaco que reco\u00f1ece a plena responsabilidade do seu pa\u00eds nas atrocidades cometidas durante a segunda guerra mundial.\nEn 1994 ocorreu a separaci\u00f3n de Klestil da s\u00faa esposa Edith, coa cal tivo 3 fillos. Esta noticia \u00e9 anunciada polo presidente mesmo nun tabloide, ademais o p\u00fablico dec\u00e1tase que o xefe de Estado ti\u00f1a unha amante desde hab\u00eda anos -feito inaudito en Austria, pa\u00eds marcado por unha moral cat\u00f3lica a\u00ednda intransixente-. Como, ademais, durante a campa\u00f1a electoral, Klestil exaltara os valores tradicionais da familia intacta, esta noticia faille perder, e de xeito duradeiro, unha boa parte do apoio do seu electorado cat\u00f3lico conservador.\nCon todo, en 1998, Klestil \u00e9 reelixido triunfalmente para un segundo mandato de seis anos con m\u00e1is do 63% dos votos v\u00e1lidos. O partido socialista non lle opuxo candidato mentres que os conservadores camuflaban a s\u00faa confusi\u00f3n con presidente baixo un comit\u00e9 de sost\u00e9n que reun\u00eda a personaxes de diferentes partidos.\nLogo da s\u00faa reelecci\u00f3n, o antagonismo entre Klestil e o seu partido s\u00f3 se intensifica. No momento das elecci\u00f3ns lexislativas de outubro de 1999, o partido cristi\u00e1n-conservador de Wolfgang Sch\u00fcssel sofre unha dura derrota en proveito do partido \"liberal\" (a\u00ednda que de verdade, populista ultranacionalista), o FP\u00d6, de J\u00f6rg Haider que chega na segunda posici\u00f3n logo dos socialistas. Ent\u00f3n, o presidente Klestil abertamente desexa que a coalici\u00f3n saliente dos socialistas e dos conservadores sexa renovada, xa que non soporta a chegada ao poder de Haider debido \u00e1 s\u00faa mala imaxe no estranxeiro e a que acababa de eloxiar a antigos membros da SS.\nMorte.\nO 5 de xullo do 2004, tres d\u00edas antes de deixar o seu posto, comeza a padecer un leve ataque card\u00edaco e finalmente morre o d\u00eda seguinte, o 6 de xullo, \u00e1s 22 horas con 33 minutos (hora local) no \"Allgemeines Krankenhaus\" (o hospital xeral de Viena) por mor doutro ataque card\u00edaco m\u00e1is forte."}
{"id": "155213", "revid": "56817", "url": "https://gl.wikipedia.org/wiki?curid=155213", "title": "Krautrock", "text": "Krautrock \u00e9 o nome xen\u00e9rico da escena musical experimental que apareceu en Alema\u00f1a a finais dos anos 60 e ga\u00f1ou popularidade durante a d\u00e9cada dos 70, principalmente no Reino Unido. O DJ da BBC John Peel en particular \u00e9 amplamente acreditado como o maior impulsor do x\u00e9nero fora do mundo xermanoparlante."}
{"id": "155214", "revid": "98629", "url": "https://gl.wikipedia.org/wiki?curid=155214", "title": "Dragon Ball Z", "text": ", tam\u00e9n co\u00f1ecido en Galiza como Drag\u00f3n Z ou B\u00f3la de Drag\u00f3n Z, \u00e9 unha serie de televisi\u00f3n de animaci\u00f3n xaponesa de 291 cap\u00edtulos de 25 minutos adaptada do manga de Akira Toriyama e producida polo estudio T\u014dei.\n\u00c9 a continuaci\u00f3n do anime Dragon Ball. En Galiza emitiuse na d\u00e9cada de 1990, dentro do programa infantil Xabar\u00edn Club da Televisi\u00f3n de Galicia. No 2005 reemitiuse na mesma canle, mais afirmou que ser\u00eda a derradeira volta.\nArgumento.\nDrag\u00f3n Ball Z comeza cinco anos m\u00e1is tarde que Dragon Ball, despois de casaren Son Goku e mais Chichi. Raditz, un misterioso guerreiro do espazo, chega \u00e1 Terra para atopa-lo seu irm\u00e1n, Son Goku. Foi as\u00ed como Son Goku se decatou que v\u00e9n dun planeta de guerreiros do espazo que foi derru\u00eddo e do que s\u00f3 ficaron catro superviventes."}
{"id": "155215", "revid": "4647", "url": "https://gl.wikipedia.org/wiki?curid=155215", "title": "Drag\u00f3n Z", "text": ""}
{"id": "155216", "revid": "4647", "url": "https://gl.wikipedia.org/wiki?curid=155216", "title": "As B\u00f3las do Drag\u00f3n Z", "text": ""}
{"id": "155217", "revid": "4647", "url": "https://gl.wikipedia.org/wiki?curid=155217", "title": "B\u00f3la do Drag\u00f3n Z", "text": ""}
{"id": "155219", "revid": "25871", "url": "https://gl.wikipedia.org/wiki?curid=155219", "title": "MC5", "text": "MC5 \u00e9 unha banda estadounidense formada inicialmente en Lincoln Park, M\u00edchigan no ano 1964. Son co\u00f1ecidos coma un dos precursores do punk rock. Orixinalmente estivo activa dende 1964 ata 1972, e reformouse no ano 2003 co vocalista de punk Handsome Dick Manitoba da banda The Dictators. A s\u00faa formaci\u00f3n orixinal estaba composta polo cantante Rob Tyner, os guitarristas Wayne Kramer e Fred \"Sonic\" Smith, o baixista Michael Davis e o bater\u00eda Dennis Thompson."}
{"id": "155220", "revid": "1131", "url": "https://gl.wikipedia.org/wiki?curid=155220", "title": "FC Ciudad de La Habana", "text": "O FC Ciudad de La Habana \u00e9 un club de f\u00fatbol cubano, da cidade da Habana. Fundouse en 1978 e compite no Campionato Nacional de F\u00fatbol de Cuba, m\u00e1xima categor\u00eda do f\u00fatbol cubano.\nEstadio.\nO FC Ciudad de La Habana xoga de local no estadio Pedro Marrero, con capacidade para 20.000 espectadores."}
{"id": "155222", "revid": "17467", "url": "https://gl.wikipedia.org/wiki?curid=155222", "title": "Copa Mundial de f\u00fatbol de 1994", "text": ""}
{"id": "155223", "revid": "56817", "url": "https://gl.wikipedia.org/wiki?curid=155223", "title": "FC Ciego de \u00c1vila", "text": "O FC Ciego de \u00c1vila \u00e9 un club de f\u00fatbol cubano, da cidade de Mor\u00f3n, provincia de Ciego de \u00c1vila. Fundouse en 1978 e compite no Campionato Nacional de F\u00fatbol de Cuba.\nEstadio.\nO FC Ciego de \u00c1vila xoga de local no estadio Sergio Alonso Grandal, con capacidade para 7.000 espectadores."}
{"id": "155224", "revid": "81969", "url": "https://gl.wikipedia.org/wiki?curid=155224", "title": "FC Cienfuegos", "text": "O FC Cienfuegos \u00e9 un club de f\u00fatbol cubano, da cidade de Cienfuegos. Fundouse en 1978 e compite no Campionato Nacional de F\u00fatbol de Cuba.\nEstadio.\nO FC Cienfuegos xoga de local no estadio Luis P\u00e9rez Lozano, con capacidade para 10.000 espectadores."}
{"id": "155225", "revid": "59564", "url": "https://gl.wikipedia.org/wiki?curid=155225", "title": "L\u00eado Ivo", "text": "L\u00eado Ivo, nado en Macei\u00f3 o 18 de febreiro de 1924 e finado en Sevilla o 23 de decembro de 2012, foi un periodista, poeta, novelista, contista, cronista e ensa\u00edsta brasileiro.\nTraxectoria.\n\u00c9 un dos escritores m\u00e1is importantes da xeraci\u00f3n do 45 e da literatura moderna brasileira. \u00c9 membro da Academia Brasileira de Letras, elixido en 1986 para a cadeira 10, sucedendo a Or\u00edgenes Lessa.\nEn 2009 a s\u00faa obra \"R\u00e9quiem\" obtivo o Premio Casa de las Am\u00e9ricas na categor\u00eda literatura brasileira.\nEn 2010 o Centro PEN Galicia outorgoulle o Premio Rosal\u00eda de Castro."}
{"id": "155226", "revid": "56817", "url": "https://gl.wikipedia.org/wiki?curid=155226", "title": "FC Pinar del R\u00edo", "text": "O FC Pinar del R\u00edo \u00e9 un club de f\u00fatbol cubano, da cidade de Pinar del R\u00edo. Fundouse en 1978 e compite no Campionato Nacional de F\u00fatbol de Cuba.\nEstadio.\nO FC Pinar del R\u00edo xoga de local no estadio La Bombonera."}
{"id": "155227", "revid": "85894", "url": "https://gl.wikipedia.org/wiki?curid=155227", "title": "Xestosa, Buxantes, Dumbr\u00eda", "text": "Xestosa \u00e9 un lugar da parroquia de Buxantes no concello coru\u00f1\u00e9s de Dumbr\u00eda na Comarca de Fisterra. Ti\u00f1a 71 habitantes no ano 2009 segundo datos do Instituto Nacional de Estad\u00edstica, dos cales eran 36 homes e 35 mulleres."}
{"id": "155228", "revid": "85894", "url": "https://gl.wikipedia.org/wiki?curid=155228", "title": "Mart\u00edn, Buxantes, Dumbr\u00eda", "text": "Mart\u00edn \u00e9 un lugar da parroquia de Buxantes no concello coru\u00f1\u00e9s de Dumbr\u00eda na Comarca de Fisterra. Ti\u00f1a 38 habitantes no ano 2009 segundo datos do Instituto Nacional de Estad\u00edstica, dos cales eran 18 homes e 20 mulleres."}
{"id": "155233", "revid": "81969", "url": "https://gl.wikipedia.org/wiki?curid=155233", "title": "Bray Wanderers A.F.C.", "text": "O Bray Wanderers Association Football Club (en irland\u00e9s Cumann Peile F\u00e1naithe Bhr\u00e9) \u00e9 un club de f\u00fatbol irland\u00e9s da localidade de Bray, no condado de Wicklow (Leinster). Actualmente o club compite na League of Ireland Premier Division. O club foi fundado en 1942 e ascendeu \u00e1 m\u00e1xima categor\u00eda do f\u00fatbol irland\u00e9s en 1985.\nHistoria.\nO club foi fundado orixinalmente en 1922, cando alg\u00fans membros do St. Kevin's Gaelic Football Club de Bray deixaron o club como resultado dunha disputa e formaron un club de f\u00fatbol chamado Bray Wanderers. O club destacou durante estes anos na categor\u00eda x\u00fanior, na que ga\u00f1ou a Miller Cup na tempada 1927-28. A pesar deste \u00e9xito, o equipo desapareceu durante os anos '30 e '40, cando o principal club da cidade foi o Bray Unknowns F.C., que xogou a liga entre 1924 e ata mediados dos '40.\nEn 1942 o club foi refundado e ingresou na Athletic Union League (AUL), na terceira divisi\u00f3n, na tempada 1943-44. Na tempada 1950-51 ga\u00f1ou a FAI Junior Cup ao derrotant ao Drogheda United por 2-1. Repetiu t\u00edtulo na 1953-54, a derrotar ao Ierne por 1-0 na final. A seguinte tempada deixou a AUL e afiliouse \u00e1 Leinster Senior League (LSL).\nGa\u00f1ou a Intermediate Cup os anos 1955-56 e 1957-58 e a LSL os anos 1957-58, 1958-59 e 1960-61. Este \u00faltimo ano deixou a LSL e retornou \u00e1 AUL, comezando un novo declive. En 1973, o Bray Unknowns disputaba a LSL e decidiu trocar o seu nome por Bray Wanderers nun intento de unir esforzos dos dous clubs. En 1985 foi escollido para ingresar na League of Ireland, na que se acababa de crear a First Division, da que finalmente se proclamou campi\u00f3n.\nRexistros europeos.\nUEFA Cup:\nRecopa de Europa:\nTotal:"}
{"id": "155234", "revid": "22570", "url": "https://gl.wikipedia.org/wiki?curid=155234", "title": "Mi\u00f1\u00f3ns, Buxantes, Dumbr\u00eda", "text": "Mi\u00f1\u00f3ns \u00e9 un lugar da parroquia de Buxantes no concello coru\u00f1\u00e9s de Dumbr\u00eda na Comarca de Fisterra. Ti\u00f1a 52 habitantes no ano 2009 segundo datos do Instituto Nacional de Estad\u00edstica, dos cales eran 23 homes e 29 mulleres."}
{"id": "155235", "revid": "85894", "url": "https://gl.wikipedia.org/wiki?curid=155235", "title": "A Pelexa, Buxantes, Dumbr\u00eda", "text": "A Pelexa \u00e9 un lugar da parroquia de Buxantes no concello coru\u00f1\u00e9s de Dumbr\u00eda na Comarca de Fisterra. Ti\u00f1a 4 habitantes no ano 2009 segundo datos do Instituto Nacional de Estad\u00edstica, dos cales eran 2 homes e 2 mulleres."}
{"id": "155236", "revid": "85894", "url": "https://gl.wikipedia.org/wiki?curid=155236", "title": "As Teixoeiras, Buxantes, Dumbr\u00eda", "text": "As Texoeiras \u00e9 un lugar da parroquia de Buxantes no concello coru\u00f1\u00e9s de Dumbr\u00eda na Comarca de Fisterra. Non ti\u00f1a habitantes no ano 2018 segundo datos do Instituto Nacional de Estad\u00edstica."}
{"id": "155237", "revid": "85894", "url": "https://gl.wikipedia.org/wiki?curid=155237", "title": "Vilar, Buxantes, Dumbr\u00eda", "text": "Vilar \u00e9 un lugar da parroquia de Buxantes no concello coru\u00f1\u00e9s de Dumbr\u00eda na Comarca de Fisterra. Ti\u00f1a 24 habitantes no ano 2009 segundo datos do Instituto Nacional de Estad\u00edstica, dos cales eran 12 homes e 12 mulleres."}
{"id": "155238", "revid": "85894", "url": "https://gl.wikipedia.org/wiki?curid=155238", "title": "Vilar de Para\u00edso, Buxantes, Dumbr\u00eda", "text": "Vilar de Para\u00edso \u00e9 un lugar da parroquia de Buxantes no concello coru\u00f1\u00e9s de Dumbr\u00eda na Comarca de Fisterra. Ti\u00f1a 28 habitantes no ano 2009 segundo datos do Instituto Nacional de Estad\u00edstica, dos cales eran 15 homes e 13 mulleres."}
{"id": "155239", "revid": "56817", "url": "https://gl.wikipedia.org/wiki?curid=155239", "title": "Vimarano", "text": "Vimarano foi irm\u00e1n de Froila I e fillo por tanto de Afonso I o Cat\u00f3lico. As cr\u00f3nicas de xeito moi conciso explican que a s\u00faa morte acaeceu no ano 765, a mans do seu propio irm\u00e1n pola disputa ao trono do reino de Galiza."}
{"id": "155240", "revid": "89787", "url": "https://gl.wikipedia.org/wiki?curid=155240", "title": "Odilio Gonz\u00e1lez", "text": "Odilio Gonz\u00e1lez Arce, nado en Lares 5 de marzo de 1937, \u00e9 un cantante portorrique\u00f1o de m\u00fasica latinoamericana, alcumado El Jibarito de Lares.\nTraxectoria.\nAcadou sona e reco\u00f1ecemento despois de varias canci\u00f3ns de \u00e9xito na radio capitalina, San Juan."}
{"id": "155241", "revid": "56817", "url": "https://gl.wikipedia.org/wiki?curid=155241", "title": "Rodrigo Xim\u00e9nez de Rada", "text": "Rodrigo Xim\u00e9nez (ou Jim\u00e9nez) de Rada, nado en Puente la Reina en 1170 e finado en Li\u00f3n o 10 de xu\u00f1o de 1247, foi o primeiro bispo de Osma e, m\u00e1is tarde, de Toledo. Destacou pola s\u00faa teima de reco\u00f1ecer Toledo como principal sede ib\u00e9rica, especialmente fronte a Braga e Santiago de Compostela.\nTraxectoria.\nPertencendo a unha familia da pequena nobreza do reino de Navarra, estudou Dereito na Universidade de Bolo\u00f1a e acadou o t\u00edtulo de \"Magister\" en Teolox\u00eda na Universidade de Par\u00eds. Tendo participado activamente nos esforzos diplom\u00e1ticos de cara a paz entre o castel\u00e1n Afonso VIII e o navarro Sancho VII, foi nomeado bispo de Toledo, en 1208.\nFoi un dos principais impulsores da guerra santa cristi\u00e1 contra os reinos musulm\u00e1ns, as\u00ed mesmo influ\u00edu enormemente na posterior historiograf\u00eda castelanista e do papel que Castela deb\u00eda asumir como herdeira dos godos para \"reconquistar\" Hispania. A s\u00faa diplomacia foi decisiva para o \u00e9xito da batalla das Navas de Tolosa. Compuxo importantes tratados da historia occidental como a \"Historia Arabum\" ou \"De rebus Hispaniae\" entre outros.\nMorreu durante unha viaxe no r\u00edo R\u00f3dano de volta de Li\u00f3n, onde se atopara co Papa Inocencio IV."}
{"id": "155242", "revid": "22570", "url": "https://gl.wikipedia.org/wiki?curid=155242", "title": "Garc\u00eda S\u00e1nchez de Castela", "text": "Garc\u00eda S\u00e1nchez de Castela, nado en 1009 e finado en 1028, foi conde de Castela entre os anos 1017 e 1028.\nTraxectoria.\nPertenceu \u00e1 estirpe de Fern\u00e1n Gonz\u00e1lez, quen foi o seu bisav\u00f3. Sucedeu ao seu pai Sancho Garc\u00eda cando era tan s\u00f3 un neno. A rexencia durante a minor\u00eda do Conde exerc\u00e9rona diversos magnates castel\u00e1ns e D\u00aa Urraca, a s\u00faa t\u00eda, irm\u00e1 do seu pai.\nEn 1028 deixa concertado o pacto matrimonial para casar coa infanta Sancha, filla do rei de Galiza Afonso V.\nNo ano 1028 atop\u00e1ndose no pazo real na cidade de Le\u00f3n, decide ir co\u00f1ecer \u00e1 s\u00faa prometida, nesta viaxe acomp\u00e1\u00f1alle Sancho III O Maior. De cami\u00f1o, foi asasinado xunto \u00e1 igrexa de San Xo\u00e1n Bautista de Le\u00f3n.\nO Romance do Infante Garc\u00eda e as cr\u00f3nicas posteriores rel\u00e1tannos que este asasinato se produciu por integrantes da familia Vela \u00e1 que o conde castel\u00e1n Fern\u00e1n Gonz\u00e1lez arrebatara os dominios alaveses. Con todo, non existen datos hist\u00f3ricos que permitan xustificar o feito de que esta familia fose a causante do asasinato.\nHerdou o condado Sancho III O Maior por estar casado con Munia S\u00e1nchez de Castela, irm\u00e1 do defunto."}
{"id": "155243", "revid": "22570", "url": "https://gl.wikipedia.org/wiki?curid=155243", "title": "Casa de Vela", "text": "A Casa de Vela foi unha poderosa li\u00f1axe vasca tradicional inimiga dos se\u00f1ores do condado de Castela e en especial do seu primeiro conde Fern\u00e1n Gonz\u00e1lez. A s\u00faa xenreira cara aos descendentes de Fern\u00e1n Gonz\u00e1lez causou a morte do conde castel\u00e1n Garc\u00eda S\u00e1nchez a mans desta familia."}
{"id": "155244", "revid": "624", "url": "https://gl.wikipedia.org/wiki?curid=155244", "title": "C\u00e1mara de Arte e Curiosidades", "text": "A C\u00e1mara de Arte e Curiosidades \u00e9 un compartimento de curiosidades mandado facer por Ferdinando II, arquiduque de Austria no s\u00e9culo XVI. Representa un exemplo excelente dun Renacemento tard\u00edo. A colecci\u00f3n segue hoxe en d\u00eda a ser exposta no Castelo de Ambras, preto de Innsbruck, sen ter variado desde o seu inicio."}
{"id": "155245", "revid": "22570", "url": "https://gl.wikipedia.org/wiki?curid=155245", "title": "Concilio de Husillos", "text": "O Concilio de Husillos foi un concilio da Igrexa dos reinos de Galiza, Le\u00f3n e Castela celebrado no ano 1088 en Husillos. Nel comezou a xestarse a configuraci\u00f3n estable da diocese de Osma e o l\u00edmite meridional da diocese de Burgos entre outros asuntos.\nNo ano 1104 celebrouse outro concilio en Husillos, no cal s\u00f3 se sabe que foron publicados e reco\u00f1ecidos os dereitos metropolitanos."}
{"id": "155246", "revid": "1131", "url": "https://gl.wikipedia.org/wiki?curid=155246", "title": "English As She Is Spoke", "text": "English As She Is Spoke, que nun ingl\u00e9s correcto deber\u00eda ser \"English as it is spoken\", cuxo t\u00edtulo orixinal foi O Novo Guia de Conversa\u00e7\u00e3o, em Portuguez e Inglez, em Duas Partes, \u00e9 o t\u00edtulo dunha gu\u00eda conversacional portugu\u00e9s-ingl\u00e9s de 60 p\u00e1xinas publicada en 1855 por Pedro Carolino e Jos\u00e9 da Fonseca, que debido aos seus numerosos e graves erros \u00e9 considerado un dos grandes cl\u00e1sicos do humor non intencionado."}
{"id": "155247", "revid": "75439", "url": "https://gl.wikipedia.org/wiki?curid=155247", "title": "Anxo do Norte", "text": "O Anxo do Norte (en ingl\u00e9s, Angel of the North) \u00e9 unha escultura ao aire libre feita en aceiro situada en Gateshead, Inglaterra, dese\u00f1ada no 1994 polo escultor ingl\u00e9s Antony Gormley.\nConstruci\u00f3n.\nA s\u00faa construci\u00f3n, iniciada no 1994, non finalizou ata o 1998, invest\u00edndose nela a cantidade dun mill\u00f3n de libras. Foi pensada para aturar ventos de ata 160 quil\u00f3metros por hora, empreg\u00e1ndose para tal fin 600 toneladas de cemento, cuns cimentos que acadan unha profundidade de 20 metros baixo a estatua.\nO aceiro de que est\u00e1 feita \u00e9 dun tipo especial que resiste as inclemencias meteorol\u00f3xicas ( o chamado aceiro Corten). Foi fabricada nun obradoiro de Hartlepool en tres partes: o corpo, que pesa arredor de 100 toneladas, e cada unha das \u00e1s, cuxo peso se sit\u00faa en 50 toneladas por \u00e1, co que a escultura completa chega \u00e1s 200 toneladas de peso.\nAo principio a figura suscitou fortes controversias tanto locais como na prensa brit\u00e1nica, pero hoxe en d\u00eda \u00e9 considerada como un s\u00edmbolo do Nordeste de Inglaterra."}
{"id": "155249", "revid": "118139", "url": "https://gl.wikipedia.org/wiki?curid=155249", "title": "Manifestis Probatum", "text": "A Manifestis probatum \u00e9 unha bula emitida polo Papa Alexandre III o 23 de maio de 1179, polo que declara o Condado de Portugal independente do Reino de Galiza e a Afonso Henriques, o seu rei. Esta bula reco\u00f1ece as\u00ed a validez do Tratado de Zamora, asinado a 5 de outubro de 1143 en Zamora, polo rei galego Afonso VII e o portugu\u00e9s Afonso Henriques.\nHistoria.\nO Condado Portucalense era un pequeno territorio do Reino de Le\u00f3n, que o rei deste cedera, xuntamente coa man da s\u00faa filla Tareixa de Le\u00f3n, a Henrique de Borgo\u00f1a, un cabaleiro franc\u00e9s que axudou ao monarca na loita contra os musulm\u00e1ns. Tareixa e Henrique tiveron un fillo, Afonso Henriques, e trala morte de Henrique, Tareixa herdou o Condado.\nAfonso Henriques defend\u00eda que o Condado Portucalense deb\u00eda ser independente, en contra da opini\u00f3n da s\u00faa nai, aconsellada pola nobreza galega e polo seu amante, tam\u00e9n galego. Animado pola nobreza e o clero do seu condado, Afonso Henriques venceu a s\u00faa nai en 1128 na batalla de San Mamede, convert\u00e9ndose en Conde e establecendo d\u00faas prioridades:\nO 5 de outubro de 1143 foi asinado o Tratado de Zamora polo propio Afonso Henriques e polo seu curm\u00e1n, o rei de Le\u00f3n. Nel establec\u00edase a independencia do Condado Portucalense, que pasou a denominarse Portugal.\nTexto.\nO texto, redactado orixinalmente en lat\u00edn, di as\u00ed:"}
{"id": "155250", "revid": "89787", "url": "https://gl.wikipedia.org/wiki?curid=155250", "title": "O astronauta ca\u00eddo", "text": "O astronauta ca\u00eddo, no orixinal ingl\u00e9s \"Fallen Astronaut\", \u00e9 unha escultura de aluminio de 8,5 cent\u00edmetros de altura dun astronauta con traxe espacial, obra do artista belga Paul Van Hoeydonck.\nHistoria e caracter\u00edsticas.\nEn 1971, O astronauta ca\u00eddo foi colocado na L\u00faa pola tripulaci\u00f3n do Apolo XV canda unha placa que mostra os nomes ordenados alfabeticamente de oito astronautas e seis cosmonautas que faleceron en misi\u00f3ns ou durante adestramentos.\nTr\u00e1tase da \u00fanica obra de arte realizada co prop\u00f3sito de permanecer na l\u00faa. Poder\u00edase argumentar que hai outros obxectos que ficaron al\u00ed, como as bandeira dos Estados Unidos de Am\u00e9rica ou da Uni\u00f3n Sovi\u00e9tica, ou as placas lunares dos distintos Apollo, pero tal non era o seu principal cometido, cousa que si sucede con esta figuri\u00f1a de aluminio."}
{"id": "155252", "revid": "98629", "url": "https://gl.wikipedia.org/wiki?curid=155252", "title": "Selecci\u00f3n de f\u00fatbol de Francia", "text": "A Selecci\u00f3n de f\u00fatbol de Francia, controlada pola Federaci\u00f3n Francesa de F\u00fatbol membro da UEFA, \u00e9 o equipo que representa a Francia en t\u00f3dalas competici\u00f3ns oficiais, f\u00f3ra de e que pos\u00faen as s\u00faas propia selecci\u00f3ns reco\u00f1ecidas pola FIFA. \u00c9 ademais, xunto con , a \u00fanica selecci\u00f3n do mundo que ga\u00f1ou a Copa Mundial, os Xogos Ol\u00edmpicos, a Copa Confederaci\u00f3ns e a s\u00faa respectiva Copa Rexional, neste caso a Eurocopa.\nFrancia foi un dos catro equipos europeos que participou no primeiro mundial de f\u00fatbol celebrado en Uruguai en 1930 e un dos combinados que o conseguiron ga\u00f1ar, xa que acadou a vitoria en 1998, sendo a selecci\u00f3n anfitrioa, e en en Rusia. Francia tam\u00e9n ga\u00f1ou dous Campionatos de Europa da UEFA, a primeira en 1984, liderados polo Bal\u00f3n de Ouro Michel Platini, e a m\u00e1is recente no ano 2000, da man de Zinedine Zidane. Francia mant\u00e9n unha rivalidade cos seus veci\u00f1os de dende o seu primeiro encontro en 1910, por un tempo esquecida, mais retomada polas circunstancias relacionadas coa expulsi\u00f3n de Zidane na final do Campionato do Mundo de 2006.\nHistoria.\nComezos.\nO 1 de maio de 1904 foi o primeiro partido oficial da Selecci\u00f3n de Francia, o cal finalizou en empate 3-3 con . Despois diso pasaron 26 anos para o primeiro Mundial de F\u00fatbol, disputado en Uruguai 1930. A pesar de que Francia quedou terceira do Grupo A, quedou a marca de Lucien Laurent, quen foi o primeiro futbolista en marcar un gol na historia dos mundiais o 13 de xullo de 1930 no Estadio Pocitos contra a Selecci\u00f3n de M\u00e9xico no minuto 19 de xogo. Posteriormente, Francia competiu no Mundial de Italia 1934, onde caeu en primeira fase 3-2 con , e no Mundial de 1938 onde foron anfitri\u00f3ns, chegando a cuartos de final tras caer co campi\u00f3n vixente, .\nPosguerra.\nDespois da segunda guerra mundial, Francia non xogou o Mundial de 1950, no de Su\u00edza 1954 quedou no posto d\u00e9cimo primeiro da primeira fase, e en Suecia 1958 tivo unha grande actuaci\u00f3n, chegando ao terceiro lugar comandado polo m\u00e1ximo goleador nun s\u00f3 mundial de f\u00fatbol, o dianteiro Just Fontaine, que marcou 13 goles.\nDous anos m\u00e1is tarde, na primeira edici\u00f3n da Eurocopa en 1960, Francia foi cuarta en condici\u00f3n de local, logo de caer en semifinais coa e no xogo polo terceiro lugar contra . Despois das d\u00faas importantes participaci\u00f3ns, \"Les Bleus\" non conseguiron clasificarse \u00e1s Eurocopas de 1964, 1968, 1972, 1976 e 1980. Francia tampouco se clasificou aos Mundiais de 1966, 1970 e 1974. En Inglaterra 1966 Francia caeu eliminada en primeira fase (posto 13), sendo \u00faltima do Grupo A, e en Arxentina 1978 o equipo \"Galo\" tivo outra decepcionante actuaci\u00f3n ao quedar na fase de grupos unha vez m\u00e1is (posto 12), xa que no seu grupo super\u00e1rona e . Nesa Copa do Mundo, Francia apenas puido derrotar 3-1 a .\nA 'era' Platini.\nA primeira gran xeraci\u00f3n do f\u00fatbol \"Galo\" chegou a comezos da d\u00e9cada de 1980, liderados polo capit\u00e1n Michel Platini e outras figuras como Patrick Battiston, Jean Tigana e Alain Giresse. Aquel equipo obtivo o seu primeiro gran logro: o cuarto lugar en Espa\u00f1a 1982, logo de perder na rifada semifinal contra . Dous anos despois, a mesma base de xogadores dirixida por Michel Hidalgo obtivo o t\u00edtulo de campi\u00f3n europeo, en condici\u00f3n de local durante a Eurocopa 1984. A final en Par\u00eds favoreceu a Francia 2-0. Ese mesmo ano o equipo ol\u00edmpico ga\u00f1ou a medalla de Ouro en Los \u00c1ngeles 1984, vencendo na final a .\nO regreso \u00e1 Copa Mundial de F\u00fatbol en M\u00e9xico 1986, contou con Francia como un dos claros candidatos ao t\u00edtulo. Jean-Pierre Papin e Luis Fern\u00e1ndez un\u00edronse ao combinado de figuras establecido dende 1982, con Platini \u00e1 cabeza. Logo de avanzar a oitavos de final como segundos do Grupo C, detr\u00e1s da , Francia eliminou a Italia en oitavos de final e en cuartos ao Brasil que contou na s\u00faa n\u00f3mina con figuras como S\u00f3crates, Zico e Careca. En semifinais, foi unha vez m\u00e1is o verdugo dos \"Galos\", logo de vencelos 2-0. O terceiro lugar serviu de consolaci\u00f3n, coa vitoria 4-2 na pr\u00f3rroga ante a selecci\u00f3n de B\u00e9lxica.\nDespois desa xeraci\u00f3n destacada de futbolistas, o f\u00fatbol franc\u00e9s de selecci\u00f3n caeu no seu nivel logo que o equipo non puidese clasificarse aos mundiais de Italia 1990 e Estados Unidos 1994; este caso foi dram\u00e1tico, xa que a d\u00faas datas do final das Clasificatorias a Estados Unidos 1994, atop\u00e1base primeira do seu grupo, e s\u00f3 necesitaba 1 punto para asegurar a s\u00faa presenza, rest\u00e1banlle 2 partidos de local contra e , contra todo progn\u00f3stico perde 3-2 contra Israel no \u00faltimo minuto, e a\u00ednda peor, con Bulgaria perde no minuto 90' merc\u00e9 a un gran contragolpe de Emil Kostadinov, ademais de non poder defender o seu t\u00edtulo europeo na Eurocopa 1988. A outras d\u00faas eurocopas, as de Suecia 1992 e Inglaterra 1996 contaron con Francia sen que fose gran protagonista.\nA 'era' Zidane.\nFrancia foi a anfitrioa da Copa Mundial de F\u00fatbol de 1998. Nese evento, Francia contou con favoritismo por ser o local, sen chegar a ser o m\u00e1ximo candidato. A pesar diso, aos poucos, o conxunto dirixido por Aim\u00e9 Jacquet chegou at\u00e9 a final. A \"Xeraci\u00f3n Dourada\", liderada polo volante creativo Zinedine Zidane e integrada, entre outros, por Fabien Barthez, Robert Pir\u00e8s, Thierry Henry, Laurent Blanc e o capit\u00e1n Didier Deschamps ga\u00f1ou o primeiro t\u00edtulo mundial para Francia o 12 de xullo de 1998 no Stade de France, tras golear 3-0 a Brasil, o campi\u00f3n defensor e m\u00e1ximo favorito.\nA maior\u00eda de xogadores continuaron coa selecci\u00f3n \"Gala\" na consecuci\u00f3n da Eurocopa 2000 en Pa\u00edses Baixos e B\u00e9lxica, a cal obtiveron con gol de ouro de David Tr\u00e9z\u00e9guet contra Italia. Roger Lemerre, t\u00e9cnico reemplazante de Jacquet, e ga\u00f1ador do Euro 2000, levou a Francia ao t\u00edtulo da Copa FIFA Confederaci\u00f3ns 2001, ratificando as\u00ed o dominio franc\u00e9s no balomp\u00e9 mundial, e postulando a selecci\u00f3n como m\u00e1xima favorita a reter o t\u00edtulo no Mundial de Corea e o Xap\u00f3n 2002.\nCon todo, un punto negro na historia do f\u00fatbol franc\u00e9s foi a defensa do t\u00edtulo na Copa Mundial de F\u00fatbol de 2002, onde obtiveron o peor resultado na historia dun campi\u00f3n vixente na Copa do Mundo, alcanzando o 28\u00ba lugar, quedando eliminados en primeira fase, sen poder marcar un s\u00f3 gol. O partido inaugural no Estadio Mundialista de Se\u00fal foi contra a debutante selecci\u00f3n do Senegal que derrotou sorpresivamente ao campi\u00f3n 0-1. No segundo partido do Mundial, Francia empatou 0-0 con , chegando ao encontro contra con escasas posibilidades de clasificarse. O resultado ante os daneses foi derrota para Francia 2-0.\nTras o fracaso, Lemerre foi despedido e Jacques Santini tomou o mando t\u00e9cnico da Selecci\u00f3n de Francia. Sen Zidane na n\u00f3mina, Francia coroouse campioa da Copa FIFA Confederaci\u00f3ns 2003, en condici\u00f3n de local, tras derrotar nunha emocionante final \u00f3 1-0 con gol de ouro de Thierry Henry. Na Eurocopa 2004, Francia cultivou bos resultados na primeira fase, quedando primeiro do Grupo B, tras superar a por un punto, grazas \u00e1 ag\u00f3nica vitoria 2-1 no primeiro partido de ambos no torneo realizado en Portugal. Por\u00e9n, a selecci\u00f3n de Grecia, que ao cabo foi campioa, eliminou a Francia en cuartos de final por 0-1 con gol de Angelos Charisteas.\nFrancia de novo cambiou de t\u00e9cnico para as eliminatorias europeas ao Mundial de Alema\u00f1a 2006. Jacques Santini foi substitu\u00eddo por Raymond Domenech, quen cunha mestura de xogadores novos, experimentados e ao mando de Zidane como capit\u00e1n levou a Francia a clasificar ao Mundial. En Alema\u00f1a 2006, Francia comezou con dous empates; 0-0 contra Su\u00edza e 1-1 fronte Corea do Sur. No terceiro partido, ao medio tempo empataban 0-0 coa debutante Togo, co que quedaban eliminados. Con todo, no segundo tempo marc\u00e1ronse dous goles e clasificaron a oitavos de final, onde venceron por 3-1 a Espa\u00f1a. En cuartos de final, Francia superou a Brasil gran favorita para ser campioa por 1-0 onde Zinedine Zidane fixo o seu e na semifinal fixo o propio fronte a Portugal polo mesmo marcador. Na final Francia xogaba contra Italia na que Zinedine Zidane adianto aos seus desde o punto penalti e Marco Materazzi de cabeza empato para os seus, Francia perdeu con Italia en definici\u00f3n por penais qued\u00e1ndose co subcampionato. Aquel xogo \u00e9 lembrado pola pol\u00e9mica agresi\u00f3n de Zinedine Zidane a Marco Materazzi durante a pr\u00f3rroga.\nEra post-Zidane.\nDespois do retiro de Zidane, a\u00ednda baixo a direcci\u00f3n t\u00e9cnica de Domenech, Francia competiu na Eurocopa 2008, \u00e1 cal accedeu logo de clasificarse segunda do Grupo B detr\u00e1s de e apenas con dous puntos de vantaxe sobre . No torneo final realizado en Austria e Su\u00edza, Francia foi \u00faltima do Grupo C con apenas un punto, froito do empate inicial 0-0 con , xa que os outros dous partidos do grupo Francia perdeunos con (1-4) e (0-2). Pese ao fracaso na Euro 2008, onde Francia era candidata, Raymond Domenech foi ratificado como adestrador at\u00e9 2010.\nO proceso clasificatorio para o devandito mundial non foi nada sinxelo, xa que Francia sufriu at\u00e9 o \u00faltimo minuto para clasificarse ao Mundial 2010. O triunfo definitivo foi na repesca contra cun pol\u00e9mico pase de gol de Thierry Henry coa man, para ga\u00f1ar a serie 2-1. Na actualidade disc\u00fatese o baixo rendemento da Selecci\u00f3n, tras retirase Zidane e hoxe en d\u00eda buscan outro como el pero f\u00edxoselle dif\u00edcil atopar un xogador con esas calidades e que desempe\u00f1e a mesma calidade de f\u00fatbol.\nA\u00ednda da man de Raymond Domenech, Francia debutou cun empate sen goles fronte a Uruguai, no seu segundo partido perde 2-0 ante M\u00e9xico ao que o traballo de Domenech ser\u00eda cuestionado m\u00e1is que nunca e m\u00e1is a\u00ednda tras separar ao atacante Nicolas Anelka do grupo por supostos insultos do xogador, o que orixinar\u00eda a molestia dos xogadores do equipo e tam\u00e9n a pol\u00e9mica rifa do capit\u00e1n Patrice Evra e o preparador f\u00edsico. Francia pechar\u00eda a s\u00faa p\u00e9sima participaci\u00f3n perdendo 2-1 ante , onde Florent Malouda ser\u00eda o \u00fanico xogador franc\u00e9s en anotar.\nFrancia quedaba \u00faltima do grupo A por detr\u00e1s da anfitrioa Sur\u00e1frica dando unha imaxe moi pobre, na \u00faltima rolda de prensa Raymond Domenech, dixo que Eric Abidal negouse a xogar o \u00faltimo partido por sentirse baleiro por dentro. Estas foron as \u00faltimas palabras do seleccionador franc\u00e9s nunha das peores actuaci\u00f3ns de Francia nun mundial. Tralo Mundial de Sur\u00e1frica f\u00edxose oficial a contrataci\u00f3n de Laurent Blanc, ex-t\u00e9cnico do FC Girondins de Bordeaux por dous anos.\nUniforme.\nA selecci\u00f3n de Francia ten dous uniformes. O principal \u00e9 con camiseta azul, recreando o tricolor franc\u00e9s, polo cal a selecci\u00f3n ten o alcume de \"Les Bleus\" (Os azuis). O segundo uniforme \u00e9 vermello, a partir de 2008, a\u00ednda que historicamente fora branco. Dende 1972 e at\u00e9 finais de 2010, os uniformes de Francia son provistos pola marca alem\u00e1 Adidas. No 2011, a empresa estadounidense Nike fabricar\u00e1 os uniformes do seleccionado at\u00e9 o 2018, nun contrato de 42,6 mill\u00f3ns de euros anuais, unha suma catro veces superior ao antigo contrato, o cal fai \u00e1 Selecci\u00f3n de Francia co uniforme mellor pago no mundo.\nXogadores.\nM\u00e1is partidos disputados.\nActualizado a 16 de marzo de 2018.\nM\u00e1ximos goleadores da selecci\u00f3n.\nActualizado a 16 de marzo de 2018.\nAdestradores.\nA lista corresponde aos adestradores da selecci\u00f3n francesa dende 1955."}
{"id": "155253", "revid": "5132", "url": "https://gl.wikipedia.org/wiki?curid=155253", "title": "Selecci\u00f3n nacional de f\u00fatbol de Francia", "text": ""}
{"id": "155254", "revid": "5132", "url": "https://gl.wikipedia.org/wiki?curid=155254", "title": "Selecci\u00f3n de F\u00fatbol de Francia", "text": ""}
{"id": "155255", "revid": "5132", "url": "https://gl.wikipedia.org/wiki?curid=155255", "title": "Selecci\u00f3n francesa de f\u00fatbol", "text": ""}
{"id": "155256", "revid": "5132", "url": "https://gl.wikipedia.org/wiki?curid=155256", "title": "Selecci\u00f3n Francesa de F\u00fatbol", "text": ""}
{"id": "155257", "revid": "5132", "url": "https://gl.wikipedia.org/wiki?curid=155257", "title": "Federaci\u00f3n de F\u00fatbol dos Pa\u00edses Baixos", "text": ""}
{"id": "155258", "revid": "5132", "url": "https://gl.wikipedia.org/wiki?curid=155258", "title": "Real Federaci\u00f3n de F\u00fatbol de Holanda", "text": ""}
{"id": "155259", "revid": "5132", "url": "https://gl.wikipedia.org/wiki?curid=155259", "title": "Federaci\u00f3n de F\u00fatbol de Holanda", "text": ""}
{"id": "155260", "revid": "5132", "url": "https://gl.wikipedia.org/wiki?curid=155260", "title": "Real Federaci\u00f3n Neerlandesa de F\u00fatbol", "text": ""}
{"id": "155261", "revid": "5132", "url": "https://gl.wikipedia.org/wiki?curid=155261", "title": "Real Federaci\u00f3n Holandesa de F\u00fatbol", "text": ""}
{"id": "155262", "revid": "5132", "url": "https://gl.wikipedia.org/wiki?curid=155262", "title": "Federaci\u00f3n Neerlandesa de F\u00fatbol", "text": ""}
{"id": "155263", "revid": "5132", "url": "https://gl.wikipedia.org/wiki?curid=155263", "title": "Federaci\u00f3n Holandesa de F\u00fatbol", "text": ""}
{"id": "155264", "revid": "5132", "url": "https://gl.wikipedia.org/wiki?curid=155264", "title": "Koninklijke Nederlandse Voetbalbond", "text": ""}
{"id": "155265", "revid": "88215", "url": "https://gl.wikipedia.org/wiki?curid=155265", "title": "Federaci\u00f3n Francesa de F\u00fatbol", "text": "A Federaci\u00f3n Francesa de F\u00fatbol (FFF) (en franc\u00e9s: \"F\u00e9d\u00e9ration Fran\u00e7aise de Football\") \u00e9 o m\u00e1ximo corpo reitor do f\u00fatbol en Francia. Dirixe \u00e1 selecci\u00f3n de Francia ademais, da direcci\u00f3n e organizaci\u00f3n da Liga de F\u00fatbol Profesional (Ligue de Football Professionnel) e os Campionatos de Francia (Championnats de France). A Federaci\u00f3n foi fundada en 1919 sendo ademais membro fundador tanto da FIFA como da UEFA.\nCompetici\u00f3ns organizadas pola FFF.\nDesde 1944 a FFF delega a Ligue de Football Professionnel\" a organizaci\u00f3n dos campionatos de f\u00fatbol profesional (Ligue 1, Ligue 2 e Copa da liga). L\u00edguea de Football Professionnel\", tam\u00e9n co\u00f1ecida polas s\u00faas siglas LFP, \u00e9 un organismo baixo a autoridade da FFF.\nPola s\u00faa banda, a FFF xestiona directamente o resto de categor\u00edas non profesionais da Liga francesa de f\u00fatbol: National, CFA 1 e CFA 2. Por baixo destas, as categor\u00edas rexionais (\"Ligues r\u00e9gionales\" e \"Districts d\u00e9partementaux de football\") est\u00e1n gestionades por entes territoriais que dependen directamente da FFF.\nA FFF tam\u00e9n organiza a Copa de Francia (\"Coupe de France\"), os campionatos entre clubs femininos (D1, D2 e D3) e os campionatos xuven\u00eds, principalmente. En setembro de 2008 a FFF propuxo crear unha competici\u00f3n anual entre o catro mellores selecci\u00f3ns de Europa: , , e , co nome de Catro Naci\u00f3ns de F\u00fatbol."}
{"id": "155266", "revid": "5132", "url": "https://gl.wikipedia.org/wiki?curid=155266", "title": "Federaci\u00f3n de F\u00fatbol de Francia", "text": ""}
{"id": "155267", "revid": "5132", "url": "https://gl.wikipedia.org/wiki?curid=155267", "title": "Federaci\u00f3n de f\u00fatbol de Francia", "text": ""}
{"id": "155268", "revid": "5132", "url": "https://gl.wikipedia.org/wiki?curid=155268", "title": "Federaci\u00f3n francesa de f\u00fatbol", "text": ""}
{"id": "155269", "revid": "5132", "url": "https://gl.wikipedia.org/wiki?curid=155269", "title": "F\u00e9d\u00e9ration Fran\u00e7aise de Football", "text": ""}
{"id": "155270", "revid": "5132", "url": "https://gl.wikipedia.org/wiki?curid=155270", "title": "F\u00e9d\u00e9ration fran\u00e7aise de football", "text": ""}
{"id": "155271", "revid": "89787", "url": "https://gl.wikipedia.org/wiki?curid=155271", "title": "John Knox", "text": "John Knox, nado cara a 1513 ou 1514 en Haddington (East Lothian) e finado en Edimburgo o 24 de novembro de 1572, foi un sacerdote escoc\u00e9s, l\u00edder da Reforma protestante no seu pa\u00eds, e \u00e9 considerado o fundador de presbiterianismo.\nTraxectoria.\nInfluenciado polos primeiros reformadores como George Wishart, uniuse ao movemento reformista da Igrexa escocesa. Estivo envolvido nos eventos eclesi\u00e1sticos e pol\u00edticos relacionados coa morte do Cardeal Beaton en 1546 e na intervenci\u00f3n da rexente de Escocia, Mar\u00eda de Guisa. Foi feito prisioneiro polas forzas francesas ao ano seguinte, e tras a s\u00faa posta en liberdade en 1549 exiliouse en Inglaterra."}
{"id": "155272", "revid": "6162628", "url": "https://gl.wikipedia.org/wiki?curid=155272", "title": "Quenlla de Headington", "text": "A Quenlla de Headington, denominado no orixinal en lingua inglesa \"The Headington Shark\", \u00e9 unha escultura localizada no n\u00famero 2 de New High Street, en Headington, Oxford (Inglaterra). Tr\u00e1tase da representaci\u00f3n dunha quenlla ou tibur\u00f3n plantada no tellado da casa no devandito enderezo.\nCaracter\u00edsticas.\nA escultura, realizada en fibra de vidro polo escultor John Buckley, foi erixida no cuadrax\u00e9simo primeiro aniversario da ca\u00edda da bomba at\u00f3mica sobre Nagasaki, o 9 de agosto de 1986. Segundo Bill Heine, un presentador da radio local, que a\u00ednda \u00e9 propietario da casa, \"o tibur\u00f3n representa a algu\u00e9n que se sente totalmente impotente e perfora un burato no teito da s\u00faa casa nunha mostra de impotencia, rabia e desesperaci\u00f3n... \u00e9 dicir, simboliza a Campa\u00f1a para o desarmamento nuclear (CND), a enerx\u00eda nuclear, Chern\u00f3bil e Nagasaki\".\nA estatua pesa 200\u00a0kg e mide 7,60 m. O seu nome \u00e9 \"1986 sen t\u00edtulo\" (t\u00edtulo escrito na porta da casa).\nControversia.\nO Consello municipal da cidade de Oxford intentou retirar a escultura por raz\u00f3ns de seguridade (e tam\u00e9n porque se instalara sen permiso para constru\u00edr), pero permanece no seu lugar grazas ao apoio popular."}
{"id": "155273", "revid": "89787", "url": "https://gl.wikipedia.org/wiki?curid=155273", "title": "Instituto Escandinavo de Vandalismo Comparado", "text": "O Instituto Escandinavo de Vandalismo Comparado, que en dinamarqu\u00e9s se chama \"Skandinavisk institut for sammenlignende vandalisme\", \u00e9 unha instituci\u00f3n sen \u00e1nimo de lucro con base en Silkeborg, Dinamarca. Foi fundada en 1961 polos artistas dinamarqueses Asger Jorn, Peter Glob e mais por Werner Jacobsen do Museo Nacional de Dinamarca e Holger Arbman da Universidade de Lund, en Suecia."}
{"id": "155274", "revid": "6939", "url": "https://gl.wikipedia.org/wiki?curid=155274", "title": "Skandinavisk institut for sammenlignende vandalisme", "text": ""}
{"id": "155275", "revid": "15490", "url": "https://gl.wikipedia.org/wiki?curid=155275", "title": "A violaci\u00f3n do tent\u00e1culo", "text": "A violaci\u00f3n do tent\u00e1culo, tam\u00e9n co\u00f1ecido como Tentacle rape, Tentacle erotica ou shokushu goukan, \u00e9 un concepto que se atopa nalgunha manga e anime hentai de horror, nos que unha ou varias criaturas con tent\u00e1culos, usualmente monstros ficticios, violan mulleres novas (a\u00ednda que menos, tam\u00e9n abusan de homes).\nCaracter\u00edsticas.\nMoitos dos t\u00edtulos baixo este x\u00e9nero consisten en dominaci\u00f3n ou humillaci\u00f3n combinado frecuentemente co fetiche bondage, dado que os accesorios normalmente restrinxen os movementos da v\u00edtima. En ocasi\u00f3ns danse xustificaci\u00f3ns biol\u00f3xicas; as criaturas con tent\u00e1culos poden describir a un tipo de parasito que busca depositar os seus ovos dentro da muller para que os cr\u00ede. Noutros escenarios inveros\u00edmiles, a criatura embaraza a v\u00edtima."}
{"id": "155276", "revid": "6939", "url": "https://gl.wikipedia.org/wiki?curid=155276", "title": "Tentacle rape", "text": ""}
{"id": "155277", "revid": "89787", "url": "https://gl.wikipedia.org/wiki?curid=155277", "title": "Galway United", "text": "O Galway United Football Club (en irland\u00e9s Cumann Peile Ghaillimh Aontaithe) \u00e9 un equipo de f\u00fatbol irland\u00e9s da cidade de Galway, Condado de Galway (Connacht). Actualmente compite na League of Ireland Premier Division, a m\u00e1xima categor\u00eda do f\u00fatbol de Irlanda.\nHistoria.\nO Galway United F.C. foi fundado como Galway Rovers no distrito de Claddagh de Galway no ano 1937. O club alcadou un grande \u00e9xito a nivel x\u00fanior e tivo a s\u00faa primeira participaci\u00f3n no f\u00fatbol s\u00e9nior cando competiu na Copa da Liga en 1976. En 1977, o club foi convidado a participar na League of Ireland e disputou o seu partido inicial en Terryland Park contra o St. Patrick's Athletic o 28 de agosto do mesmo ano."}
{"id": "155278", "revid": "109216", "url": "https://gl.wikipedia.org/wiki?curid=155278", "title": "Can (grupo musical)", "text": "Can foi unha banda de rock experimental alem\u00e1 formada en Colonia en 1968. Posteriormente etiquetada coma unha das primeiras bandas de Krautrock, trascendendo das influencias \"mainstream\" e incorporando fortes elementos minimalistas e da m\u00fasica do mundo no seu psicod\u00e9lico estilo.\nCan constru\u00edu a s\u00faa m\u00fasica principalmente a trav\u00e9s da libre improvisaci\u00f3n e da edici\u00f3n. A banda tivo un certo \u00e9xito comercial, con sinxelos coma \"Spoon\", \"I Want More\" e \"\"Vitamin C\"\", entrando nas listas de sinxelos dalg\u00fans pa\u00edses. Grazas a \u00e1lbums como \"Monster Movie\" (1969), \"Tago Mago\" (1971), \"Ege Bamyasi\" (1972) e \"Future Days\" (1973), a banda exerceu unha considerable influencia na m\u00fasica de vangarda, experimental, underground, ambient, punk rock, post-punk, new wave e electr\u00f3nica."}
{"id": "155279", "revid": "89787", "url": "https://gl.wikipedia.org/wiki?curid=155279", "title": "Ijimaia loppei", "text": "O Ijimaia loppei Roule, 1922, \u00e9 un peixe que pertence \u00e1 familia \"Ateleopodidae\", e que habita nas costas atl\u00e1nticas de \u00c1frica, entre a costa meridional de Marrocos (paralelo 31N) e o cabo de Agullas en Sur\u00e1frica (paralelo 35S). Por\u00e9n, e moi ocasionalmente, ten sido avistado en Galicia.\nDescrici\u00f3n.\nDe cor marr\u00f3n escura ou negra, \u00e9 un peixe cunha gran cabeza e un corpo progresivamente m\u00e1is estreito, semellante a un peixe sapo, que supera o metro de longo.\nEcolox\u00eda.\nTam\u00e9n co\u00f1ecido por \"Ateleopus barnardi\", foi identificado e descrito polo franc\u00e9s Louis Roule en 1922. Co\u00f1\u00e9cese pouco da s\u00faa biolox\u00eda e ecolox\u00eda, f\u00f3ra de que habita en augas fondas, entre os 200 e os 700m de profundidade. Habita os fondos mari\u00f1os costeiros, onde agarda a chegada doutros peixes m\u00e1is pequenos e de equinodermos."}
{"id": "155280", "revid": "22570", "url": "https://gl.wikipedia.org/wiki?curid=155280", "title": "Monoling\u00fcismo", "text": "O monoling\u00fcismo \u00e9 un feito socioling\u00fc\u00edstico, psicol\u00f3xico e cognitivo asociado ao feito de falar s\u00f3 un idioma. \u00c9 o oposto do biling\u00fcismo e do multiling\u00fcismo.\nOs habitantes de Estados Unidos, de Alema\u00f1a ou Xap\u00f3n son vistos a mi\u00fado como monoling\u00fces. As persoas cuxa lingua materna est\u00e1 moi estendida no mundo, \u00e9 culturalmente influente ou \u00fatil economicamente te\u00f1en unha gran probabilidade de ser monoling\u00fces."}
{"id": "155281", "revid": "56817", "url": "https://gl.wikipedia.org/wiki?curid=155281", "title": "Centralismo", "text": "O Centralismo \u00e9 un sistema pol\u00edtico onde o poder pol\u00edtico e administrativo est\u00e1 concentrado nas instituci\u00f3ns centrais do Estado, sendo oposto do concepto de federalismo, no cal o poder se distrib\u00fae entre varios \u00f3rganos.\nTradicionalmente un dos exemplos m\u00e1is com\u00fans de centralismo pol\u00edtico \u00e9 o de Francia, cuxas subdivisi\u00f3ns xeogr\u00e1ficas (\"arrondissement\") te\u00f1en moi pouca autonom\u00eda."}
{"id": "155283", "revid": "89787", "url": "https://gl.wikipedia.org/wiki?curid=155283", "title": "Fernando Castro Santos", "text": "Fernando Castro Santos, nado en Lourido (Poio) o 20 de febreiro de 1952, \u00e9 un exfutbolista e exadestrador galego. Pasou 22 anos vencellado ao Pontevedra, primeiro como xogador, na posici\u00f3n de defensa, e m\u00e1is tarde como adestrador. \u00c9 ademais unha das figuras m\u00e1is importantes da historia do Compostela, ao que dirixiu entre 1989 e 1995, conseguindo tres ascensos nos seus primeiros cinco anos, subindo o equipo dende a Terceira ata a Primeira Divisi\u00f3n. \nTras adestrar o club santiagu\u00e9s no seu debut na m\u00e1xima categor\u00eda, pasou polos bancos do Celta de Vigo, tam\u00e9n en Primeira, e por varios equipos da Segunda Divisi\u00f3n. Dirixiu tam\u00e9n ao Sporting de Braga e ao Leix\u00f5es, na Primeira Liga de Portugal.\n\u00c9 pai do tam\u00e9n exfutbolista Diego Castro.\nTraxectoria.\nComo futbolista.\nNacido en Poio, chegou ao Pontevedra con s\u00f3 14 anos, e tivo que esperar a ter 15 anos para poder debutar co equipo xuvenil. Despois de tres tempadas co equipo xuvenil, nos que chegou a sufrir unha fractura de tibia, pasou ao filial, o Atl\u00e9tico Pontevedr\u00e9s, no que militou durante catro anos e do que foi capit\u00e1n. Antes de ser futbolista profesional traballaba a mi\u00fado na marisquer\u00eda de seus pais.\nO 28 de abril de 1974 debutou co primeiro equipo do Pontevedra, nun partido da Terceira Divisi\u00f3n ante o Ensidesa no estadio de Santa B\u00e1rbara, formando no centro da defensa a car\u00f3n de Amavisca e Daniel. Militou no primeiro equipo granate durante as seguintes sete tempadas, pasando pola Terceira, a Segunda e a Segunda Divisi\u00f3n B, acumulando un total de 243 partidos. Retirouse como futbolista ao remate da tempada 1980/81, con 29 anos de idade.\nComo adestrador.\nPontevedra.\nInmediatamente trala s\u00faa retirada como futbolista iniciou a s\u00faa carreira como adestrador, collendo as rendas do Atl\u00e9tico Pontevedr\u00e9s en xullo de 1981. Tras d\u00faas tempadas co filial en Preferente, en 1983 foi nomeado adestrador do primeiro equipo do Pontevedra, logrando proclamarse na s\u00faa primeira tempada campi\u00f3n da Terceira Divisi\u00f3n. Na promoci\u00f3n de ascenso eliminou ao Mensajero e ao Eibar, conseguindo as\u00ed o pase \u00e1 Segunda Divisi\u00f3n B. Para a seguinte tempada foi substitu\u00eddo no cargo por Jos\u00e9 Luis Vi\u00f1as.\nNa tempada 1985/86 dirixiu novamente o Pontevedr\u00e9s, pero non chegou a rematar o campionato de liga, pois en marzo de 1986 foi reclamado pola direcci\u00f3n do club para adestrar outra vez o primeiro equipo, substitu\u00edndo ao cesado Neme. Dirixiu o equipo durante preto de dous anos, ata que foi destitu\u00eddo en decembro de 1987. Deixou as\u00ed o Pontevedra despois de 22 anos ao servizo do club.\nArenteiro.\nIniciou a tempada 1988/89 no Carballi\u00f1o, como t\u00e9cnico do Arenteiro, que disputaba a segunda campa\u00f1a na Segunda B da s\u00faa historia. Con todo, o seu contrato foi rescindido tras 29 xornadas, co equipo nos postos de descenso, situaci\u00f3n que non foi solucionada polo seu sucesor no banco, Alfonso Vilach\u00e1.\nCompostela.\nNo ver\u00e1n de 1989 pasou a dirixir a SD Compostela, na Terceira Divisi\u00f3n. Na capital galega dirixiu entre outros a Docobo, Gelo, Cao, Cea, Suso Moure ou Juanito e na s\u00faa primeira campa\u00f1a proclamouse campi\u00f3n do Grupo I, logrando as\u00ed o ascenso directo \u00e1 Segunda Divisi\u00f3n B. Para a tempada 1990/91 na categor\u00eda de bronce, o Compostela reforzouse con varios futbolistas, destacando entre as novas fichaxes Tono, V\u00edctor e Salvador. O equipo de Castro Santos rematou terceiro e na promoci\u00f3n de ascenso superou a Alcoyano, Badajoz e Deportivo Alav\u00e9s, ascendendo as\u00ed \u00e1 Segunda Divisi\u00f3n por primeira vez na s\u00faa historia.\nPara o debut na categor\u00eda de prata chegaron numerosos reforzos, entre eles Bellido, N\u00fa\u00f1ez, Toni, Pichi Lucas, Mari\u0107 e Ohen, e o equipo compostel\u00e1n sorprendeu cun oitavo posto na t\u00e1boa. Na seguinte campa\u00f1a, a pesar das incorporaci\u00f3ns de Fabiano, Nacho e Tocornal, o equipo obtivo unha peor posici\u00f3n na liga, rematando 12\u00ba. \nMais todo cambiou na seguinte tempada, na que o \"Compos\" se mantivo durante case toda a liga en postos de ascenso directo, grazas en boa parte \u00e1 solidez que o equipo amosou no novo estadio de San L\u00e1zaro, onde s\u00f3 cedeu unha derrota e tres empates en 19 partidos. Con todo, catro xornadas sen ga\u00f1ar na parte final do campionato impediron o ascenso directo do equipo de Castro Santos, que tivo que xogar unha promoci\u00f3n a dobre partido contra o Rayo Vallecano, equipo adestrado polo tam\u00e9n galego David Vidal. Tras remataren ambos encontros en empate (1-1 no Campo de Vallecas e 0-0 en San L\u00e1zaro), disputouse un terceiro partido de desempate nun campo neutral, o Carlos Tartiere de Oviedo, que rematou coa vitoria compostel\u00e1 por 3-1, con dous goles de Ohen e un de Jos\u00e9, e que supuxo un hist\u00f3rico ascenso da \"Esed\u00e9\" \u00e1 Primeira Divisi\u00f3n.\nDebutou na m\u00e1xima categor\u00eda do f\u00fatbol espa\u00f1ol na tempada 1994/95, realizando unha boa primeira metade da tempada, ocupando a zona media da t\u00e1boa, pero finalmente acabou loitando por non descender. Obtivo 10 vitorias, entre elas d\u00faas contra o Celta de Vigo, e conseguiu empatar os dous encontros co Real Madrid, equipo que acabou ga\u00f1ando a liga. Finalmente conseguiu manter a categor\u00eda, rematando na 16\u00aa posici\u00f3n da clasificaci\u00f3n. A pesar de acadar a permanencia e de Santos contaba co apoio masivo dos seareiros do Compostela, o club anunciou en xu\u00f1o de 1995 que prescind\u00eda dos seus servizos, despois de anos de enfrontamentos entre o adestrador e o presidente Caneda. Deixou o Compostela como unha das maiores figuras da historia do club e foi substitu\u00eddo por Fernando V\u00e1zquez.\nCelta de Vigo.\nTras uns meses sen equipo, volveu aos bancos da Primeira Divisi\u00f3n como novo adestrador do Celta de Vigo, que vi\u00f1a de destitu\u00edr a Carlos Aimar despois de transcorridas s\u00f3 oito xornadas da tempada 1995/96. Colleu o equipo na pen\u00faltima posici\u00f3n da t\u00e1boa (21\u00ba) e rematou o campionato na zona media (11\u00ba), despois de facer de Bala\u00eddos un fort\u00edn no que ning\u00fan equipo conseguiu vencer. Para a tempada 1996/97 o Celta pechou a contrataci\u00f3n de importantes xogadores como Mostovoi, Mazinho ou Dutruel, e mant\u00edvose durante a maior parte da tempada pola zona media da clasificaci\u00f3n. Acadou as semifinais da Copa do Rei, pero non conseguiu pechar a permanencia en Primeira ata a derradeira xornada, cando goleou ao Real Madrid en Bala\u00eddos por 4-0, cun triplete de Gudelj e outro gol de Juan S\u00e1nchez. \nA mala relaci\u00f3n de Santos coa directiva presidida por Horacio G\u00f3mez e o desacordo de parte da afecci\u00f3n do club con algunhas decisi\u00f3ns do adestrador, como a de deixar no banco varias xornadas a importantes xogadores como Eusebio e Mostovoi, propiciou que o club rescindise o contrato que o vencellaba ao club durante un ano m\u00e1is. A pesar ter que esperar \u00e1 \u00faltima xornada para asegurar a categor\u00eda, o equipo de Castro Santos practicou un bo f\u00fatbol e sentou as bases do futuro Celta europeo.\nSporting de Braga (1\u00aa etapa).\nTras deixar Vigo marchou a Portugal, onde dirixiu o Sporting de Braga na Primeira Liga. Levou consigo a Sr\u0111an Baj\u010deti\u0107 e co conxunto bracarense debutou na Copa da UEFA, eliminando o Vitesse e o Dinamo Tbilisi, ata caer eliminado nos oitavos de final diante do Schalke 04 de Huub Stevens. Peores resultados obtivo na liga, onde s\u00f3 puido ga\u00f1ar 5 dos primeiros 17 partidos, o que provocou a s\u00faa destituci\u00f3n en xaneiro de 1998. Foi substitu\u00eddo polo seu axudante, Alberto Argibay, que acabar\u00eda ga\u00f1ando a Copa de Portugal.\nSevilla.\nA continuaci\u00f3n marchou a Andaluc\u00eda e fichou polo Sevilla, da Segunda Divisi\u00f3n, convert\u00e9ndose no cuarto adestrador da tempada, despois de Juli\u00e1n Rubio, Vicente Miera e Juan Carlos. O equipo ocupaba o 14\u00ba posto no momento da chegada de Santos e acabou a liga na 7\u00aa posci\u00f3n. Continuou no club na tempada 1998/99, pero foi destitu\u00eddo trala 18\u00aa xornada, co equipo na novena posici\u00f3n da t\u00e1boa.\nTenerife.\nEn outubro de 1999 asinou como novo t\u00e9cnico do Tenerife, tam\u00e9n na categor\u00eda de prata, tralo cesamento do italiano Mauro Sandreani. O equipo estaba 12\u00ba e baixo a direcci\u00f3n de Santos conseguiu subir at\u00e9 a primeira posici\u00f3n a falta de dez xornadas. Con todo, unha xeira de seis xornadas sen ga\u00f1ar (catro empates e d\u00faas derrotas) propiciaron a destituci\u00f3n do t\u00e9cnico en abril de 2000. Foi substitu\u00eddo polo arxentino \u00c1ngel Cappa, que non conseguiu ga\u00f1ar ning\u00fan dos seis partidos restantes, acabando o equipo finalmente 14\u00ba.\nPoli Ejido.\nComezada a tempada 2001/02 substitu\u00edu a Antonio Tapia no banco do Polideportivo Ejido, pen\u00faltimo clasificado da Segunda Divisi\u00f3n cunha soa vitoria en 11 xornadas. Tras un mal inicio, conseguiu sacar o equipo dos postos de descenso na parte final do campionato, conseguindo 36 puntos na segunda volta e a salvaci\u00f3n na derradeira xornada.\nSporting de Braga (2\u00aa etapa).\nPara a tempada 2002/03 rexeitou a oferta de renovaci\u00f3n do Poli Ejido e regresou ao Sporting de Braga, que lle ofreceu un contrato por tres anos. Con todo, non chegou a rematar a primeira das tempadas, pois foi despedido en abril de 2003 debido a un proceso disciplinario. O seu despedimento foi considerado improcedente dous anos despois polo Tribunal do Traballo de Braga, tendo que indemnizar o club ao adestrador.\nC\u00f3rdoba.\nPouco despois da s\u00faa sa\u00edda do Sporting de Braga, foi contratado polo C\u00f3rdoba, para as tres \u00faltimas xornadas do campionato de Segunda Divisi\u00f3n, co equipo en perigo de descenso. Conseguiu d\u00faas vitorias, ante Compostela e Oviedo, e un empate ante o Getafe, conseguindo as\u00ed a salvaci\u00f3n. Continuou no banco do equipo andaluz no inicio da seguinte campa\u00f1a, pero foi cesado en outubro de 2003 debido aos malos resultados obtidos.\n\u00daltimos anos.\nPosteriormente pasou polo Almer\u00eda e o Vecindario, vivindo con este \u00faltimo na tempada 2006/07 o primeiro descenso da s\u00faa carreira como adestrador. Na seguinte tempada regresou ao Poli Ejido, substitu\u00edndo ao tam\u00e9n galego Luis C\u00e9sar, cesado no ecuador da competici\u00f3n, co equipo na antepen\u00faltima posici\u00f3n, pero non puido evitar o descenso do club \u00e1 Segunda Divisi\u00f3n B. \nO 9 de febreiro de 2010 Castro Santos regresou a Portugal, substitu\u00edndo a Jos\u00e9 Mota no Leix\u00f5es, permanecendo at\u00e9 final da tempada. Non conseguiu endereitar o mal rumbo do equipo, que acabou baixando \u00e1 Segunda Liga, sendo o terceiro descenso consecutivo do adestrador. \nEn outubro dese mesmo ano regresou ao Pontevedra, 23 anos despois da s\u00faa sa\u00edda do club, substitu\u00edndo a \u00c1ngel Viadero e co equipo en postos de descenso. Aceptou traballar gratis debido \u00e1 mala situaci\u00f3n financeira do club, pero non conseguiu bos resultados, polo que en marzo de 2011 presentou a s\u00faa dimisi\u00f3n.\nVida persoal.\nCasou con Mar\u00eda del Carmen Gim\u00e9nez Fari\u00f1a. Un dos seus fillos, Diego Castro, foi tam\u00e9n futbolista e xogou igual que seu pai no Pontevedra, antes de pasar pola Primeira Divisi\u00f3n nas filas do Sporting de Gij\u00f3n e Getafe e de triunfar co Perth Glory na A-League australiana."}
{"id": "155284", "revid": "12452", "url": "https://gl.wikipedia.org/wiki?curid=155284", "title": "Segunda Divisi\u00f3n B", "text": ""}
{"id": "155285", "revid": "7523", "url": "https://gl.wikipedia.org/wiki?curid=155285", "title": "Club Deportivo Arenteiro", "text": "O Club Deportivo Arenteiro \u00e9 un club de f\u00fatbol do Carballi\u00f1o fundado no 1958, que milita actualmente na Primeira Divisi\u00f3n RFEF. O seu campo \u00e9 o Estadio de Espi\u00f1edo, con c\u00e9spede natural e capacidade para 2.000 persoas. Tam\u00e9n utiliza para os adestramentos o Campo da Uceira situado no barrio carballi\u00f1\u00e9s da Uceira. Al\u00ed disputan os seus partidos as categor\u00edas inferiores do equipo carballi\u00f1\u00e9s (EMF Arenteiro) e o Sporting Carballi\u00f1o, que figura na Primeira de Galicia (grupo 4\u00ba).\nNo 1990 pasou a chamarse Club Deportivo O Carballi\u00f1o, pero no 2005 recuperou a denominaci\u00f3n tradicional. Recibe o nome do r\u00edo Arenteiro, r\u00edo que atravesa a vila do Carballi\u00f1o.\nHistoria.\nFundado en 1958, o Arenteiro debutou en Terceira Divisi\u00f3n na tempada 1964/65 e mant\u00edvose tres anos consecutivos na categor\u00eda, volvendo descender en 1967. Non foi ata 1980 cando conseguiu de novo o ascenso a Terceira.\nNa tempada 1986/87 proclamouse subcampi\u00f3n do grupo I da Terceira Divisi\u00f3n, por detr\u00e1s do Endesa As Pontes. Grazas \u00e1 ampliaci\u00f3n da Segunda Divisi\u00f3n B de 1 a 4 grupos a tempada seguinte, o Arenteiro conseguiu o ascenso directo de categor\u00eda. Na tempada 1987/88 debutou e logrou a permanencia en Segunda B, da man do adestrador Agapito Vi\u00f1as, cun equpo no que xogaban entre outros Pereira, Sobrino, Carlos Lago ou Quecho. Na campa\u00f1a seguinte descendeu novamente a Terceira.\nTralo descenso de categor\u00eda, o equipo mant\u00edvose un par de anos na metade da t\u00e1boa ata que na 1991/92 acabou na terceira posici\u00f3n. Na ligui\u00f1a de ascenso a Segunda B acabou terceiro, por detr\u00e1s do RSD Alcal\u00e1 e o CD Lealtad, e por diante do Atl\u00e9tico Astorga, sen poder ascender. Volveu repetir a terceira posici\u00f3n na liga ao ano seguinte, no que tampouco conseguiu o ascenso, quedando \u00faltimo na ligui\u00f1a tralo Real Madrid C, o Zamora CF e o Club Siero. Na campa\u00f1a seguinte descendeu a Preferente.\nTralo descenso, o equipo pasou m\u00e1is de d\u00faas d\u00e9cadas entre a Preferente (a mayor\u00eda de tempadas) e a Primeira Auton\u00f3mica. Na 2016/17 acabou a liga en Preferente na terceira posici\u00f3n e, grazas ao ascenso do R\u00e1pido de Bouzas a Segunda B, o Arenteiro ascendeu de novo \u00e1 Terceira Divisi\u00f3n despois de 23 anos de ausencia na categor\u00eda.\nNa tempada 2020/21, conseguiu ascender \u00e1 Segunda Divisi\u00f3n RFEF, 34 anos despois da s\u00faa \u00faltima tempada na antiga Segunda B.\u200b Adem\u00e1s, proclamouse campi\u00f3n da categor\u00eda, ao vencer o Berganti\u00f1os, segundo clasificado. Na Copa do Rei 2021/22, a s\u00faa s\u00e9tima participaci\u00f3n no torneo, o equipo verde eliminou na primeira rolda a SD Logro\u00f1\u00e9s, equipo dunha categor\u00eda superior (Primeira RFEF), ao que ga\u00f1ou 2-1 con goles de Renan Zanelli e Sylla. Para a seguinte rolda o sorteo emparellou o club do Carballi\u00f1o cun equipo de Primeira Divisi\u00f3n: o Valencia. O equipo valencianista derrotou os carballi\u00f1eses 1-3 en Espi\u00f1edo, pero xa na pr\u00f3rroga logo do 1-1 ao remate do tempo oficial de partido.\nA tempada 2022/23 comezou con t\u00edtulo, pois o Arenteiro derrotou o Compostela na final da fase auton\u00f3mica da Copa RFEF (2-1), o que lle deu o pase \u00e1 fase estatal."}
{"id": "155286", "revid": "12452", "url": "https://gl.wikipedia.org/wiki?curid=155286", "title": "CD Arenteiro", "text": ""}
{"id": "155287", "revid": "23204", "url": "https://gl.wikipedia.org/wiki?curid=155287", "title": "Catarina de Lancaster", "text": "Catarina de Lancaster, ou Catarina de Lencastre, nada o 31 de marzo de 1373 no castelo de Hertford (Reino de Inglaterra) e finada o 2 de xu\u00f1o de 1418 en Valladolid, filla de Xo\u00e1n de Gante, I duque de Lancaster, e da s\u00faa segunda esposa Costanza de Castela, foi ra\u00ed\u00f1a consorte de Castela e Le\u00f3n polo seu matrimonio co rei Henrique III de Castela.\nTraxectoria.\nOrixes familiares.\nCatarina foi filla de Xo\u00e1n de Gante, primeiro duque de Lancaster e da s\u00faa segunda esposa, Costanza de Castela, filla do rei Pedro I de Castela.\nPor parte paterna foron os seus av\u00f3s o rei Eduardo III de Inglaterra e a s\u00faa esposa Filipa de Hainaut. Por parte materna foron os seus av\u00f3s o rei Pedro I de Castela a a s\u00faa esposa Mar\u00eda de Padilla.\nFue irm\u00e1 do rei Henrique IV de Inglaterra, e avoa de Isabel a Cat\u00f3lica.\nMatrimonio.\nComo neta do deposto rei de Castela Pedro I, Catarina foi educada na s\u00faa propia casa como herdeira, e entrou na pol\u00edtica castel\u00e1 cando seu pai, Xo\u00e1n de Gante, reclamou o trono en nome da s\u00faa esposa Costanza e da s\u00faa filla, organizando unha expedici\u00f3n, co apoio de Ricardo II de Inglaterra. Xo\u00e1n, Costanza e a s\u00faa filla desembarcaron na Coru\u00f1a en 1386.\nPara resolver o conflito, en virtude do tratado de Baiona, Catarina de Lancaster contraeu esponsais en marzo de 1388, na catedral de Palencia, co seu primo Henrique. Henrique era membro da Casa de Trast\u00e1mara, rama bastarda da Casa de Borgo\u00f1a. Ao seu esposo Henrique outorg\u00f3uselle o t\u00edtulo de Pr\u00edncipe de Asturias, sendo desde ent\u00f3n dicho t\u00edtulo usado polos herdeiros da coroa castel\u00e1 e, posteriormente, polos herdeiros da Coroa espa\u00f1ola.\nEste enlace puxo fin ao conflito din\u00e1stico entre os descendentes de Pedro I de Castela e Henrique II de Castela, afianz\u00e1ndose a Casa de Trast\u00e1mara, e establecendo a paz entre Inglaterra e a Coroa de Castela.\nO matrimonio formal entre Catarina de Lancaster e o seu esposo consumouse na vila de Madrid en 1393, sendo xa Henrique III, rei de Castela e Le\u00f3n.\nRexencia durante a minor\u00eda de idade de Xo\u00e1n II.\nAo morrer Henrique III aos 18 anos do casamento, o d\u00eda 25 de decembro de 1406, aos 27 anos de idade, Catarina de Lancaster, xunto co seu cu\u00f1ado Fernando de Antequera, futuro rei de Arag\u00f3n, exerceu a rexencia do reino castel\u00e1n-leon\u00e9s durante a minor\u00eda de idade do seu fillo Xo\u00e1n (o futuro Xo\u00e1n II), de apenas un ano de idade.\nCatarina coordinou, xunto cun consello de nobres, eclesi\u00e1sticos e autoridades municipais dalgunhas cidades, a administraci\u00f3n dos actuais territorios de Galicia, Asturias, Cantabria, Pa\u00eds Vasco, Castela a Vella, Le\u00f3n e partes de Castela a Nova, mentres que Fernando de Antequera, o irm\u00e1n de Henrique III, administraba as zonas de Estremadura e os tres reinos cristi\u00e1ns dos chamados Catro reinos de Andaluc\u00eda: Xa\u00e9n, C\u00f3rdoba e Sevilla. As terras de Almer\u00eda, Granada e M\u00e1laga a\u00ednda formaban parte do Reino nazar\u00ed de Granada.\nDurante a rexencia, a ra\u00ed\u00f1a participou activamente na pol\u00edtica exterior do reino, mantendo contactos cos reinos de Inglaterra e Portugal, que facilitaron a sinatura de paces e aseguraron os contactos comerciais con ambos os reinos.\nEn 1412, o infante castel\u00e1n Fernando de Trast\u00e1mara converteuse no rei Fernando I de Arag\u00f3n, segundo o acordado polos magnates aragoneses no Compromiso de Caspe). Para iso, recibiu o apoio formal e econ\u00f3mico de Castela, que subvencionou a s\u00faa candidatura ao trono aragon\u00e9s, e incluso \u00e1 coroa. Para facer fronte \u00e1 co-rexencia castel\u00e1 desde Arag\u00f3n, Fernando utilizou aos seus conselleiros m\u00e1is pr\u00f3ximos, entre eles ao arcebispo Sancho de Rojas, as\u00ed como a influencia da s\u00faa esposa, Leonor de Alburquerque, gran propietaria en Castela, e dos seus fillos, os Infantes de Arag\u00f3n. Cando faleceu o de Antequera, en 1416, Catarina puido asumir outros aspectos do goberno castel\u00e1n, como a diplomacia co Reino de Granada ou os tratos coas Ordes militares que at\u00e9 ent\u00f3n foran unha prerrogativa de Fernando.\nBaixo o influxo do bispo Pablo de Santa Mar\u00eda, que se encargara da educaci\u00f3n do futuro rei Xo\u00e1n II de Castela, as\u00ed como das ideas do predicador Vicente Ferrer, publicouse o ordenamento de Valladolid, no que se estableceron as primeiras leis de apartamento de xudeus e mud\u00e9xares nas cidades do reino, as\u00ed como outras medidas destinadas a diminu\u00edr a s\u00faa participaci\u00f3n na vida social do reino. Este ordenamento s\u00f3 se puido aplicar nalgunhas cidades, ante as queixas dos afectados, que recorreron aos seus foros antigos para rebatelo.\nMorte e sepultura.\nA ra\u00ed\u00f1a Catarina de Lancaster faleceu na cidade de Valladolid o d\u00eda 2 de xu\u00f1o de 1418, a causa dun derramo cerebral, aos 45 anos de idade, segundo as fontes. O seu fillo Xo\u00e1n tomou inmediatamente o poder, sen continuarse a rexencia.\nDespois da s\u00faa defunci\u00f3n, o cad\u00e1ver da ra\u00ed\u00f1a foi trasladado \u00e1 cidade de Toledo, onde recibiu sepultura na Capela dos Reis Novos da Catedral de Toledo, na que os seus restos mortais repousan na actualidade.\nO sepulcro da ra\u00ed\u00f1a est\u00e1 colocado no lado do Evanxeo e xunto ao altar de San Hermenexildo. Dous anxos soste\u00f1en un cartel no que aparece esculpido o epitafio da ra\u00ed\u00f1a.\n\u00c9 un sepulcro acaroado de estilo plateresco. A ra\u00ed\u00f1a aparece vestida con t\u00fanica e manto, adornado este \u00faltimo con flores. As s\u00faas mans est\u00e1n colocadas sobre o peito, e a esquerda suxeita un devocionario. A cabeza da ra\u00ed\u00f1a, que descansa sobre tres almofadas recamadas, est\u00e1 cuberta por unha touca, e cingue a s\u00faa fronte unha coroa real.\nDescendencia.\nFroito do seu matrimonio con Henrique III de Castela naceron tres fillos:"}
{"id": "155288", "revid": "98629", "url": "https://gl.wikipedia.org/wiki?curid=155288", "title": "Bray", "text": "Bray (en ingl\u00e9s) ou Br\u00e9 (en irland\u00e9s) \u00e9 unha cidade situada ao norte do condado de Wicklow, na provincia de Leinster (Irlanda). Est\u00e1 situada a uns 20\u00a0km ao sur de Dubl\u00edn e en 2006 ti\u00f1a unha poboaci\u00f3n de 31.901 habitantes, o que a converte na novena cidade m\u00e1is grande da Rep\u00fablica, e a cuarta cidade m\u00e1is grande exceptuando as cinco grandes cidades irlandesas. Destaca a s\u00faa praia, cunha extensi\u00f3n de 1,6\u00a0km.\nHistoria.\nDurante a Idade Media, Bray formaba parte do chamado Pale, un distrito gobernado directamente pola Coroa inglesa cuxo centro era a cidade de Dubl\u00edn. Durante os s\u00e9culos XVII e XVIII, Bray era tan s\u00f3 unha pequena vila de pescadores, mais contra o final do s\u00e9culo XVIII, as clases medias de Dubl\u00edn comezaron a instalarse en Bray para escapar da vida na cidade. Un exemplo da arquitectura propia desta \u00e9poca pode ser contemplado en Powerscourt House.\nA cidade co\u00f1eceu un segundo momento de auxe coa creaci\u00f3n da primeira li\u00f1a de ferrocarril de Irlanda en 1834 que un\u00eda Dubl\u00edn con D\u00fan Laoghaire, que en 1854 se estender\u00eda ata Bray, experimentando un forte crecemento e convert\u00e9ndose na principal estaci\u00f3n balnearia da costa Leste de Irlanda.\nNo s\u00e9culo XX, a cidade converteuse nun dos destinos favoritos durante a d\u00e9cada de 1950 para o turismo procedente de Irlanda do Norte, Inglaterra e Escocia. Non obstante, a partir da d\u00e9cada de 1960, o interese pola cidade entrou en declive.\nXeograf\u00eda.\nBray enc\u00f3ntrase na desembocadura do R\u00edo Dargle, ao norte do condado de Wicklow, na li\u00f1a divisoria co condado de Dubl\u00edn (de feito alg\u00fans barrios do Norte se encontran neste condado). A cidade forma parte da \u00e1rea metropolitana de Dubl\u00edn e recibe os seus servizos de transporte urbano, tanto do DART coma das li\u00f1as de autobuses urbanos da capital irlandesa. Limita ao oeste coas monta\u00f1as de Wicklow."}
{"id": "155289", "revid": "25871", "url": "https://gl.wikipedia.org/wiki?curid=155289", "title": "Maldici\u00f3n da novena sinfon\u00eda", "text": "A maldici\u00f3n da novena sinfon\u00eda \u00e9 unha superstici\u00f3n segundo a cal calquera compositor de sinfon\u00edas, a partir de Ludwig van Beethoven, morrer\u00eda pouco tempo despois de escribir a s\u00faa novena sinfon\u00eda.\nExemplos e contraexemplos.\nOs casos m\u00e1is notorios que avalan esta crenza de mal agoiro son os de compositores como Franz Schubert, Anton\u00edn Dvo\u0159\u00e1k, Anton Bruckner, Gustav Mahler e mais o brit\u00e1nico Ralph Vaughan Williams.\nNon obstante, o fundamento desta superstici\u00f3n \u00e9 feble, posto que a listaxe de contraexemplos \u00e9 marcadamente m\u00e1is longa: Andrzej Panufnik (con 10, e de inclu\u00edr d\u00faas sinfon\u00edas perdidas ser\u00edan 12), Hans Werner Henze (10, a novena sinfon\u00eda era de feito unha coral), Eduard Tubin (10, finou escribindo a und\u00e9cima), William Schuman (10), Alun Hoddinott (10), David Diamond (11), Edmund Rubbra (11, a novena foi coral), Robert Simpson (11), Heitor Villa-Lobos e Darius Milhaud (con 12 cadaqu\u00e9n), Vagn Holmboe (13), Roy Harris (13), Glenn Branca (14), Gloria Coates (15), Rued Langgaard (16 m\u00e1is un bo n\u00famero de sinfon\u00eda corais), Henry Cowell (17), Allan Pettersson (17), Lev Knipper (20), J\u0101nis Ivanovs (21), Moisei Vainberg (22), Nikolai Myaskovsky (27), Havergal Brian (32), Alan Hovhaness (67), e Leif Segerstam (230)."}
{"id": "155290", "revid": "22570", "url": "https://gl.wikipedia.org/wiki?curid=155290", "title": "Das erste Wiener Gem\u00fcseorchester", "text": "Das erste Wiener Gem\u00fcseorchester, tam\u00e9n co\u00f1ecida internacionalmente como The Vegetable Orchestra, \u00e9 unha orquestra de Austria que usa legumes frescos como instrumentos musicais. A orquestra, fundada en 1998 en Viena, est\u00e1 composta por catorce persoas (once m\u00fasicos, un coci\u00f1eiro, un t\u00e9cnico de son e outro de v\u00eddeo) e fai espect\u00e1culos por Europa e Asia."}
{"id": "155291", "revid": "6939", "url": "https://gl.wikipedia.org/wiki?curid=155291", "title": "The Vegetable Orchestra", "text": ""}
{"id": "155292", "revid": "17467", "url": "https://gl.wikipedia.org/wiki?curid=155292", "title": "Menendus Gundisalviz", "text": ""}
{"id": "155293", "revid": "17467", "url": "https://gl.wikipedia.org/wiki?curid=155293", "title": "Mendo II Gon\u00e7alves", "text": ""}
{"id": "155294", "revid": "17467", "url": "https://gl.wikipedia.org/wiki?curid=155294", "title": "Menendo Gonz\u00e1lez", "text": ""}
{"id": "155295", "revid": "89787", "url": "https://gl.wikipedia.org/wiki?curid=155295", "title": "Joyce Hatto", "text": "Joyce Hatto, nada en Londres o 5 de setembro de 1928 e finada o 29 de xu\u00f1o de 2006, foi unha pianista brit\u00e1nica.\nFraude.\nViviu reclu\u00edda durante os dez \u00faltimos anos da s\u00faa vida debido a unha enfermidade grave, e foi daquela cando o seu home publicou co nome dela numerosas pezas musicais gravadas por outras pianistas. A fraude non ser\u00eda destapada at\u00e9 despois do seu pasamento, e o seu home pretendeu facer que a opini\u00f3n p\u00fablica crese que ela non estaba ao corrente do mencionado engano, mais a realidade que \u00e9 ela foi c\u00f3mplice."}
{"id": "155296", "revid": "127505", "url": "https://gl.wikipedia.org/wiki?curid=155296", "title": "Thomas Vinterberg", "text": "Thomas Vinterberg, nado en Copenhaguen o 19 de maio de 1969, \u00e9 un cineasta dinamarqu\u00e9s.\nTraxectoria.\nEntrou na historia do cinema contempor\u00e1neo ao realizar o filme \"Festen\", marco inicial do controvertido movemento Dogma 95, que ten a pretensi\u00f3n revolucionar o modo de filmar conforme a unhas serie de regras inquebrant\u00e1beis, nas que se incl\u00faen a ausencia de trucaxe e m\u00fasica que non estea no contexto da escena, a utilizaci\u00f3n de iluminaci\u00f3n directa e con c\u00e1mara na man, o tratamente de temas actuais etc."}
{"id": "155297", "revid": "23204", "url": "https://gl.wikipedia.org/wiki?curid=155297", "title": "Fermoy", "text": "Fermoy (en ingl\u00e9s) ou Mainistir Fhear Maigh (en irland\u00e9s, ambas formas oficiais) \u00e9 unha vila irlandesa situada ao sur da Illa, no condado de Cork (provincia de Munster).\nHistoria.\nO nome da vila v\u00e9n da lingua irlandesa e fai referencia \u00e1 abad\u00eda cisterciense fundada no s\u00e9culo XII. Coa disoluci\u00f3n dos mosteiros durante o per\u00edodo Tudor, a abad\u00eda e t\u00f3dalas s\u00faas terras pasaron sucesivamente a mans de Sir Richard Grenville, Robert Boyle e William Forward.\nDurante a ocupaci\u00f3n brit\u00e1nica, o campamento militar de Fermoy foi o campamento m\u00e1is grande da Illa, constru\u00edndose un hospital militar con 130 camas. A vila de Fermoy medrou a ra\u00edz da presenza do ex\u00e9rcito brit\u00e1nico ata 1922, cando se estableceu o primeiro Estado Libre Irland\u00e9s. Durante a Guerra da Independencia, Fermoy foi o escenario do primeiro ataque do IRA a tropas brit\u00e1nicas o que fixo que a vila sufrira os ataques m\u00e1is violentos por parte das forzas brit\u00e1nicas, queimando parte do centro da vila.\nHoxe en d\u00eda, o monte no que se atopaba o campamento denom\u00ednase \"Barrack Hill\"."}
{"id": "155298", "revid": "6939", "url": "https://gl.wikipedia.org/wiki?curid=155298", "title": "Benito Montero Prego", "text": ""}
{"id": "155300", "revid": "23204", "url": "https://gl.wikipedia.org/wiki?curid=155300", "title": "Athanasius Kircher", "text": "Athanasius Kircher, nado o 2 de maio de 1602 en Geisa (Abad\u00eda de Fulda) e finado en Roma o 27 ou 28 de novembro de 1680, foi un xesu\u00edta, matem\u00e1tico, f\u00edsico, alquimista e inventor alem\u00e1n, famoso pola s\u00faa versatilidade de co\u00f1ecementos e particularmente pola s\u00faa habilidade para o co\u00f1ecemento das ciencias naturais."}
{"id": "155304", "revid": "89787", "url": "https://gl.wikipedia.org/wiki?curid=155304", "title": "Broc\u00e9liande", "text": "Broc\u00e9liande, tam\u00e9n escrito Br\u00e9cilllien, Brecheliant e Brec'helean\u00e9 en bret\u00f3n, \u00e9 unha fraga m\u00edtica da lenda art\u00farica, identificada na actualidade coa fraga de Paimpont e antigamente coa fraga de Huelgoat ou de Quintin, todas elas na Breta\u00f1a. O r\u00edo Av nace en Broc\u00e9liande, a uns 200m de altura.\nLiteratura e mitolox\u00eda.\nO primeiro texto que menciona esta fraga \u00e9 o \"Roman de Rou\" do poeta anglonormando Robert Wace, en 1160. Con todo, \u00e9 en textos m\u00e1is tard\u00edos, onde se atopan ademais do seu nome actual, a maior\u00eda das s\u00faas atribuci\u00f3ns.\nBroc\u00e9liande \u00e9 o fogar de numerosas lendas, inclu\u00edndo historias do mago Merl\u00edn, a fonte da eterna xuventude e o valente cabaleiro Lanzarote. Segundo a tradici\u00f3n, dentro deste bosque enc\u00f3ntrase o m\u00edtico Val sen Retorno de Morgana, a casa e a tumba de Merl\u00edn, a casa da dama do lago (un monumento megal\u00edtico) e moitos outros lugares de gran significado na tradici\u00f3n art\u00farica.\nAt\u00e9 o 2023 estaba na actual Broc\u00e9liande (Paimpont) unha \"fagus sylvatica\" chamada 'de Ponthus', o pr\u00edncipe galego da literatura do s\u00e9culo XV que loitou nesta fraga. A \u00e1rbore foi derrubada pola borrasca Ciaran."}
{"id": "155305", "revid": "89787", "url": "https://gl.wikipedia.org/wiki?curid=155305", "title": "Kazumi Totaka", "text": "Kazumi Totaka (en xapon\u00e9s \u6238\u9ad8 \u4e00\u751f), nado en Quioto o 23 de agosto de 1967, \u00e9 un compositor xapon\u00e9s.\nTraxectoria.\nTr\u00e1tase dun dos compositores m\u00e1is importantes de Nintendo. Entre os seus traballos at\u00f3panse as m\u00fasicas de \"Mario Paint\" ou \"Animal Crossing\". Ocasionalmente traballa como actor de dobraxe d\u00e1ndolle voz a Yoshi. \u00c9 un dos compositores que est\u00e1n a traballar en \"Super Smash Bros. Brawl\"."}
{"id": "155306", "revid": "22570", "url": "https://gl.wikipedia.org/wiki?curid=155306", "title": "Rexi\u00f3ns de Inglaterra", "text": "As rexi\u00f3ns de Inglaterra constit\u00faen o nivel m\u00e1is alto das entidades gobernamentais subnacionais inglesas, ou, se se quere, das subdivisi\u00f3ns administrativas, usadas polo Goberno central para fins estat\u00edsticas. Son as seguintes:"}
{"id": "155309", "revid": "16394", "url": "https://gl.wikipedia.org/wiki?curid=155309", "title": "Greater London", "text": ""}
{"id": "155310", "revid": "895", "url": "https://gl.wikipedia.org/wiki?curid=155310", "title": "CD Santa Clara", "text": ""}
{"id": "155311", "revid": "88215", "url": "https://gl.wikipedia.org/wiki?curid=155311", "title": "FC Bulle", "text": "O FC Bulle \u00e9 un club de f\u00fatbol su\u00edzo, da cidade de Bulle. Fundouse en 1910 e compite na 1. Liga.\nEstadio.\nO FC Bulle xoga de local no Stade de Bouleyres Bulle, con capacidade para 5.000 espectadores."}
{"id": "155312", "revid": "98629", "url": "https://gl.wikipedia.org/wiki?curid=155312", "title": "OpenCola", "text": "OpenCola \u00e9 unha bebida de cola na que as instruci\u00f3ns para realizala est\u00e1n dispo\u00f1\u00edbeis de balde e con acceso libre e poden ser modificadas. Calquera pode facer a bebida, modificar e mellorar a receita sempre que, ademais, rexistren as s\u00faas propias receitas baixo a Licenza de documentaci\u00f3n libre de GNU.\nHistoria e caracter\u00edsticas.\nA\u00ednda que orixinalmente foi lanzada como unha ferramenta promocional para explicar o software de c\u00f3digo aberto, as vendas da bebida continuaron medrando e chegaron a superar as 150.000 latas vendidas. A compa\u00f1\u00eda OpenCola, con sede en Toronto, deuse a co\u00f1ecer m\u00e1is pola bebida que polo software que pretend\u00eda promover. Laird Brown, o respons\u00e1bel da estratexia da compa\u00f1\u00eda, atrib\u00fae o seu \u00e9xito \u00e1 desconfianza que se estendeu ante as grandes empresas e \"patentadores de case todo\". A estratexia en 2010 de mercadotecnia deu un xiro e xa non promocionan o refresco na s\u00faa p\u00e1xina web."}
{"id": "155313", "revid": "5312", "url": "https://gl.wikipedia.org/wiki?curid=155313", "title": "Galicola", "text": "Galicola foi o nome dun refresco de cola feito e distribu\u00eddo en Galiza pola Asociaci\u00f3n Cultural Fontaira dende novembro de 2009, e que destina o 5% das vendas para a promoci\u00f3n e normalizaci\u00f3n da lingua galega. Por outra banda, segundo os impulsores da iniciativa, tam\u00e9n se busca:\nDestacar que a asociaci\u00f3n organiza un premio, o premio Angelo Casal, dotado co devantido 5% das vendas e que en 2010 foi concedido \u00e1 agrupaci\u00f3n Mocidade pola L\u00edngua para sufragar a s\u00faa iniciactiva a prol do galego."}
{"id": "155314", "revid": "8539", "url": "https://gl.wikipedia.org/wiki?curid=155314", "title": "Sly Raccoon", "text": ""}
{"id": "155315", "revid": "25871", "url": "https://gl.wikipedia.org/wiki?curid=155315", "title": "Thomas Percy", "text": "Thomas Percy,1\u00ba conde de Worcester (1343 - 23 de xullo de 1403) foi un nobre ingl\u00e9s da Idade media m\u00e1is co\u00f1ecido por ter participado da rebeli\u00f3n co seu sobri\u00f1o Henry Percy, co\u00f1ecido como Harry Hotspur.\nTraxectoria.\nFoi o fillo m\u00e1is novo de Henry Percy, 3\u00ba Se\u00f1or de Percy e Mar\u00eda Plantagenet, filla de Henrique Plantagenet, 3 \u00ba conde de Lancaster, fillo de Edmund Crouchback, 1 \u00ba conde de Lancaster, fillo de Henrique III de Inglaterra. Henry Percy, 1 \u00ba conde de Northumbria foi o seu irm\u00e1n.\nLoitou contra o inimigo tradicional de Inglaterra, Francia na Guerra dos Cen Anos, e serviu en varios postos ingleses importantes que rexen en Francia, tendo cargos como embaixador, senescal e Almirante. Polo seu labor \u00e1 coroa foi nomeado conde de Worcester en 1397 polo rei Ricardo II de Inglaterra."}
{"id": "155316", "revid": "56817", "url": "https://gl.wikipedia.org/wiki?curid=155316", "title": "FC Echallens", "text": "O FC Echallens \u00e9 un club de f\u00fatbol su\u00edzo da cidade de Echallens, no cant\u00f3n de Vaud. Fundouse en 1921 e actualmente compite na 1. Liga.\nEstadio.\nO FC Echallens xoga de local no Sportplatz 3 Sapins, con capacidade para 3.000 espectadores."}
{"id": "155317", "revid": "89787", "url": "https://gl.wikipedia.org/wiki?curid=155317", "title": "FC Fribourg", "text": "O FC Fribourg \u00e9 un club de f\u00fatbol su\u00edzo da cidade de Friburgo, no cant\u00f3n hom\u00f3nimo. Fundouse en 1900 e compite na 1. Liga.\nEstadio.\nO FC Fribourg xoga de local no Stade Universitaire Saint-L\u00e9onard, con capacidade para 9.000 espectadores."}
{"id": "155318", "revid": "22570", "url": "https://gl.wikipedia.org/wiki?curid=155318", "title": "FC Martigny-Sports", "text": "O FC Martigny-Sports \u00e9 un club de f\u00fatbol su\u00edzo da cidade de Martigny, no cant\u00f3n de Valais. Fundouse en 1917 e compite na 1. Liga.\nEstadio.\nO FC Martigny-Sports xoga de local no Stade d'Octodure, con capacidade para 2.500 espectadores."}
{"id": "155319", "revid": "89787", "url": "https://gl.wikipedia.org/wiki?curid=155319", "title": "Vi\u00f1o de serpe", "text": "O vi\u00f1o de serpe (en , pinyin: sh\u00e9ji\u01d4; \"r\u01b0\u1ee3u r\u1eafn\") \u00e9 unha bebida alcoh\u00f3lica producida a partir de vi\u00f1o chin\u00e9s no que se introducen serpes enteiras. Creouse na China durante a dinast\u00eda Zhou, sendo considerado un remedio importante no medicina tradicional chinesa. Pode atoparse na China, Vietnam e por todo o sueste asi\u00e1tico."}
{"id": "155320", "revid": "23204", "url": "https://gl.wikipedia.org/wiki?curid=155320", "title": "Tomatina", "text": "A Tomatina \u00e9 unha festa do municipio valenciano de Bunyol, en que os participantes se arrebolan tomates entre eles. Este acontecemento ten lugar o \u00faltimo m\u00e9rcores de agosto de cada ano, durante a semana das Festas Maiores da localidade. Xunto coas fallas valencianas, as fogueiras de san Xo\u00e1n e as Festas de Mouros e Cristi\u00e1ns, son unhas das festas valencianas m\u00e1is co\u00f1ecidas internacionalmente.\nHistoria.\nEn 1944, durante un desfile de xigantes e cabezudos, uns mozos que quer\u00edan participar no mesmo organizaron unha disputa. Como cerca do lugar hab\u00eda un posto de verduras e hortalizas, colleron os tomates e utiliz\u00e1ronos como arma arreboladiza. As forzas da orde tiveron que intervir para disolver a pelexa, e condenaron aos responsables a pagar as desfeitas realizadas.\nAo ano seguinte os mozos repetiron o altercado, s\u00f3 que esta vez levaron os tomates da s\u00faa casa. De novo foron disoltos polas forzas da orde. Tras repetirse isto mesmo nos anos sucesivos, a festa quedou, a\u00ednda que de modo non oficial, instaurada.\nModificaci\u00f3ns ao longo da s\u00faa historia.\nEn 1950, o concello permitiu a festa, con todo, ao ano seguinte op\u00faxose, sendo detidos alg\u00fans dos participantes. Estes foron liberados rapidamente, grazas \u00e1 presi\u00f3n exercida por todos os veci\u00f1os.\nA festa foi por fin permitida, e ao lanzamento de tomates engad\u00edronse outros costumes, como asperxer con auga e ata meter en fontes aos rivais. Entre o barullo, os participantes adoitaban cebarse cos que eran meros espectadores, inclu\u00eddas personalidades de relevancia, polo que en 1957 volveu prohibirse a festa baixo penas ata de c\u00e1rcere.\nNese ano, os veci\u00f1os decidiron organizar o que chamaron \"o enterro do tomate\", no que sa\u00edron en procesi\u00f3n portando un cadaleito cun gran tomate, acompa\u00f1ados pola banda de m\u00fasica que interpretaba marchas f\u00fanebres ao seu paso.\nEn 1959 o concello autorizou definitivamente a Tomatina, pero impuxo a norma de que s\u00f3 se poder\u00edan arrebolar tomates despois de o\u00edrse o ru\u00eddo do lance dun primeiro foguete e deber\u00edan finalizar cando se escoitarse un segundo.\nEntre 1975 e 1980 a festa foi organizada polos Clavarios de San Lu\u00eds Bertr\u00e1n, que foron quen levaron os tomates, xa que antes cada participante tra\u00edaos da s\u00faa propia casa.\nA festa f\u00edxose popular en toda Espa\u00f1a grazas \u00e1 reportaxe de Javier Basilio emitido no programa de televisi\u00f3n Informe semanal en 1983.\nDesde 1980 \u00e9 o Concello quen prov\u00e9 de tomates aos participantes, sendo cada ano maior o n\u00famero de toneladas de tomates utilizados, as\u00ed como o de visitantes.\nEn 2002 foi declarada Festa de interese tur\u00edstico internacional. A partir de 2008 ten banda sonora, a canci\u00f3n da Tomatina \"Todo es del mismo color\" creada polo grupo bu\u00f1olense de rock \"Malsujeto\".\nDescrici\u00f3n.\n \nAo redor das 10 horas comeza o primeiro evento da Tomatina. \u00c9 o \"pau xab\u00f3n\", similar \u00e1 cuca\u00f1a, que consiste en subir un a un poste engrasado cun xam\u00f3n na parte superior. Mentres isto sucede, o grupo traballa nun frenes\u00ed de cantar e bailar mentres se duchan con mangueiras. Unha vez que algu\u00e9n \u00e9 capaz de soltar o xam\u00f3n do pau, d\u00e1se o sinal de inicio. O sinal para o comezo d\u00e1se a iso das 11, cando se oe un foguete, e comeza o caos. Varios cami\u00f3ns lanzan os tomates en abundancia na Praza do Pobo. Os tomates proceden de Estremadura, onde son menos custosos e cult\u00edvanse especificamente para estas festas, xa que non son de bo gusto para o consumo. Para os participantes recom\u00e9ndase o uso de lentes protectoras e luvas. Os tomates deben ser esmagados antes de ser lanzados para que non danen a ningu\u00e9n. Logo de exactamente unha hora, a loita termina ao disparo dun segundo foguete anunciando o final. Toda a praza queda tinguida de vermello e f\u00f3rmanse r\u00edos de mollo de tomate. O proceso de limpeza das r\u00faas real\u00edzano cami\u00f3ns de bombeiros. Os participantes aproveitan as mangueiras que lles ceden os veci\u00f1os para quitarse o tomate pegado ao corpo. Alg\u00fans se achegan ao charco de \"los pe\u00f1ones\" para lavarse. Tras a limpeza, as r\u00faas do pobo, que son de lastro, quedan impolutas debido \u00e1 acidez do tomate que desinfecta e limpa a fondo todas as superficies."}
{"id": "155321", "revid": "98629", "url": "https://gl.wikipedia.org/wiki?curid=155321", "title": "Adwaita", "text": "Adwaita, que na traduci\u00f3n do s\u00e1nscrito ao galego ser\u00eda \"A \u00danica\", nada contra o ano 1750 e finada o 23 de marzo de 2006, \u00e9 o nome dunha tartaruga xigante de Aldabra macho (\"Aldabrachelys gigantea\") que viviu a s\u00faa \u00faltima etapa no xard\u00edn zool\u00f3xico de Calcuta, na India. A sona v\u00e9nlle da s\u00faa lonxevidade, posto que viviu m\u00e1is 250 anos."}
{"id": "155323", "revid": "1131", "url": "https://gl.wikipedia.org/wiki?curid=155323", "title": "Cinto de castidade", "text": "O cinto de castidade foi un accesorio dese\u00f1ado para ser colocado sobre o ventre, cubrindo totalmente os xenitais e trancado ao redor das cadeiras de modo que frustrase ou restrinxise a actividade sexual, entendida como penetraci\u00f3n. Asemade, o cinto de castidade non imped\u00eda a realizaci\u00f3n doutras funci\u00f3ns fisiol\u00f3xicas, para que a s\u00faa utilizaci\u00f3n por per\u00edodos longos ou at\u00e9 indeterminados fose vi\u00e1bel."}
{"id": "155324", "revid": "6939", "url": "https://gl.wikipedia.org/wiki?curid=155324", "title": "Diego Castro Jim\u00e9nez", "text": ""}
{"id": "155326", "revid": "89787", "url": "https://gl.wikipedia.org/wiki?curid=155326", "title": "Pesca con explosivos", "text": "A pesca con explosivos \u00e9 unha pr\u00e1ctica pesqueira consistente en facer detonar explosivos para aparvar ou matar cardumes de peixes e facilitar as\u00ed a s\u00faa captura.\nCaracter\u00edsticas.\nEste tipo de pesca, a mi\u00fado considerada ilegal, pode ser extremadamente destrutiva para o ecosistema mari\u00f1o, pois as explosi\u00f3ns destruen o h\u00e1bitat subxacente, por exemplo, os arrecifes de coral. Ademais, a propia natureza dos explosivos implica un alto grao de perigo para os propios pescadores, quen est\u00e1n expostos a accidentes, mutilaci\u00f3ns ou mesmo a morte por artefactos defectuosos ou o mal c\u00e1lculo da detonaci\u00f3n."}
{"id": "155327", "revid": "98629", "url": "https://gl.wikipedia.org/wiki?curid=155327", "title": "Heterocrom\u00eda", "text": "A heterocrom\u00eda (en anatom\u00eda co\u00f1ecida como hetrochromia iridis ou heterochromia iridum) \u00e9 unha anomal\u00eda dos ollos na que un iris \u00e9 de diferente cor do outro (\"heterocrom\u00eda total\" ou \"heterocromia iridum\") ou unha parte dun iris \u00e9 dunha cor distinta ao do resto (\"heterocrom\u00eda parcial\" ou \"heterocrom\u00eda iridis\") resultado dun relativo exceso ou escaseza de pigmentaci\u00f3n dentro do iris.\nTipolox\u00edas.\nA \"heterocromia iridum\" pres\u00e9ntase con pouca frecuencia e pode ser conx\u00e9nita ou adquirida, como resultado dalgunhas enfermidades. A forma conx\u00e9nita \u00e9 a m\u00e1is rara, a\u00ednda que se presenta de forma habitual nos cans de raza Husky siberiano, Antigo can pastor ingl\u00e9s ou Bobtail, D\u00e1lmata, Dogo alem\u00e1n, Pastor australiano entre outros, igualmente pres\u00e9ntase con frecuencia nos gatos.\nA forma conx\u00e9nita \u00e9 a que ocorre desde o nacemento e pode estar asociada con algunhas enfermidades raras, como a \"neurofibromatosis\", a s\u00edndrome de Waardenburg\" ou a \"S\u00edndrome de Horner\".\nA forma adquirida pode deberse a un trauma, dep\u00f3sito de pigmentos ou a algunhas enfermidades. Ata se describiron casos de cambio espont\u00e1neo.\nCultura popular.\nA\u00ednda que \u00e9 considerado como un famoso caso de heterocrom\u00eda adquirida, o cantante David Bowie non a ten. Debido a un golpe que tivo no instituto, non percibe ben a profundidade e a s\u00faa pupila est\u00e1 permanentemente dilatada, pero o seu iris contin\u00faa sendo de cor azul."}
{"id": "155328", "revid": "5863", "url": "https://gl.wikipedia.org/wiki?curid=155328", "title": "Modesto Lafuente", "text": "Modesto Lafuente y Zamalloa, nado en Rabanal de los Caballeros (Palencia) o 1 de maio de 1806 e finado en Madrid o 25 de outubro de 1866, foi un xornalista, historiador e escritor sat\u00edrico castel\u00e1n.\nTraxectoria.\nEstudou nos seminarios de Le\u00f3n e Astorga, e teolox\u00eda na Universidade de Valladolid. Cambiou a carreira eclesi\u00e1stica pola pol\u00edtica desde 1837 en Le\u00f3n. Liberal progresista, fundou nesta cidade o peri\u00f3dico \"Fray Gerundio\" (1837), que proseguiu logo en Madrid at\u00e9 1849 cunha interrupci\u00f3n entre 1843 e 1848. Desde el, difundiu as ideas de liberdade e progreso. Gozou de enorme fama en toda Espa\u00f1a, especialmente polas s\u00faas \u00abCapilladas\u00bb sat\u00edricas sobre personaxes e costumes. Desde 1854 traballou a favor de Leopoldo O'Donnell e a Uni\u00f3n Liberal. En 1856 foi nomeado director da recentemente creada Escola Superior de Diplom\u00e1tica. Morreu no ano 1866 e a\u00ednda que foi enterrado en Madrid, en 1971 os seus restos foron trasladados \u00e1 localidade de Mayorga (Provincia de Valladolid). Condecorado coa Gran Cruz de Isabel La Cat\u00f3lica, foi membro da Real Academia de la Historia. Na Real Academia de la Lengua Espa\u00f1ola, pode verse un dos poucos retratos que del se conservan.\nObra.\n\u00c1 parte de crear o seu xornal, Modesto Lafuente \u00e9 lembrado pola s\u00faa monumental \"Historia General de Espa\u00f1a\" (1850-1867) en vinte e nove volumes, que continuou Juan Valera. Considerada a obra paradigm\u00e1tica da historiograf\u00eda nacionalista espa\u00f1ola de corte liberal do oitocentos, supuxo a superaci\u00f3n definitiva da antiga historia de Juan de Mariana e, tendo por obxectivo a creaci\u00f3n da conciencia nacional espa\u00f1ola, sendo a\u00ednda hoxe moitos dos seus mitos de vixencia actual. Entre outras acci\u00f3ns, traduciu o termo \"Jalikiah\" (Khallikiyah) dos mapas da \u00e9poca \u00e1rabe, que se refire a Galicia, como \"Reino de Le\u00f3n\".\nOutras obras s\u00faas son \"Viaje de Fray Gerundio por Francia, B\u00e9lgica, Holanda y orillas del Rin\" (1842), con interesantes noticias de viaxe, \"Teatro social del siglo XIX\" (1846), de rumbo costumista e sat\u00edrico; \"Viaje aerost\u00e1tico\" (1847), s\u00e1tira pol\u00edtica sobre Europa, e \"La cuesti\u00f3n religiosa\" (1855), defensa da unidade cat\u00f3lica espa\u00f1ola."}
{"id": "155331", "revid": "5863", "url": "https://gl.wikipedia.org/wiki?curid=155331", "title": "Mike, o pito sen cabeza", "text": "Mike, o pito sen cabeza, chamado en ingl\u00e9s Mike the Headless Chicken e co\u00f1ecido \u00e1s veces como \"Miracle Mike\", nado en abril de 1945 e finado en marzo de 1947, foi un pito da clase Wyandotte que sobreviviu 18 meses logo de que o seu dono o decapitase. Posto que hab\u00eda a crenza l\u00f3xica de que se trataba dunha fraude, o dono levou a ave a ser examinada na Universidade de Utah en Salt Lake City, onde confirmaron a veracidade dos feitos."}
{"id": "155333", "revid": "89787", "url": "https://gl.wikipedia.org/wiki?curid=155333", "title": "Esgrima cos penes", "text": "A esgrima cos penes, traduci\u00f3n do ingl\u00e9s \"penis fencing\", \u00e9 un comportamento de c\u00f3pula executado por certas especies de planarias, como o Pseudobiceros hancockanus. Tr\u00e1tase de especies que na pr\u00e1ctica son hermafroditas, ao produciren asemade \u00f3vulos e espermatozoides. Os individuos desta especie fan esgrima con seus penes de d\u00faas puntas, que rematan nunha punta aguda e branca. O esp\u00e9cime que toca o outro inseminar\u00e1 o tocado, pois o esperma ser\u00e1 absorbido polos poros da pel, comezando as\u00ed a fertilizaci\u00f3n.\nO termo tam\u00e9n se aplica \u00e1 actividade homosexual entre dous bonobos machos."}
{"id": "155334", "revid": "6939", "url": "https://gl.wikipedia.org/wiki?curid=155334", "title": "Mike the Headless Chicken", "text": ""}
{"id": "155338", "revid": "27155", "url": "https://gl.wikipedia.org/wiki?curid=155338", "title": "Vitalismo", "text": "A teor\u00eda vitalista ou vitalismo \u00e9 a crenza pola cal se explica a orixe dos produtos naturais coa necesidade dunha \"forza vital\" para seren creados.\nHistoria e caracter\u00edsticas.\nO vitalismo desempe\u00f1ou un papel fundamental na historia da qu\u00edmica, posto que deu lugar \u00e1 distinci\u00f3n b\u00e1sica entre substancias org\u00e1nicas e inorg\u00e1nicas; a ra\u00edz da distinci\u00f3n de Arist\u00f3teles entre o reino mineral, o animal e o reino vexetal. A maior\u00eda dos libros de qu\u00edmica org\u00e1nica nas s\u00faas introduci\u00f3ns citan o feito da importancia da teor\u00eda vitalista na diferenciaci\u00f3n da qu\u00edmica org\u00e1nica da qu\u00edmica inorg\u00e1nica.\nDesta teor\u00eda desprend\u00edase que as reacci\u00f3ns que se dan no interior dun organismo non se pod\u00edan producir f\u00f3ra porque o organismo ti\u00f1a catalizadores que no exterior non exist\u00edan.\nA teor\u00eda vitalista foi descartada polos resultados dos irm\u00e1ns Buchner que colleron as c\u00e9lulas da l\u00e9veda e obtiveron un extracto co cal eran capaces de transformar a glicosa en alcohol, fermentaci\u00f3n alcoh\u00f3lica.\nOutros experimentos coma a obtenci\u00f3n de urea de Friedrich W\u00f6hler a partir de compo\u00f1entes inorg\u00e1nicos en 1828 contribu\u00edron a abandonar esta teor\u00eda."}
{"id": "155339", "revid": "88628", "url": "https://gl.wikipedia.org/wiki?curid=155339", "title": "Rei das ratas", "text": "Co\u00f1\u00e9cese como rei das ratas o fen\u00f3meno que consiste no entrecruzamento das colas das ratas arrexuntadas no interior dun ni\u00f1o. Segundo a lenda, os animais convivir\u00edan en recintos de pequenas dimensi\u00f3ns, polo que os rabos quedar\u00edan entrelazados e colados debido ao sangue, os excrementos e a sucidade reseca que os impregna, formando un n\u00f3 impos\u00edbel de desfacer.\nOs animais as\u00ed enlazados poden vivir e crecer xuntos. Segundo a lenda, haber\u00eda un \"Rei das ratas\" que exercer\u00eda unha certa autoridade sobre as outras ratas, conseguindo, por exemplo, que lle consigan comida.\nExplicaci\u00f3n.\nA maior\u00eda dos investigadores cren que este fen\u00f3meno \u00e9 produto da imaxinaci\u00f3n e se cadra foi creado pola manipulaci\u00f3n consciente por parte de seres humanos, que atan as colas de ratas mortas e as momifican. Por outra banda, a causa poder\u00eda ser que as cr\u00edas de rata ocupaban espazos pequenos dalg\u00fans edificios, acabando unidas entre si. Con todo, a conduta natural das ratas, que normalmente buscan a s\u00faa propia comodidade, contrad\u00ed esta teor\u00eda. Non hai estudos cient\u00edficos que corroboren unha causa natural do fen\u00f3meno."}
{"id": "155340", "revid": "89787", "url": "https://gl.wikipedia.org/wiki?curid=155340", "title": "Fauna tomotiana", "text": "En paleontolox\u00eda, ch\u00e1mase fauna tomotiana, fauna tommotiense (do \"Tommotiense\", un dos \u00faltimos per\u00edodos do c\u00e1mbrico inferior) ou pequenos f\u00f3siles con cuncha (do ingl\u00e9s \"small shelly fossils\"), a un conxunto de f\u00f3siles que se formaron no inicio do per\u00edodo c\u00e1mbrico, hai por volta de 542 mill\u00f3ns de anos.\nOs exemplares co\u00f1ecidos desta fauna viviron nun per\u00edodo de preto de dez mill\u00f3ns de anos, e sucederon \u00e1 fauna de Ediacara ou fauna vendiana, que se desenvolveu ao final do proterozoico, e antecederon a explosi\u00f3n c\u00e1mbrica..\nO descubrimento destes seres de tama\u00f1o milim\u00e9trico realizouse en Siberia, e son os primeiros restos de esqueletos mineralizados que aparecen no rexistro f\u00f3sil. O termo foi empregado por primeira vez no ano 1975 por Crosbie Matthews e Vladimir Missarzhevsky.\nOs restos consisten en escleritos, esp\u00edculas, tubos e cunchas. Moitos destes restos interpr\u00e9tanse como elementos de organismos maiores, e outros parecen ser cunchas individuais pertencentes a organismos de pequeno tama\u00f1o; alg\u00fans dos f\u00f3siles non parecen gardar parentesco con ning\u00fan grupo de animais modernos, polo que, ao igual que a fauna de Ediacara, parecen ser un tipo de organismos que apareceron e desapareceron do rexistro xeol\u00f3xico.\nEncontr\u00e1ronse pequenos f\u00f3siles con cuncha en todo o planeta, existindo xacementos paleontol\u00f3xicos en Inglaterra, Australia, a Ant\u00e1rtida, illa de Terra Nova, Canad\u00e1 continental, California, M\u00e9xico, China, Mongolia, Ir\u00e1n, India, Turqu\u00eda, Marrocos etc."}
{"id": "155345", "revid": "23204", "url": "https://gl.wikipedia.org/wiki?curid=155345", "title": "Nordeste de Inglaterra", "text": "O Nordeste de Inglaterra (en ingl\u00e9s, North East England) \u00e9 unha das nove rexi\u00f3ns de Inglaterra. Comprende os condados de Northumberland, Durham, Tyne and Wear e un anaco da parte norte de North Yorkshire (que recibe o nome de Tees Valley). Segundo o censo do 2001 conta cunha poboaci\u00f3n de 2.515.442 habitantes distribu\u00eddos nunha \u00e1rea de 8.592 quil\u00f3metros cadrados, sendo a principal cidade da rexi\u00f3n Newcastle upon Tyne. Outras cidades de importancia son Gateshead, Sunderland, South Shields, Durham, Middlesbrough, Stockton-on-Tees, Hartlepool e Darlington.\nNesta rexi\u00f3n, preto da cidade de Gateshead, sit\u00faase a emblem\u00e1tica escultura do Anxo do Norte (\"Angel of the North\")."}
{"id": "155373", "revid": "5132", "url": "https://gl.wikipedia.org/wiki?curid=155373", "title": "Selecci\u00f3n de f\u00fatbol de Bahamas", "text": ""}
{"id": "155376", "revid": "1131", "url": "https://gl.wikipedia.org/wiki?curid=155376", "title": "FC Matanzas", "text": "O FC Matanzas \u00e9 un club de f\u00fatbol cubano, da cidade de Matanzas. Xoga no Campionato Nacional de F\u00fatbol de Cuba."}
{"id": "155379", "revid": "23204", "url": "https://gl.wikipedia.org/wiki?curid=155379", "title": "Noroeste de Inglaterra", "text": "O Noroeste de Inglaterra (en ingl\u00e9s, North West England) \u00e9 unha das nove rexi\u00f3ns de Inglaterra. Comprende os condados de Cumbria, Lancashire, Greater Manchester, Merseyside e Cheshire. Segundo estimaci\u00f3ns do 2006 conta cunha poboaci\u00f3n de 6.853.200 habitantes distribu\u00eddos nunha \u00e1rea de 14.165 quil\u00f3metros cadrados, sendo as principais cidades da rexi\u00f3n Manchester e Liverpool. Outras cidades de importancia son Warrington, Blackpool, Bolton, Stockport, Preston, Blackburn, Oldham e Saint Helens."}
{"id": "155381", "revid": "12452", "url": "https://gl.wikipedia.org/wiki?curid=155381", "title": "North West England", "text": ""}
{"id": "155383", "revid": "23204", "url": "https://gl.wikipedia.org/wiki?curid=155383", "title": "Sueste de Inglaterra", "text": "O Sueste de Inglaterra (en ingl\u00e9s, South East England) \u00e9 unha das nove rexi\u00f3ns de Inglaterra. Comprende os condados de Berkshire, Buckinghamshire, East Sussex, Hampshire, Illa de Wight, Kent, Oxfordshire, Surrey e West Sussex. Segundo o censo do 2001 conta cunha poboaci\u00f3n de 8.000.550 habitantes distribu\u00eddos nunha \u00e1rea de 19.096 quil\u00f3metros cadrados, sendo a principal cidade da rexi\u00f3n Portsmouth. Outras cidades de importancia son Reading, Southampton, Brighton, Worthing e Littlehampton."}
{"id": "155384", "revid": "7802", "url": "https://gl.wikipedia.org/wiki?curid=155384", "title": "South East England", "text": ""}
{"id": "155385", "revid": "5132", "url": "https://gl.wikipedia.org/wiki?curid=155385", "title": "Conmebol", "text": ""}
{"id": "155387", "revid": "5132", "url": "https://gl.wikipedia.org/wiki?curid=155387", "title": "Concacaf", "text": ""}
{"id": "155388", "revid": "98629", "url": "https://gl.wikipedia.org/wiki?curid=155388", "title": "Clasificaci\u00f3n mundial da FIFA", "text": "A clasificaci\u00f3n mundial da FIFA (oficialmente Clasificaci\u00f3n Mundial FIFA/Coca-Cola, tam\u00e9n co\u00f1ecido como ranking FIFA) \u00e9 un sistema de clasificaci\u00f3n das 208 selecci\u00f3ns de f\u00fatbol masculino pertencentes \u00e1 FIFA, utilizado dende agosto de 1993. Esta clasificaci\u00f3n bas\u00e9ase nos resultados dos partidos oficiais entre as distintas selecci\u00f3ns a trav\u00e9s da entrega de puntos. O actual sistema considera os resultados do \u00faltimos oito anos, ponderando con maior valor os resultados m\u00e1is recentes para reflectir de mellor forma a competitividade actual dos equipos e outras variables, como as caracter\u00edsticas do rival, o lugar de realizaci\u00f3n do partido e o torneo en que foi disputado (por exemplo, asign\u00e1ndolle maior valor \u00e1s fases finais da Copa Mundial de F\u00fatbol que a partidos amigables). \nA\u00ednda que esta clasificaci\u00f3n \u00e9 obxectiva ao utilizar f\u00f3rmulas matem\u00e1ticas, foi obxecto dun intenso debate, debido a que non reflicte realmente o poder de certos equipos e non considera a traxectoria e a historia das diferentes selecci\u00f3ns. Debido a isto, a FIFA decidiu utilizar un novo sistema, o cal rexe desde o 12 de xullo de 2006. Existen outras clasificaci\u00f3ns baseadas en sistemas como, por exemplo, o sistema de puntuaci\u00f3n Elo utilizado no xadrez. Dende o mes de xullo de 2010, o equipo que ocupa o primeiro posto da clasificaci\u00f3n mundial \u00e9 Espa\u00f1a.\nHistoria.\n Equipos l\u00edderes daClasificaci\u00f3n FIFA\nEn agosto de 1992 a FIFA en conxunto ao seu auspiciador, Coca-Cola, introduciron un sistema de clasificaci\u00f3n para as selecci\u00f3ns nacionais adultas masculinas co fin dunha comparaci\u00f3n b\u00e1sica das forzas relativas entre os equipos. A trav\u00e9s deste sistema, a FIFA realizou diversos c\u00e1lculos (por exemplo, para a asignaci\u00f3n das cabezas de serie no sorteo da Copa Mundial de F\u00fatbol de 2006). Ao longo dos anos implement\u00e1ronse diversos trocos para poder precisar o sistema de clasificaci\u00f3n, principalmente en 1999 e 2006.\nTrocos de 1999.\nA clasificaci\u00f3n orixinal entregaba a cada equipo, 1 punto por empate e 3 por vitoria, de igual forma ao que se utiliza tradicionalmente nos sistemas de ligas. Con todo, a FIFA reco\u00f1eceu posteriormente a existencia de diferentes factores que afectan os resultados dos partidos internacionais. As\u00ed, foi dese\u00f1ado un novo sistema para poder reco\u00f1ecer estes factores e ter unha mellor forma de comparar diversos equipos de diferentes confederaci\u00f3ns. Os principais cambios foron:\nXunto a isto cre\u00e1ronse dous t\u00edtulos:\nA\u00ednda que o sistema de clasificaci\u00f3n volveuse m\u00e1is complexo, os cambios axudaron a dar m\u00e1is precisi\u00f3n.\nCambios de 2006.\nA pesar dos cambios de 1999, o sistema foi amplamente criticado por non entregar unha clasificaci\u00f3n correcta e xusta dos equipos. Para isto, FIFA debeu introducir un novo sistema que debutou o 12 de xullo de 2006, d\u00edas despois do fin da Copa Mundial de F\u00fatbol de 2006.\nEntre os cambios m\u00e1is importantes figuran o cambio do per\u00edodo de avaliaci\u00f3n de oito a catro anos e a simplificaci\u00f3n do m\u00e9todo de c\u00e1lculo, eliminando as consideraci\u00f3ns de goles e local\u00eda. Tam\u00e9n foi modificada a importancia atribu\u00edda aos tipos de encontros.\nL\u00edderes.\nCando o sistema foi lanzado, Alema\u00f1a foi o primeiro l\u00edder debido ao seu longo \u00e9xito tras tres finais consecutivas da Copa Mundial inclu\u00edndo o t\u00edtulo de 1990. Brasil e Italia alcanzaron o tope da clasificaci\u00f3n durante alg\u00fans meses debido aos seus exitosos procesos clasificatorios para a Copa Mundial de F\u00fatbol de 1994.\nAlema\u00f1a recobrar\u00eda o primeiro lugar durante un tempo ata que Brasil arrebatoullo ao alcanzar o t\u00edtulo de 1994. Os suramericanos s\u00f3 ser\u00edan excedidos pola selecci\u00f3n de Francia, tras alcanzar a Copa Mundial de F\u00fatbol de 1998 e a Eurocopa 2000. Brasil volver\u00eda ao sitial m\u00e1ximo tras ga\u00f1ar a Copa Mundial de F\u00fatbol de 2002 e a Copa Am\u00e9rica 2004 e manter\u00edao, a pesar de alcanzar soamente o 5\u00ba lugar en Alema\u00f1a 2006.\nDurante os meses seguintes, o desempe\u00f1o brasileiro permitiulles conservarse no primeiro posto. Con todo, tras resultados adversos durante xaneiro de 2007, foi desprazado por Italia na clasificaci\u00f3n do mes seguinte. Desde ese momento, o liderado da clasificaci\u00f3n entrar\u00eda nunha etapa de constante inestabilidade: Italia mantivo un breve reinado por dous meses e en marzo de 2007, Arxentina obtivo por primeira vez o primeiro lugar. A vitoria brasileira na Copa Am\u00e9rica 2007 volver\u00eda a encumbrarlos na clasificaci\u00f3n no mes de xu\u00f1o. Italia, a Arxentina e o Brasil liderar\u00edan por curtos per\u00edodos de forma intermitente, ata que a \"Albiceleste\" alcanzou o dominio absoluto desde outubro de 2007. \nEn xullo de 2008 alcanzou o liderado a selecci\u00f3n de f\u00fatbol de Espa\u00f1a tras lograr o t\u00edtulo na Eurocopa 2008, e mant\u00edvoo un ano at\u00e9 que en xullo de 2009 perdeuno a mans do Brasil, que subiu ao primeiro posto tras ga\u00f1ar a Copa Confederaci\u00f3ns 2009, na que Espa\u00f1a quedou en terceiro lugar. Brasil e Espa\u00f1a disput\u00e1ronse o liderado nos meses seguintes cami\u00f1o \u00e1 Copa Mundial de F\u00fatbol de 2010, na cal tras a vitoria espa\u00f1ola, confirmouse o liderado deste \u00faltimo equipo.\nClasificaci\u00f3n actual.\nResumo da clasificaci\u00f3n masculina.\n\u00daltima actualizaci\u00f3n: 6 de outubro de 2022.Pr\u00f3xima actualizaci\u00f3n: 22 de decembro de 2022. \nCr\u00edticas.\nDende a s\u00faa introduci\u00f3n en 1993, a clasificaci\u00f3n da FIFA foi intenso obxecto de debate, particularmente os procedementos para calcular o posto dunha selecci\u00f3n e a disparidade entre a calidade aparente e a posici\u00f3n dalgunhas selecci\u00f3ns. Por exemplo, alcanzou o segundo lugar en outubro de 1993 e en xullo de 1995, e os cheg\u00e1ronos ao cuarto posto da clasificaci\u00f3n para sorpresa dos propios xogadores.\nUnha mostra da disparidade entre a calidade efectiva das selecci\u00f3ns e a clasificaci\u00f3n oficial foi durante a Copa Mundial de F\u00fatbol de 2006. Equipos como e os (situados nos lugares 2\u00ba e 5\u00ba, respectivamente) non pasaron a segunda rolda, mentres equipos como (no lugar 19\u00ba) chegou at\u00e9 as semifinais.\nUn dos argumentos da cr\u00edtica \u00e9 que o sistema de clasificaci\u00f3n s\u00f3 ten en conta o desempe\u00f1o dos equipos sobre un per\u00edodo de oito anos e que o desempe\u00f1o dos equipos non ten correlaci\u00f3n coa clasificaci\u00f3n. Tam\u00e9n se argumenta que en confederaci\u00f3ns de menor calidade en xeral (como a AFC e a Concacaf), as s\u00faas selecci\u00f3ns ven sobrevaloradas, mentres que os equipos de confederaci\u00f3ns m\u00e1is competitivas (como a UEFA e a Conmebol) son desprazados a lugares menores.\nOs fallos no ordenamento levaron \u00e1 elaboraci\u00f3n de sistemas alternativos de clasificaci\u00f3n como o Sistema de puntuaci\u00f3n Elo e o sistema RSSSF."}
{"id": "155391", "revid": "1131", "url": "https://gl.wikipedia.org/wiki?curid=155391", "title": "Praia de Compostela", "text": "A praia de Compostela \u00e9 un areal da r\u00eda de Arousa, situada no concello de Vilagarc\u00eda de Arousa, entre o n\u00facleo urbano e o lugar do Carril. Tam\u00e9n recibe o nome de praia da Cuncha. Durante un tempo tivo bandeira vermella por mor da contaminaci\u00f3n do porto.\nCaracter\u00edsticas.\nTen unha lonxitude de m\u00e1is de dous quil\u00f3metros, cun paseo mar\u00edtimo ao longo de toda ela. Est\u00e1 urbanizada, con edificios de at\u00e9 dez andares a p\u00e9 de praia na avenida de Rosal\u00eda de Castro."}
{"id": "155392", "revid": "98629", "url": "https://gl.wikipedia.org/wiki?curid=155392", "title": "Ananke (l\u00faa)", "text": "Ananke (ou en grego \"\u0391\u03bd\u03ac\u03b3\u03ba\u03b7\") \u00e9 unha l\u00faa de movemento retrogrado do planeta X\u00fapiter. Foi descuberta por Seth Barnes Nicholson no Observatorio do Monte Wilson en 1951 e recibir\u00eda o nome mitol\u00f3xico de Ananke, nai das Moirae (parcas) xunto con Zeus.\nAnanke non recibir\u00eda o seu nome oficial ata o ano 1975; antes simplemente era co\u00f1ecida coma . Foi chamada tam\u00e9n \"Adrastea\" entre os anos 1955 a 1975. Subli\u00f1ar que hoxe en d\u00eda o nome de Adrastea pertence a outra das l\u00faas de X\u00fapiter.\nAnanke d\u00e1lle o seu nome o grupo de sat\u00e9lites Ananke, un grupo de l\u00faas irregulares retrogradas que orbitan X\u00fapiter a unha distancia de entre 19,3 e 22,7 Gm, con inclinaci\u00f3ns pr\u00f3ximas a 150\u00b0.\n\u00d3rbita.\nAnanke orbita X\u00fapiter nunha \u00f3rbita retrograda cunha grande excentricidade e tam\u00e9n cunha grande inclinaci\u00f3n. Foron descubertos oito sat\u00e9lites dende o ano 2000 que seguen \u00f3rbitas semellantes. Os elementos orbitais son de xaneiro do 2000, pero estes datos est\u00e1n en continuo cambio debido \u00e1s perturbaci\u00f3ns causadas polo Sol e X\u00fapiter. O diagrama ilustra a \u00f3rbita de Ananke en relaci\u00f3n a outros sat\u00e9lites irregulares de X\u00fapiter. Os segmentos amarelos representan a excentricidade orbital que se estenden dende o pericentro \u00f3 apocentro. A l\u00faa de galileo m\u00e1is exterior, Calisto, foi posta coma referencia.\nDados este elementos orbitais e as caracter\u00edsticas f\u00edsicas co\u00f1ecidas ata o de agora, pensase que Ananke poder\u00eda se-lo vestixio m\u00e1is grande do posible corpo que se esnaquizou para forma-lo grupo de sat\u00e9lites Ananke.\nCaracter\u00edsticas f\u00edsicas.\nNo espectro visible, Ananke aparece neutro pero tirando algo \u00f3 vermello (\u00edndices de cor B-V=0.90 V-R=0.38).\nO espectro no infravermello \u00e9 semellante \u00f3s asteroides tipo P pero cun posible indicador de presenza de auga."}
{"id": "155393", "revid": "98629", "url": "https://gl.wikipedia.org/wiki?curid=155393", "title": "Historia de Changchun", "text": "En 1791 comezou a colonizaci\u00f3n chinesa do que eran terras de pasto manch\u00fas. A un dos asentamentos, chamado Kuancheng na beira do r\u00edo Yitong, foi trasladada en 1825 a administraci\u00f3n da subprefectura de Changchun (creada en 1800; prefectura en 1889).\nO ferrocarril na disputa das potencias imperialistas.\nEn 1898 os rusos, que comezaran a s\u00faa expansi\u00f3n polo nordeste chin\u00e9s dende a metade do s\u00e9culo XIX, estenden ata Changchun o ferrocarril de Manchuria (que acurtaba o traxecto do Transiberiano co Pac\u00edfico en Vladivostok). A estaci\u00f3n disponse en Kuancheng e sup\u00f3n o arranque de feito da cidade moderna. Os rusos delimitaron unha \u00e1rea de dous quil\u00f3metros cadrados arredor da estaci\u00f3n coma zona especial con gornici\u00f3n, oficinas administrativas e correos.\nOutra potencia expansionista do momento, o Xap\u00f3n, sentiu lesionados os seus intereses e, en 1904, declarou a guerra a Rusia. A derrota rusa trouxo coma consecuencia o dominio xapon\u00e9s do sur de Manchuria coa fronteira entre \u00e1mbalas d\u00faas partes na cidade de Changchun. De feito a estaci\u00f3n de Kuancheng era o termo da li\u00f1a rusa.\nOs xaponeses constru\u00edron unha nova estaci\u00f3n (1907) ao sur de Kuancheng que supu\u00f1a o comezo do Ferrocarril do Sur de Manchuria ata Port Arthur (Dairen) cun \u00e1rea de seu duns 5\u00a0km\u00b2 (Toudaogou). A cidade creceu axi\u00f1a coma n\u00f3 ferroviario crucial da rexi\u00f3n .\nCapital de Manchukuo.\nEn 1931 Xap\u00f3n ocupou Manchuria e ao ano seguinte estableceu al\u00ed un estado monicreque chamado Manchukuo. A capital escollida (por ser n\u00f3 de comunicaci\u00f3ns e a s\u00faa posici\u00f3n central na rexi\u00f3n ademais de pouco desenvolvida ata ent\u00f3n) foi Changchun, rebautizada coma Hsinking. De seguido os xaponeses planificaron unha gran cidade que deb\u00eda acoller a corte do emperador Pu-yi (\"o \u00faltimo emperador\") . De anchas avenidas partindo de prazas circulares con edificios oficiais ampulosos e modernas infraestruturas, pretendeu ser un modelo para o novo estado tutelado inda que o plan non foi completado . De feito o Xap\u00f3n, antes da s\u00faa derrota na segunda guerra mundial e retirada do continente, investiu grandes capitais no desenvolvemento e industrializaci\u00f3n de Manchuria, que permanece con ese car\u00e1cter ata o de hoxe. En concreto Chanchung \u00e9 un centro da industria do autom\u00f3bil, ferroviaria e cinematogr\u00e1fica (a base foron as pel\u00edculas xaponesas de propaganda realizadas na cidade) ."}
{"id": "155397", "revid": "89787", "url": "https://gl.wikipedia.org/wiki?curid=155397", "title": "Metal Machine Music", "text": "Metal Machine Music (subtitulado *The Amine \u03b2 Ring) \u00e9 o quinto \u00e1lbum do m\u00fasico estadounidense Lou Reed. Foi orixinalmente editado coma \u00e1lbum duplo polo selo RCA Records en xullo de 1975. Foi reeditado como un \u00fanico CD pola BMG en 1997 e no ano 2000 a trav\u00e9s do selo Buddah Records. En 2011 Reed lanzou unha edici\u00f3n remasterizada do \u00e1lbum.\nNeste disco Reed af\u00e1stase do resto do seu cat\u00e1logo ao non estar o \u00e1lbum formado por canci\u00f3ns ou composici\u00f3ns con estruturas reco\u00f1ecibles, evitando melod\u00eda e ritmo para obter retroalimentaci\u00f3n e efectos de guitarra modulados, mesturados a varias velocidades por Reed. No libreto do \u00e1lbum, Reed afirmaba ter inventado o heavy metal, e dic\u00eda que \"Metal Machine Music\" foi a conclusi\u00f3n \u00faltima do x\u00e9nero.\nO \u00e1lbum custoulle a Reed credibilidade na industria musical \u00e1 vez que posteriormente lle abriu as portas para alg\u00fan do seu material m\u00e1is experimental. A\u00ednda que tivo recensi\u00f3ns negativas dende o seu lanzamento, \"Metal Machine Music\" no presente \u00e9 considerado un precursor da m\u00fasica industrial, do noise rock, e da arte sonora contempor\u00e1nea. En 2010 Reed, Ulrich Krieger e Sarth Calhoun collaboraron para xirar tocando improvisaci\u00f3n libre inspirada no disco como Metal Machine Trio. "}
{"id": "155400", "revid": "5749", "url": "https://gl.wikipedia.org/wiki?curid=155400", "title": "Gianbattista Tiepolo", "text": ""}
{"id": "155401", "revid": "81969", "url": "https://gl.wikipedia.org/wiki?curid=155401", "title": "Drogheda United", "text": "O Drogheda United Football Club (en irland\u00e9s Cumann Peile Dhroichead \u00c1tha Aontaithe) \u00e9 un club de f\u00fatbol da localidade de Drogheda, Condado de Louth (Irlanda) que compite na League of Ireland Premier Division. Xoga os seus partidos como local en Hunky Dorys Park, estadio cunha capacidade para 2.000 espectadores.\nHistoria.\nO club actual \u00e9 o resultado da fusi\u00f3n de dous clubs da cidade, o Drogheda United, fundado en 1919, e o Drogheda F.C., fundado en 1962. A fusi\u00f3n de \u00e1mbolos dous clubs produciuse en 1975. En 1963, o Drogheda F.C. foi escollido para disputar a Liga de Irlanda.\nDende a fusi\u00f3n en 1975 que deu orixe ao club, o equipo obtivo os seus maiores logros nas competici\u00f3ns de copeiras do seu pa\u00eds. Apenas un ano despois da fusi\u00f3n, o equipo conseguiu chegar \u00e1 final da FAI Cup, que logrou ga\u00f1ar no 2005. Entre os t\u00edtulos m\u00e1is importantes do club destacan a citada FAI Cup e a Setanta Cup. No 2007 acadou o ser primeiro t\u00edtulo da Premier Division.\nNa liga, destaca o subcampionato acadado na tempada 1982-83, que lles permitiu acceder \u00e1 Copa da UEFA, onde perderon ante o equipo ingl\u00e9s do Tottenham Hotspur por 0-6 e 0-8.\nDende 1976 disputa os seus partidos como local no United Park (actualmente Hunky Dorys Park). Anteriormente xogara no Lourdes Stadium.\nRexistros europeos.\nLiga de Campi\u00f3ns da UEFA:\nCopa da UEFA:\nTotal:"}
{"id": "155402", "revid": "5863", "url": "https://gl.wikipedia.org/wiki?curid=155402", "title": "Lisa Kudrow", "text": "Lisa Marie Diane Kudrow, nada no barrio de Encino, nos \u00c1nxeles (California) 30 de xullo de 1963, \u00e9 unha actriz estadounidense ga\u00f1adora dun premio Emmy, e co\u00f1ecida principalmente por interpretar a Phoebe na comedia de situaci\u00f3n \"Friends\".\nTraxectoria.\nPrimeiros anos.\nKudrow naceu en Encino, California. \u00c9 a filla m\u00e1is nova dun matrimonio xudeu formado por Lee (m\u00e9dico) e Nedra Kudrow (axente de viaxes), e ten unha irm\u00e1 (Helena Sherman) e dous irm\u00e1ns (David e Derrick). Asistiu ao instituto de secundaria Portola en Tarzana (California) e graduouse no Vassar College na especialidade de Biolox\u00eda. Fala fluidamente o idioma franc\u00e9s.\nCarreira.\nIniciou a s\u00faa carreira como comediante sendo membro de The Groundlings. Presentouse \u00e1 audici\u00f3n para o programa \"Saturday Night Live\" en 1990, pero o programa elixiu a Julia Sweney. Foi contratada para o papel de Roz na serie de televisi\u00f3n \"Frasier\", pero foi despedida durante a filmaci\u00f3n do episodio piloto. O seu primeiro papel importante na televisi\u00f3n foi o de Ursula Buffay, a exc\u00e9ntrica camareira da serie \"Mad About Your\". Esta interpretaci\u00f3n levouna ao seu papel protagonista en \"Friends\", como a irm\u00e1 xemelga de Ursula, Phoebe Buffay, un papel polo que ga\u00f1ou un Premio Emmy en 1998 na categor\u00eda de Mellor Actriz secundaria nunha Serie de Comedia. Do elenco da serie, ela foi a protagonista que m\u00e1is candidaturas conseguiu nestes premios (6). Ela e Jennifer Aniston foron as \u00fanicas que ga\u00f1aron este premio.\nParticipou en filmes como: \"Romy and Michele's Higs School Reunion\", \"The Opposite of Sex\", \"Colgadas do tel\u00e9fono\", \"Marci X\", \"Unha terapia perigosa\" e a s\u00faa secuela \"Outra terapia perigosa\". Tam\u00e9n protagonizou o filme biogr\u00e1fico \"Wonderland\", pel\u00edcula que relata a vida da estrela porno John Holmes.\nKudrow personificou a Valerie Cherish, a personaxe principal na serie orixinal da HBO, \"The Comeback\". A serie estreouse na HBO o 5 de xu\u00f1o de 2005. Ademais foi co-creadora, escritora e produtora executiva da serie. O show non foi renovado para outra tempada.\nNo ano 2007 co-protagonizou o filme \"P.S., I Love You\", xunto con Hilary Swank e Gina Gershon. Ese mesmo ano protagonizou a comedia \u00e1cida, \"Kabluey\" dirixida por Scott Prendergast, unha pel\u00edcula independente, que recibiu moi boas cr\u00edticas, sobre todo para Kudrow. Varios cr\u00edticos coincidiron que con esta pel\u00edcula, demostra unha vez m\u00e1is que \u00e9 a mellor int\u00e9rprete dos ex \"Friends\". En 2008 participou na pel\u00edcula Hotel for Dogs.\nEn 2010 rodou unha serie de quince episodios que para a Internet, chamada \"Web Therapy\", onde interpreta a Fiona, unha psic\u00f3loga que pasa consulta a trav\u00e9s de Internet. Ademais da protagonista, \u00e9 tam\u00e9n produtora e guionista da serie.\nVida persoal.\nDende 1995, Kudrow est\u00e1 casada co publicista franc\u00e9s Michel Stern, a quen co\u00f1eceu cando este visitaba a rodaxe de \"Friends\". Te\u00f1en un fillo, Julian Murray, nado o 7 de maio de 1998.\nPremios e candidaturas.\nGlobos de Ouro\nPremios Emmy\nScreen Actors Guild Award\nAmerican Comedy Awards\nPremios Blockbuster Entertainment\nPremios da Asociaci\u00f3n de Cr\u00edticos de Cine de Chicago\nChlotrudis Awards\nPremios Gracie Allen\nIndependent Spirit Awards\nKid's Choice Awards\nMTV Movie Awards\nPremios del C\u00edrculo de Cr\u00edticos de Cine de Nueva York.\nPremios da Sociedade de Cr\u00edticos de Cine Online.\nSatellite Awards\nPremios TV Guide\nPremios Teen Choice"}
{"id": "155417", "revid": "22570", "url": "https://gl.wikipedia.org/wiki?curid=155417", "title": "N\u00famero de P\u00e9clet", "text": "O N\u00famero de P\u00e9clet \u00e9 un n\u00famero adimensional de importancia no estudo dos fen\u00f3menos de transporte en fluxos de flu\u00eddos. Recibe o seu nome do f\u00edsico franc\u00e9s Jean Claude Eug\u00e8ne P\u00e9clet. Def\u00ednese como a relaci\u00f3n entre a advecci\u00f3n dunha propiedade f\u00edsica (usualmente materia ou enerx\u00eda) debida ao fluxo e a difusi\u00f3n, debida a un gradiente desa mesma propiedade. En transmisi\u00f3n de calor, o n\u00famero de P\u00e9clet \u00e9 equivalente ao produto do N\u00famero de Reynolds e o N\u00famero de Prandtl. En transferencia de materia, o n\u00famero de P\u00e9clet \u00e9 o produto do N\u00famero de Reynolds e o N\u00famero de Schmidt.\nEn transmisi\u00f3n de calor (advecci\u00f3n e difusi\u00f3n t\u00e9rmica), o n\u00famero de P\u00e9clet def\u00ednese como:\nEn transferencia de materia (advecci\u00f3n e difusi\u00f3n de materia), def\u00ednese como:\nonde \"L\" \u00e9 a lonxitude caracter\u00edstica, \"V\" a velocidade, \"D\" o coeficiente de difusi\u00f3n, e \u03b1 a difusividade t\u00e9rmica,\nonde \"k\" \u00e9 a condutividade t\u00e9rmica, \u03c1 a densidade, e formula_4 a capacidade calor\u00edfica."}
{"id": "155433", "revid": "98629", "url": "https://gl.wikipedia.org/wiki?curid=155433", "title": "Wojtek", "text": "Wojtek, diminutivo de Wojciech, nado en 1942 e finado en decembro de 1963, foi un oso pardo sirio adoptado polos soldados da 22\u00aa Compa\u00f1\u00eda de Artillar\u00eda do ex\u00e9rcito polon\u00e9s durante a segunda guerra mundial. Na Batalla de Montecassino, Wojtek axudou a mover munici\u00f3ns do ex\u00e9rcito. Tras a finalizaci\u00f3n da guerra, o oso foi levado a Escocia e ficou no Zool\u00f3xico de Winfield Park, convert\u00e9ndose nun exemplar moi famoso durante moitos anos."}
{"id": "155435", "revid": "130532", "url": "https://gl.wikipedia.org/wiki?curid=155435", "title": "Parque do Pasatempo", "text": "O Parque do Pasatempo, situado na cidade de Betanzos, \u00e9 un parque constru\u00eddo inicialmente en 1893 e rematado aproximadamente en 1914, a instancias dos benfeitores e emigrantes betanceiros na Arxentina os Irm\u00e1ns Garc\u00eda Naveira\nHistoria e caracter\u00edsticas.\nFoi unha iniciativa novidosa e \u00fanica no seu x\u00e9nero, precursora dos actuais parques tem\u00e1ticos, a\u00ednda que conta tam\u00e9n cunha importante simbolox\u00eda mas\u00f3nica e pedag\u00f3xica, estando considerado coma un parque inici\u00e1tico. Sobre unha superficie total dunhas 9 hect\u00e1reas, combinaba na parte ch\u00e1 do terreo un amplo xard\u00edn de recreo, con variada vexetaci\u00f3n, estanques e paseos, xunto \u00e1 zona do Pasatempo propiamente dito, constitu\u00eddo por socalcos sucesivos que ascend\u00edan pola aba do monte, con estatuas, relevos e construci\u00f3ns que buscaban reflectir lugares e feitos de todo o mundo, conformando o que se denominou como un aut\u00e9ntico parque enciclop\u00e9dico ao servizo da ilustraci\u00f3n do pobo de Betanzos e os seus visitantes, e que figuraba nas gu\u00edas de viaxe da s\u00faa \u00e9poca. Empreg\u00e1ronse na construci\u00f3n materiais novidosos e unha est\u00e9tica entre modernista e rom\u00e1ntica mediante a distribuci\u00f3n dos espazos con numerosos elementos relativos \u00e1 cultura universal, inspirados na visi\u00f3n que lle proporcionara a Juan Garc\u00eda as distintas viaxes que realizou.\nA porta da parte baixa estaba custodiada por dous grandes le\u00f3ns (dende os anos 60 na entrada do Santuario de Covadonga), como boa parte dos elementos ornamentais desta zona, e comunicaba coa \"avenida dos Emperadores Romanos\", con bustos en m\u00e1rmore, e coa \"avenida dos \u00c1lamos\", con estatuas de afamados escritores . Nestes xard\u00edns, cun labirinto vexetal e un invernadoiro, e numerosas fontes, estanques e estatuas, erix\u00edase unha estatua dos propios irm\u00e1ns, hoxe na praza principal de Betanzos.\nNa parte alta as estruturas distribu\u00edanse en cinco niveis aos que se chegaba a trav\u00e9s de escalinatas e pasos subterr\u00e1neos imitando grutas prehist\u00f3ricas, nas que a\u00ednda se conservan as figuras de dous dinosauros, e con grandes explanadas e miradoiros \u00e1 cidade. No nivel inferior constru\u00eduse o \"estanque do Retiro\", cunha insua central na que hab\u00eda d\u00faas estatuas imitando figuras romanas, bordeadas por un coidadoso mosaico con motivos de peixes. Nas paredes do estanque, completamente decoradas con cunchas de distintos moluscos, hai relevos representando un globo aerost\u00e1tico e un funicular. Nun dos muros que separan un nivel doutro esculp\u00edronse relevos de gran tama\u00f1o representando unha viaxe a Exipto, coa pir\u00e1mide de Queops, a muralla chinesa e o canal de Panam\u00e1. No centro desta parede abr\u00edase a boca dun complexo entrecruzado de grutas pola que se ascend\u00eda \u00f3 nivel superior, cunha ampla terraza-miradoiro no que c\u00f3mpre destacar un enorme le\u00f3n. Desde aqu\u00ed acced\u00edase a un parque zool\u00f3xico, hoxe desaparecido, e \u00e1 zona m\u00e1is alta do parque, convertido en miradoiro.\nDecadencia e recuperaci\u00f3n.\nA morte do mecenas Juan Garc\u00eda en 1933 deu comezo \u00e1 decadencia do parque. Na posguerra quedou abandonado e foi obxecto de roubos e actos vand\u00e1licos. No ano 1955 constru\u00eduse unha estrada que atravesaba o parque, deixando a un lado os xard\u00edns e ao outro as edificaci\u00f3ns do Pasatempo. O xard\u00edn foi reconvertido en hortas e dep\u00f3sito de entullos, o que rematou por estragar case definitivamente as estruturas, estatuas e relevos.\nNon foi ata 1986 cando o Concello mercou o parque para intentar a s\u00faa reconstruci\u00f3n, e hai pouco inici\u00e1ronse as obras de restauraci\u00f3n e rehabilitaci\u00f3n con fondos europeos da superficie que a\u00ednda se conserva. Unha pasarela elevada permite contemplar os xard\u00edns desde certa altura, as\u00ed como acceder \u00e1 parte do parque do outro lado da estrada. O resultado da rehabilitaci\u00f3n v\u00e9n sendo discutido dende ent\u00f3n, as\u00ed como o feito de que o propio Concello de Betanzos non solicitara para el ning\u00fan tipo de catalogaci\u00f3n. En febreiro do ano 2017, coa ca\u00edda dun dos muros que limitan coa estrada, a Asociaci\u00f3n de Amigos do Parque do Pasatempo, que realiza actividades de difusi\u00f3n, limpeza e potenciaci\u00f3n do parque, as\u00ed como a investigaci\u00f3n do seu pasado a trav\u00e9s da revista \"Casa dos Espellos\", solicitou a declaraci\u00f3n de Ben de Interese Cultural para o xard\u00edn, algo que o Concello de Betanzos vi\u00f1a prometendo dende 1981. Finalmente, o 6 de febreiro de 2020 foi declarado Ben de Interese Cultural coa categor\u00eda de Xard\u00edn Hist\u00f3rico a\u00ednda que o parque est\u00e1 pechado ao p\u00fablico dende o derrubamento provocado nun dos estanques en outubro do 2018.\nNo 2021 foi adxudicada a redacci\u00f3n do Plan Director ao arquitecto Mario Crecente, ao tempo que comezaba a restauraci\u00f3n do Estanque do Retiro, dirixida polos arquitectos Xan Casabella e Xos\u00e9 Vieites, executada pola empresa Parteluz. A restauraci\u00f3n do estanque corresponde \u00e1 primeira fase dun proceso de restauraci\u00f3ns que demorar\u00e1n varios anos.\nO Pasatempo \u00e9 un dos lugares de visita recomendada para os peregrinos que fan o Cami\u00f1o ingl\u00e9s."}
{"id": "155437", "revid": "22570", "url": "https://gl.wikipedia.org/wiki?curid=155437", "title": "Encantamento de mi\u00f1ocas", "text": "O encantamento de mi\u00f1ocas \u00e9 un m\u00e9todo utilizado para atraer as mi\u00f1ocas cara \u00e1 superficie da terra. A actividade \u00e9 xeralmente realizada para recadar iscos para a pesca, mais tam\u00e9n pode entenderse como unha forma dun deporte competitivo. Como t\u00e9cnica e profesi\u00f3n est\u00e1 en decadencia."}
{"id": "155444", "revid": "6939", "url": "https://gl.wikipedia.org/wiki?curid=155444", "title": "Xard\u00edn do Pasatempo", "text": ""}
{"id": "155448", "revid": "89787", "url": "https://gl.wikipedia.org/wiki?curid=155448", "title": "Serra do Eixe", "text": "A serra do Eixe ou serra do Eixo \u00e9 unha cadea monta\u00f1osa de orientaci\u00f3n NO-SL situada no leste de Galicia, a cabalo entre os concellos da Veiga e Carballeda de Valdeorras. Fai parte do macizo de Pena Trevinca.\nCaracter\u00edsticas.\nNela at\u00f3panse as alturas m\u00e1is elevadas de Galicia: Pena Trevinca con 2127 m, Pena Negra con 2121 m, e Pena Surbia con 2116 m de altitude. Separa as concas do r\u00edo Xares e do r\u00edo Sil. Dun extraordinario interese natural, nela est\u00e1 O Teixedal, espazo \u00fanico en Europa e vales glaciares. A aldea de Xares \u00e9 dun gran valor arquitect\u00f3nico e etnogr\u00e1fico e padece un lamentable abandono. Parte da Serra est\u00e1 inclu\u00edda como lugar de importancia comunitaria proposto para a Rede Natura 2000. Enc\u00f3ntrase moi danada por explotaci\u00f3ns de lousa e ameazada pola construci\u00f3n de parques e\u00f3licos. Limita cun parque natural de Seabra da provincia de Zamora pero a Xunta de Galicia carece dun proxecto de creaci\u00f3n dun parque similar no territorio galego. Por\u00e9n os seus atractivos propiciaron investimentos en turismo rural e de natureza e a declaraci\u00f3n da Veiga como municipio tur\u00edstico de Galicia."}
{"id": "155449", "revid": "1131", "url": "https://gl.wikipedia.org/wiki?curid=155449", "title": "\u00c1rbore do Tener\u00e9", "text": "A \u00e1rbore do Tener\u00e9 era unha solitaria acacia que estaba considerada a \u00e1rbore m\u00e1is illada do mundo, ao ser a \u00fanica \u00e1rbore nun raio de m\u00e1is de 200 quil\u00f3metros \u00e1 redonda at\u00e9 que foi derrubado por un camioneiro b\u00e9bedo co seu veh\u00edculo. Era un marco de posicionamento para as caravanas que atravesaban o Tener\u00e9, rexi\u00f3n do deserto do S\u00e1hara, no nordeste da Nixeria."}
{"id": "155450", "revid": "23204", "url": "https://gl.wikipedia.org/wiki?curid=155450", "title": "Suroeste de Inglaterra", "text": "O Suroeste de Inglaterra (en ingl\u00e9s, South West England) \u00e9 unha das nove rexi\u00f3ns de Inglaterra. Comprende os condados de Bristol, Gloucestershire, Somerset, Dorset, Wiltshire, Devon e Cornualla. Segundo o censo do 2001 conta cunha poboaci\u00f3n de 4.928.458 habitantes distribu\u00eddos nunha \u00e1rea de 23.828 quil\u00f3metros cadrados, sendo a principal cidade da rexi\u00f3n Bristol. Outras cidades de importancia son Plymouth, Swindon, Gloucester e Exeter."}
{"id": "155451", "revid": "54336", "url": "https://gl.wikipedia.org/wiki?curid=155451", "title": "Carballeira de San Xusto", "text": "A carballeira de San Xusto \u00e9 unha carballeira que se atopa na parroquia de San Xurxo de Sacos (Cerdedo-Cotobade), nunha lomba sobre o r\u00edo L\u00e9rez.\nCaracter\u00edsticas.\n\u00c9 un lugar tradicional de encontro e referencia de lendas e vellos contos; cont\u00e9n carballos centenarios ademais de casti\u00f1eiros e carballos americanos. Dunha ampla extensi\u00f3n no pasado, hoxe est\u00e1 moi minguada.\nEntre 1990 e 1996 houbo un conflito pola propiedade da carballeira entre os veci\u00f1os da parroquia de San Xurxo de Sacos e a arquidiocese de Santiago de Compostela. O 6 de xu\u00f1o de 1990 o p\u00e1rroco Manuel Lorenzo efectuou en Ponte Caldelas o rexistro a nome da Igrexa deste espazo e do monte de Lix\u00f3. Logo de diversos actos de protesta, durante anos de enfrontamento, a Audiencia Provincial e o Tribunal Supremo ratificaron a resoluci\u00f3n ditada por un xulgado de instruci\u00f3n que daba a raz\u00f3n aos veci\u00f1os. A propiedade da carballeira \u00e9 da Comunidade de Montes da parroquia.\nDurante a vaga de incendios de 2006 un forte incendio baixou desde Cerdedo a Pontevedra seguindo a beira do r\u00edo L\u00e9rez, e pasou xunto \u00e1 carballeira xusto o 5 de agosto. Os veci\u00f1os que celebraban a romar\u00eda tiveron que marchar \u00e1s pr\u00e9sas, ben para escapar do lume, ben para axudar a apagalo. Finalmente a carballeira salvouse. Un devoto dos Santos Xusto e Pastor, en agradecemento, trouxo \u00e1s festas dos anos seguintes cantantes de sona, como Manolo Escobar, Bert\u00edn Osborne ou David Bustamante, que achegaron milleiros de persoas \u00e1 carballeira.\nPatrimonio arquitect\u00f3nico.\nEst\u00e1 presidida por un cruceiro e unha capela, na que os d\u00edas 5 e 6 de agosto se celebra a romar\u00eda de Santos Xusto e Pastor. Antigamente celebr\u00e1base na carballeira a danza das espadas, e os mozos da zona \u00edan \u00e1 caza de cabras salvaxes descolg\u00e1ndose sobre os cant\u00eds do val. A veci\u00f1anza e a xente chegada en peregrinaci\u00f3n participaba na procesi\u00f3n do santo polos lugares da parroquia, na que amais das imaxes de diferentes santos, \u00eda o estandarte da Sociedade de Agricultores de San Xurxo de Sacos, fundada en 1903. Alg\u00fans dos peregrinos \u00edan ofrecidos, levando caixas de mortos e ofrendas para poxar por elas.\nA pequena ermida conserva o presbiterio cuberto, do s\u00e9culo XV ou XVI, con b\u00f3veda de nervaturas. A nave \u00e9 do s\u00e9culo XVIII. Sobre a porta principal hai unha pedra coa seguinte inscrici\u00f3n:\nSobre unha porta no lateral sur hai outra pedra coa seguinte inscrici\u00f3n:\nEn xu\u00f1o de 2007 inaugurouse unha estatua en memoria da loita veci\u00f1al, concibida polo escultor Alfonso Vilar e rematada polo alumnado da Escola de Canteiros de Poio. A escultura incl\u00fae a seguinte inscrici\u00f3n:\nA carballeira na literatura popular.\nAdemais de na literatura popular, tam\u00e9n ten presenta na literatura erudita, como nun poema de Xos\u00e9 Fraga Iglesias."}
{"id": "155452", "revid": "23204", "url": "https://gl.wikipedia.org/wiki?curid=155452", "title": "Matthew Perry", "text": "Matthew Langford Perry, nado na vila de Williamstown (no condado de Berkshire, ao oeste de Massachusetts) o 19 de agosto de 1969 e finado o 28 de outubro de 2023 en Pacific Palisades, un barrio dos \u00c1nxeles, foi un actor canado-estadounidense que se fixo co\u00f1ecido polo seu papel de Chandler Bing na serie \"Friends\" da NBC, pola que obtivo unha candidatura ao Premio Emmy en 2002.\nTraxectoria.\nA familia.\nA nai, Suzanne Perry Morrison, de solteira Langford, era unha periodista canadense que fora secretaria de prensa do primeiro ministro do Canad\u00e1 do tempo, Pierre Trudeau. O pai, John Bennett Perry, era un actor estadounidense e ex-modelo. Os pais divorci\u00e1ronse antes del facer o ano, e a nai casou de segundas con Keith Morrison, un xornalista de televisi\u00f3n. A Perry criouno a nai en Otava (Ontario) e estudou nas escolas locais Rockcliffe Park (primaria), onde tam\u00e9n estudou Justin Trudeau, e Ashbury (secundaria). Cando neno gust\u00e1balle moito xogar ao tenis e tivo alg\u00fans \u00e9xitos como deportista infantil.\nD\u00e9cada de 1980: estudos e inicios.\nPerry estudou despois no instituto no Glebe Collegiate en Otava, e comezou a traballar en papeis teatrais, mais aos 15 anos marchou vivir co pai aos \u00c1nxeles. No seu instituto estadounidense, a Escola Buckley de Sherman Oaks, onde rematar\u00eda o bacharelato en 1987, participou nas s\u00faas primeiras produci\u00f3ns afeccionadas: fixo de George Gibbs en \"Our Town\" e logo sa\u00edu facendo dun mozo nunha produci\u00f3n chamada \"The Miracle Worker\". Tam\u00e9n apareceu en \"The Sound of Music\" facendo de mozo. No \u00faltimo ano na escola comezara a ensaiar unha versi\u00f3n teatral de\"The Elephant Man\", a canda Vanessa Smith e a futura estrela de \"Les Mis\u00e9rables\", Lisa Capps. \nPero ao formar parte do elenco do seu primeiro filme \"A Night in the Life of Jimmy Reardon\", onde tam\u00e9n estaba River Phoenix, Perry retirouse de \"The Elephant Man\" e comezou a s\u00faa carreira profesional \u00e1 idade de 18 anos (1987, se ben o filme estreouse un ano m\u00e1is tarde, en 1988). Tam\u00e9n naqueles anos fixo sesi\u00f3ns de comedia improvisada.\nA\u00ednda que a s\u00faa intenci\u00f3n era anotarse na Universidade do Sur de California, naquel 1987 ofrec\u00e9ranlle o papel principal de Chazz Russell na serie \"Second Chance\". Perry protagonizou xunto a Kiel Martin esta serie cando se estreou en 1987, e pasou a ser o protagonista logo de 13 episodios, cando o formato do programa mudou e \"Second Chance\" se converteu en \"Boys Will Be Boys\", nome co que durou a serie ata o final da tempada. Perry quedou nos \u00c1nxeles e sa\u00edu na serie de televisi\u00f3n \"Growing Pains\" (1989), interpretando un mozo que morr\u00eda no hospital como consecuencia das feridas sufridas nun accidente de autom\u00f3bil por conducir peneque.\nD\u00e9cada de 1990: cami\u00f1o \u00e1 popularidade.\nPerry colleu logo un papel recorrente na serie \"Sydney\" da CBS en 1990, unha sitcom onde interpretaba o irm\u00e1n m\u00e1is novo da personaxe principal, feita por Valerie Bertinelli. En 1991 fixo unha aparici\u00f3n ocasional nunha serie de adolescentes, Beverly Hills, 90210 (en Galicia co\u00f1ecida na altura como \"Sensaci\u00f3n de vivir\"), que naquela altura era unha das principais do mercado mundial, interpretando Roger Azarian.\nDous anos m\u00e1is tarde logrou un segundo papel protagonista, na serie da ABC \"Home Free\", que s\u00f3 durou 11 episodios na primavera de 1993. Para daquela, Perry estaba a probar para o piloto de \"Six of One\", que acabar\u00eda sendo co\u00f1ecido como Friends, creada por Marta Kauffman e David Crane. Matthew conseguiu o papel de Chandler Bing, que foi o que marcou a s\u00faa carreira. Friends foi unha das series de televisi\u00f3n m\u00e1is importantes do mundo na d\u00e9cada dos 90, e durou dez tempadas, de 1994 a 2004. De feito, chegaron a pagarlle 1 mill\u00f3n de d\u00f3lares por episodio en 2002.\nO programa foi todo un \u00e9xito, e valeulle unha candidatura nos Premios Emmy en 2002 como Mellor actor protagonista nunha serie c\u00f3mica, xunto con Matt LeBlanc. Ademais da s\u00faa exitosa carreira en televisi\u00f3n con Friends, Matthew simultaneaba traballos en filmes como \"Fools Rush In\" (xunto ao pai John Bennett Perry e a Salma Hayek), \"Almost Heroes\", \"Three to Tango\", \"The Whole Nine Yards\" (xunto a Bruce Willis) e a secuela, \"The Whole Ten Yards\", e mais \"Serving Sara\".\nConsolidaci\u00f3n.\nLogo do \u00e9xito de Friends, Perry encadeou importantes aparici\u00f3ns en televisi\u00f3n e en cinema. En 1997 tivo un accidente de esqu\u00ed acu\u00e1tico, e o m\u00e9dico receitoulle un tratamento prolongado de analx\u00e9sicos: o seu consumo levouno a estad\u00edas de desintoxicaci\u00f3n. Tam\u00e9n daquela \u00e9poca de \u00e9xito mencionara o seu consumo de alcol (unha botella de vodca ao d\u00eda).\nPero o \u00e9xito profesional acompa\u00f1\u00e1bao: as s\u00faas tres aparici\u00f3ns na popular\u00edsima serie de Aaron Sorkin, \"The West Wing\" (d\u00faas veces na cuarta tempada e unha vez na quinta), facendo de axudante presidencial, val\u00e9ronlle d\u00faas candidaturas aos Premios Emmy ao mellor actor secundario nunha serie dram\u00e1tica en 2003 e 2004. Tam\u00e9n actuou como o avogado Todd Merrick en dous episodios preto do final da 5\u00aa tempada de Ally McBeal, inclu\u00edndo un especial de d\u00faas horas.\nTam\u00e9n naquel tempo, Perry debutou como director nun episodio da 4\u00aa tempada de Scrubs, dirixindo o propio pai. A partir dese momento a s\u00faa carreira comezar\u00e1 a pivotar tam\u00e9n sobre a direcci\u00f3n e a produci\u00f3n. \nEn 2006 protagonizou a pel\u00edcula para televisi\u00f3n (TNT) \"The Ron Clark Story\", que se estreou o 13 de agosto de 2006. Perry fac\u00eda de Ron Clark, un profesor de instituto nunha vila grande. Pola interpretaci\u00f3n neste filme recibiu unha candidatura ao Globo de Ouro, as\u00ed como unha candidatura ao Emmy pola interpretaci\u00f3n.\nTam\u00e9n entre os anos 2006-2007, Perry tam\u00e9n tivo un papel destacado (coprotagonista) noutra serie de Aaron Sorkin, \"Studio 60 on the Sunset Strip\" .\nDeclive.\nA partir de \"Studio 60 on the Sunset Strip\", a carreira de Perry comezou a minguar. En 2006 filmou \"Numb\", unha comedia dram\u00e1tica sobre un escritor cun trastorno de despersonalizaci\u00f3n. A data de estrea do filme foise adiando e adiando, e finalmente sa\u00edu directamente en DVD o 13 de maio de 2008 sen pasar polas grandes pantallas. \nTam\u00e9n interveu na montaxe teatral de \"Sexual Perversity in Chicago\" de David Mamet, en Londres. En 2008 coproduciu, escribiu e protagonizou un piloto dunha comedia negra, \"The End of Steve\", que non pasou de a\u00ed, e ao ano seguinte o filme \"17 Again\". \nPerry escribiu en 2011 un novo piloto, \"Mr. Sunshine\", e mercoullo a ABC. Nesa serie, onde Perry ademais era o protagonista, fac\u00eda dun home con crise de idade; a serie por\u00e9n cancelouse logo de 9 episodios.\nAo ano seguinte, en 2012, protagonizou a serie \"Go On\", escrita e producida por Scott Silveri, quen tam\u00e9n escribira e producira \"Friends\". Nesta serie, Perry fac\u00eda de Ryan King, un presentador deportivo que trataba de sa\u00edr adiante na vida e acud\u00eda a sesi\u00f3ns de terapia. A serie comezou a botarse en setembro de 2012 na NBC, aprob\u00e1ronlle a tempada completa inicial (22 episodios), mais despois abandonouse e nunca chegou haber segunda tempada.\nEn 2012, Perry participou como estrela convidada nun episodio de \"The Good Wife\", facendo do fiscal Mike Kresteva; retomou o papel na cuarta temporada (2013) e regresou a el na secuela de 2017 para a CBS, \"The Good Fight\".\nEn 2014, fixo \"The Dog Thrower\", unha comedia televisiva dun \u00fanico programa. Ao ano seguinte comezou o que acabar\u00eda por ser o seu derradeiro \u00e9xito: produtor, guionista e produtor executivo dunha reedici\u00f3n de \"The Odd Couple\", que estivo en emisi\u00f3n tres tempadas, ata 2017. Tam\u00e9n nese \u00faltimo ano Perry fixo de Ted Kennedy na mini-serie \"\".\nNo teatro representou en Londres a s\u00faa propia peza teatral \"The End of Longing\", que se estreou no Playhouse Theatre o 11 de febreiro de 2016. Ao ano seguinte foi ao Off-Broadway, onde s\u00f3 durou un mes e onde recibiu malas cr\u00edticas.\nNaquela altura, en 2018, \"Business Insider\" dic\u00eda que Perry hab\u00eda ter un patrimonio duns 80 mill\u00f3ns de d\u00f3lares.\nOs \u00faltimos anos da s\u00faa carreira foron discretos e centr\u00e1ronse na publicaci\u00f3n dun libro de memorias, \"Friends, Lovers, and the Big Terrible Thing\". Foi un supervendas segundo as listaxes de Amazon e do \"New York Times\".\nVida persoal.\nA pesar de ter relaci\u00f3ns con actrices tan co\u00f1ecidas como Julia Roberts (1995-96), Yasmine Bleeth (1995), Lizzy Caplan (2006-12) ou Lauren Graham, Perry estivo solteiro toda a vida.\nEn 1997 pasou o seu primeiro per\u00edodo de desintoxicaci\u00f3n por adicci\u00f3n aos analx\u00e9sicos (o produto era o Vicodin, que non se comercializa en Galicia, e que \u00e9 paracetamol/hidrocodona). Catro anos m\u00e1is tarde, en 2001, s\u00f3ubose tam\u00e9n que fixera outro tratamento de desintoxicaci\u00f3n de Vicodina, metadona, \"speed\" e alcol. En total, chegou a someterse a tratamentos de desintoxicaci\u00f3n en 15 ocasi\u00f3ns. En 2018, e como consecuencia do seu consumo de opi\u00e1ceos, sufriu unha perforaci\u00f3n de colon que houbo de matalo, que o tivo dous meses en coma, e que lle deixou unha bolsa de colostom\u00eda durante nove meses. En total na s\u00faa vida chegou a recibir 14 operaci\u00f3ns g\u00e1stricas, que el afirmou estaren relacionadas co consumo de substancias. Ao longo da s\u00faa traxectoria profesional tivo importantes oscilaci\u00f3ns de peso, relacionadas coa mesma causa. \nA partir de 2011, e sen abandonar o consumo, comezou a s\u00faa implicaci\u00f3n en campa\u00f1as a prol de centros de reclusi\u00f3n para persoas que consomen drogas, en substituci\u00f3n de prisi\u00f3ns. Tam\u00e9n dotou e abriu a Perry House, un centro de desintoxicaci\u00f3n en Malib\u00fa, nunha antiga mansi\u00f3n da s\u00faa propiedade. \nO 29 de outubro de 2023 apareceu afogado no \"jacuzzi\" da casa que ti\u00f1a en Pacific Palisades, un distrito costeiro ao norte da cidade dos \u00c1nxeles."}
{"id": "155466", "revid": "89787", "url": "https://gl.wikipedia.org/wiki?curid=155466", "title": "\u00c1rbore de Gernika", "text": "A \u00e1rbore de Gernika (en \u00e9uscaro: \"Gernikako Arbola\") \u00e9 un carballo situado diante da Casa de Xuntas da localidade bisca\u00ed\u00f1a de Gernika, en Euskadi.\nHistoria e caracter\u00edsticas.\nEsta \u00e1rbore simboliza as liberdades tradicionais de Biscaia e os bisca\u00ed\u00f1os e, por extensi\u00f3n, as dos vascos. O Se\u00f1or de Biscaia, e posteriormente os reis de Castela, xuraban respectar as liberdades bisca\u00ed\u00f1as baixo este carballo, e o lugar no cal se localiza \u00e9 o lugar onde o Lehendakari do Pa\u00eds Vasco promete cumprir co seu cargo ao comezo de cada novo mandato.\nA \u00e1rbore actual \u00e9 descendente dunha anterior, o tronco da cal se conserva nos xard\u00edns anexos. En 2004 foi declarado morto, sendo substitu\u00eddo por un dos seus v\u00e1stagos na primavera de 2005. Existen varias \u00e1rbores que descenden deste carballo espalladas por todo o mundo."}
{"id": "155473", "revid": "98629", "url": "https://gl.wikipedia.org/wiki?curid=155473", "title": "\u00c1rbore da vida", "text": "\"Este artigo trata sobre unha \u00e1rbore artificial, para a especie 'Thuja orientalis' ou 'Platycladus orientalis', v\u00e9xase artigo: \u00c1rbore da vida (tuia).\"\nTree Of Life ou \u00c1rbore da vida \u00e9 unha \u00e1rbore artificial que simboliza o reino animal creado en Disney World. Foi inaugurada o 22 de abril de 1998 e est\u00e1 situada no centro do parque. No exterior da \u00e1rbore hai imaxes dos 25 animais creados pola Disney, con semellanzas no filme \"The Lion King\". O d\u00eda da s\u00faa inauguraci\u00f3n, Disney contratou o cantante Lebo M. para cantar a peza musical \"Circle of Life\"."}
{"id": "155478", "revid": "23204", "url": "https://gl.wikipedia.org/wiki?curid=155478", "title": "Moate", "text": "Moate (An M\u00f3ta en irland\u00e9s) \u00e9 unha localidade de Irlanda situada na zona centro do pa\u00eds, entre as localidades de Kinnegad e Athlone, no Condado de Westmeath (provincia de Leinster). Segundo o censo de 2006 a vila conta con 1.941 habitantes."}
{"id": "155481", "revid": "89787", "url": "https://gl.wikipedia.org/wiki?curid=155481", "title": "Chess boxing", "text": "O chess boxing, ou \"xadrez-boxeo\", \u00e9 un deporte h\u00edbrido que combina o xadrez e o boxeo. O concepto deste deporte foi imaxinado en 1992 polo debuxante de c\u00f3mics Enki Bilal. M\u00e1is tarde, ser\u00eda Iepe Rubingh quen levar\u00eda o concepto \u00e1 pr\u00e1ctica na primavera do 2003."}
{"id": "155494", "revid": "43749", "url": "https://gl.wikipedia.org/wiki?curid=155494", "title": "Kazhakhst\u00e1n", "text": ""}
{"id": "155495", "revid": "98629", "url": "https://gl.wikipedia.org/wiki?curid=155495", "title": "Concurso de comida", "text": "Os concursos de comida ou competici\u00f3ns de comida son eventos organizados cuxo obxectivo \u00e9 que os participantes inxiran grandes cantidades de comida nun determinado intervalo de tempo, normalmente pequeno. O tipo de comida var\u00eda, pero os tipos m\u00e1is habituais son a co\u00f1ecida como comida r\u00e1pida e sobremesas. Estes concursos son populares principalmente no Xap\u00f3n e nos Estados Unidos de Am\u00e9rica.\nHistoria.\nTradicionalmente fac\u00edanse competici\u00f3n deste estilo nas feiras a comezos do s\u00e9culo XX, pero a recente popularidade debese en parte a emisi\u00f3n da Nathan's Hot Dog Eating Contest, unha competici\u00f3n de comer bocadillos de salchicha que se celebra dende 1916. Recentemente esta competencia foi dominada polo competidor da IFOCE Takeru Kobayashi, quen ga\u00f1ou o concurso dende 2001 ata 2006. Kobayashi foi destronado en 2007 por Joey Chestnut.\nActualmente en Espa\u00f1a s\u00f3 se co\u00f1ece a realizaci\u00f3n deste tipo de concursos de maneira oficial e coas normas postas ante notario na vila da Estrada, o Argentinos Burguer Hot Dog Challenge que o organiza o restaurante Argentinos Burguer, da mesma localidade. A s\u00faa primeira edici\u00f3n realizouse o 6 de setembro do 2012, contou con 21 participantes e cerca de 1000 persoas de p\u00fablico. O ga\u00f1ador conseguiu o t\u00edtulo ao conseguir comer 10 bocadillos en 8 minutos, foi o local Jos\u00e9 Luis Campos Arjones. Este ano se celebrarase a segunda edici\u00f3n o s\u00e1bado 7 de setembro.\nOrganizaci\u00f3ns.\nAdemais da nomeada anteriormente, nos \u00faltimos anos apareceron novas organizaci\u00f3ns coma a Federaci\u00f3n Afeccionada de Comedores Competitivos que patrocina competici\u00f3ns de comida en varios restaurantes. Varias destas competici\u00f3ns te\u00f1en arredor de 20 competidores principais."}
{"id": "155508", "revid": "89787", "url": "https://gl.wikipedia.org/wiki?curid=155508", "title": "Carreiras de h\u00e1msters", "text": "As carreiras de h\u00e1msters son unha competici\u00f3n na cal os h\u00e1msters son colocados dentro dunha gaiola rolante ou nunha b\u00f3la -decote se preparan veh\u00edculos miniatura para as carreiras- e sobre unha serie de pistas ou circu\u00edto de carreiras cunha certa pendente e 9 metros de lonxitude. O h\u00e1mster que logra atravesa a li\u00f1a de meta no m\u00e1is curto espazo de tempo \u00e9 o vitorioso. Segundo un informe de 2001, a plusmarca mundial est\u00e1 en 38 segundos."}
{"id": "155510", "revid": "7802", "url": "https://gl.wikipedia.org/wiki?curid=155510", "title": "South West England", "text": ""}
{"id": "155540", "revid": "81969", "url": "https://gl.wikipedia.org/wiki?curid=155540", "title": "FC Twente", "text": "O Football Club Twente \u00e9 un club de f\u00fatbol neerland\u00e9s, da cidade de Enschede. Fundouse en 1965 e compite na Eredivisie."}
{"id": "155543", "revid": "736", "url": "https://gl.wikipedia.org/wiki?curid=155543", "title": "N\u00famero Mach", "text": ""}
{"id": "155546", "revid": "1131", "url": "https://gl.wikipedia.org/wiki?curid=155546", "title": "Est\u00e1dio do Maracan\u00e3", "text": "O Est\u00e1dio Jornalista M\u00e1rio Filho, m\u00e1is co\u00f1ecido como Maracan\u00e3 (\"semellante a un chocallo\" en tup\u00ed-guaran\u00ed, debido ao son dos paxaros que viv\u00edan por al\u00ed), \u00e9 un estadio de f\u00fatbol brasileiro localizado no R\u00edo de Xaneiro e inaugurado en 1950, con motivo da celebraci\u00f3n da Copa do Mundo de f\u00fatbol daquel ano. Desde ent\u00f3n, o Maracan\u00e3 foi palco de grandes momentos do f\u00fatbol brasileiro e mundial, como as finais do Campionato Brasileiro, do Campionato Carioca, da Copa Libertadores, da primeira Copa Mundial de Clubs da FIFA, as\u00ed como doutras competici\u00f3ns internacionais e partidos da selecci\u00f3n brasileira. Foi un dos locais de competici\u00f3n dos Xogos Panamericanos de 2007, albergando as competici\u00f3ns de f\u00fatbol e as cerimonias de apertura e de clausura. Tam\u00e9n foi sede e albergou as cerimonias de apertura e clausura dos Xogos Ol\u00edmpicos de 2016, disputados na cidade do R\u00edo de Xaneiro.\nAo longo do tempo, por\u00e9n, o estadio tam\u00e9n pasou a asumir car\u00e1cter de espazo multiuso ao albergar outros eventos como espect\u00e1culos e partidos doutros deportes, como o voleibol. Tras diversas obras de modernizaci\u00f3n, a capacidade actual do estadio \u00e9 de 78.838 espectadores, sendo o maior estadio do Brasil."}
{"id": "155547", "revid": "1131", "url": "https://gl.wikipedia.org/wiki?curid=155547", "title": "Feira franca", "text": ""}
{"id": "155548", "revid": "895", "url": "https://gl.wikipedia.org/wiki?curid=155548", "title": "Maracan\u00e1", "text": ""}
{"id": "155549", "revid": "1131", "url": "https://gl.wikipedia.org/wiki?curid=155549", "title": "Castelo de Altamira", "text": ""}
{"id": "155550", "revid": "6939", "url": "https://gl.wikipedia.org/wiki?curid=155550", "title": "Neogoticismo", "text": "O neogoticismo foi unha ideolox\u00eda de longa duraci\u00f3n, orixinada a finais do s\u00e9culo IX na corte ovetense de Afonso III. De longa duraci\u00f3n na historia, ti\u00f1a por obxectivo a presentar a monarqu\u00eda cristi\u00e1 da Gallaecia, como continuadora directa dos ex\u00e9rcitos visigodos, e por tanto lexitimizar as conquistas e a guerra santa contra os territorios musulm\u00e1ns en Al-Andalus.\nA Cr\u00f3nica de Afonso III, mandada redactar polo propio rei, supuxo a primeira pedra na construci\u00f3n desta ideolox\u00eda."}
{"id": "155551", "revid": "22570", "url": "https://gl.wikipedia.org/wiki?curid=155551", "title": "Lexitimidade", "text": "Lexitimidade \u00e9 o termo utilizado en Teor\u00eda Xeral do Dereito, en Ciencia Pol\u00edtica e en Filosof\u00eda para definir a calidade de ser conforme a un mandato legal, \u00e1 Xustiza, \u00e1 Raz\u00f3n ou a calquera outro mandato \u00e9tico-legal. O proceso mediante o cal algu\u00e9n obt\u00e9n lexitimidade denom\u00ednase lexitimizar.\nCaracter\u00edsticas.\nEn Ciencia Pol\u00edtica \u00e9 concepto co cal se xulga a capacidade dun determinado poder para conseguir obediencia sen necesidade de recorrer \u00e1 coacci\u00f3n que sup\u00f3n a ameaza da forza, de tal forma que un Estado \u00e9 lex\u00edtimo se existe un consenso entre os membros da comunidade pol\u00edtica para aceptar a autoridade vixente. Neste sentido o termo ten as s\u00faas orixes no dereito privado suces\u00f3rio e xorde vinculado \u00e1 pol\u00edtica en relaci\u00f3n \u00e1 restauraci\u00f3n mon\u00e1rquica despois da Revoluci\u00f3n Francesa. Este chamamento inicial a criterios tradicionais como xustificaci\u00f3n \u00e9tica do exercicio persoal do poder \u00e9 aceptado por Max Weber como un dos tres tipos de lexitimidade, en conxunto coa lexitimaci\u00f3n carism\u00e1tica (os subordinados aceptan o poder con base na santidade, hero\u00edsmo o exemplaridade de quen o exerce) e a lexitimaci\u00f3n racional (os subordinados aceptan o poder con base a motivaci\u00f3ns obxectivas e impersoais), convert\u00e9ndoa practicamente en sin\u00f3nimo de legalidade."}
{"id": "155564", "revid": "89787", "url": "https://gl.wikipedia.org/wiki?curid=155564", "title": "Diego de Lemos", "text": "Diego de Lemos, Se\u00f1or de Sober, Amarante e Ferreira, nado en lugar e data desco\u00f1ecidos e finado en Ferreira de Pant\u00f3n en 1492, foi un arist\u00f3crata galego da nobreza media, dirixente irmandi\u00f1o.\nTraxectoria.\nFillo de Alonso L\u00f3pez de Lemos e Balboa, se\u00f1or de Sober e Pant\u00f3n, no ano 1467, dentro da Gran Guerra Irmandi\u00f1a, comandou xunto a Pedro Osorio e Afonso de Lanz\u00f3s un ex\u00e9rcito de fidalgos e campesi\u00f1os que conseguiu devastar numerosas fortalezas, principalmente da casa de Andrade.\nAcudiu a Pontedeume en axuda de Afonso de Lanz\u00f3s, pero este fuxira, e Pedro Madruga invitouno a abandonar a loita.\nO seu sepulcro est\u00e1 no Mosteiro de Santa Mar\u00eda de Ferreira de Pant\u00f3n."}
{"id": "155610", "revid": "23204", "url": "https://gl.wikipedia.org/wiki?curid=155610", "title": "Midlands do Oeste", "text": "Os Midlands do Oeste (en ingl\u00e9s, West Midlands) \u00e9 unha das nove rexi\u00f3ns de Inglaterra. Comprende os condados das Midlands Occidentais, Herefordshire, Shropshire, Staffordshire, Warwickshire e Worcestershire. Non hai que confundir a rexi\u00f3n de West Midlands co seu condado integrante de West Midlands. Segundo o censo do 2001 conta cunha poboaci\u00f3n de 5\u00a0267\u00a0337 habitantes distribu\u00eddos nunha \u00e1rea de 13.004 quil\u00f3metros cadrados, sendo a principal cidade da rexi\u00f3n Birmingham. Outras cidades de importancia son Coventry, Stoke-on-Trent, Wolverhampton, Dudley, Walsall, Telford, West Bromwich e Sutton Coldfield."}
{"id": "155611", "revid": "7802", "url": "https://gl.wikipedia.org/wiki?curid=155611", "title": "West Midlands", "text": ""}
{"id": "155627", "revid": "23204", "url": "https://gl.wikipedia.org/wiki?curid=155627", "title": "Yorkshire e Humber", "text": "Yorkshire e Humber (en ingl\u00e9s, Yorkshire and the Humber) \u00e9 unha das nove rexi\u00f3ns de Inglaterra. Comprende os condados de South Yorkshire, East Riding Yorkshire, West Yorkshire, a maior parte de North Yorkshire (o resto pertence a North East England), e o norte e nord\u00e9s de Lincolnshire (o resto pertence a East Midlands). Segundo estimaci\u00f3ns realizadas do 2006 conta cunha poboaci\u00f3n de 5.142.400 habitantes distribu\u00eddos nunha \u00e1rea de 15.420 quil\u00f3metros cadrados, sendo a principal cidade da rexi\u00f3n Leeds. Outras cidades de importancia son Sheffield, Kingston upon Hull, Bradford, Wakefield e York."}
{"id": "155628", "revid": "12452", "url": "https://gl.wikipedia.org/wiki?curid=155628", "title": "Yorkshire and the Humber", "text": ""}
{"id": "155652", "revid": "15490", "url": "https://gl.wikipedia.org/wiki?curid=155652", "title": "P\u00edo Moa Rodr\u00edguez", "text": "Luis P\u00edo Moa Rodr\u00edguez, nado en Vigo en 1948, \u00e9 un xornalista e escritor galego.\nTraxectoria.\nFillo do esperantista vigu\u00e9s P\u00edo Moa Banga, foi dirixente do PCE-Reconstitu\u00eddo e fundador do grupo terrorista GRAPO. En 1975 participou no asasinato dun polic\u00eda e en 1977 no secuestro do xeneral Emilio Villaescusa, daquela presidente do Consello Supremo de Xustiza Militar, delitos polos cales nunca foi encarcerado.\nA s\u00faa obra c\u00e9ntrase en temas relacionados coa Segunda Rep\u00fablica e a Guerra Civil Espa\u00f1ola, malia non ter ningunha titulaci\u00f3n acad\u00e9mica oficial en Historia. Ten sido acusado de facer declaraci\u00f3ns hom\u00f3fobas, de exaltaci\u00f3n do franquismo e difamatorias contra persoeiros, partidos e instituci\u00f3ns democr\u00e1ticas, as\u00ed como de reclamar a actuaci\u00f3n da polic\u00eda contra os manifestantes."}
{"id": "155655", "revid": "8758", "url": "https://gl.wikipedia.org/wiki?curid=155655", "title": "Luis P\u00edo Moa Rodr\u00edguez", "text": ""}
{"id": "155663", "revid": "5132", "url": "https://gl.wikipedia.org/wiki?curid=155663", "title": "R\u00e1nking FIFA de selecci\u00f3ns nacionais", "text": ""}
{"id": "155664", "revid": "5132", "url": "https://gl.wikipedia.org/wiki?curid=155664", "title": "Ranking FIFA de selecci\u00f3ns nacionais", "text": ""}
{"id": "155665", "revid": "5132", "url": "https://gl.wikipedia.org/wiki?curid=155665", "title": "R\u00e1nking FIFA", "text": ""}
{"id": "155666", "revid": "5132", "url": "https://gl.wikipedia.org/wiki?curid=155666", "title": "Ranking FIFA", "text": ""}
{"id": "155667", "revid": "5132", "url": "https://gl.wikipedia.org/wiki?curid=155667", "title": "R\u00e1nking mundial da FIFA", "text": ""}
{"id": "155668", "revid": "5132", "url": "https://gl.wikipedia.org/wiki?curid=155668", "title": "Ranking mundial da FIFA", "text": ""}
{"id": "155669", "revid": "5863", "url": "https://gl.wikipedia.org/wiki?curid=155669", "title": "Xes\u00fas Palmou", "text": "Xes\u00fas Carlos Palmou Lorenzo, nado en Rodeiro en 1949, \u00e9 un pol\u00edtico de corte conservadora galeguista ligado ao PPdeG. \u00c9 doutor en Dereito, cunha tese sobre a hist\u00f3rica f\u00f3rmula de relaci\u00f3n entre propietarios e caseiros.\nTraxectoria.\nComezou a s\u00faa militancia no PPdG en 1985, seguindo a li\u00f1a autonomista e galeguista (proposta de administraci\u00f3n \u00fanica, concepto de autoidentificaci\u00f3n...), marcada en parte por Xos\u00e9 Cu\u00ed\u00f1a, de grande influencia na comarca do Deza. Nas elecci\u00f3ns municipais de 1987 resultou escollido concelleiro na Estrada, onde chegou a a ser tenente de alcalde.\nEn 1996 pasou a formar parte da Xunta de Galicia, ao ser nomeado Conselleiro de Xustiza polo seu presidente, Manuel Fraga Iribarne. Desde ese posto realizou un labor de esixencia de transferencias competenciais a Galicia perante o Goberno do Estado, de introduci\u00f3n do galego na administraci\u00f3n de xustiza e de atribuci\u00f3ns policiais propias.\nSecretar\u00eda xeral.\nEn 1999 foi elixido Secretario Xeral do PPdG, substitu\u00edndo a Xos\u00e9 Cu\u00ed\u00f1a, que estaba \u00e1 fronte da Conseller\u00eda de Pol\u00edtica Territorial. Desde este posto, e por indicaci\u00f3n de Fraga, levou aos \u00f3rganos estatais do PP propostas de resoluci\u00f3n sobre o avance no estado das autonom\u00edas, un Senado auton\u00f3mico, e a participaci\u00f3n auton\u00f3mica nas instituci\u00f3ns europeas. Seguiu coa li\u00f1a identitaria dos anos anteriores dos que eran manifestaci\u00f3n simb\u00f3lica a organizaci\u00f3n de actos populistas como a romar\u00eda do Monte Faro xunto a pol\u00edticos como Fraga, Victorino N\u00fa\u00f1ez, Cu\u00ed\u00f1a ou Diz Guedes.\nCon todo, na derradeira lexislatura presidida por Fraga, Palmou levou a cabo as directrices de Jos\u00e9 Mar\u00eda Aznar para minar a rebeld\u00eda de conselleiros galeguistas como Cu\u00ed\u00f1a ou Aurelio Miras Portugal trala cat\u00e1strofe do \"Prestige\".\nPalmou non volver\u00eda a\u00ednda \u00e1 Xunta de Galicia na remodelaci\u00f3n de xaneiro de 2003. Tivo que esperar a xu\u00f1o dese ano para volver ser Conselleiro de Xustiza, mantendo a Secretar\u00eda Xeral do Partido. Nese intervalo produciuse a rebeli\u00f3n de cinco deputados populares ourens\u00e1ns, antigos membros de Centristas de Galicia, que ameazaron con deixar a Fraga Iribarne sen maior\u00eda absoluta no Parlamento de Galicia responsabilizando a Palmou da sa\u00edda de Cu\u00ed\u00f1a do Gabinete \nEra post-Fraga.\nTrala derrota do PPdG nas elecci\u00f3ns auton\u00f3micas de 2005, Palmou seguiu no Parlamento de Galicia como deputado da oposici\u00f3n. Participou activamente na Lei de Dereito Civil de Galicia e propiciou no relatorio para a reforma do Estatuto de Autonom\u00eda importantes e avanzados acordos cos Grupos Parlamentarios do BNG e do PSdeG, se ben ao final non se chegou a un acordo por mor da posici\u00f3n final de Alberto N\u00fa\u00f1ez Feij\u00f3o no seu encontro co presidente Touri\u00f1o e o vicepresidente Anxo Quintana para pechar un texto definitivo.\nEn 2009 entrou a formar parte do Consello de Contas como conselleiro en substituci\u00f3n de Pedro Puy Fraga.\nReco\u00f1ecementos.\nEn 2010 foille concedida a Medalla \u00f3 M\u00e9rito no Servizo da Avogac\u00eda."}
{"id": "155674", "revid": "5749", "url": "https://gl.wikipedia.org/wiki?curid=155674", "title": "May Gr\u00fcnwald Giemsa", "text": ""}
{"id": "155675", "revid": "5749", "url": "https://gl.wikipedia.org/wiki?curid=155675", "title": "Giemsa", "text": ""}
{"id": "155676", "revid": "17467", "url": "https://gl.wikipedia.org/wiki?curid=155676", "title": "Conseller\u00eda de Pol\u00edtica Territorial", "text": ""}
{"id": "155677", "revid": "1131", "url": "https://gl.wikipedia.org/wiki?curid=155677", "title": "Conseller\u00eda de Xustiza", "text": ""}
{"id": "155681", "revid": "5863", "url": "https://gl.wikipedia.org/wiki?curid=155681", "title": "Tumblr", "text": "Tumblr \u00e9 unha plataforma de \"microblogging\" que permite aos seus usuarios publicar textos, imaxes, v\u00eddeos, ligaz\u00f3ns, citas ou son. Os usuarios poden \"seguir\" a outros usuarios e ver as entradas destes xunto coas s\u00faas propias. Debido a isto, Tumblr tam\u00e9n pode ser considerado unha ferramenta social. Foi creada no ano 2007 por David Karp.\nBoa parte do seu \u00e9xito d\u00e9bese \u00e1 facilidade de uso e personalizaci\u00f3n do servizo."}
{"id": "155682", "revid": "89787", "url": "https://gl.wikipedia.org/wiki?curid=155682", "title": "Ines Thomas Almeida", "text": "Ines Thomas Almeida, nada en Santo Domingo o 11 de xu\u00f1o de 1976, \u00e9 unha cantante l\u00edrica (mezzosoprano) de orixe dominicana e portuguesa e actualmente residente dacabalo entre Berl\u00edn e Lisboa.\nTraxectoria.\nInes Thomas Almeida naceu na Rep\u00fablica Dominicana e creceu en Portugal como biling\u00fce e con dobre nacionalidade. Conclu\u00edu o curso de piano no Instituto Gregoriano de Lisboa na clase de Luiza da Gama Santos e frecuentou a Licenciatura en Canto da Universidade de \u00c9vora. Nesta Universidade, ga\u00f1ou por dous anos consecutivos unha Bolsa de M\u00e9rito, atribu\u00edda ao mellor alumno de cada curso.\nSeguidamente mudouse para a Alema\u00f1a, onde estudou Canto na Escola Superior de M\u00fasica e de Teatro de Rostock, conclu\u00edndo este curso en 2007. No Estudo de \u00d3pera desta escola, cantou varios papeis como o papel principal en Orfeo e Eur\u00eddice de Christoph Willibald Gluck e Zia Principessa en Suor Angelica de Giacomo Puccini. Frecuentou cursos de perfeccionamento con Teresa Berganza, Krisztina Laki, Hanna Schwarz, Jill Feldman, Claudia Eder e Norman Shetler. Presentouse como solista en varios concertos en Alema\u00f1a.\nEn 2008 foi laureada do \"Concurso Internacional de Canto Kammeroper Schloss Rheinsberg\", no cal concorreron m\u00e1is de 450 cantantes oriundos de 40 pa\u00edses. Como laureada deste concurso, participou en varias produci\u00f3ns na \u00d3pera de Rheinsberg, como a \"Rheinsberger S\u00e4ngernacht\" e \"Die Weisse Dame\" de F. Boieldieu, e tam\u00e9n con \u00e1rias da \u00f3pera Carmen de Georges Bizet. \u00c9 bolseira da Fundaci\u00f3n Yehudi Menuhin Live Music Now.\nEn febreiro de 2009 presentouse con gran logro no Palacio Foz en Lisboa, a convite da Embaixada da Rep\u00fablica Dominicana en Portugal, co programa \"Poema en Forma de Canciones\", enteiramente dedicado a compositores ibero-americanos. Pres\u00e9ntase regularmente en Portugal, Rep\u00fablica Dominicana e Alema\u00f1a, interpretando para al\u00e9n do repertorio cl\u00e1sico de Lied e \u00f3pera, tam\u00e9n canci\u00f3ns l\u00edricas de compositores ibero-americanos e repertorio tradicional de Fado Fado."}
{"id": "155694", "revid": "2074", "url": "https://gl.wikipedia.org/wiki?curid=155694", "title": "Teor\u00eda vitalista", "text": ""}
{"id": "155697", "revid": "1093", "url": "https://gl.wikipedia.org/wiki?curid=155697", "title": "Einar M\u00e1r Gudmundsson", "text": ""}
{"id": "155702", "revid": "23204", "url": "https://gl.wikipedia.org/wiki?curid=155702", "title": "No Wave", "text": "O No Wave foi un x\u00e9nero musical de curta vida pero moi influente na m\u00fasica \"underground\", cine, \"performance\", v\u00eddeo e a arte contempor\u00e1nea que comezou a mediados dos anos 70 na cidade de Nova York. O termo No Wave \u00e9 en parte un xogo de palabras sat\u00edrico para rexeitar os elementos comerciais do ent\u00f3n popular x\u00e9nero New Wave.\nCaracter\u00edsticas.\nEn moitos aspectos o No Wave non \u00e9 realmente un x\u00e9nero musical cunhas determinadas caracter\u00edsticas. Varios grupos colleron influencias de moitos estilos coma o funk, jazz, blues, punk rock, avant garde e a m\u00fasica experimental. Hai, por\u00e9n, alg\u00fans elementos com\u00fans na meirande parte da m\u00fasica No Wave, coma un son atonal abrasivo, ritmos repetitivos, e unha tendencia a salientar as texturas musicais sobre a t\u00edpica melod\u00eda. As letras do No Wave adoitan a centrarse no nihilismo e a confrontaci\u00f3n. No Wave adoita a ser definido mellor nos termos do ambiente art\u00edstico no cal prosperou (no centro da escena da arte minimalista) e no car\u00e1cter das s\u00faas actuaci\u00f3ns, t\u00edpicas do seu contexto. As actuaci\u00f3ns do No Wave base\u00e1banse fortemente nas artes esc\u00e9nicas, e a mi\u00fado eran un exemplo dun minimalismo moi teatral.\nEn 1978 celebrouse no New York\u2019s Artists Space un encontro entre m\u00fasicos noise influenciados polo punk rock, que permitiu a Brian Eno producir o \u00e1lbum \"No New York\". Esta gravaci\u00f3n foi o primeiro intento de definir o son do x\u00e9nero, documentando a The Contortions, Teenage Jesus and the Jerks, Mars e DNA.\nO \"Noise Fest\" foi un influente festival de art noise organizado por Thurston Moore de Sonic Youth no espazo de arte White Columns en xu\u00f1o de 1981. Sonic Youth far\u00eda a s\u00faa primeira aparici\u00f3n en directo neste festival. Cada noite actuaban tres ou catro artistas, inclu\u00edndo Glenn Branca, Rhys Chatham, Jeffrey Lohn, Dog Eat Dog, Built on Guilt, Rudolph Grey, The Avant Squares, Mofungo, Red Decade, Robin Crutchfield's Dark Day, Ad Hoc Rock, Intense Molecular Activity, Smoking Section, Chinese Puzzle, Avoidance Behaviour e Sonic Youth.\nO No Wave tivo unha importante influencia nas bandas noise e industriais formadas posteriormente, coma Big Black, Lev Six, Helmet e Live Skull. Theoretical Girls est\u00e1 fortemente influ\u00edda pola primeira etapa de Sonic Youth, que emerxeu desta escena creando m\u00fasica que acadar\u00eda unha audiencia bastante ampla e o respecto da cr\u00edtica. Tam\u00e9n en bandas m\u00e1is novas coma Liars, Ex Models, Neptune e Erase Errata pode verse unha importante influencia da escena No Wave."}
{"id": "155703", "revid": "865", "url": "https://gl.wikipedia.org/wiki?curid=155703", "title": "No wave", "text": ""}
{"id": "155704", "revid": "12452", "url": "https://gl.wikipedia.org/wiki?curid=155704", "title": "Athenry - \u00c1tha na R\u00ed", "text": ""}
{"id": "155705", "revid": "23204", "url": "https://gl.wikipedia.org/wiki?curid=155705", "title": "Athenry", "text": "Athenry (Baile \u00c1tha an R\u00ed en irland\u00e9s) \u00e9 unha localidade do Condado de Galway, ao Irlanda. Unha das principais atracci\u00f3ns da vila \u00e9 o seu castelo medieval. Esta localidade \u00e9 famosa pola canci\u00f3n popular \"The Fields of Athenry\". Foi fundada no s\u00e9culo XIII por Meiler de Bermingham, que encerrar\u00eda a cidade cunha muralla. \u00c9 a \u00fanica cidade amurallada de Irlanda que actualmente (2010) mant\u00e9n intactas as s\u00faas murallas (actualmente visibles aos seus visitantes)."}
{"id": "155707", "revid": "23204", "url": "https://gl.wikipedia.org/wiki?curid=155707", "title": "Midlands do Leste", "text": "Os Midlands do Leste (en ingl\u00e9s, East Midlands) \u00e9 unha das nove rexi\u00f3ns de Inglaterra. Comprende os condados de Derbyshire, Nottinghamshire, Leicestershire, Rutland, Northamptonshire e a maior parte de Lincolnshire (ag\u00e1s o norte e nord\u00e9s que pertencen a Yorkshire e Humber). Segundo o censo do 2001 conta cunha poboaci\u00f3n de 4\u00a0172\u00a0179 habitantes distribu\u00eddos nunha \u00e1rea de 15.627 quil\u00f3metros cadrados, sendo a principal cidade da rexi\u00f3n Nottingham. Outras cidades de importancia son Derby, Leicester e Northampton."}
{"id": "155708", "revid": "7802", "url": "https://gl.wikipedia.org/wiki?curid=155708", "title": "East Midlands", "text": ""}
{"id": "155710", "revid": "89787", "url": "https://gl.wikipedia.org/wiki?curid=155710", "title": "Orgasmo global", "text": "O orgasmo global, tam\u00e9n co\u00f1ecido co acr\u00f3nimo GORG (do ingl\u00e9s \"Global ORGasm\"), foi unha acci\u00f3n organizada de maneira colectiva e programada para o 22 de decembro de 2006, de tal modo que coincidise co final do solsticio. A idea consist\u00eda en unificar os orgasmos dos distintos participantes de todos os puntos do planeta, para que fosen todos a un tempo e coa caracter\u00edstica de acontecese entrementres pensaban no concepto de paz mudial, para emitir as\u00ed unha enerx\u00eda positivo para a Terra.\nA idea tivo continuaci\u00f3n un ano m\u00e1is tarde, o mesmo d\u00eda de 2007."}
{"id": "155712", "revid": "5749", "url": "https://gl.wikipedia.org/wiki?curid=155712", "title": "Joseph Cornide Saavedra", "text": ""}
{"id": "155714", "revid": "5749", "url": "https://gl.wikipedia.org/wiki?curid=155714", "title": "Xos\u00e9 Cornide Saavedra", "text": ""}
{"id": "155716", "revid": "5749", "url": "https://gl.wikipedia.org/wiki?curid=155716", "title": "Xos\u00e9 Andr\u00e9s Cornide Saavedra", "text": ""}
{"id": "155717", "revid": "5749", "url": "https://gl.wikipedia.org/wiki?curid=155717", "title": "Xos\u00e9 Andr\u00e9s Cornide", "text": ""}
{"id": "155718", "revid": "5749", "url": "https://gl.wikipedia.org/wiki?curid=155718", "title": "Jos\u00e9 Andr\u00e9s Cornide", "text": ""}
{"id": "155719", "revid": "88215", "url": "https://gl.wikipedia.org/wiki?curid=155719", "title": "S\u00f3crates (futbolista)", "text": "S\u00f3crates Brasileiro Sampaio de Souza Vieira de Oliveira, nado en Bel\u00e9m do Par\u00e1 o 19 de febreiro de 1954 e finado en S\u00e3o Paulo o 4 de decembro de 2011, foi un futbolista brasileiro, m\u00e1is co\u00f1ecido como S\u00f3crates. Xogaba de centrocampista e foi internacional coa selecci\u00f3n brasileira en 60 ocasi\u00f3ns.\nTraxectoria.\nA maior\u00eda da s\u00faa carreira transcorreu no Corinthians entre 1978 e 1984. Na tempada 1984-85 probou sorte en Europa, fichando pola Fiorentina, por\u00e9n ao rematar o ano volveu ao Brasil, primeiro ao Flamengo e finalmente \u00f3 Santos. Retirouse xogando no Garforth Town AFC\u200e ingl\u00e9s.\nFormou un gran grupo na selecci\u00f3n brasileira con xogadores como Zico ou Falc\u00e3o, destacando o paso polo mundial de Espa\u00f1a 1982.\nUnha vez retirado exerceu como adestrador durante un tempo, dirixindo ao Botafogo, LDU Quito e a Associa\u00e7\u00e3o Desportiva Cabofriense.\nVida persoal.\nFaleceu dunha infecci\u00f3n intestinal."}
{"id": "155720", "revid": "23204", "url": "https://gl.wikipedia.org/wiki?curid=155720", "title": "Kaspar Hauser", "text": "Kaspar Hauser, chamado \"O orfo de Europa\", nado o 30 de abril de 1812 e finado en Ansbach o 17 de decembro de 1833 foi un adolescente alem\u00e1n famoso en Europa polo misterio ao redor da s\u00faa orixe e \u00e1 s\u00faa morte. O seu car\u00e1cter era o dun neno salvaxe, polo que se sabe que creceu en cativerio e completo illamento. Desde a s\u00faa aparici\u00f3n especulouse sobre a s\u00faa pos\u00edbel pertenza a unha casa real, en particular \u00e1 familia gobernante en Baden."}
{"id": "155721", "revid": "22570", "url": "https://gl.wikipedia.org/wiki?curid=155721", "title": "N\u00famero de Schmidt", "text": "O n\u00famero de Schmidt \u00e9 un n\u00famero adimensional definido como a relaci\u00f3n entre a difusi\u00f3n de cantidade de movemento (viscosidade cinem\u00e1tica) e a difusi\u00f3n de materia (difusividade). Util\u00edzase para caracterizar os fluxos nos que hai difusi\u00f3n e convecci\u00f3n de cantidade de movemento e de materia de forma simult\u00e1nea. Recibe o seu nome do enxe\u00f1eiro alem\u00e1n Ernst Heinrich Wilhelm Schmidt (1892-1975).\nExpr\u00e9sase como o cociente da viscosidade cinem\u00e1tica (que representa a difusi\u00f3n de cantidade de movemento) e a difusividade m\u00e1sica. As\u00ed, relaciona o espesor relativo das capas l\u00edmite hidrodin\u00e1mica e de materia.&lt;br&gt;\nAparece en numerosas correlaci\u00f3ns emp\u00edricas ou semiemp\u00edricas que permiten determinar o n\u00famero de Sherwood a partir do n\u00famero de Reynolds e do n\u00famero de Schmidt.\nDef\u00ednese como:\nonde:\nO n\u00famero de Schmidt \u00e9 o equivalente en transferencia de materia do n\u00famero de Prandtl."}
{"id": "155725", "revid": "5863", "url": "https://gl.wikipedia.org/wiki?curid=155725", "title": "O Monteferro, Panx\u00f3n, Nigr\u00e1n", "text": ""}
{"id": "155727", "revid": "22570", "url": "https://gl.wikipedia.org/wiki?curid=155727", "title": "Reino de Breifne", "text": "O Reino de Br\u00e9ifne, tam\u00e9n co\u00f1ecido como Breffny, Brefnie, ou Brenny, que en irland\u00e9s significa \"monta\u00f1oso\", foi o territorio tradicional dun grupo tribal da Irlanda nomeado os \"U\u00ed Bri\u00fain Br\u00e9ifne\".\nO territorio de Br\u00e9ifne inclu\u00eda os modernos condados irlandeses de Leitrim e parte do Condado de Cavan, unha zona que abrangue a moderna diocese de Kilmore.\nNo seu apoxeo no s\u00e9culo XII, cando Tighearn\u00e1n Ua Ruairc (Tiernan O'Rourke) foi o rei de Br\u00e9ifne, espallouse dende Kells no Condado de Meta at\u00e9 Drumcliffe no Condado de Sligo.\nEn 1296, segundo os Anais dos Catro Mestres \"Maelpeter O'Duigennan, arcediago de Breifny...morreu.\"\nEn 1256, tivo lugar unha gran batalla entre os O'Rourke e os O'Reilly preto de Ballinamore. Isto conduciu \u00e1 divisi\u00f3n de Breifne entre as d\u00faas familias e a rexi\u00f3n de Br\u00e9ifne escindiuse entre oe reino de Breifne occidental e o reino de Breifne oriental.\nOs reis \u00d3 Ruairc (O'Rourke) mantiveron a s\u00faa soberan\u00eda sobre o West occidental (principalmente o condado de Leitrim). A rexi\u00f3n do reino de Br\u00e9ifne constitu\u00edu unha parte do reino de Connacht ata a \u00e9poca da ra\u00ed\u00f1a Sabela I de Inglaterra. Nesta \u00e9poca, dividiuse entre os condados modernos de Cavan e Leitrim, Leitrim formou parte da provincia de Connacht mentres que Cavan pasou a formar parte do Ulster. Os \u00d3 Ruairc foron eficaces lords de Breifne O'Rourke ata o convulso s\u00e9culo XVI.\nV\u00e9xase tam\u00e9n.\nOutros artigos.\nLista dos reis de Breifne."}
{"id": "155730", "revid": "89787", "url": "https://gl.wikipedia.org/wiki?curid=155730", "title": "Tsukumogami", "text": "Os tsukumogami (\u4ed8\u55aa\u795e), dentro da mitolox\u00eda xaponesa, son unha clase enteira de \"y\u014dkai\" e \"obake\", que comprenden os artigos ordinarios dunha casa que cobran vida ao acadar a idade de cen anos."}
{"id": "155731", "revid": "59564", "url": "https://gl.wikipedia.org/wiki?curid=155731", "title": "Francisco Narla", "text": "Francisco Javier Fern\u00e1ndez V\u00e1zquez, m\u00e1is co\u00f1ecido como Francisco Narla, nado en Friol en 1978, \u00e9 un piloto e escritor galego en lingua castel\u00e1.\nTraxectoria.\nNaceu en Friol e ao longo da s\u00faa vida residiu en Santiago de Compostela, Madrid, Os \u00c1nxeles e Barcelona.\nEntre as s\u00faas publicaci\u00f3n at\u00f3panse relatos, poes\u00eda e textos sobre areodin\u00e1mica aplicada, relacionado coa s\u00faa profesi\u00f3n, piloto profesional dunha aeroli\u00f1a. En 2009 publicou a s\u00faa primeira novela \"Los lobos del centeno\".\nExerce tam\u00e9n como orador en diferentes foros, como centros universitarios ou programas de radio e televisi\u00f3n: \"Cuarto milenio\", \"El guardi\u00e1n de la noche\" ou \"Milenio\". Comprometido tam\u00e9n coa defensa da cultura en proxectos como Lendaria, destinado a recuperar, protexer e divulgar a tradici\u00f3n m\u00e1xica de Galicia."}
{"id": "155732", "revid": "5312", "url": "https://gl.wikipedia.org/wiki?curid=155732", "title": "Jeremy Clarkson", "text": "Jeremy Charles Robert Clarkson, nado o 11 de abrill de 1960, \u00e9 un presentador e xornalista ingl\u00e9s especializado en automobilismo.\nTraxectoria.\n\u00c9 principalmente co\u00f1ecido pola s\u00faa participaci\u00f3n no programa da BBC \"Top Gear\" xunto cos copresentadores Richard Hammond e James May. Tam\u00e9n escribe columnas semanais en \"The Sunday Times\" e no tabloide sensacionalista brit\u00e1nico \"The Sun\"."}
{"id": "155734", "revid": "23204", "url": "https://gl.wikipedia.org/wiki?curid=155734", "title": "Alto de San Bieito", "text": "O alto de San Bieito \u00e9 a denominaci\u00f3n do cumio maior da Serra do Cand\u00e1n, con 1015 metros de altura, o cal o converte nun dos puntos referenciais da denominada Dorsal Galega, xunto co alto do Faro e o Faro de Avi\u00f3n. Fica dentro da zona especial de conservaci\u00f3n (ZEC) Serra do Cand\u00e1n.\nCaracter\u00edsticas.\nDe relevo dondo, nel nacen os regatos Grovas e Cand\u00e1n que alimentan o r\u00edo Deza. \u00c9 un punto de intersecci\u00f3n dos termos municipais de Lal\u00edn, Silleda e Forcarei. A s\u00faa relativa proximidade \u00e1 costa fai que reciba precipitaci\u00f3ns superiores aos 2000 mil\u00edmetros. Dende el alb\u00edscase unha ampla panor\u00e1mica da comarca do Deza.\nAs s\u00faas condici\u00f3ns bioclim\u00e1ticas son propias da rexi\u00f3n eurosiberiana, provincia atl\u00e1ntico europea. Nel ani\u00f1an aves rapaces como o bufo real, o falc\u00f3n peregrino e a mesma aguia real tense avistado nos seus ceos. Grupos familiares de lobos transitan este cume e nas zonas m\u00e1is soleadas p\u00f3dese atopar a xigante cobra rateira e a v\u00edbora de Seoane. Moi castigado polos aeroxeradores dun parque e\u00f3lico e polos continuos incendios, a s\u00faa capa vexetal \u00e9 matogueira moi deteriorada pola acci\u00f3n dos lumes e a apertura indiscriminada de pistas forestais e de servizo para os aeroxeradores. Malia todo a\u00ednda agroman amarelles end\u00e9micos que noutrora inzaban as s\u00faas abas tingu\u00edndoas de branco e amarelo. Nel existiron ata \u00e9pocas recentes pasteiros naturais para raba\u00f1os de ovellas e neveiras para a produci\u00f3n de xeo.\nO seu nome ten que ver coas posesi\u00f3ns dos monxes bieitos do mosteiro de Aciveiro fundado en 1135 e hoxe hotel de natureza. A devoci\u00f3n a Bieito de Nursia est\u00e1 moi estendida por todo o pa\u00eds e a el se lle adican fitos xeogr\u00e1ficos sobranceiros. De grande interese etnogr\u00e1fico \u00e9 a abandonada aldea de Grobas coa s\u00faa carballeira derramada nas abas da monta\u00f1a e o seu vello cami\u00f1o empedrado. Historicamente foi lugar de acubillo de partidas carlistas e de guerrilleiros antifranquistas como Foucellas."}
{"id": "155735", "revid": "6939", "url": "https://gl.wikipedia.org/wiki?curid=155735", "title": "N\u00fa\u00f1ez Feij\u00f3o", "text": ""}
{"id": "155736", "revid": "89787", "url": "https://gl.wikipedia.org/wiki?curid=155736", "title": "Monte do Seixo", "text": "O monte do Seixo ou O Seixo ou Cabeza do Seixo \u00e9 un pico de 1706 metros de altitude situado no concello de Chandrexa de Queixa. Punto de intersecci\u00f3n entre os Montes do Invernadeiro e a Serra da Queixa.\nParte da s\u00faa aba sur est\u00e1 integrada no Parque Natural dos Montes do Invernadeiro declarado como tal en 1995 e de acceso restrinxido. Como parte do Macizo Central ourens\u00e1n, fica todo el integrado na zona especial de conservaci\u00f3n da Rede Natura 2000. A parte m\u00e1is alta est\u00e1 f\u00f3ra do parque natural, non as\u00ed do ZEC.\nRico en cuarcitas (composici\u00f3n que probablemente \u00e9 o que lle d\u00e1 o seu nome), preside o val do r\u00edo Ribeira Grande que discorre atravesando o circo glaciar de Guasenza ou Figueiro. A\u00ednda quedan restos de pasteiros naturais subalpinos e se poden atopar nardos e narcisos. Nos seus baixos cara o sur gabea un dos bosques m\u00e1is antigos de Galicia con capudres, salgueiros, bidueiros, acivros, carballos e outras especies. Abeira comunidades faun\u00edsticas ben estruturadas propias da \u00e1rea eurosiberiana dende o lobo a aguia real pasando pola pardela, os corzos e os reintroducidos cervos. O invernos son moi fr\u00edos e a neve enfeita o seu cume ata ben entrado o mes de maio.\nExiste unha rota a pe que vai dende este pico ata a Cabeza de Manzaneda."}
{"id": "155739", "revid": "1131", "url": "https://gl.wikipedia.org/wiki?curid=155739", "title": "Parque Natural dos Montes do Invernadeiro", "text": ""}
{"id": "155743", "revid": "51040", "url": "https://gl.wikipedia.org/wiki?curid=155743", "title": "The Pains of Being Pure at Heart", "text": "The Pains of Being Pure at Heart \u00e9 unha banda de m\u00fasica estadounidense, especialmente de Nova York, do \u00e1mbito do pop. Dentro deste, mesturan diversos estilos como o shoegazing, o dream pop, noise pop, twee pop etc. A dicir deles mesmos, as s\u00faas influencias ve\u00f1en de grupos como The Pastels, My Bloody Valentine, The Jesus and Mary Chain, Teenage Fanclub ou Ride. Tam\u00e9n se lles comparou coas bandas antalogado no C86 polo magacine \"New Musical Express\". No ano 2011 foi unha das bandas inclu\u00eddas no cartel do festival Vigo Transforma."}
{"id": "155744", "revid": "56817", "url": "https://gl.wikipedia.org/wiki?curid=155744", "title": "Perales del Alfambra", "text": "Perales de Alfambra \u00e9 un concello espa\u00f1ol situado na provincia de Teruel, na comunidade aut\u00f3noma de Arag\u00f3n. Ten unha \u00e1rea de 104,24\u00a0km\u00b2 onde viven 296 habitantes segundo o censo de 2009. El\u00e9vase a 1.165 msnm e dista a 37\u00a0km da capital provincial, Teruel."}
{"id": "155746", "revid": "1410", "url": "https://gl.wikipedia.org/wiki?curid=155746", "title": "Adiantado maior do reino de Galicia", "text": "O adiantado maior do Reino de Galicia foi un representante do rei de Castela e Le\u00f3n no Reino de Galicia que substitu\u00edu a figura do meiri\u00f1o maior do Reino de Galicia. Esta figura implantouna Afonso X o Sabio en 1263, cinco anos despois de tela experimentado na propia Castela, en Le\u00f3n e en Murcia. As s\u00faas funci\u00f3ns aparecen descritas no \"Esp\u00e9culo\".\nHistoria e caracter\u00edsticas.\nConcentraba poderes militares, podendo chamar as tropas dos condes e cabaleiros do reino. As\u00ed mesmo, \"face xustiza por obra\", isto \u00e9, non s\u00f3 executa sentenzas sen\u00f3n que axu\u00edza e goberna o Reino no nome do Rei, velando polo mantemento da orde p\u00fablica.\nComo encarnaci\u00f3n do monarca no Reino de Galicia ti\u00f1an dereito a \"copa\" e \"xantar\" e recadaban dereitos \"pro suo iudicato\". Con Sancho IV altern\u00e1ronse adiantados e meiri\u00f1\u00f1os, estes con menos poder. As crises pol\u00edticas protagonizadas en Galicia e Le\u00f3n polo Infante don Juan e o infante don Filipe, fixo desta figura peza clave nos conflitos de ent\u00f3n. Un dos adiantados maiores m\u00e1is c\u00e9lebres foi Pai G\u00f3mez Chari\u00f1o. Outros adiantados maiores foron: Xo\u00e1n Afonso de Alburquerque, Fern\u00e1n Ru\u00edz de Castro, (sostedores das pretensi\u00f3ns de Ju\u00e1n de la Cerda \u00e1 coroa de Galicia, Le\u00f3n e Sevilla consonte a repartici\u00f3n de 1296), Diego Garc\u00eda de Toledo e Rodrigo \u00c1lvarez de Asturias.\nAs Cortes de Valladolid de 1312 impuxeron aos adiantados os alcaldes nomeados polo rei para a impartici\u00f3n de xustiza. Xa nas Partidas a figura te\u00f3rica do adiantado carec\u00eda de funci\u00f3ns estritamente xurisdicionais. En 1313 as Cortes de Palencia avogaron pola volta ao sistema de meiri\u00f1os. Debido \u00e1 axitaci\u00f3n social do s\u00e9culo XV, a figura foi substitu\u00edda pola do Gobernador-Capit\u00e1n Xeneral do Reino de Galicia con amplos poderes, cargo no que se inspiraron nas s\u00faas atribuci\u00f3ns os vicerreis de Indias tralo descubrimento de Am\u00e9rica."}
{"id": "155750", "revid": "23204", "url": "https://gl.wikipedia.org/wiki?curid=155750", "title": "Leste de Inglaterra", "text": "O Leste de Inglaterra (en ingl\u00e9s, East of England) \u00e9 unha das nove rexi\u00f3ns de Inglaterra. Comprende os condados de Essex, Hertfordshire, Bedfordrshire, Cambridgeshire, Norfolk e Suffolk. Segundo o censo do 2001 conta cunha poboaci\u00f3n de 5\u00a0388\u00a0140 habitantes distribu\u00eddos nunha \u00e1rea de 19.120 quil\u00f3metros cadrados, sendo a principal cidade da rexi\u00f3n Cambridge. Outras cidades de importancia son Norwich, Luton, Ipswich, Colchester, Chelmsford, Basildon e Southend-on-Sea."}
{"id": "155751", "revid": "12452", "url": "https://gl.wikipedia.org/wiki?curid=155751", "title": "East of England", "text": ""}
{"id": "155755", "revid": "89787", "url": "https://gl.wikipedia.org/wiki?curid=155755", "title": "Vagina dentata", "text": "Vagina dentata (\"vaxina dentada\") \u00e9 o nome en lat\u00edn co cal se designa o conxunto de lendas, presentes en varias culturas, que falan das mulleres con vaxinas dentadas. Estas lendas aparecen probabelmente co gallo de previr sobre os riscos de manter relaci\u00f3ns sexuais con mulleres desco\u00f1ecidas.\nO estudoso Eric Neumann relata un destes mitos da seguinte maneira:"}
{"id": "155756", "revid": "6939", "url": "https://gl.wikipedia.org/wiki?curid=155756", "title": "Vaxina dentada", "text": ""}
{"id": "155758", "revid": "89787", "url": "https://gl.wikipedia.org/wiki?curid=155758", "title": "Praxidike (l\u00faa)", "text": "Praxidike (ou en grego \"\u03a0\u03c1\u03b1\u03be\u03b9\u03b4\u03af\u03ba\u03b7\"), tam\u00e9n co\u00f1ecida coma ', \u00e9 unha l\u00faa irregular de movemento retrogrado do planeta X\u00fapiter. Foi descuberta por un equipo de astr\u00f3nomos da Universidade de Hawaii liderado por Scott S. Sheppard no ano 2000, e recibiu a designaci\u00f3n provisional de '. A l\u00faa recibir\u00eda o nome de Praxidike oficialmente en agosto do 2003, Praxidike na mitolox\u00eda grega era a deusa do castigo.\nCaracter\u00edsticas.\nPraxidike orbita X\u00fapiter a unha distancia duns 20,824 Gm en 613,904 d\u00edas, cunha inclinaci\u00f3n orbital de 144\u00b0 respecto da ecl\u00edptica (143\u00b0 respecto do ecuador de X\u00fapiter), de movemento retrogrado e cunha excentricidade orbital de 0,1840.\nPraxidike pertence \u00f3 grupo de sat\u00e9lites Ananke, pensase que este grupo son os vestixios dun posible asteroide helioc\u00e9ntrico capturado, que se esnaquizou, formando as\u00ed este grupo de l\u00faas. Ten un di\u00e1metro estimado en 7 kms, Praxidike \u00e9 a segunda l\u00faa m\u00e1is grande deste grupo de sat\u00e9lites, despois de Ananke (o albedo asumido \u00e9 0,04)\nPraxidike no espectro visible aparece cun gris (\u00edndices de cor B-V=0.77 V-R=0.34) caracter\u00edstico dos asteroides tipo C.\nA l\u00faa na ciencia ficci\u00f3n.\nEsta l\u00faa \u00e9 mencionada na novela de Arthur C. Clarke coma a m\u00e1is exterior das l\u00faas de X\u00fapiter cunha \u00f3rbita inestable e cun eixo semi-maior de 29 mill\u00f3ns de kms (preto dos 20.823.948 kms reais)."}
{"id": "155760", "revid": "5132", "url": "https://gl.wikipedia.org/wiki?curid=155760", "title": "Real Madrid C.F.", "text": ""}
{"id": "155761", "revid": "54334", "url": "https://gl.wikipedia.org/wiki?curid=155761", "title": "Xo\u00e1n Ant\u00f3n P\u00e9rez-Lema", "text": "Xo\u00e1n Ant\u00f3n P\u00e9rez-Lema, nado na Coru\u00f1a o 17 de abril de 1964, \u00e9 un avogado, pol\u00edtico e columnista galego.\nTraxectoria.\n\u00c9 licenciado en Dereito pola Universidade de Santiago de Compostela dende 1987 e graduado en Administraci\u00f3n de Empresas. Exerce a avogac\u00eda na s\u00faa cidade natal. Militou sempre no nacionalismo galego, sendo un dos fundadores das Mocidades Nacionalistas Galegas, organizaci\u00f3n xuvenil aliada primeiro de Coalici\u00f3n Galega e despois do Partido Nacionalista Galego (PNG-PG).\nFoi membro da executiva do PNG-PG, e xefe do gabinete da Consellar\u00eda da Presidencia da Xunta entre 1987 e 1989, sendo conselleiro Pablo Gonz\u00e1lez Mari\u00f1as. Ten exercido tam\u00e9n como asesor xur\u00eddico do Consello da Xuventude de Galicia, defendendo xudicialmente a obxectores e insubmisos at\u00e9 que se acadou a supresi\u00f3n do servizo militar obrigatorio.\nTam\u00e9n foi profesor da Facultade de Ciencias Sociais da Universidade de Vigo, da Escola de Pr\u00e1ctica Xur\u00eddica do Colexio de Avogados coru\u00f1\u00e9s e secretario xeral de Relaci\u00f3ns Institucionais da Xunta de Galicia co bipartito, entre 2007 e 2009, sendo vicepresidente da Xunta Anxo Quintana. Imparte a docencia no programa de asesor\u00eda xur\u00eddica de empresa do Instituto de Finanzas e Formaci\u00f3n Empresarial (IFFE), e \u00e9 secretario xeral da Asociaci\u00f3n Galega de Afectados por Produtos Financeiros (AGAPROFI). Antigo militante do BNG, abandonou a formaci\u00f3n para integrase en Compromiso por Galicia. \u00c9 secretario xeral da organizaci\u00f3n de consumidores Acouga, e colaborador de Esculca, \"observatorio para a defensa dos direitos e liberdades\". \nColabora con opini\u00f3ns e comentarios sociais e pol\u00edticos decote na Radio Galega, na TVG e en varios medios de comunicaci\u00f3n, como \"Xornal de Galicia\", \"El Correo Gallego\", \"El Ideal Gallego\", \"Praza\", \"MundoGaliza\", \"Tempos dixital\" ou \"Terra Ch\u00e1, N\u00f3s Diario\", Grial."}
{"id": "155762", "revid": "88215", "url": "https://gl.wikipedia.org/wiki?curid=155762", "title": "Thomas M\u00fcller", "text": "Thomas M\u00fcller, nado o 13 de setembro de 1989 en Weilheim in Oberbayern, Baviera \u00e9 un xogador profesional de f\u00fatbol internacional alem\u00e1n que actualmente xoga para o Bayern M\u00fcnchen da 1. Bundesliga, a m\u00e1xima categor\u00eda do f\u00fatbol en Alema\u00f1a. Pode desempe\u00f1arse en multitude de posici\u00f3ns, como volante ofensivo, segundo dianteiro ou extremo. Ten sido eloxiado polo seu ritmo, t\u00e9cnica e compostura, amosando consistencia tanto na anotaci\u00f3n como na creaci\u00f3n de goles.\nProduto da canteira do Bayern M\u00fcnchen, debutou co primeiro equipo da man do adestrador Louis van Gaal durante a tempada 2009-20, pasando a xogar case t\u00f3dolos partidos nos que conseguiou tanto a liga como a copa de Alema\u00f1a, ademais de ser finalista da Liga de Campi\u00f3ns. Isto valeulle a s\u00faa convocatoria coa selecci\u00f3n alem\u00e1 que participou no Mundial de Sur\u00e1frica de 2010 onde marcou cinco goles en seis partidos, acabando a s\u00faa selecci\u00f3n no terceiro lugar. M\u00fcller foi nomeado mellor xogador novo, sendo ademais o m\u00e1ximo goleador do torneo polo que recibiu a Bota de Ouro.\nTraxectoria.\nM\u00fcller incorporouse \u00e1 disciplina do Bayern de M\u00fanic no 2000 con soamente 10 anos de idade. Debutou co equipo filial en marzo de 2008 nun partido contra o SpVgg Unterhaching. Anotou no devandito encontro, e interveu en d\u00faas ocasi\u00f3ns m\u00e1is na tempada 2007-08 antes de ser descartado por unha lesi\u00f3n.\nA pesar de que debutou no primeiro equipo b\u00e1varo durante a tempada 2008-2009, foi na 2009-2010 cando apareceu con m\u00e1is notoriedade, ocupando un posto fixo na dianteira do club muniqu\u00e9s grazas \u00e1s lesi\u00f3ns dos seus compa\u00f1eiros. O seu debut na Liga de Campi\u00f3ns da UEFA tivo lugar o 10 de marzo de 2009, no partido entre o Bayern de M\u00fanic e o Sporting de Portugal, substitu\u00edndo aos 72 minutos a Bastian Schweinsteiger. M\u00fcller anotou no minuto 90 o 7 a 1 definitivo.\nSelecci\u00f3n nacional.\nM\u00fcller foi convocado por Joachim L\u00f6w para un amigable contra en novembro de 2009; finalmente devandito encontro t\u00edvose que suspender polo falecemento de Robert Enke. Tras esa chamada, M\u00fcller volveu ao seleccionado sub-21 para axudarlles nas clasificatorias da Eurocopa Sub-21 de 2011. Finalmente, debutou coa selecci\u00f3n absoluta en xaneiro de 2010, nun encontro que enfrontou \u00e1 \"Mannschaft\" con .\nFoi convocado para representar ao seu pa\u00eds na Copa Mundial de F\u00fatbol de 2010 de Sur\u00e1frica a pesar de xogar at\u00e9 ese intre s\u00f3 dous partidos co combinado alem\u00e1n. Nos oitavos de final desa competici\u00f3n marcou contra o seu primeiro dobrete e foi elixido mellor xogador do partido. En cuartos de final contra marcou de cabeza o primeiro gol do seu equipo, a\u00ednda que recibiu un cart\u00f3n amarelo que lle impediu xogar as semifinais. Trala eliminaci\u00f3n de en semifinais contra , M\u00fcller volver\u00eda xogar para a s\u00faa selecci\u00f3n no partido polo terceiro posto marcando novamente un gol ante . Desta maneira, Thomas M\u00fcller converteu 5 goles en 5 encontros disputados, convert\u00e9ndose no m\u00e1ximo goleador da Copa do Mundo, do mesmo xeito que o uruguaio Diego Forl\u00e1n, o neerland\u00e9s Wesley Sneijder e o espa\u00f1ol David Villa. Polo seu gran rendemento na Copa Mundial de F\u00fatbol de 2010, outorg\u00f3uselle a Bota de Ouro (xa que a igualdade de goles, def\u00ednese por cantidade de asistencias) e o premio ao Mellor xogador novo."}
{"id": "155763", "revid": "5132", "url": "https://gl.wikipedia.org/wiki?curid=155763", "title": "Thomas Mueller", "text": ""}
{"id": "155764", "revid": "89787", "url": "https://gl.wikipedia.org/wiki?curid=155764", "title": "\u00cdndice Big Mac", "text": "Co\u00f1\u00e9cese como \u00edndice Big Mac o \u00edndice calculado sobre o prezo do Big Mac en m\u00e1is de 100 pa\u00edses, o cal ten como obxectivo medir o grao de sobrevaloraci\u00f3n ou minusvalorizaci\u00f3n dunha determinada divisa en relaci\u00f3n co d\u00f3lar americano, ao facer a comparanza entre os prezos da hamburguesa Big Mac nos Estados Unidos de Am\u00e9rica e esta mesma no pa\u00eds no cal se pretende comparar a moeda."}
{"id": "155765", "revid": "5132", "url": "https://gl.wikipedia.org/wiki?curid=155765", "title": "Thomas Muller", "text": ""}
{"id": "155767", "revid": "23204", "url": "https://gl.wikipedia.org/wiki?curid=155767", "title": "Trim", "text": "Trim (en irland\u00e9s Baile \u00c1tha Troim) \u00e9 unha localidade do Condado de Meath (Irlanda). Foi a capital hist\u00f3rica do Condado de Meath, papel que na actualidade ocupa a cidade de Navan. Est\u00e1 situada no centro do Condado e no 2006 contaba cunha poboaci\u00f3n de 6 870 habitantes e a partir do 2007 foise estendendo cara ao Oeste."}
{"id": "155770", "revid": "89787", "url": "https://gl.wikipedia.org/wiki?curid=155770", "title": "Agricultura de guerrilla", "text": "A agricultura de guerrilla \u00e9 unha forma de acci\u00f3n directa non-violenta relacionada coa reforma agraria e o desenvolvemento sustent\u00e1bel.\nCaracter\u00edsticas.\nOs activistas ocupan unha porci\u00f3n de terra erma ou cuxos cultivos ou plantas non lles pertencen, posto que formulan a necesidade de reconsiderar a maneira de tenencia de terras e reclaman as\u00ed o espazo utilizado de forma err\u00f3nea para lle asignar un novo prop\u00f3sito e utilidade.\nMoitos destes agricultores levan a cabo a s\u00faa ocupaci\u00f3n durante a noite, en relativo segredo para sementar ou coidar un novo xard\u00edn ou plantaci\u00f3n. Outros traballan dunha forma m\u00e1is aberta, buscando a cooperaci\u00f3n de membros da comunidade rural local onde leve a cabo.\nO acto conv\u00e9rtese as\u00ed nunha forma de activismo ecol\u00f3xico."}
{"id": "155771", "revid": "1888", "url": "https://gl.wikipedia.org/wiki?curid=155771", "title": "Estatuto dos dezaseis", "text": "O co\u00f1ecido como Estatuto dos dezaseis foi un texto redactado en 1979 por unha comisi\u00f3n integrada por representantes de diferentes partidos por iniciativa da Xunta preauton\u00f3mica presidida por Antonio Ros\u00f3n P\u00e9rez que pretend\u00eda dar forma xur\u00eddica a prol de Galicia ao dereito \u00e1 autonom\u00eda das nacionalidades e rexi\u00f3ns consagrado no artigo 2 da Constituci\u00f3n espa\u00f1ola de 1978.\nHistoria e caracter\u00edsticas.\nX\u00e9nese.\nTras as primeiras elecci\u00f3ns democr\u00e1ticas despois do franquismo, os deputados galegos elixidos constitu\u00edron a \"Asemblea de parlamentarios galegos\" e aprobaron un texto que se negociar\u00eda co Goberno do Estado e que dar\u00eda lugar ao Decreto-Lei de 16 de marzo de 1978 polo que se establec\u00eda o r\u00e9xime preauton\u00f3mico de Galicia.\nEn xullo de 1978, constitu\u00eduse a Xunta de Galicia preauton\u00f3mica segundo o determinado nese Decreto-lei. Antonio Ros\u00f3n P\u00e9rez, presidente da mesma, realizou unha convocatoria p\u00fablica a asociaci\u00f3ns culturais, profesionais, sociais e econ\u00f3micas para que fixesen as s\u00faas achegas ao proceso estatutario que se abr\u00eda. As\u00ed mesmo, encarg\u00e1base a unha Comisi\u00f3n pluripartidaria aberta a todas as forzas pol\u00edticas galegas que redactara un texto estatutario sobre a base do material recibido .\nA Comisi\u00f3n, composta por dezaseis membros, estaba integrada por representantes de UCD, AP, PSOE, Partido Obreiro Galego, un reconstitu\u00eddo Partido Galeguista, o Partido do Traballo de Galicia e o PC. A UPG, a trav\u00e9s da Asemblea Nacional-Popular Galega, e o PSG, fundado por Xos\u00e9 Manuel Beiras, defend\u00edan unhas Bases constitucionais para un estado federado galego como base dun pacto federal constitu\u00ednte que non reco\u00f1ec\u00eda o proceso de transici\u00f3n dende o franquismo. Ao non ser aceptadas estas pretensi\u00f3ns, estes grupos non se sumaron ao proxecto, como tampouco o far\u00eda o Movemento Comunista de Galicia nin a Liga Comunista Revolucionaria. O \u00fanico l\u00edder nacionalista de esquerda integrado na Comisi\u00f3n ser\u00eda Camilo Nogueira Rom\u00e1n, a trav\u00e9s do POG (matriz de Esquerda Galega). Pola s\u00faa banda, Manuel Fraga Iribarne, pese as s\u00faas reservas co T\u00edtulo VIII da Constituci\u00f3n, impulsaba a plena integraci\u00f3n da AP de Galicia nos traballos da Comisi\u00f3n.\nA Comisi\u00f3n estar\u00eda presidida por Manuel Reim\u00f3ndez Portela e comezar\u00eda os traballos o 10 de xaneiro de 1979 para rematalos o 7 de abril coa unanimidade de todas as forzas participantes.\nContido.\nO texto aproveitaba ao m\u00e1ximo o teito de autogoberno permitido pola Constituci\u00f3n de 1978, conceptuaba a Galicia como nacionalidade hist\u00f3rica e encami\u00f1\u00e1baa pola v\u00eda r\u00e1pida prevista na disposici\u00f3n transitoria 2\u00aa da Constituci\u00f3n para as nacionalidades que no pasado plebiscitasen o seu Estatuto de autonom\u00eda, como por exemplo Galicia no 1936. Inclu\u00eda a expresi\u00f3n \"poder galego\", que abrangu\u00eda o Parlamento, o Goberno e o seu Presidente e o poder xudicial.\nO Goberno chamar\u00edase Xunta de Galicia recollendo a denominaci\u00f3n hist\u00f3rica da Xunta do Reino de Galicia do Antigo R\u00e9xime e a Xunta Suprema do Reino de Galicia de principios do XIX.\nA lingua galega e a castel\u00e1 ser\u00edan oficiais, coa orde aos poderes p\u00fablicos de potenciar o galego e darlle ao que se consideraba lingua propia de Galicia un estatuto de obrigatoriedade.\nDende o punto de vista territorial, baleir\u00e1base de poder \u00e1s deputaci\u00f3ns e reco\u00f1ec\u00edanse as peculiaridades territoriais a trav\u00e9s das comarcas e as parroquias. Un Tribunal Superior de Xustiza ser\u00eda a derradeira instancia en Dereito civil de Galicia e nos litixios contencioso-administrativos que aplicasen normativa galega. Fix\u00e1base un n\u00famero de deputados entre 100 e 125 e recoll\u00edase a posibilidade dun referendo lexislativo. As competencias de Galicia non ti\u00f1an m\u00e1is l\u00edmite que a Constituci\u00f3n e, de ser o caso, a lexislaci\u00f3n b\u00e1sica do Estado. Pod\u00edanse exercer sen agardar a delimitaci\u00f3ns previas e xen\u00e9ricas interpostas polas Cortes Xerais. Prev\u00edase a existencia dun Banco P\u00fablico Galego.\nTramitaci\u00f3n.\nO relatorio e a asemblea de deputados aceptaron ese texto con modificaci\u00f3ns menores e elev\u00e1rono \u00e1s Cortes Xerais. Ser\u00e1 aqu\u00ed cando un pacto entre PSOE e UCD, impulsado polo Ministro da Presidencia de Adolfo Su\u00e1rez, P\u00e9rez Llorca, dar\u00eda como resultado alteraci\u00f3ns \u00e1 baixa no informe do relatorio de 1979 e na minuta da Comisi\u00f3n Constitucional do Congreso. Tras os estatutos do Pa\u00eds Vasco e Catalu\u00f1a, pretend\u00edase o que se denominou unha \"racionalizaci\u00f3n\" do estado auton\u00f3mico no que Galicia, como comunidade hist\u00f3rica acollida \u00e1 v\u00eda r\u00e1pida, marcar\u00eda unha pauta \u00e1 baixa para as demais rexi\u00f3ns que arelasen un r\u00e9xime auton\u00f3mico pola v\u00eda ordinaria. Isto articul\u00e1base principalmente a trav\u00e9s da introduci\u00f3n dunha disposici\u00f3n transitoria terceira mediante a delimitaci\u00f3n unilateral por lei das Cortes Xerais das materias compartidas e a supresi\u00f3n da iniciativa do Parlamento galego en todas as competencias non exclusivas.\nA situaci\u00f3n provocou a rebeli\u00f3n de significados parlamentarios e pol\u00edticos de UCD como o propio Ros\u00f3n, xa dimitido como Presidente da Xunta preauton\u00f3mica, Jos\u00e9 Luis Meil\u00e1n Gil l\u00edder do integrado Partido Galego Independente, Euloxio G\u00f3mez Franqueira futuro fundador de Coalici\u00f3n Galega, ou Pablo Gonz\u00e1lez Mari\u00f1as, pr\u00f3ximo candidato por este partido. Manuel Fraga, pola s\u00faa parte, abandonaba o relatorio en sinal de rexeitamento declarando que, de aprobarse neses termos, o Estatuto de Galicia \"ser\u00eda un estatuto de segunda divisi\u00f3n\" e que iso ocorr\u00eda \"porque en Galicia no hay metralletas. O PG desvincul\u00e1banse do proceso. O POG pechouse nos concellos o 28 de xu\u00f1o. Na r\u00faa houbo as mobilizaci\u00f3ns populares m\u00e1is numerosas ata o momento acaecidas en Galicia en contra do que se denominou \"Estatuto da aldraxe\".\nIsto provocou que as forzas estatais apurasen un pacto de urxencia denominado \"Pacto do Hostal\" asinado o 29 de setembro. Nas conversas participaran, entre outros, Manuel Iglesias Corral, Jos\u00e9 Luis Meil\u00e1n Gil e Antonio Ros\u00f3n P\u00e9rez, de UCD; Anxo Guerreiro e Emilio P\u00e9rez Touri\u00f1o do PCE; Xos\u00e9 Lu\u00eds Barreiro Rivas e Lu\u00eds Ortiz \u00c1lvarez de AP; Ceferino D\u00edaz e Francisco Gonz\u00e1lez Amadi\u00f3s, polo PSOE; Avelino Pousa Antelo, Xaime Isla Couto, Alfonso Zulueta de Haz e Lu\u00eds Sobrado do PG. Neste pacto chegouse a un novo texto que suprimiu a transitoria terceira e outras f\u00f3rmulas que se introduciran no artigo 30 e no 27.20 para recortar as competencias de Galicia. As modificaci\u00f3ns foron remitidas ao Presidente do Congreso para que fosen incorporadas aos traballos da Comisi\u00f3n Constitucional . \nA\u00ednda que corrixido, o texto referendado polo pobo galego o 21 de decembro xa non era o do Estatuto dos dezaseis."}
{"id": "155773", "revid": "2074", "url": "https://gl.wikipedia.org/wiki?curid=155773", "title": "Pirola", "text": ""}
{"id": "155774", "revid": "22570", "url": "https://gl.wikipedia.org/wiki?curid=155774", "title": "Herne Bay United", "text": "O Herne Bay United Roller Hockey Club \u00e9 un equipo de h\u00f3ckey a pat\u00edns da localidade de Herne Bay, Inglaterra. Ademais da secci\u00f3n de h\u00f3ckey a pat\u00edns conta con secci\u00f3ns de patinaxe art\u00edstica e patinaxe de velocidade. \u00c9 o club de m\u00e1is \u00e9xito de Inglaterra, tendo ga\u00f1ado entre 1993 e 2010 dezaseis dos dezaoito t\u00edtulos disputados da Premier League\nActualmente conta con equipos en t\u00f3dalas categor\u00edas, dende menores de nove anos ata dous equipos s\u00e9nior que compiten na National Premier League."}
{"id": "155777", "revid": "98629", "url": "https://gl.wikipedia.org/wiki?curid=155777", "title": "Atlanta", "text": "Atlanta \u00e9 a capital e cidade m\u00e1is extensa e poboada do estado de Xeorxia e a trix\u00e9simo terceira nos Estados Unidos en cantidade de habitantes en 2008. Ten unha poboaci\u00f3n estimada de 537.958 habitantes. A s\u00faa \u00e1rea metropolitana, cuxo nome oficial \u00e9 Atlanta-Sandy Springs-Marietta, GA MSA (co\u00f1ecida comunmente como Atlanta Metropolitana), \u00e9 a novena \u00e1rea metropolitana con maior poboaci\u00f3n do pa\u00eds, con aproximadamente 5,5 mill\u00f3ns de habitantes. Como na maior parte do Cinto do Sol, a rexi\u00f3n de Atlanta experimentou un importante crecemento nos anos 2000, xa que engadiu m\u00e1is dun mill\u00f3n de habitantes entre 2000 e 2008. Este foi o maior crecemento de calquera \u00e1rea estadounidense por detr\u00e1s do Dallas-Fort Worth Metroplex. Cun ingreso bruto de 270.000 mill\u00f3ns de d\u00f3lares, a econom\u00eda de Atlanta est\u00e1 situada no posto n\u00famero 15 entre as cidades do mundo e no sexto posto nos Estados Unidos.\nConsiderada como unha cidade de negocios e centro de transporte, Atlanta \u00e9 a sede mundial de The Coca-Cola Company, AT&amp;T Mobility e Delta Air Lines. Ademais, a cidade ten a terceira maior concentraci\u00f3n de empresas da Fortune 500 e m\u00e1is do 75% das compa\u00f1\u00edas de Fortune 1000 te\u00f1en a s\u00faa sede nesta \u00e1rea metropolitana. O Aeroporto Internacional Hartsfield-Jackson, situado a once quil\u00f3metros ao sur do centro de Atlanta, \u00e9 o aeroporto m\u00e1is transitado do mundo e o \u00fanico que cobre os servizos da cidade.\nAtlanta \u00e9, tam\u00e9n, a sede do condado de Fulton e a quinta situaci\u00f3n da sede do goberno do estado de Xeorxia. Unha pequena parte dos l\u00edmites da cidade de Atlanta limitan co condado de DeKalb.\nHistoria.\nO lugar que ocupa hoxe Atlanta era territorio cherokee e creek, ata a deportaci\u00f3n destas tribos. Este territorio foi cedido ao estado de Xeorxia polos indios americanos da tribo creek en 1821. A cidade foi fundada no 1836. En 1847 recibiu a categor\u00eda de cidade. Durante a Guerra Civil, ti\u00f1a unha poboaci\u00f3n de 15.000 habitantes, e converteuse nun importante nodo ferroviario. O 1 de setembro de 1864, durante a Guerra Civil, o xeneral confederado John Bell Hood evacuou a cidade despois de catro meses de asedio das tropas federais. O 7 de setembro de 1864 o alcalde James Calhoun rendeu a cidade aos invasores.\nAtlanta era un destacado centro de abastecemento das tropas confederadas, polo que se converteu en obxectivo da campa\u00f1a do xeneral William Tecumseh Sherman dende Chattanooga. Varias grandes batallas tiveron lugar nas s\u00faas proximidades, antes de ser tomada o 1 de setembro de 1864.\nO 15 de novembro, Sherman queimou case toda a cidade antes de partir cara o mar. Atlanta recuperouse rapidamente trala Guerra Civil, e foi escollida capital do estado no 1868, decisi\u00f3n que se fixo definitiva logo da votaci\u00f3n popular no 1877. No 1900 transformouse na maior cidade do estado.\nEn terras de indios creeks e cherokees onde exist\u00eda unha aldea importante, \"Standing Peachtree\" na confluencia do Peachtree Creek no r\u00edo Chattahoochee, onde tam\u00e9n o ex\u00e9rcito estadounidense inda en loita cos ingleses levantara en 1814 Fort Gilmer (despois Fort Peachtree), os asentamentos de poboaci\u00f3n branca comezaron na d\u00e9cada dos vinte (Decatur, 1822) no que hoxe constit\u00fae a parte oriental da \u00e1rea metropolitana de Atlanta.\nNacemento coma terminal ferroviaria.\nEn 1835, alg\u00fans l\u00edderes cherokees cederon aos Estados Unidos de Am\u00e9rica os terreos do oeste onde se aprobou ao ano seguinte a construci\u00f3n da terminal oriental do ferrocarril Western &amp; Atlantic Railroad (a occidental estaba en Chattanooga, Tennessee). En 1837 decidiuse o punto exacto que se chamou por iso \"Terminus\". Supuxo o comezo de Atlanta. \nEn 1839, J. Thrasher constru\u00edu casas e un almac\u00e9n a rentes da terminal polo que o asentamento foi chamado \"Thrasherville\". Para aquela data os indios foran evacuados do territorio dunha maneira humillante e inxusta pois a cesi\u00f3n das terras non tivera un consentimento un\u00e1nime.\nEn 1842 o asentamento ti\u00f1a seis edificios e trinta habitantes e na busca dun nome axeitado inda recibiu o de \"Marthasville\" pola filla do gobernador de Xeorxia. En 1845 un novo ferrocarril dende Augusta, o Georgia Railroad, fixo da terminal unha estaci\u00f3n pasante e ao ano seguinte un terceiro ferrocarril, o Macon &amp; Western, converteuna en n\u00f3 ferroviario.\nFinalmente en 1847 a poboaci\u00f3n foi incorporada co nome, derivado do da primeira li\u00f1a ferroviaria, de Atlanta. Deseguido experimentou un \"boom\" (2.500 habitantes en 1850, 9.500 en 1860) acadando a feitura dunha verdadeira vila. Unha antiga senda india cara o norte converteuse na r\u00faa principal, Peachtree Street.\nGuerra Civil: queima e reconstruci\u00f3n.\nPrecisamente a s\u00faa importancia coma n\u00f3 de ferrocarr\u00eds do bando confederado fixo dela un obxectivo estrat\u00e9xico durante a contenda civil norteamericana. Despois do asedio e toma en 1864, o unionista Xeneral Sherman mandou prenderlle lume coma aviso na s\u00faa campa\u00f1a cara ao sur.\nGradualmente tralo fin do conflito (1865) a cidade foi reconstru\u00edda polo ex\u00e9rcito federal. Axi\u00f1a aumentou a s\u00faa poboaci\u00f3n con continxentes dos condados rurais veci\u00f1os e sobor de todo, pola forte inmigraci\u00f3n de poboaci\u00f3n negra liberada da escravitude (33.370 habitantes en 1870 no condado), conv\u00e9rtese pronto no centro comercial e industrial do Sur. A partir de 1868 foi xa a capital do estado de Xeorxia con edificio do capitolio dende 1889.\nS\u00e9culo XX.\nO desenvolvemento de Atlanta durante o s\u00e9culo XX foi un dos m\u00e1is r\u00e1pidos dos Estados Unidos pasando a convertela dun centro rexional nunha emerxente metr\u00f3pole internacional (90.000 habitantes en 1900, 400.000 na \u00e1rea; 3\u00a0000\u00a0000 en 1990).\nNon sen conflitos, sinaladamente os raciais (foi un dos lugares m\u00e1is activos do Movemento polos Dereitos Civ\u00eds con Martin Luther King \u00e1 cabeza), o desenvolvemento industrial trala segunda guerra mundial (compa\u00f1\u00edas l\u00edderes coma Bell Aircraft, Delta Air Lines, Coca-Cola, AT&amp;T, CNN) produciu unha suburbializaci\u00f3n extensiva que segue a medrar m\u00e1is que ningunha outra no pa\u00eds (case que seis mill\u00f3ns de habitantes).\nPara pechar o c\u00edrculo, a cidade que naceu coma n\u00f3 ferroviario segue a ser un centro de comunicaci\u00f3ns, agora global, co aeroporto internacional con maior tr\u00e1fico do mundo e a antedita cadea de telecomunicaci\u00f3ns CNN.\nA importancia de Atlanta na historia da poboaci\u00f3n negra e do movemento dos dereitos civ\u00eds \u00e9 moi significativa. No marco da Cotton States and International Exposition de Atlanta (1895), Booker T. Washington pronunciou o seu discurso co\u00f1ecido como o \"Compromiso de Atlanta\". Nel propugnaba a igualdade pol\u00edtica e social para a poboaci\u00f3n negra a cambio da seguridade econ\u00f3mica. Na d\u00e9cada de 1960 Atlanta foi o centro dende onde se impulsou o movemento dos dereitos civ\u00eds para a poboaci\u00f3n de cor. No 1957, Martin Luther King e outros activistas dos dereitos civ\u00eds fundaron a Southern Christian Leadership Conference para fortalecer e difundir o movemento pola conformidade racial. Entre 1962 e 1969 levouse a cabo a integraci\u00f3n racial nas escolas de Atlanta de maneira pac\u00edfica. En 1973 Atlanta converteuse na primeira cidade importante do sur dos Estados Unidos en ter un alcalde negro. A\u00ednda que a poboaci\u00f3n do municipio de Atlanta descendeu dende a d\u00e9cada de 1970, a da s\u00faa \u00e1rea metropolitana medrou de forma exponencial entre 1980 e 1990.\nAtlanta foi seleccionada como sede ol\u00edmpica o 18 de setembro de 1990 na cidade xaponesa de Toquio. Houbo varias opini\u00f3ns favorables \u00e1 elecci\u00f3n de Atenas, debido a que o evento se celebrar\u00eda xusto cen anos despois dos primeiros Xogos Ol\u00edmpicos da Era Moderna. Non obstante, o Comit\u00e9 Ol\u00edmpico Internacional optou pola cidade estadounidense nas derradeiras votaci\u00f3ns, considerando, a maior\u00eda dos votantes, que as infraestruturas da cidade grega non estar\u00edan rematadas para a data do evento. A\u00ednda as\u00ed, a decisi\u00f3n non estivo exenta de pol\u00e9mica.\nXeograf\u00eda.\nSegundo a Oficina do Censo dos Estados Unidos, a cidade ten unha \u00e1rea de 343\u00a0km\u00b2, dos cales 341,2\u00a0km\u00b2 \u00e9 terra e 1,8\u00a0km\u00b2 son auga. A \u00e1rea total de auga \u00e9 de 0,51%. Situada a 320 metros de altura sobre o nivel do mar e o aeroporto a 308 metros, Atlanta at\u00f3pase sobre a cima da cordilleira sur do r\u00edo Chattahoochee.\nA divisoria continental do leste entra en Atlanta polo sur, pasando polo centro da cidade. Desde o centro, a li\u00f1a divisoria discorre cara ao leste por DeKalb Avenue e a li\u00f1a de ferrocarril CSX a trav\u00e9s de Decatur. A choiva que cae nas zonas do sur e leste desembocan no Oc\u00e9ano Atl\u00e1ntico, mentres que as precipitaci\u00f3ns do norte e oeste discorren cara ao Golfo de M\u00e9xico polo r\u00edo Chattahoochee. O r\u00edo forma parte da cunca do r\u00edo ACF, que recibe a maior parte da auga de Atlanta e os seus barrios. No extremo noroeste da cidade a\u00ednda se conserva gran parte do h\u00e1bitat natural do r\u00edo, en parte pola \u00c1rea Nacional de Recreaci\u00f3n do r\u00edo Chattahoochee. Con todo, o uso excesivo de auga durante as secas e a contaminaci\u00f3n durante as inundaci\u00f3ns foi unha fonte de disputas e batallas legais cos estados veci\u00f1os de Alabama e Florida.\nClima.\nAtlanta ten un clima subtropical h\u00famido, (Cfa) segundo a clasificaci\u00f3n de K\u00f6ppen, coas estaci\u00f3ns moi ben definidas, con ver\u00e1ns calorosos e h\u00famidos e invernos suaves, seguindo a li\u00f1a xeral do sur dos Estados Unidos. As temperaturas medias m\u00e1ximas de xullo son 32\u00a0\u00b0C e as m\u00ednimas 22\u00a0\u00b0C. Non son frecuentes as temperaturas superiores a 38\u00a0\u00b0C. A m\u00e1xima temperatura rexistrada na cidade foi de 41\u00a0\u00b0C, en xullo de 1980. Hai frecuentes temperaturas por riba de 38\u00a0\u00b0C. Xaneiro \u00e9 o mes m\u00e1is fr\u00edo, con temperaturas entre 11\u00a0\u00b0C e 1\u00a0\u00b0C. Por outra banda, a temperatura m\u00e1is baixa rexistrada foi de -9\u00a0\u00b0C en febreiro de 1899. A cidade rexistrou unha temperatura moi preto do m\u00ednimo hist\u00f3rico en xaneiro de 1985, cando os term\u00f3metros caeron ata -8\u00a0\u00b0C. Atlanta ten un clima m\u00e1is ameno do que outras cidades do sur da mesma latitude, debido \u00e1 s\u00faa altitude relativamente elevada, 320 metros sobre o nivel do mar.\nComo no resto do sueste dos Estados Unidos, Atlanta recibe niveis abundantes de precipitaci\u00f3ns, que son relativamente distribu\u00eddas ao longo do ano. A media de precipitaci\u00f3ns \u00e9 de 1.275 mil\u00edmetros. Ao ano, adoitan darse 36 d\u00edas de xeadas en Atlanta, mentres que a media das nevadas \u00e9 de 5\u00a0cm. A maior tormenta deixou 25 cent\u00edmetros de neve o 23 de xaneiro de 1940. As tormentas de xeo adoitan causar m\u00e1is problemas que a neve, a m\u00e1is importante tivo lugar o 7 de xaneiro de 1973.\nA Asociaci\u00f3n Americana do Pulm\u00f3n situou Atlanta no d\u00e9cimo terceiro posto en canto a niveis de poluci\u00f3n nos Estados Unidos. A combinaci\u00f3n de poluci\u00f3n e niveis de pole e os cidad\u00e1ns sen asegurar provocaron que a Fundaci\u00f3n Americana de Asma e Alerxia cualif\u00edcase Atlanta como a peor cidade estadounidense para os asm\u00e1ticos.\nPor outra banda, un tornado de escala EF2 golpeou o centro de Atlanta con ventos de 217\u00a0km/h. O tornado provocou serios danos no Philips Arena, o Hotel Westin Peachtree Praza, o Georgia Dome, o parque Centennial Olympic, o CNN Center e o Georgia World Congress Center. Tam\u00e9n sufriron danos os barrios de Vin City ao oeste e Cabbagetown, Fulton Bag e Cotton Mills ao leste. Houbo ducias de feridos, pero s\u00f3 un morto. A cat\u00e1strofe tomou \u00e1s autoridades meses para reparar os danos orixinados polo tornado.\nUrbanismo.\nArquitectura.\nO horizonte de Atlanta est\u00e1 composto de edificios de media e grande altura de estilo moderno e posmoderno. O edificio m\u00e1is alto, o Bank of America Plaza, \u00e9 o trix\u00e9simo s\u00e9timo edificio m\u00e1is alto do mundo con 312 metros. \u00c9 tam\u00e9n o edificio m\u00e1is alto dos Estados Unidos f\u00f3ra de Chicago e Nova York.\nA diferenza doutras cidades sure\u00f1as do pa\u00eds como Savannah, Charleston, Wilmington e Nova Orle\u00e1ns, Atlanta decidiu non manter a s\u00faa antiga arquitectura hist\u00f3rica do sur. En lugar diso, Atlanta viuse a si mesma como unha cidade que liderase un avanzado \"Novo sur\" e optou por estruturas modernas expresivas. O panorama urbano de Atlanta incl\u00fae traballos realizados por importantes empresas estadounidenses e destacados arquitectos do s\u00e9culo XX como Michael Graves, Richard Meier, Marcel Breuer, Renzo Piano, Pickard Chilton ou David Chipperfield. O arquitecto m\u00e1is notable de Atlanta \u00e9 John Portman, cuxa creaci\u00f3n do atrio no hotel Hyatt Regency Atlanta en 1967 deixou unha marca importante no sector da hostalar\u00eda. Mediante o traballo de Portman -graduado no Colexio de Arquitectura do Instituto de Tecnolox\u00eda de Xeorxia- o centro de Atlanta foi reconfigurado cos seus dese\u00f1os para o AmericasMart, Peachtree Center, o hotel Westin Peachtree Praza e o SunTrust Praza. Os ra\u00f1aceos est\u00e1n concentrados en tres distritos da cidade- Downtown, Midtown e Buckhead. O distrito central de negocios, situado ao redor do hotel Hyatt Regency Atlanta -un dos edificios m\u00e1is altos da cidade no momento da s\u00faa finalizaci\u00f3n en 1967- incl\u00fae tam\u00e9n a torre 191 Peachtree, Westin Peachtree Praza, SunTrust Praza, a torre Georgia-Pacific e os edificios do Peachtree Center. Midtown Atlanta, ao norte, experimentou un r\u00e1pido crecemento tras completarse a construci\u00f3n do One Atlantic Center en 1987.\nDesenvolvemento urbano.\nOs negocios e as empresas contin\u00faan sendo o eixo fundamental do barrio de Midtown. A nova torre de edificios do barrio, a 1180 Peachtree, foi inaugurada en 2006 cunha altura de 197 metros e logrou unha certificaci\u00f3n de ouro ao Liderado en Enerx\u00eda e Dese\u00f1o Medioambiental entregada polo U.S. Green Building Council. A cidade experimentou un auxe na construci\u00f3n e contaba, o 19 de abril de 2006, con ao redor de sesenta novos proxectos de grandes e medianos edificios, tanto propostos como en fase de construci\u00f3n. En outubro de 2005 finalizou a construci\u00f3n de Atlantic Station, unha antiga planta industrial de aceiro que foi redese\u00f1ada convert\u00e9ndoa nun distrito urbano de uso mixto. A comezos de 2006, o alcalde Franklin puxo en marcha un plan para impulsar Peachtree Street en Midtown Atlanta (co\u00f1ecida como \"Midtown Mile\") con obxectivos comerciais e as\u00ed competir con Rodeo Drive en Beverly Hills ou Magnificent Mile en Chicago.\nA pesar dos esforzos realizados coa apertura do Centennial Olympic Park no centro en 1996, Atlanta a\u00ednda est\u00e1 situada moi por baixo da media de espazos abertos per c\u00e1pita entre as cidades con densidades de poboaci\u00f3n similares, con 36.000 m\u00b2 por cada mil habitantes en 2005. Con todo, a cidade \u00e9 co\u00f1ecida como \"cidade de \u00e1rbores\" ou \"cidade no bosque\". Lonxe dos distritos centrais de Atlanta e Buckhead, o panorama urbano d\u00e1 paso a un conxunto de densos bosques que se estenden ata os suburbios. Fundada en 1985, a organizaci\u00f3n Trees Atlanta plantou e distribu\u00edu preto de 68.000 \u00e1rbores na cidade.\nO barrio situado m\u00e1is ao norte da cidade, Buckhead, est\u00e1 a doce quil\u00f3metros do centro de Atlanta e caracter\u00edzase por adi\u00f1eiradas veci\u00f1anzas como Peachtree Battle, Tuxedo Park, Peachtree Hills e Chastain Park, e \u00e9 considerado como un dos barrios m\u00e1is pr\u00f3speros dos Estados Unidos. A zona leste de Atlanta est\u00e1 experimentando unha r\u00e1pida xentrificaci\u00f3n. Presume de ter modernos e urbanos barrios con \"bungalows\" de estilos artesanais ou mansi\u00f3ns vitorianas. Entre as s\u00faas veci\u00f1anzas incl\u00faense Inman Park, Candler Park, Lake Claire ou Little Five Points. Os barrios m\u00e1is accesibles de Kirkwood, Old Fourth Ward, East Atlanta, Cabbagetown, Reynoldstown e Edgewood te\u00f1en tam\u00e9n moito que ofrecer. Estas zonas da cidade est\u00e1n atraendo habitantes novos e hipsters, de entre 18 e 35 anos, debido \u00e1 s\u00faa situaci\u00f3n pr\u00f3xima aos centros comerciais e de transporte e pola s\u00faa vida cultural. Ademais de crear novos espazos na cidade, os promotores utilizaron moitos edificios antigos para crear espazos ao aire libre nestes barrios. Na zona sur de Atlanta, Collier Heights \u00e9 fogar dunha rica e elitista poboaci\u00f3n afroamericana da cidade e incl\u00fae barrios como Cascade Heights e Peyton Forest.\nDemograf\u00eda.\nDe acordo co Censo dos Estados Unidos de 2010, a cidade de Atlanta, ti\u00f1a unha poboaci\u00f3n de 420.003, un 0,8% m\u00e1is que no Censo do ano 2000. De acordo con este estudo realizado entre 2006 e 2008, os afroamericanos representaban o 55,8% da poboaci\u00f3n, dos cales 55,4% eran non-hisp\u00e1nica. Os estadounidenses de raza branca constitu\u00edan o 38,4% da poboaci\u00f3n de Atlanta, dos cales 36,2% eran non-hisp\u00e1nicos. Os nativos americanos formaban o 0,2% da poboaci\u00f3n. O 1,9% eran asi\u00e1ticos americanos. Os insulares do Pac\u00edfico formaban menos do 0,1% da poboaci\u00f3n total da cidade. As persoas doutras razas formaban o 2,6% da poboaci\u00f3n, dos cales 0,2% eran non-hisp\u00e1nicos. Os individuos de d\u00faas ou m\u00e1is razas representaban o 1,1% da poboaci\u00f3n de Atlanta. Os hispanos e latinos de calquera raza constitu\u00edan o 4,9% da poboaci\u00f3n da cidade.\nA cidade de Atlanta experimentou un crecemento \u00fanico en canto \u00e1 poboaci\u00f3n de raza branca a un ritmo que deixou atr\u00e1s o resto da naci\u00f3n. A proporci\u00f3n de brancos na poboaci\u00f3n da cidade, de acordo coa Brookings Institution, creceu rapidamente entre 2000 e 2006, m\u00e1is do que calquera outra cidade dos Estados Unidos. O crecemento aumentou do 31% en 2000 ata o 35% en 2006, con 26.000 novos cidad\u00e1ns brancos, m\u00e1is que o dobre do aumento entre 1990 e 2000. A tendencia indica que o crecemento ser\u00e1 constante en cada ano. S\u00f3 Washington, D.C. ten resultados comparables en incremento de poboaci\u00f3n branca durante eses anos.\nNa cidade tam\u00e9n se atopa unha das maiores concentraci\u00f3ns de poboaci\u00f3n LGBT. Est\u00e1 situada na terceira posici\u00f3n entre as grandes cidades dos Estados Unidos, s\u00f3 superada por San Francisco e por Seattle, e conta cun 13% de cidad\u00e1ns reco\u00f1ecidos abertamente como gays, lesbianas ou bisexuais.\nOutro estudo realizado en 2000 polo Censo dos Estados Unidos, revelou que preto de 250 mil persoas viaxaron a diario para traballar en Atlanta, o que levou \u00e1 cidade a unha poboaci\u00f3n de 676.431 habitantes diariamente. Isto representa un aumento do 62,4% da poboaci\u00f3n vivindo en Atlanta, que fixo a maior poboaci\u00f3n do pa\u00eds, diariamente entre as cidades con menos de 500.000 habitantes.\nAtlanta mostrou un gran crecemento de poboaci\u00f3n de millonarios. O n\u00famero de familias na \u00e1rea metropolitana cun mill\u00f3n de d\u00f3lares ou m\u00e1is en activos para investimento, exclu\u00edndo a residencia principal e os bens de consumo, chegou ata os 60.799 en 2007 e est\u00e1 dese\u00f1ado para aumentar un 69% ata 2011.\nGoberno.\nAtlanta est\u00e1 gobernada por un alcalde que \u00e9 o xefe do concello. O concello est\u00e1 composto por 15 representantes, un por cada 12 municipios e tres posici\u00f3ns xerais. O alcalde pode vetar unha lei aprobada polo concello, pero este pode substitu\u00edr o veto, cunha maior\u00eda de dous terzos. O alcalde de Atlanta \u00e9 o dem\u00f3crata Kasim Reed.\nTodos os alcaldes electos na cidade dende 1973 foron afroamericanos. Maynard Jackson ocupou o cargo por dous mandatos e foi substitu\u00eddo por Andrew Young en 1982. Jackson volveu por terceira vez en 1990, antes da elecci\u00f3n de Bill Campbell en 1994. En 2001, Shirley Franklin converteuse na primeira muller en ser elixida alcaldesa de Atlanta. Foi reelixida no 2005, conseguindo o 90% dos votos. A pol\u00edtica da cidade de Atlanta, durante a administraci\u00f3n Campbell sufriu unha mala reputaci\u00f3n por corrupci\u00f3n e, en 2006, un xurado federal condenou o exalcalde Bill Campbell por tres cargos de evasi\u00f3n fiscal en relaci\u00f3n co xogo.\nComo a capital do estado, Atlanta \u00e9 o fogar da maior\u00eda dos edificios gobernamentais de Xeorxia. O edificio Georgia State Capitol, situado no centro da cidade, alberga as oficinas do gobernador, vice-gobernador e secretario de Estado, as\u00ed como a Asemblea Xeral. A Mansi\u00f3n do Gobernador, est\u00e1 situada en Pasos Oeste Ferry Road, nunha secci\u00f3n residencial de Buckhead. Atlanta \u00e9 a sede da Georgia Public Broadcasting e PeachNet, e \u00e9 a sede do condado de Fulton, co cal comparte a responsabilidade pola Biblioteca P\u00fablica de Atlanta-Fulton Sistema. Atlanta defendida polo Departamento de Polic\u00eda de Atlanta, que ten preto de 1.700 polic\u00edas.\nO Servizo Postal dos Estados Unidos dirixe varias oficinas de correos da cidade. A estaci\u00f3n de correos principal en Atlanta est\u00e1 situado na Estrada 3900 Crown SW, preto do Aeroporto Internacional Hartsfield-Jackson.\nDelincuencia.\nSegundo o informe de crimes anuais do FBI, Atlanta rexistrou 141 homicidios en 2006, fronte aos 151 en 2004. En total, na zona da \u00e1rea metropolitana de Atlanta (os condados de Cobb, Clayton, Fulton, Gwinnett e DeKalb) suced\u00e9ronse 487 asasinatos en 2007. A taxa de crimes violentos de Atlanta \u00e9 m\u00e1is alta que a da maior\u00eda doutras cidades importantes dos Estados Unidos.\nEconom\u00eda.\nAtlanta \u00e9 unha das oito cidades dos Estados Unidos clasificadas como \"World City beta\" tras un estudo da Universidade de Loughborough en 2008 e foi localizada na terceira posici\u00f3n nunha lista de cidades con m\u00e1is empresas Fortune 500, quedando s\u00f3 por detr\u00e1s de Nova York e Houston. Moitas empresas nacionais e internacionais te\u00f1en sede en Atlanta, ou os seus suburbios pr\u00f3ximos, inclu\u00edndo tres empresas Fortune 100: The Coca-Cola Company, Home Depot e United Parcel Service na adxacente Sandy Springs.\nA sede de AT &amp; T Mobility (orixinalmente co\u00f1ecida como Cingular Wireless), a segunda empresa de telefon\u00eda m\u00f3bil dos Estados Unidos, est\u00e1 situada preto de Lenox Square. Newell Rubbermaid \u00e9 unha das \u00faltimas empresas en aparecer dentro da \u00e1rea metropolitana de Atlanta; en outubro de 2006 foron anunciados os seus plans de cambiar a s\u00faa sede a Sandy Springs. Hai outras empresas que te\u00f1en a s\u00faa sede en Atlanta ou a s\u00faa rexi\u00f3n metropolitana, como Arby, Chick-fil-A, EarthLink, Equifax, Gentiva Servizos de Sa\u00fade, Georgia-Pacific, Oxford Industries, RaceTrac petr\u00f3leo, Southern Company, SunTrust Banks, Mirant e Waffle House. A principios de xu\u00f1o de 2009, NCR Corporation anunciou que cambiar\u00eda a s\u00faa sede para Atlanta. Preto do 75% das empresas Fortune 1000 ten unha presenza na \u00e1rea de Atlanta e a rexi\u00f3n ten oficinas de 1.250 empresas multinacionais. En 2006, o Atlanta Metropolitana quedou na d\u00e9cima posici\u00f3n das cidades m\u00e1is importantes en canto a alta tecnolox\u00eda nos Estados Unidos porque ti\u00f1a 126.700 empregos deste tipo.\nDelta Air Lines \u00e9 a empresa que m\u00e1is xera emprego na cidade e a terceira maior na \u00e1rea metropolitana. Delta opera nun dos centros m\u00e1is importantes do mundo, o aeroporto Hartsfield-Jackson e, xunto con AirTran Airways, axudou a facer deste o aeroporto m\u00e1is transitado do mundo, tanto en termos de volume de pasaxeiros coma de operaci\u00f3ns a\u00e9reas. Desde a s\u00faa construci\u00f3n en 1950, o aeroporto serviu como instrumento para o crecemento econ\u00f3mico de Atlanta.\nAtlanta ten un sector financeiro considerable. SunTrust, o s\u00e9timo maior banco polas explotaci\u00f3ns de activos nos Estados Unidos ten unha das s\u00faas sedes en Atlanta. Mentres que o Reserva Federal Bank de Atlanta, que supervisa a maior parte do \" Deep South\" mudouse para Midtown en 2001.\nA cidade \u00e9 tam\u00e9n o fogar dun sector significativo, a biotecnolox\u00eda, co cal ga\u00f1ou varios premios en eventos como a biotecnolox\u00eda vexetal Internacional.\nA industria automobil\u00edstica sufriu durante a crise econ\u00f3mica en Atlanta, especialmente co peche da planta Doraville Asemblea de General Motors en 2008 e Atlanta Asemblea de Ford, en Hapeville en 2006. Con todo, Kia abriu unha nova f\u00e1brica preto de West Point.\nA cidade \u00e9 un importante centro de programaci\u00f3n por cable. Ted Turner comezou a constru\u00edr o seu imperio de medios co Turner Broadcasting System en Atlanta, onde comprou unha estaci\u00f3n de UHF que finalmente se converteu en WTBS. Turner comezou a sede da Cable News Network en CNN Center, \u00e1 beira do que \u00e9 agora Parque Ol\u00edmpico Centennial. Como a empresa se expandiu, as s\u00faas outras canles - Cartoon Network, Boomerang, TNT, Turner Sur, Turner Classic Movies, CNN International, CNN en espa\u00f1ol, HLN e CNN Airport Network - estableceu, tam\u00e9n, as s\u00faas operaci\u00f3ns en Atlanta (Turner Sur foi vendido). Turner Broadcasting \u00e9 unha subsidiaria da Time Warner. O Weather Channel, adquirida despois dun consorcio coa NBC Universal, Blackstone Group e Bain Capital, est\u00e1 situada preto de Marietta.\nCultura.\nLecer e artes do espect\u00e1culo.\nAtlanta ten unha industria musical pr\u00f3spera e \u00e9 a cidade natal de varios cantantes e bandas de rock e pop como por exemplo The Black Crowes, Sevendust, Mastodon, a banda de ska/punk Treephort, as bandas de rock Swimming Pool Q's, Uncle Green, Light Pupil Dilate, Big Fish Ensemble, Collective Soul e Third Day, as bandas de folk-pop Indigo Girls, Butch Walker, e o m\u00fasico de pop-rock-blues John Mayer. Mayer, ao igual que India.Arie e Shawn Mullins, actuou no Eddie's Attic, un club independente no barrio de Decatur.\nA cidade tam\u00e9n \u00e9 co\u00f1ecida polos seus escenarios de m\u00fasica en directo. No inicio dos anos 1980, Atlanta contou con bandas de New wave e The Brains e The Producers. Historicamente, houbo unha variedade de tradici\u00f3ns de m\u00fasica en directo que remontan ao pioneiro da m\u00fasica country Fiddlin John Carson. O programa de TV V\u00eddeo Concert Hall precursor do MTV foi fundada en Atlanta. Atlanta acolleu varios eventos anuais, inclu\u00edndo m\u00fasica en directo: o Festival de Jazz, o Midtown Music, o Festival de Montreux, o festival de cine gay Out on Film, o Festival do Orgullo Gay, sobre os ladrillos, o Festival Dogwood, e o National Black Arts Festival, entre outros.\nAtlanta \u00e9 o fogar e o lugar de nacemento de varios cantantes R &amp; B e rapeiros. O grupo Arrested Development, ga\u00f1ador de dous Grammy Awards en 1993, e os simples Jermaine Dupri e Ludacris \"Welcome to Atlanta\" en 2001, declaran a Atlanta a nova Motown, en referencia ao Detroit, que era co\u00f1ecido pola s\u00faa contribuci\u00f3n \u00e1 m\u00fasica popular. O x\u00e9nero Dirty South xurdiu en parte grazas aos artistas e grupos de Atlanta Outkast e Goodie Mob. M\u00e1is recentemente, o rapper e produtor Lil Jon, impuxo un estilo co\u00f1ecido como crunk.\nOs produtores de L.A. Reid e Babyface fundaron LaFace Records en Atlanta a finais de 1980. O selo contou con artistas multiplatinos como Toni Braxton, TLC, OutKast, Goodie Mob, Monica, Usher e Ciara, moitas das cales son nativas de Atlanta. A cidade tam\u00e9n \u00e9 a casa de So So Def Records, un selo fundado por Jermaine Dupri, a mediados da d\u00e9cada de 1990 e con artistas como Da Brat, Edge Jagged, Xscape e Dem Franchize Boyz. Rappers Atlanta tam\u00e9n multiplatinos Ludacris e TI, as\u00ed como outros Young Jeezy, Bubba Sparxxx, Bob, Lil Scrappy, Yung Joc, Gucci Man\u00e9 e Unk. Kanye West naceu en Atlanta, pero creceu en Chicago. Artistas como Keyshia Cole, Bow Wow, B5, Phife Dawg, T-Pain, Brian Littrell de Backstreet Boys, e Elton John cambiou para a cidade e fixo dela a s\u00faa casa. Corndogorama \u00e9 un festival anual de m\u00fasica, fundada en 1996 por Dave Railey, con presentaci\u00f3ns de bandas locais e grupos de indie rock, hip hop, metal e m\u00fasica electr\u00f3nica.\nA escena de m\u00fasica cl\u00e1sica de Atlanta incl\u00fae o Atlanta Symphony Orchestra, o Atlanta Opera, o Atlanta Ballet, Nova Trindade Orquestra Barroca e o Atlanta Neno Coro, entre outros. Os artistas m\u00e1is co\u00f1ecidos de m\u00fasica cl\u00e1sica son Robert Shaw e Robert Spano.\nAtlanta ten m\u00e1is dun centenar de empresas de teatro, danza e cine. Actor's Express, Dad's Garage, Screen on the Green, Atlanta Dance Theater, Lionheart Theater Company, Atlanta Film Festival 365, Ballethnic Dance Company, Center for Puppetry Arts, IKAM Productions, PushPush Theater Company, Atlanta Jewish Film Festival, e moitos outros, ofrecen unha gran variedade de opci\u00f3ns de entretemento. Os teatros e lugares de entretemento m\u00e1is destacados son o Teatro Fox, o Teatro Rialto, o Centro C\u00edvico de Atlanta, o Tabernacle, o Teatro Alliance, o 7 Stages, o 14th Street Playhouse, o Ferst Center for the Arts, o Anfiteatro Chastain, o Variety Playhouse, o Callanwolde e a Shakespeare Tavern, entre outros.\nTurismo.\nAtlanta \u00e9 a 13\u00aa cidade do pa\u00eds que m\u00e1is turistas estranxeiros atrae, con m\u00e1is de 478.000 visitantes doutros pa\u00edses en 2007. Ese mesmo ano (segundo \"Forbes\"), estimouse que Atlanta atraeu a 37 mill\u00f3ns de visitantes. A cidade conta co acuario interior m\u00e1is grande do mundo, o Acuario de Xeorxia, que oficialmente abriu ao p\u00fablico o 23 de novembro de 2005. O novo World of Coca-Cola abriu xunto ao Aquarium en maio de 2007, e incl\u00fae a historia da famosa marca de bebida e ofrece aos visitantes a oportunidade de probar diferentes produtos de Coca-Cola de todo o mundo. O Underground Atlanta, un centro de compras e entretemento est\u00e1 situado baixo as r\u00faas do centro de Atlanta. Atlantic Station, un novo proxecto de renovaci\u00f3n urbana no lado noroeste de Midtown Atlanta, abriu en outubro de 2005.\nAtlanta conta cunha gran variedade de museos de temas como historia, belas artes, historia natural e bebidas. Entre eles incl\u00faense o Atlanta History Center, o Centro Carter, o Martin Luther King, Jr., National Historic Site, o Atlanta Cyclorama and Civil War Museum, Rhodes Hall, o Margaret Mitchell House &amp; Museum, e os museos para nenos Fernbank Science Center e Imagine It! Children's Museum of Atlanta.\nO Piedmont Park alberga moitos dos festivais e eventos culturais de Atlanta, inclu\u00edndo o anual Atlanta Dogwood Festival e o Atlanta Pride. O Xard\u00edn Bot\u00e1nico de Atlanta at\u00f3pase xunto ao parque. O Zoo Atlanta, en Grant Park, conta cunha exhibici\u00f3n de pandas. Xusto ao leste da cidade at\u00f3pase a Monta\u00f1a Stone, o anaco de granito m\u00e1is grande do mundo.\nDurante a fin de semana do D\u00eda do Traballo cada ano, Atlanta alberga a popular convenci\u00f3n Dragon Con. O evento atrae a 30.000 visitantes anualmente. O mes de agosto est\u00e1 dedicado ao cine cando Atlanta acolle a celebraci\u00f3n de cine independente co\u00f1ecido como Independent Filme Month, e en outubro a zona de Midtown Atlanta alberga o popular festival de cine gay Out on Film.\nRelixi\u00f3n.\nHai m\u00e1is de mil lugares de culto na cidade de Atlanta. Os protestantes est\u00e1n ben representados en Atlanta, sendo historicamente a cidade un centro importante para as denominaci\u00f3ns tradicionais do Sur como a Convenci\u00f3n Bautista do Sur, a Igrexa Metodista Unida e a Igrexa Presbiteriana. Existe un gran n\u00famero de \"mega igrexas\" na zona, especialmente nas zonas suburbanas.\nAtlanta cont\u00e9n unha gran poboaci\u00f3n cat\u00f3lica que pasou de 292.300 membros en 1998 a 750.000 en 2008, un incremento do 156%. Preto do 10% dos residentes da \u00e1rea metropolitana de Atlanta son cat\u00f3licos.. Coas oitenta e catro parroquias da Arquidiocese de Atlanta, Atlanta serve como a s\u00e9 metropolitana da provincia de Atlanta. A catedral arquidiocesana \u00e9 a Catedral de Cristo Rei de Atlanta e o actual arcebispo \u00e9 Wilton D. Gregory. Tam\u00e9n na zona metropolitana at\u00f3panse varias parroquias orientais cat\u00f3licas.\nA cidade conta coa Catedral Grego Ortodoxa da Anunciaci\u00f3n, a s\u00e9 da Metr\u00f3pole de Atlanta e o seu bispo, Alexios. Outras xurisdici\u00f3ns cristi\u00e1n ortodoxas representadas por parroquias na zona de Atlanta son a Igrexa ortodoxa de Antioqu\u00eda, a Igrexa ortodoxa rusa, a Igrexa ortodoxa romanesa, a Igrexa ortodoxa ucra\u00edna, a Igrexa ortodoxa serbia e a Igrexa ortodoxa en Am\u00e9rica.\nAtlanta \u00e9 a s\u00e9 da Diocese Episcopal de Atlanta, que incl\u00fae todo o norte de Georgia, gran parte do centro de Xeorxia e o val do r\u00edo Chattahoochee de Xeorxia occidental. Esta diocese ten a s\u00faa s\u00e9 na Catedral de San Filipe en Buckhead e est\u00e1 dirixida polo Ilustr\u00edsimo Bispo J. Neil Alexander.\nAtlanta serve como s\u00e9 de varios organismos eclesi\u00e1sticos rexionais. O S\u00ednodo Sueste da Igrexa evanx\u00e9lica luterana en Am\u00e9rica ten oficinas no centro de Atlanta. A \u00e1rea metropolitana da cidade ten oito congregaci\u00f3ns da Igrexa Unida de Cristo, unha dos cales, a Primeira Congregaci\u00f3n no barrio de Sweet Auburn, caracter\u00edzase por ser a igrexa coa que o exalcalde Andrew Young est\u00e1 afiliado.\nDenominaci\u00f3ns tradicionais afroamericanas como a Convenci\u00f3n Nacional Bautista e a Igrexa Episcopal Metodista Africana est\u00e1n amplamente representadas na zona. Estas igrexas te\u00f1en varios seminarios que forman o complexo Centro Teol\u00f3xico Interdenominacional no Centro Universitario de Atlanta. As oficinas centrais do Ex\u00e9rcito de Salvaci\u00f3n do Territorio do Sur dos Estados Unidos est\u00e1n localizadas en Atlanta.. Ten oito igrexas, numerosos centros de servizos sociais e clubs xuven\u00eds situados en toda a \u00e1rea de Atlanta.\nA cidade conta cun templo da Igrexa de Xesucristo dos Santos dos \u00daltimos D\u00edas situado no suburbio de Sandy Springs. A BAPS Shri Swaminarayan Mandir Atlanta, na pr\u00f3xima localidade de Lilburn, \u00e9 no presente o maior templo hind\u00fa no mundo f\u00f3ra da India. Ten oito igrexas, numerosos centros de servizos sociais e clubs xuven\u00eds situados en toEs un dos aproximadamente quince templos hind\u00fas no \u00e1rea metropolitana de Atlanta, xunto con outros sete templos hind\u00fas en Georgia. Tam\u00e9n hai uns 75.000 musulm\u00e1ns na zona e aproximadamente trinta e cinco mesquitas. A maior mesquita, Al Farooq Masjid de Atlanta, est\u00e1 localizada na r\u00faa 14.\nA \u00e1rea metropolitana de Atlanta \u00e9 tam\u00e9n o fogar dunha comunidade xud\u00eda que incl\u00fae 120.000 membros en 61.300 fogares. Este estudo sit\u00faa \u00e1 poboaci\u00f3n xud\u00eda de Atlanta como a und\u00e9cima maior nos Estados Unidos, por encima do d\u00e9cimo s\u00e9timo posto de 1996. Atlanta tam\u00e9n ten un n\u00famero considerable de congregaciones \u00e9tnicas cristi\u00e1s como as igrexas coreanas bautistas, metodistas e presbiterianas, a Tamil Church Atlanta, a Igrexa telug\u00fa, a Igrexa hindi, a Igrexa malayalam, et\u00edopes, chineses, e outros grupos \u00e9tnicos relixiosos tradicionais.\nDeportes.\nAtlanta \u00e9 o fogar de franqu\u00edas profesionais dos tres grandes deportes dos Estados Unidos: o Atlanta Braves de Major League Baseball (MLB), o Atlanta Hawks de National Basketball Association (NBA) e o Atlanta Falcons de National Football League (NFL). Os Braves, que se mudaron para Atlanta en 1966, \u00e9 a franqu\u00eda de f\u00fatbol profesional m\u00e1is antiga que segue operando nos Estados Unidos. Os Braves venceron o World Series en 1995, e ga\u00f1aron 14 campionatos de divisi\u00f3n consecutivos 1991-2005. Os Atlanta Falcons xogaron en Atlanta dende 1966. Os Falcons ga\u00f1aron o t\u00edtulo da divisi\u00f3n cinco veces (1980, 1998, 2004, 2010, 2012) e o campionato conferencia unha vez, sendo subcampi\u00f3ns fronte aos Denver Broncos na Super Bowl XXXIII no 1999. Os Atlanta Hawks comezaron en 1946 como o Tri-Cities Blackhawks, xogando en Moline, Illinois. O equipo trasladouse a Atlanta, en 1968, e no presente os seus partidos x\u00f3ganse no Philips Arena. O Atlanta Dream \u00e9 o equipo de baloncesto feminino que chegou a Atlanta no 2007 anunciado pola Women's National Basketball Association.\nAtlanta tam\u00e9n tivo as s\u00faas propias franqu\u00edas de h\u00f3ckey sobre xeo e de f\u00fatbol. O National Hockey League (NHL) Atlanta tivo d\u00faas franqu\u00edas: os Atlanta Flames comezaron a xogar en 1972, antes de se cambiar a Calgary en 1980, mentres que o Atlanta Thrashers comezou a xogar en 1999, antes de se cambiar a Winnipeg en 2011. Os Atlanta Chiefs foron o equipo profesional de f\u00fatbol entre 1967-1972, ga\u00f1ando o campionato nacional en 1968.\nAtlanta foi a cidade anfitrioa para varios eventos deportivos internacionais, profesionais e colexiais. O m\u00e1is famoso foi a edici\u00f3n do centenario dos Xogos Ol\u00edmpicos de ver\u00e1n, celebrada en 1996. Atlanta acolleu tam\u00e9n a Super Bowl XXVIII en 1994 e a Super Bowl XXXIV en 2000. O golf profesional, The Tour Championship, a final do PGA Tour, evento da tempada, vai anualmente o East Lake Golf Club. En 2001 e 2011, Atlanta acolleu a campionato do PGA, un dos catro gran campionatos no golf profesional masculino, no Atlanta Athletic Club. No h\u00f3ckey sobre xeo profesional, a cidade acolleu o 56 NHL All-Star Game en 2008, tres anos antes de marchar os Thrashers. En 2011, Atlanta aloxou a WrestleMania anual da wrestling profesional. A cidade xa acolleu o NCAA Final Four, o campionato masculino de baloncesto catro veces, m\u00e1is recentemente en 2007. En f\u00fatbol, \u200b\u200bAtlanta \u00e9 o h\u00f3spede o Chick-fil-A Facultade Kickoff, o SEC Championship Game e o Chick-fil-A Bowl.\nMedios de comunicaci\u00f3n.\nA \u00e1rea metropolitana de Atlanta ten numerosas canles de televisi\u00f3n local e \u00e9 o oitavo maior mercado de medios de comunicaci\u00f3n nos Estados Unidos con 2\u00a0310\u00a0490 fogares (o 2% do total do pa\u00eds). Tam\u00e9n existen varias emisoras locais de radio de x\u00e9neros variados como deportes e m\u00fasica.\nCox Enterprises, unha empresa privada controlada por Anne Cox Chambers, ten participaci\u00f3ns de medios de comunicaci\u00f3n en Atlanta, entre outros lugares. A s\u00faa divisi\u00f3n de Cox Communications \u00e9 o terceiro maior provedor de servizos de televisi\u00f3n por cable do pa\u00eds; a empresa tam\u00e9n p\u00fablica m\u00e1is dunha ducia de xornais diarios nos Estados Unidos, como \"The Atlanta Journal-Constitution\". WSB AM, a estaci\u00f3n principal de Cox Radio, foi a primeira estaci\u00f3n de radiodifusi\u00f3n no Sur dos Estados Unidos.\nAs principais canles de televisi\u00f3n en Atlanta son WSB-TV (Channel 2.1), afiliada \u00e1 ABC e a primeira canle de televisi\u00f3n da cidade, WAGA-TV (Channel 5.1), WXIA-TV (Channel 11.1, tam\u00e9n co\u00f1ecida como \"11 Alive\"), WATL-TV (Channel 36.1, co\u00f1ecida como MyAtlTV), WGCL-TV (Channel 46.1) e WUPA (Channel 69.1). O mercado tam\u00e9n ten dous afiliados \u00e1 PBS: WGTV (Channel 8.1)e WPBA (Channel 30.1).\nAtlanta \u00e9 a sede da primeira s\u00faper-cadea de televisi\u00f3n por cable do pa\u00eds, co\u00f1ecida primeiramente como WTCG (Channel 17), m\u00e1is tarde como WTBS en 1979 e no presente co nome de WPCH-TV (tam\u00e9n co\u00f1ecida como \"Peachtree TV\") en 2007.\nO mercado de radio de Atlanta \u00e9 o s\u00e9timo maior do pa\u00eds segundo Arbitron, e ten m\u00e1is de 40 emisoras, entre as que destacan WSB-AM (750), WCNN-AM (680), WQXI-AM (790), WGST-AM (640), WVEE-FM (103.3), WSTR-FM (94.1), WSB-FM (98.5), WWWQ-FM (99.7) e WBTS-FM (95.5).\nEducaci\u00f3n.\nEscolas e universidades.\nAtlanta ten m\u00e1is de 30 instituci\u00f3ns de educaci\u00f3n superior, inclu\u00edndo o Instituto de Tecnolox\u00eda de Georgia, unha universidade especializada no ensino da ingenier\u00eda que estivo colocada entre as 10 mellores universidades p\u00fablicas do pa\u00eds desde 1999 por \"U.S. News &amp; World Report\", e Georgia State University. Na cidade tam\u00e9n se sit\u00faa o Centro Universitario de Atlanta, o maior consorcio de \"Escolas e Universidades historicamente negras\" (\"Historically black colleges and universities\") no pa\u00eds (instituci\u00f3ns de educaci\u00f3n superior nadas nos anos 60 para atender \u00e1 comunidade negra). Entre os seus membros incl\u00faense a Universidade Clark Atlanta, o Morehouse College, o Spelman College e o Centro Teol\u00f3xico Interdenominacional. Xunto \u00e1s escolas do Centro Universitario de Atlanta, pero independentes, est\u00e1 a Escola de Medicina Morehouse.\nNo \u00e1rea metropolitana da cidade tam\u00e9n se localizan numerosas escolas e universidades, como a Universidade Emory, unha universidade privada de investigaci\u00f3n que foi inclu\u00edda entre as 20 mellores escolas nos Estados Unidos por \"U.S. News &amp; World Report\"; a Universidade Oglethorpe, unha pequena escola de artes liberais nomeada en honor ao fundador de Georgia cunha facultade situada entre as 15 mellores da naci\u00f3n por \"Princeton Review\"; o Agnes Scott College, un colexio feminino; e varias instituci\u00f3ns estatais como a Universidade Estatal de Clayton, o Georgia Perimeter College, a Universidade Estatal de Kennesaw, a Universidade Estatal Polit\u00e9cnica do Sur e a Universidade de Xeorxia Occidental, ademais de colexios privados como o Reinhardt College, situado xusto ao oeste da cidade.\nEscolas de primaria e secundaria.\nO sistema de escolas p\u00fablicas (Atlanta Public Schools) est\u00e1 dirixido pola Xunta de Educaci\u00f3n de Atlanta. A data de 2007, o sistema ten 49.773 estudantes, cun total de 106 escolas, inclu\u00eddas 58 escolas de primaria, 16 colexios para nenos de 12 a 14 anos, 20 institutos e 7 escolas p\u00fablicas experimentais.. O sistema escolar tam\u00e9n ten d\u00faas escolas alternativas para estudantes de entre 12 e 14 anos e de instituto, d\u00faas academias dun s\u00f3 sexo e un centro de aprendizaxe para adultos. O sistema escolar pos\u00fae a emisora de radio WABE-FM 90.1, afiliada ao National Public Radio, e a canle de televisi\u00f3n WPBA 30, do Public Broadcasting Service.\nTransporte.\nA\u00e9reo.\nO Aeroporto Internacional Hartsfield-Jackson \u00e9 o aeroporto m\u00e1is transitado do mundo, tanto a nivel de tr\u00e1fico de pasaxeiros como de voos, e proporciona servizo a\u00e9reo entre Atlanta e moitos destinos nacionais e internacionais. Delta Air Lines e AirTran Airways te\u00f1en os seus centros de operaci\u00f3ns no aeroporto. Situado a 16 quil\u00f3metros do centro, o Hartsfield-Jackson cobre a maior parte dun terreo en forma de cu\u00f1a entre a Interestatal 75, Interestatal 85 e a Interestatal 285. O sistema ferroviario MARTA ten unha estaci\u00f3n na terminal do aeroporto e con\u00e9ctao co o centro, Midtown, Buckhead e Sandy Springs. Preto de Atlanta est\u00e1n os aeroportos de aviaci\u00f3n xeral DeKalb-Peachtree e Brown Field.\nEstradas.\nCunha ampla rede de autoestradas que irradian da cidade, os habitantes de Atlanta conf\u00edan no coche como o m\u00e9todo de transporte preferido. Atlanta est\u00e1 rodeada pola Interestatal 285, unha estrada de circunvalaci\u00f3n co\u00f1ecida como \"o Per\u00edmetro\", que marca os l\u00edmites da cidade co resto de suburbios lindeiros.\nTres importantes autoestradas interestatais converxen en Atlanta. A Interestatal 20, que discorre de leste a oeste pola cidade; a Interestatal 75, de noroeste a sueste e a Interestatal 85, de nordeste a suroeste. As d\u00faas \u00faltimas comb\u00ednanse para formar o Downtown Connector a trav\u00e9s da cidade. Por este tramo combinado circulan m\u00e1is de 340.000 veh\u00edculos ao d\u00eda, sendo un dos tramos m\u00e1is conxestionados do sistema interestatal de estradas dos Estados Unidos. A intersecci\u00f3n da Interestatal 85 e a 285 en Doraville, cuxo nome oficial \u00e9 Tom Moreland Interchange, \u00e9 co\u00f1ecida polos residentes como Spaghetti Junction.\nProblemas.\nA forte dependencia do autom\u00f3bil, asociada \u00e1 cultura norteamericana, provocou en Atlanta un tr\u00e1fico moi conxestionado e un aumento nos niveis de contaminaci\u00f3n, o que converte a Atlanta nunha das cidades m\u00e1is contaminadas do pa\u00eds. A organizaci\u00f3n The Clean Air Campaign foi creada en 1996 para tratar de reducir a contaminaci\u00f3n na \u00e1rea metropolitana de Atlanta. En 2008 a \u00e1rea metropolitana situouse nos primeiros postos dunha lista nacional en canto a maior tempo empregado en viaxar \u00e1 cidade por raz\u00f3ns de traballo. Tam\u00e9n quedou situada nos primeiros postos nacionais en canto a conxesti\u00f3n de tr\u00e1fico.\nAtlanta ten unha das peores reputaci\u00f3ns en canto a seguridade peonil, de feito a s\u00faa veci\u00f1a m\u00e1is universal (a autora de \"Foise co vento\", Margaret Mitchell) morreu atropelada en 1949 por un autom\u00f3bil mentres cruzaba por Peachtree Street.\nFerrocarril e autob\u00fas.\nO sistema de metro de Atlanta, xestionado pola Autoridade de Tr\u00e1nsito R\u00e1pido de Atlanta Metropolitana (MARTA), \u00e9 o s\u00e9timo m\u00e1is transitado do pa\u00eds. MARTA opera, tam\u00e9n, li\u00f1as de autobuses nos condados de Fulton, DeKalb, Cobb e Gwinnett. Os condados de Clayton, Cobb e Gwinnett operan por separado mediante autoridades aut\u00f3nomas empregando autobuses en lugar de trens.\nCo proxecto Beltline crearase un sistema de tranv\u00edas que rodeen o Downtown e Midtown de 35 quil\u00f3metros de longo aproveitando li\u00f1as de tren abandonadas. Este sistema reutilizar\u00eda os percorridos xa existentes e conectar\u00edaos con novos parques. Tam\u00e9n hai un proxecto proposto de tranv\u00eda ao longo de Peachtree Street desde o centro ata Buckhead, as\u00ed como outra posible li\u00f1a leste-oeste de MARTA.\nA cidade comezou como un poboado ferroviario e a\u00ednda segue sendo un importante centro do ferrocarril, con varias li\u00f1as de mercanc\u00edas pertencentes a Norfolk Southern Railway e CSX Transportation cruzando por baixo do nivel da r\u00faa no centro. Tam\u00e9n hai un patio de manobras para Inman Yard de Norfolk Southern e Tilford Yard de CSX. O servizo de longas distancias para pasaxeiros est\u00e1 cuberto pola li\u00f1a Crescent train de Amtrak, que conecta Atlanta con moitas cidades entre Nova Orle\u00e1ns e Nova York. A estaci\u00f3n de Amtrak at\u00f3pase varios quil\u00f3metros ao norte do Downtown, e ademais carece de conexi\u00f3n co sistema MARTA. Hai un ambicioso proxecto que crear\u00eda unha terminal de pasaxeiros multimodal no centro, xunto ao Philips Area e a estaci\u00f3n Five Points de MARTA, que conectar\u00eda simultaneamente o sistema de autob\u00fas e tranv\u00edas MARTA, as li\u00f1as ferroviarias estatais, os servizos de autob\u00fas interurbanos e Amtrak.\nGreyhound Lines ofrece servizos urbanos interurbanos entre Atlanta e moitas localidades dos Estados Unidos, o Canad\u00e1 e a fronteira con M\u00e9xico.\nCidades irm\u00e1s.\nA cidade de Atlanta mant\u00e9n acordos de irmandade coas seguintes 18 cidades:\nV\u00e9xase tam\u00e9n.\nLigaz\u00f3ns externas.\n&lt;br&gt;"}
{"id": "155778", "revid": "56817", "url": "https://gl.wikipedia.org/wiki?curid=155778", "title": "Mars", "text": "Mars foi unha banda de No Wave estadounidense procedente de Nova York formada polo vocalista Sumner Crane en 1975. A el un\u00eduselle China Burg (guitarra, voces), Mark Cunningham (baixo) e a artista Nancy Arlen (bater\u00eda), e durante un breve per\u00edodo de tempo o guitarrista Rudolph Grey. A banda realizou un concerto baixo o nome China antes de cambialo a Mars. Tocaban unha mestura de improvisaci\u00f3ns ambientais noise, con letras surrealistas. Todos os seus membros non ti\u00f1an co\u00f1ecementos musicais antes da formaci\u00f3n da banda.\nMars tocou en directo unhas 25 veces, todas en Manhattan. O seu primeiro concerto foi no club CBGB's en xaneiro de 1977; e o derradeiro no Max's Kansas City o 10 de decembro de 1978. A s\u00faa gravaci\u00f3n de estrea foi o sinxelo de 7 polgadas \"3-E\"/\"11,000 Volts\", editado polos selos Rebel Records/ZE Records. A banda editou posteriormente un EP en directo despois da s\u00faa separaci\u00f3n en 1978. Ambas gravaci\u00f3ns foron compiladas polo selo de Lydia Lunch, Widowspeak Records, en 1986, co nome \"78\".\nEn 1978 Mars apareceu no influente recompilatorio \"No New York\" producido por Brian Eno, xunto con DNA, Teenage Jesus and the Jerks e James Chance and the Contortions, que contribu\u00edu ao nacemento do x\u00e9nero No Wave."}
{"id": "155779", "revid": "98629", "url": "https://gl.wikipedia.org/wiki?curid=155779", "title": "The Jesus and Mary Chain", "text": "The Jesus and Mary Chain \u00e9 unha banda escocesa de rock alternativo formada en East Kilbride, Glasgow en 1983. A base da banda f\u00f3rmana os irm\u00e1ns Jim e William Reid. O grupo editou un feixe de \u00e1lbums, sinxelos e EPs dende a s\u00faa formaci\u00f3n en 1983 ata a s\u00faa separaci\u00f3n en 1999, e ga\u00f1aron notoriedade nos seus primeiros d\u00edas polos seus curtos concertos e a violencia que se fixo com\u00fan nos mesmos. No ano 2007 a banda reuniuse.\nHistoria.\nPrimeiros anos.\nOs irm\u00e1ns Jim e William Reid inspir\u00e1ranse para formar unha banda xa en 1977, escoitando grupos da escena punk brit\u00e1nica; a principios dos 80 formaron o seu propio grupo. William dixo, \"Foi o momento perfecto porque al\u00ed non hab\u00eda ningunha banda de guitarras. Todo o mundo estaba facendo esa m\u00fasica pop electr\u00f3nica\". Antes de formar a banda os irm\u00e1ns pasaran cinco anos no paro, tempo durante o cal compuxeron e gravaron canci\u00f3ns en casa e traballaron no son e na imaxe do grupo. Orixinalmente chamada The Poppy Seeds, e despois Death of Joey, inicialmente dixeron aos xornalistas que tomaron o seu nome final dunha li\u00f1a dunha pel\u00edcula de Bing Crosby, a\u00ednda que seis meses despois admitiron que non era certo. Outras fontes suxiren que o nome deriva dunha oferta nun paquete de cereais para o almorzo, onde os clientes pod\u00edan conseguir unha cadea de ouro de \"Jesus &amp; Mary\".\nOr irm\u00e1ns comezaron a gravar e a enviar demos a compa\u00f1\u00edas discogr\u00e1ficas en 1983 (usando un Portastudio mercado coas 300 libras que o seu pai lles deu do seu despido tras perder o seu traballo nunha f\u00e1brica), e a principios de 1984 recrutaron ao baixista Douglas Hart e ao bater\u00eda adolescente Murray Dalglish. Entre as s\u00faas primeiras influencias estaban The Velvet Underground, The Stooges e The Shangri-Las. William dixo en 1985, \"Todos amamos a The Shangri-Las, e alg\u00fan d\u00eda faremos discos Shangri-Las\". Jim mencionou o seu gusto por Pink Floyd, Siouxsie and the Banshees, The Monkees e Muddy Waters. As primeiras demos ti\u00f1an semellanzas cos Ramones, incitando aos irm\u00e1ns engadir outro elemento ao seu son; en palabras de William: \"Esa \u00e9 a raz\u00f3n pola que comezamos a usar ru\u00eddo e retroalimentaci\u00f3n. Queremos facer discos que soen diferentes\". A banda comezou a realizar concertos na primavera de 1984. Nos primeiros d\u00edas a guitarra de William Reid estaba desafinada, mentres que a bater\u00eda de Dalglish estaba limitada a dous tambores, e o baixo de Hart s\u00f3 ti\u00f1a tres cordas, baixando a d\u00faas en 1985; segundo Hart \"son as d\u00faas que uso, quero dicir, porque carallo gastar cartos noutras d\u00faas? D\u00faas son suficiente\".\nLoitando para conseguir concertos, a banda present\u00e1base en locais dicindo ser os abreconcertos, tocando un curto repertorio e facendo unha sa\u00edda r\u00e1pida. Despois de non conseguir xerar ning\u00fan interese entre os promotores de concertos e selos en Escocia, a banda mudouse a Fulham, Londres, en maio de 1984, e pouco despois a s\u00faa cinta demo foi pasada ao tam\u00e9n escoc\u00e9s Alan McGee a trav\u00e9s de Bobby Gillespie. Posteriormente McGee promocionou un concerto para a banda no Living Room de Londres en xu\u00f1o de 1984. Tras escoitar a proba de son McGee ofrec\u00e9ulles un contrato \u00fanico con Creation Records, ademais de converterse tam\u00e9n no seu representante. O seu sinxelo de estrea, \"Upside Down\", foi gravado en outubro e publicado en novembro dese ano. As sesi\u00f3ns foron producidas por Joe Foster, pero McGee, insatisfeito co traballo de Foster, remesturou a cara A, a\u00ednda que a cara B, unha versi\u00f3n da canci\u00f3n de Syd Barrett \"Vegetable Man\", quedou acreditada a Foster. A banda estaba ga\u00f1ando cada vez m\u00e1is atenci\u00f3n da prensa musical nesa \u00e9poca, sendo descritos por Neil Taylor, da revista \"NME\", como \"a mellor banda do mundo\".\nDalglish deixou a banda en novembro de 1984 tras unha disputa sobre cartos e foi substitu\u00eddo pouco despois por Bobby Gillespie, que tam\u00e9n formara Primal Scream dous anos antes, en 1982. No mes de decembro a banda foi arrestada por posesi\u00f3n de anfetaminas, e Jim Reid tam\u00e9n confesou ter consumido LSD. \"Upside Down\" chegou ao n\u00famero 1 da lista independente brit\u00e1nica en febreiro de 1985 e novamente en marzo, estando na lista durante 76 semanas, vendendo unhas 35 000 copias, e convert\u00e9ndose nun dos sinxelos m\u00e1is vendidos dos anos 80.\nTocando diante de pequenas audiencias, durante os primeiros concertos The Mary Chain fixo actuaci\u00f3ns moi curtas, normalmente alimentadas con anfetaminase durando uns 20 minutos, e tocando de costas \u00e1 audiencia, neg\u00e1ndose a falar co p\u00fablico. A finais de decembro de 1984 a banda actuou como parte do ICA Rock Week. Durante o seu concerto tir\u00e1ronse botellas ao escenario, e a prensa esaxerou os eventos afirmando que houbera disturbios, publicando o xornal nacional \"The Sun\" unha historia sobre a banda concentr\u00e1ndose na violencia e as drogas. O grupo ga\u00f1ou a etiqueta de \"Os novos Sex Pistols\", facendo que varios consellos locais lles prohibisen tocar na s\u00faa \u00e1rea.\n\"Psychocandy\".\nO \u00e9xito de \"Upside Down\" fixo interesarse a Blanco y Negro Records, filial de WEA, que asinou un contrato co grupo a principios de 1985. A banda editou o sinxelo \"Never Understand\" en febreiro, acadando o n\u00famero 47 da lista brit\u00e1nica de sinxelos. O selo rexeitara inicialmente lanzar o tema debido \u00e1 s\u00faa cara b, \"Suck\", pero foi adiante debido \u00e1 alternativa dada pola banda, unha canci\u00f3n chamada \"Jesus Fuck\". O grupo estaba ansioso por lanzar \"Jesus Fuck\", e McGee llegou a producir edici\u00f3ns de proba dun relanzamento de \"Upside Down\" co tema como cara b, antes de que a banda insistise a Blanco y Negro para que inclu\u00edse a canci\u00f3n no seu seguinte sinxelo. O lanzamento de \"You Trip Me Up\" atrasouse debido a que o persoal da planta de prensado negouse a fabricalo debido \u00e1 presenza da canci\u00f3n, agora retitulada \"Jesus Suck\"; O sinxelo publicouse en xu\u00f1o de 1985 cunha nova cara b, \"Just Out of Reach\". John Peel conseguiu que a banda gravase unha segunda sesi\u00f3n para o seu programa na BBC Radio 1 en febreiro de 1985 (a primeira fora uns meses antes), e o grupo tam\u00e9n fixo unha aparici\u00f3n nos programas de televisi\u00f3n \"Whistle Test\" en marzo e \"The Tube\" ese mesmo ano. O terceiro sinxelo para Blanco y Negro, \"Just Like Honey\", publicado en outubro, conseguindo con el o seu maior \u00e9xito ata a data e acadando o n\u00famero 45.\nAnsiosa por evitar a violencia dos seus primeiros concertos e por darlle unha oportunidade \u00e1s s\u00faas canci\u00f3ns para ser escoitadas sen distorsi\u00f3n e retroalimentaci\u00f3n, a banda planeou realizar varios concertos ac\u00fasticos non anunciados apoiando a Sonic Youth, pero a idea abandonouse cando os plans foron filtrados. O seu \u00e1lbum de estrea, \"Psychocandy\", lanzouse en novembro dese ano. O \u00e1lbum fusionaba as d\u00faas influencias principais dos Reid: o ru\u00eddo de guitarras de The Stooges e The Velvet Underground coas composici\u00f3ns e melod\u00eda pop de The Beach Boys, The Shangri-Las e Phil Spector. De feito, o primeiro tema do \u00e1lbum, \"Just Like Honey\", toma prestado a famosa introduci\u00f3n de bater\u00eda de Hal Blaine para o cl\u00e1sico de 1963 de The Ronettes \"Be My Baby\", producido e coescrito por Spector. O disco recibiu cr\u00edticas positivas e no presente consid\u00e9rase unha gravaci\u00f3n hist\u00f3rica. O bater\u00eda Bobby Gillespie anunciou a s\u00faa marcha dabanda en outubro de 1985 para centrase en Primal Scream. Gillespie gravara a meirande parte das bater\u00edas en \"Psychocandy\", con John Moore encarg\u00e1ndose da bater\u00eda cando Gillespie non estaba dispo\u00f1ible. Finalmente Moore acabar\u00eda substitu\u00edndo a Gillespie. John Loder tam\u00e9n se encargou da bater\u00eda nos directos cando Gillespie non pod\u00eda tocar.\nCando a banda asinou con Blanco y Negro en xaneiro de 1985, houbo historias que falaban de que os seus membros roubaran cartos da chaqueta do director xeral Rob Dickens e esnaquizaran a s\u00faa oficina. Esas historias non eran certas, pero foron vistas como unha boa publicidade polo seu representante. Nunha actuaci\u00f3n na televisi\u00f3n belga en marzo de 1985 a banda esnaquizou o escenario e o equipo de son, pero isto foi a petici\u00f3n do produtor do programa. Agard\u00e1base este tipo de comportamento por parte da banda e moitos dos seus concertos culminaban cos irm\u00e1ns Reid esnaquizando o seu equipo, seguido moitas veces polo lanzamento de proxect\u00eds do p\u00fablico cara o escenario.\nO 15 de marzo de 1985 The Jesus and Mary Chain realizou un concerto no North London Polytechnic diante dunha das s\u00faas maiores audiencias ata a data. Os organizadores venderan m\u00e1is entradas que as que permit\u00eda a capacidade do local, deixando a centos de persoas f\u00f3ra. Cando Gillespie e Hart intentaron romper as pechaduras chamouse \u00e1 polic\u00eda. Os abreconcertos Meat Whiplash alentaran a violencia antes da actuaci\u00f3n de The Mary Chain cando o seu cantante Paul McDermott lanzou unha botella ao p\u00fablico, facendo que catro asistentes o atacasenan e que a banda tivese que deixar o escenario. O segundo grupo, The Jasmine Minks, realizou o seu concerto sen incidentes, pero The Jesus and Mary Chain mantivo \u00e1 audiencia agardando m\u00e1is dunha hora antes de subir ao escenario, rematando o concerto tras tocar menos de 20 minutos. Algunhas persoas comezaron a lanzar latas a onde os membros da banda se agachaban tras as cortinas do escenario, antes de subirse e esnaquizar o equipo que a\u00ednda quedaba al\u00ed. A violencia continuou ata que a polic\u00eda puido controlar a situaci\u00f3n. O local culpou \u00e1 tardanza da banda e a dous fallos do equipamento, mentres que McGee emitiu un comunicado dicindo que \"a audiencia non estaba esnaquizando a sala, estaba esnaquizando a m\u00fasica pop\", e que \"Isto \u00e9 realmente arte como terrorismo\". Ao pouco tempo a violencia comezou a ser un obst\u00e1culo para a banda, con xente asistindo aos seus concertos s\u00f3 pola violencia. William comentou \"\u00d3dioo, despr\u00e9zoo. Interponse no cami\u00f1o de conseguir m\u00e1is concertos, e interponse no cami\u00f1o da nosa imaxe\". Durante o resto de 1985 cancel\u00e1ronse moitas actuaci\u00f3ns debido a que os promotores e concellos non quer\u00edan arriscarse a disturbios. A violencia estoupou novamente nunha actuaci\u00f3n no Electric Ballroom en Camden Town en setembro, con botellas lanzadas \u00e1 banda mentres tocaba e parte do p\u00fablico esnaquizando o equipo de amplificaci\u00f3n e despois o de iluminaci\u00f3n, con varias persoas feridas por mor dos cristais lanzados. Un dos principais factores para esta reacci\u00f3n da audiencia era a lonxitude das actuaci\u00f3ns do grupo na \u00e9pca, que aditaba a ser menor de 25 minutos. Jim explicou este feito dicindo, \"nunca houbo un grupo o suficientemente bo para tocar m\u00e1is\". A falta de canci\u00f3ns tam\u00e9n foi un factor segundo Jim: \"S\u00f3 ti\u00f1abamos suficientes canci\u00f3ns para tocar ese tempo\".\nTras o \u00e9xito do \u00e1lbum no Reino Unido a banda iniciou unha xira polos Estados Unidos a finais de 1985, seguida por unha xira polo Xap\u00f3n. Tras regresar ao Reono Unido xiraron polo pa\u00eds, desta vez sen os problemas de violencia de anteriores actuaci\u00f3ns. A banda reviviu as s\u00faas intenci\u00f3ns ac\u00fasticas cunha sesi\u00f3n crua para John Peel en novembro de 1985, que inclu\u00edu \"Psychocandy\", a canci\u00f3n t\u00edtulo orixinal que non foi inclu\u00edda no \u00e1lbum, e \"Some Candy Talking\", un tema que levaban tocando un ano pero que non entrara no disco. Unha segunda versi\u00f3n de \"Some Candy Talking\" publicouse nun EP regalado coa revista \"NME\" en xaneiro de 1986, e o tema foi lanzado como sinxelo no mes de xullo. Acadou o n\u00famero 13 na lista brit\u00e1nica de sinxelos, pero xerou pol\u00e9mica cando o DJ da BBC Radio 1 Mike Smith decidiu que a canci\u00f3n era un himno \u00e1s drogas ilegais (algo negado pola banda na \u00e9poca pero admitido por William un ano despois) e convenceu \u00e1 emisora para prohibir o tema.\n\"Darklands\" e \"Automatic\".\nEn setembro de 1986 a banda deixou ao seu representante Alan McGee, e estivo a piques de separarse pouco despois, con Jim Reid sofrendo \"agotamento\". John Moore convert\u00e9rase en membro estable, pero moveuse \u00e1 guitarra r\u00edtmica, co antigo membro de Redskins Martin Hewes un\u00edndose ao grupo brevemente (a\u00ednda que el nega terse unido \u00e1 banda) e o antigo percusionista de Dead Can Dance James Pinker facendose cargo da bater\u00eda. O director de Blanco y Negro Geoff Travis encargouse de representar \u00e1 banda, que regresou en decembro con dous concertos no National Ballroom en Kilburn, Londres, onde estrearon novas canci\u00f3ns como \"April Skies\" e \"Hit\". A principios de 1987 a banda entrou no estudio para gravar o seu segundo \u00e1lbum. Os primeiros froitos desas sesi\u00f3ns public\u00e1ronse no sinxelo \"April Skies\" en abril, que ser\u00eda o seu primeiro en entrar no top 10. A influencia de The Beach Boys era evidente na cara b, que inclu\u00eda \"Kill Surf City\", unha reelaboraci\u00f3n do tema de Brian Wilson \"Surf City\". Os varios formatos editados tam\u00e9n inclu\u00edan unha versi\u00f3n de \"Who Do You Love?\" de Bo Diddley, un tributo a el con \"Bo Diddley is Jesus\", e unha versi\u00f3n ao vivo do tema de Can \"Mushroom\". \"Happy When It Rains\" foi o segundo sinxelo anterior ao \u00e1lbum, fortemente influenciado pola canci\u00f3n \"My Girl\" de Smokey Robinson, a\u00ednda que non conseguiu o \u00e9xito de \"April Skies\", acadando tan s\u00f3 o n\u00famero 25. A banda comezou outra xira brit\u00e1nica, desta vez con concertos que duraban ata 45 minutos, a\u00ednda que con reacci\u00f3ns dispares da prensa especializada. A banda xirou sen bater\u00eda, usando no seu lugar unha caixa de ritmos.\nO segundo \u00e1lbum da banda, \"Darklands\", foi editado durante a xira, no mes de setembro, e foi descrito polo escritor Steve Taylor como \"a mestura definitiva de luz e sombra\". Cun son m\u00e1is mel\u00f3dico, o \u00e1lbum foi gravado case a s\u00faa totalidade polos irm\u00e1ns Reid, substitu\u00edndo as bater\u00edas por unha caixa de ritmos, e recibiu cr\u00edticas moi positivas da prensa musical brit\u00e1nica. A canci\u00f3n t\u00edtulo do disco lanzouse como sinxelo en outubro, e a banda foi expulsada do programa musical \"The Roxy\" da canle ITV ao ser incapaz de imitalo o suficientemente ben.\nO perigosa reputaci\u00f3n da banda culminou nun concerto no club RPM en Toronto en novembro de 1987, cando despois de ser interrompido durante toda a actuaci\u00f3n por un grupo no p\u00fablico, Jim Reid tirou o seu p\u00e9 de micro cara eles, golpeando a un na cabeza. Jim foi arrestado e pasou a noite na cadea, antes de ser rescatado o seguinte febreiro. Quedou libre de cargos tras acceder a doar unhas 500 libras ao Ex\u00e9rcito de Salvaci\u00f3n e desculparse co afectado.\nCo caso xudicial colgando sobre a banda, recompilaron unha colecci\u00f3n de caras b e rarezas para editar en abril de 1988 como \"Barbed Wire Kisses\". Tam\u00e9n escolleron temas ao vivo tomados dun concerto en Detroit o anterior novembro para lanzalos the publicalos mentres planeaban m\u00e1is traballo no estudio. Dave Evans, antigo t\u00e9cnico de son de Mary Chain e baixista con Biff Bang Pow! (onde tam\u00e9n tocaban Alan McGee e Dick Green de Creation Records) foi recrutado en setembro de 1987 para substitu\u00edr a Moore, que formou John Moore and the Expressway. Richard Thomas uniuse a principios 1988 para encargarse da bater\u00eda. A banda estivera usando cintas de bater\u00eda nas xiras antes de Thomas. O seu seguinte lanzamento foi a nova gravaci\u00f3n \"Sidewalking\", publicada en marzo de 1988 e con varios temas ao vivo como cara b, seguido un mes m\u00e1is tarde por \"Barbed Wire Kisses\". Nese mesmo ano o grupo fixo unha remestura do sinxelo \"Birthday\" de The Sugarcubes.\nO seu terceiro \u00e1lbum de estudio, \"Automatic\", lanzouse en outubro de 1989, momento no que Evans fora substitu\u00eddo por Ben Lurie. Cun uso intensivo de baixos sintetizados e teclados, o \u00e1lbum non foi tan ben recibido como os anteriores. O disco ti\u00f1a os sinxelos \"Head On\" e \"Blues From A Gun\". Nesta \u00e9poca a violencia asociada orixinalmente ao grupo case desaparecera e os irm\u00e1ns Reid eran en xeral menos antagonistas e agresivos. O EP \"Rollercoaster\" (agosto de 1990) ser\u00eda o seu seguinte lanzamento, iniciando a banda unha xira co mesmo nome con My Bloody Valentine, Dinosaur Jr. e Blur.\nAnos 90.\nDouglas Hart estaba pluriempregado con The Acid Angels en 1988, e deixou a banda en 1991 para adicarse ao cine, antes de coller o baixo novamente en 2006, tocando con Sian Alice Group, Le Volume Courbe e Cristine. Thomas tam\u00e9n deixou o grupo para unirse a Renegade Soundwave. A natureza flu\u00edda da formaci\u00f3n de Mary Chain continuou ao longo de toda a s\u00faa carreira, cunha porta xiratoria de bater\u00edas, baixistas e guitarristas recrutados para aparici\u00f3ns en televisi\u00f3n e concertos cando eran necesarios, sendo os Reid os \u00fanicos membros constantes do grupo. Os irm\u00e1ns Reid recrutaron \u00e1 antiga secci\u00f3n r\u00edtmica de Starlings, Matthew Parkin e Barry Blackler, para substitu\u00edr a Hart e Thomas.\nOs irm\u00e1ns mercaron o seu propio estudio de gravaci\u00f3n en 1991 en Elephant &amp; Castle, no sur de Londres, que bautizaron como \"The Drugstore\", e regresaron en febreiro de 1992 cos froitos do seu novo estudio, o sinxelo \"Reverence\", o m\u00e1is exitoso da banda en case cinco anos, acadando o n\u00famero 10 no Reino Unido. Escupindo retroalimentaci\u00f3n e bile punk rock en todas as direcci\u00f3ns, o tema foi prohibido na BBC Radio 1 e en \"Top of the Pops\", debido \u00e1 s\u00faa letra potencialmente ofensiva ('Quero morrer como JFK, quero morrer nos Estados Unidos'...'Quero morrer como Xesucristo, quero morrer nunha cama de espi\u00f1as'). O sinxelo foi seguido polo lanzamento do \u00e1lbum \"Honey's Dead\" (1992), que rebibiu recensi\u00f3ns diversas. Tras a xira \"Rollercoaster\" para promocionar o \u00e1lbum, a banda concentrouse nos Estados Unidos, cunha aparici\u00f3n no programa de David Letterman, e unha xira como parte do cartel do Lollapalooza, con William describ\u00edndoa posteriormente como \"a peor experiencia das s\u00faas vidas\", seguida pola s\u00faa propia xira como cabeza de cartel. En decembro de 1992 os irm\u00e1ns Reid perderon novamente a s\u00faa secci\u00f3n r\u00edtmica, con Ben Lurie regresando e Steve Monti un\u00edndose como bater\u00eda. En 1993 editaron outro recompilatorio, \"The Sound of Speed\", antes de regresar ao estudio para gravar o seu quinto \u00e1lbum, \"Stoned &amp; Dethroned\", publicado en 1994 e con participaci\u00f3ns de Shane MacGowan e da ent\u00f3n moza de William, Hope Sandoval. O disco planeouse orixinalmente como un \u00e1lbum ac\u00fastico, pero esa idea foi abandonada en palabras de Jim porque, \"Non pod\u00edamos facer cousas o suficientemente interesantes con guitarras ac\u00fasticas para elaborar un \u00e1lbum\". No recompilatorio de 1995 \"Hate Rock 'n' Roll\" lanzado a trav\u00e9s de American Recordings, public\u00e1ronse varios temas que despois se inclu\u00edr\u00edan no \u00e1lbum \"Munki\".\nTras o lanzamento de \"Hate Rock 'N' Roll\", The Mary Chain deixou Blanco y Negro, o seu selo durante m\u00e1is dunha d\u00e9cada, e regresou \u00e1 s\u00faa discogr\u00e1fica orixinal, Creation Records, asinando tam\u00e9n con Sub Pop nos Estados Unidos. A banda agora inclu\u00eda ao antigo baixista de Lush Phil King. Posteriormente gravaron o \u00e1lbum de 1998 \"Munki\", o \u00faltimo antes de separarse o ano seginte. \"Munki\" foi o \u00e1lbum menos exitoso lanzado polo grupo, chegando ao n\u00famero 47 da lista brit\u00e1nica de \u00e1lbums. No \u00e1lbum aparece a irm\u00e1 dos Reid Linda, que canta no tema \"Mo Tucker\", e Hope Sandoval, que canta en \"Perfume\".\nA\u00ednda que non foi ata outubro de 1999 cando se fixo oficial a separaci\u00f3n, o 12 de setembro de 1998 William tivo unha pelexa no autob\u00fas de xira co guitarrista Ben Lurie antes dun concerto no famoso House of Blues dos \u00c1nxeles con todas as entradas vendidas. Jim apareceu no escenario aparentemente b\u00e9bedo e apenas era capaz de manterse en p\u00e9 ou cantar. William sa\u00edu do escenario uns 15 minutos despois de iniciar o concerto e a actuaci\u00f3n rematou. O p\u00fablico posteriormente recuperou os cartos das s\u00faas entradas. A banda completou as s\u00faas datas nos Estados Unidos e o Xap\u00f3n sen William, quedando claro que a banda cabar\u00eda por disolverse. Jim Reid dixo en 2006 sobre a tensi\u00f3n entre el e William: \"Despois de cada xira quer\u00edamos matarnos entre n\u00f3s, e despois da \u00faltima intent\u00e1molo\".\nDespois da separaci\u00f3n.\nInmediatamente tras a disoluci\u00f3n do grupo, William Reid comezou unha carreira en solitario como Lazycame, tendo xa editado un EP en abril de 1998, e Jim Reid fundou Freeheat xunto con Lurie, o ex baixista de Gun Club Romi Mori e obater\u00eda de Earl Brutus Nick Sanderson, a\u00ednda que ning\u00fan deles recibiu moita atenci\u00f3n nin tivo \u00e9xito. En outubro de 2005 anunciouse que os Reid reun\u00edranse; o tema de Jim Reid \"Song for a Secret\", un dueto coa s\u00faa muller Julie Barber, lanzouse como sinxelo emparellado co tema de Sister Vanilla \"Can't Stop The Rock\", composto e producido por William Reid e a s\u00faa irm\u00e1 m\u00e1is nova, Linda. O sinxelo foi lanzado por Transistor Records o 17 de outubro. Jim Reid promocionou a s\u00faa cara do sinxelo cun concerto moi raro no club Sonic Cathedral de Londres o John Peel Day, o xoves 13 de outubro de 2005. Jim rematou esta presentaci\u00f3n coa interpretaci\u00f3n do cl\u00e1sico de Mary Chain \"Never Understand\". Jim Reid tam\u00e9n interpretou material novo en concertos discretos cunha nova banda formada por Phil King na guitarra, Laurence Colbert (Ride) na bater\u00eda e Mark Crozer (International Jetsetters) no baixo.\nDiscograf\u00eda.\nContribuci\u00f3ns.\nParticiparon en varias bandas sonoras, como a das pel\u00edculas\" Modern Girls\",\" Some Kind of Wonderful\",\" Earth Girls Are Easy\" ,\" The Crow\",\" All Over Me\",\" Lost in Translation\" ou\" One Last Thing ...\" e series como\" Miami Vice\" e\" Beavis and Butt-Head\"."}
{"id": "155780", "revid": "98629", "url": "https://gl.wikipedia.org/wiki?curid=155780", "title": "Teenage Jesus and the Jerks", "text": "Teenage Jesus and the Jerks foi unha influente banda de post-punk procedente de Nova York que formou parte do movemento No Wave da cidade. Fundado por Lydia Lunch e polo saxofonista James Chance, o grupo estivo activo dende 1976 ata 1979, editando s\u00f3 un feixe de sinxelos.\nChance deixou a banda para formar The Contortions e as\u00ed perseguir o seu propio son. Ambos grupos apareceron no LP seminal \"No New York\", unha mostra da primeiro escena No Wave recompilada e producida por Brian Eno.\nFamosos por realizar concertos de dez minutos cheos de temas de 30 segundos, trataron de levar a m\u00fasica m\u00e1is al\u00f3 do que Lunch v\u00eda como o tradicionalismo do punk rock.\nO grupo deixou atr\u00e1s m\u00e1is dunha ducia de canci\u00f3ns gravadas completas, a maior\u00eda das cales foron recompiladas no CD de 18 minutos retrospectivo titulado \"Everything\". Por\u00e9n existen outras versi\u00f3ns de estudio doutras canci\u00f3ns xunto cun feixe de gravaci\u00f3ns en directo.\nPoucas bandas acadaron un impacto tan grande con tan pouco material, non s\u00f3 nos Estados Unidos, sen\u00f3n tam\u00e9n no Reino Unido a onde chegaron a trav\u00e9s da radio.\nLunch e Chance converter\u00edanse en figuras de culto na escena \"underground\" de Nova York, e a banda foi citada coma unha importante influencia por moitos grupos post-punk posteriores coma Sonic Youth.\nA banda reuniuse no ano 2008 para unha serie de actuaci\u00f3ns, co guitarrista de Sonic Youth Thurston Moore, e continuou facendo concertos sen Moore durante o 2009."}
{"id": "155781", "revid": "23204", "url": "https://gl.wikipedia.org/wiki?curid=155781", "title": "Westport", "text": "Westport (Cathair na Mart en irland\u00e9s) \u00e9 unha vila do Condado de Mayo, provincia de Connacht (Irlanda). Est\u00e1 situada na costa Oeste da Illa, ao Sur-leste de Clew Bay, na costa atl\u00e1ntica. Wesport \u00e9 un punto importante de arquitectura xeorxiana e \u00e9 co\u00f1ecida por ser unha das poucas vilas planificadas do pa\u00eds (foi planificada polo arquitecto ingl\u00e9s James Wyatt en 1780), esta planificaci\u00f3n foi encargada polo Marqu\u00e9s de Sligo.\nHistoria.\nA vila orixinal de Cathair na Mart existiu nalg\u00fan lugar arredor do que agora \u00e9 a fachada Leste de Westport House. Ti\u00f1a unha poboaci\u00f3n en torno aos 700 habitantes e foi trasladada \u00e1 s\u00faa localizaci\u00f3n actual arredor de 1780 pola familia Browne de Westport House, que renomeou a vila como Westport. Este traslado da localizaci\u00f3n orixinal estivo planificado polo arquitecto James Wyatt.\nXeograf\u00eda.\nWestport at\u00f3pase na costa occidental de Irlanda, ao sueste de Clew Bay a uns 80 metros sobre o nivel do mar. Preto da vila, a 10\u00a0km ao Oeste, cerca das vilas de Murrisk e Lecanvey, se atopa Croagh Patrick, un monte de 764 m de altitude e que \u00e9 un importante punto de peregrinaci\u00f3n, este monte \u00e9 co\u00f1ecido localmente como \"the Reek\".\nCultura.\nMatt Molloy de The Chieftains ten un pub en Bridge Street no centro da vila, onde se pode desfrutar de m\u00fasica folk en directo.\nAs xentes de Westport son co\u00f1ecidas tradicionalmente como Coveys. Hai unhas d\u00e9cadas exist\u00eda un dialecto chamado Covey que era inintelixible para os forasteiros."}
{"id": "155788", "revid": "10599", "url": "https://gl.wikipedia.org/wiki?curid=155788", "title": "Xacetania", "text": ""}
{"id": "155790", "revid": "23204", "url": "https://gl.wikipedia.org/wiki?curid=155790", "title": "Prudencio de Sandoval", "text": "Frei Prudencio de Sandoval, nado en Valladolid en 1553 e finado en Pamplona no ano 1620, foi un cl\u00e9rigo bieito, bispo de Tui de 1608 a 1612 e de Pamplona desde esa data at\u00e9 a s\u00faa morte, e historiador espa\u00f1ol.\nTraxectoria.\nContinuou a cr\u00f3nica iniciada por Flori\u00e1n de Ocampo e Ambrosio de Morais, recompilando gran cantidade de fontes documentais, sen demasiada cr\u00edtica. Utiliza moitos datos de Guevara e Mej\u00eda. A s\u00faa Vida e Feitos do Emperador Carlos V \u00e9 considerada como fonte fundamental polos historiadores do per\u00edodo."}
{"id": "155793", "revid": "5312", "url": "https://gl.wikipedia.org/wiki?curid=155793", "title": "Falange Espa\u00f1ola Tradicionalista y de las JONS", "text": "Falange Espa\u00f1ola Tradicionalista y de las Juntas de Ofensiva Nacional Sindicalista (FET y de las JONS, en galego: \"Falanxe Espa\u00f1ola Tradicionalista e das Xuntas de Ofensiva Nacional Sindicalista\") era o nome do partido \u00fanico da Espa\u00f1a franquista creado o 19 de abril de 1937, a iniciativa da xefatura do denominado \"Estado Nacional\", por fusi\u00f3n dos distintos partidos e movementos que apoiaban a sublevaci\u00f3n militar (denominada \"Alzamento Nacional\") que iniciou a guerra civil espa\u00f1ola, e que non desapareceron realmente, sen\u00f3n que se articularon nas denominadas \"familias do franquismo\". \n\"FET y de las JONS\" concibiuse como a rama pol\u00edtica do denominado \"Movimiento Nacional\", concepto m\u00e1is amplo co que se defin\u00eda ao complexo mecanismo totalitario de inspiraci\u00f3n fascista que pretend\u00eda ser a \u00fanica canle de participaci\u00f3n na vida p\u00fablica espa\u00f1ola. O seu discurso pol\u00edtico expresaba tam\u00e9n a mestura de elementos ideol\u00f3xicos e ret\u00f3ricos fascistas, ultranacionalistas, militaristas, tradicionalistas, conservadores, cat\u00f3licos (ou nacionalcat\u00f3licos), mon\u00e1rquicos etc.\nSimbolox\u00eda e uniformidade.\nFET y de las JONS adoptou unha combinaci\u00f3n de s\u00edmbolos que reflect\u00eda a distinta procedencia das forzas que conformaron o partido. As\u00ed, vest\u00edase como uniforme a camisa azul da Falanxe e a boina vermella dos requet\u00e9s. Engadiuse as\u00ed mesmo unha gravata negra en sinal de loito por Jos\u00e9 Antonio Primo de Rivera.\nAs bandeiras que presid\u00edan os actos correspond\u00edan tam\u00e9n \u00e1s principais forzas que conformaron a organizaci\u00f3n. Presid\u00eda todos os actos do partido a Bandeira Nacional de Espa\u00f1a, flanqueada polas de Falanxe e a Cruz de Borgo\u00f1a dos tradicionalistas.\nO principal himno do partido era o \"Cara al Sol\" (obra de Juan Teller\u00eda), a\u00ednda que tam\u00e9n gozaron de cooficialidade formal, entre outros a \"Marcha de Oriamendi\".\nO sa\u00fado co brazo no alto e os berros rituais, como \"\u00a1Arriba Espa\u00f1a!\" ou \"Espa\u00f1a, Una, Grande y Libre\", de procedencia falanxista, completaban a imaxe externa que se proporcionou ao partido."}
{"id": "155794", "revid": "1888", "url": "https://gl.wikipedia.org/wiki?curid=155794", "title": "FET y de las JONS", "text": ""}
{"id": "155798", "revid": "98629", "url": "https://gl.wikipedia.org/wiki?curid=155798", "title": "Asociaci\u00f3n Uruguaia de F\u00fatbol", "text": "A Asociaci\u00f3n Uruguaia de F\u00fatbol (AUF) (en castel\u00e1n: \"Asociaci\u00f3n Uruguaya de F\u00fatbol\") \u00e9 o corpo gobernante do f\u00fatbol do Uruguai. Foi fundada o 30 de marzo de 1900, \u00e9 un membro fundador da Conmebol, e est\u00e1 a cargo da organizaci\u00f3n da selecci\u00f3n nacional e dos campionatos oficiais de f\u00fatbol (Campionato Uruguaio de F\u00fatbol).\nEn 1916 a AUF, en conxunto coas asociaci\u00f3ns de f\u00fatbol da Arxentina, Brasil e Chile, fundaron a Conmebol e sete anos m\u00e1is tarde, afiliouse \u00e1 FIFA. No ano 1923, produc\u00edronse algunhas disidencias dentro da mesma organizaci\u00f3n, e o grupo disidente decidiu fundar unha nova federaci\u00f3n do f\u00fatbol, a \"Federaci\u00f3n Uruguaia de F\u00fatbol\" (FUF). Esta situaci\u00f3n estendeuse at\u00e9 1925, cando se produciron graves confusi\u00f3ns pola existencia das d\u00faas federaci\u00f3ns, polo que tivo que intervir o goberno uruguaio para impor a disoluci\u00f3n da FUF.\nTorneos organizados.\nA AUF organiza os torneos nacionais de f\u00fatbol, ao redor das d\u00faas divisi\u00f3ns profesionais do campionato (\"Primera Divisi\u00f3n\" e \"Segunda Divisi\u00f3n\"), as\u00ed como tam\u00e9n coa \"Segunda Divisi\u00f3n Amateur\" ou \"Terceira Divisi\u00f3n\" (o mundo dos afeccionados), onde participan os equipos da zona metropolitana de Montevideo. Para os clubs afeccionados do resto do pa\u00eds existe a Organizaci\u00f3n do F\u00fatbol do Interior, federaci\u00f3n afiliada \u00e1 AUF, pero de forma aut\u00f3noma."}
{"id": "155799", "revid": "5132", "url": "https://gl.wikipedia.org/wiki?curid=155799", "title": "Asociaci\u00f3n Uruguaya de F\u00fatbol", "text": ""}
{"id": "155800", "revid": "5132", "url": "https://gl.wikipedia.org/wiki?curid=155800", "title": "Federaci\u00f3n Uruguaia de F\u00fatbol", "text": ""}
{"id": "155801", "revid": "17467", "url": "https://gl.wikipedia.org/wiki?curid=155801", "title": "Mundial de F\u00fatbol Alema\u00f1a do Oeste 1974", "text": ""}
{"id": "155802", "revid": "25871", "url": "https://gl.wikipedia.org/wiki?curid=155802", "title": "Copa Am\u00e9rica", "text": "A Copa Am\u00e9rica de f\u00fatbol \u00e9 o campionato de selecci\u00f3ns masculinas nacionais dese deporte m\u00e1is importante do continente americano, organizado pola Confederaci\u00f3n Suramericana de F\u00fatbol (Conmebol). A Copa Am\u00e9rica \u00e9 un do tres eventos futbol\u00edsticos m\u00e1is importantes a nivel de selecci\u00f3ns, xunto \u00e1 Copa Mundial de F\u00fatbol e a Eurocopa. Para a Copa Am\u00e9rica 2007 estimouse unha audiencia de 530 mill\u00f3ns de persoas en Am\u00e9rica Latina e a nivel mundial unha audiencia acumulada de 4.000 mill\u00f3ns de persoas pertencentes aos 185 pa\u00edses en que o evento foi retransmitido.\nHistoria.\nEste torneo rem\u00f3ntase a 1916 cando foi realizada o seu I edici\u00f3n, na Arxentina celebrando o centenario da Independencia do devandito pa\u00eds, e no cal participaron catro selecciones. Posteriormente, o evento continuou sendo realizado baixo o nome de Campionato Suramericano de Selecci\u00f3ns (adquirindo o actual en 1975). Este torneo, que tras a abolici\u00f3n do British Home Championship en 1984 converteuse no torneo entre selecci\u00f3ns m\u00e1is antigo do mundo. Careceu de regulaci\u00f3n, sendo celebrado anualmente nun comezo pero despois foi celebrado intermitentemente. Recentemente en 1986, a Conmebol decidir\u00eda establecer un torneo de asistencia obrigatoria para o seu dez federaci\u00f3ns membro, realizado nunha sede fixa. Este sistema util\u00edzase a partir da Copa Am\u00e9rica 1987 na Arxentina, sendo a sede do torneo rotada entre o dez membros da Conmebol, complet\u00e1ndose en Venezuela coa Copa Am\u00e9rica 2007 e iniciando un novo ciclo na Arxentina a partir de 2011.\nFormato.\nDende 1993, o torneo conta con 12 selecci\u00f3ns participantes. Dez corresponden \u00e1s federaci\u00f3ns asociadas \u00e1 Conmebol: Arxentina, Bolivia, Brasil, Chile, Colombia, Ecuador, Paraguai, Per\u00fa, Uruguai e Venezuela. A elas s\u00famanse d\u00faas selecci\u00f3ns convidadas, preferentemente da Confederaci\u00f3n de F\u00fatbol Asociaci\u00f3n de Norte, Centroam\u00e9rica e o Caribe (Concacaf) e Xap\u00f3n.\nCampionatos.\nEsta t\u00e1boa amosa os principais resultados das diversas edici\u00f3ns do Campionato Suramericano ou Copa Am\u00e9rica. En \"cursiva\" ind\u00edcanse os equipos invitados non pertencentes \u00e1 Conmebol."}
{"id": "155803", "revid": "89787", "url": "https://gl.wikipedia.org/wiki?curid=155803", "title": "Cacareco", "text": "Cacareco foi un rinoceronte femia criada entre os zool\u00f3xicos de S\u00e3o Paulo e R\u00edo de Xaneiro, nada probabelmente no R\u00edo de Xaneiro en 1954 e finada en 1962. Nas elecci\u00f3ns de outubro de 1959 para concelleiro da cidade ga\u00f1ou cerca de 100.000 votos. Daquela a elecci\u00f3n era realizada con c\u00e9dulas de papel e os electores escrib\u00edan o nome de seu candidato de preferencia.\nA idea de propo\u00f1er o animal como candidato foi do periodista Itabora\u00ed Martins, en protesta contra o baixo nivel dos outros 450 concorrentes. Cacareco foi un dos m\u00e1is famosos casos de voto nulo en masa da historia da pol\u00edtica brasileira \u00f3 converterse na \"candidata\" m\u00e1is votada da consulta; o partido m\u00e1is votado non chegou a 95.000 votos."}
{"id": "155804", "revid": "5312", "url": "https://gl.wikipedia.org/wiki?curid=155804", "title": "Voto nulo", "text": "O voto nulo \u00e9 un voto realizado de maneira err\u00f3nea ou non conforme \u00e1s regras estipuladas dunha elecci\u00f3n, feito que implica a s\u00faa nulidade. Un voto nulo pode ser de car\u00e1cter accidental ou intencionado.\nCaracter\u00edsticas.\nSon varias as circunstancias capaces de anular un voto:\nA diferenza do voto en branco, o voto nulo non \u00e9 \"institucional\" (nalg\u00fans pa\u00edses existe algunha forma de votar en branco oficialmente). \u00c9 dicir, non se elixe unha de entre as tantas opci\u00f3ns que d\u00e1 unha determinada elecci\u00f3n, sen\u00f3n que directamente se anula o voto."}
{"id": "155805", "revid": "1131", "url": "https://gl.wikipedia.org/wiki?curid=155805", "title": "Richard Branson", "text": "Richard Charles Nicholas Branson, normalmente citado como Richard Branson, nado o 18 de xullo de 1950, \u00e9 un magnate dos negocios ingl\u00e9s, co\u00f1ecido sobre todo pola s\u00faa marca \"Virgin\", que agrupa m\u00e1is de 360 empresas, que forman parte do \"Virgin Group\"."}
{"id": "155806", "revid": "92340", "url": "https://gl.wikipedia.org/wiki?curid=155806", "title": "Pedro Lascur\u00e1in Paredes", "text": "Pedro Jos\u00e9 Domingo de la Calzada Manuel Mar\u00eda Lascur\u00e1in Paredes, co\u00f1ecido simplemente como Pedro Lascur\u00e1in Paredes, nado en Cidade de M\u00e9xico o 8 de maio de 1856 e finado o 21 de xullo de 1952, foi un pol\u00edtico e presidente de M\u00e9xico durante 45 minutos na xornada do 18 de febreiro de 1913, trala renuncia de Francisco I. Madero."}
{"id": "155809", "revid": "5132", "url": "https://gl.wikipedia.org/wiki?curid=155809", "title": "Santos FC", "text": ""}
{"id": "155810", "revid": "5132", "url": "https://gl.wikipedia.org/wiki?curid=155810", "title": "Sporting Lisboa", "text": ""}
{"id": "155811", "revid": "98629", "url": "https://gl.wikipedia.org/wiki?curid=155811", "title": "Rodolfo Rodr\u00edguez", "text": "Rodolfo Sergio Rodr\u00edguez Rodr\u00edguez, nado o 20 de xaneiro de 1956 en Montevideo, \u00e9 un exfutbolista uruguaio. Xogaba na posici\u00f3n de porteiro e foi internacional coa selecci\u00f3n uruguaia, sendo o xogador que m\u00e1is veces vestiu a camisola nacional.\nTraxectoria.\nComezou a s\u00faa carreira en Cerro en 1971, sendo transferido a Nacional en 1976. No equipo do Parque Central Rodr\u00edguez xogou at\u00e9 1984, obtendo o Campionato Uruguaio de F\u00fatbol de 1977, 1980 e 1983, a Copa Liberadores 1980 e a Copa Intercontinental de 1980, consagr\u00e1ndose como un dos mellores porteiros da historia do equipo tricolor.\nEn 1984, Rodr\u00edguez foi vendido ao Santos do Brasil, club co que ga\u00f1ou o Campionato Paulista de 1984. Permaneceu no equipo de Pel\u00e9 at\u00e9 1987, convert\u00e9ndose nun dos grandes \u00eddolos da afecci\u00f3n. En 1986 foi convocado para xogar na s\u00faa selecci\u00f3n o Mundial de M\u00e9xico 1986, pero unha grave lesi\u00f3n na xira previa deixouno sen disputar o Mundial.\nEn 1987 Rodr\u00edguez pasa a xogar no f\u00fatbol europeo, m\u00e1is precisamente no Sporting de Lisboa, club no que estivo at\u00e9 1989. En 1990, Rodr\u00edguez retorna ao Brasil para xogar en Portuguesa, e en 1992 firma co Bahia, equipo co que ga\u00f1a o Campionato Baiano en 1993 e no ano do seu retiro do f\u00fatbol, 1994.\nSelecci\u00f3n nacional.\nCoa selecci\u00f3n celeste, ga\u00f1ou a \"Copa de Ouro\" en 1980, e a Copa Am\u00e9rica de 1983. Formou parte do cadro uruguaio que disputou a Copa Mundial de F\u00fatbol de 1986, pero non puido xogar ning\u00fan partido, por estar lesionado. Rodolfo Rodr\u00edguez \u00e9 o futbolista con m\u00e1is presenzas na selecci\u00f3n de f\u00fatbol do Uruguai ao disputar 78 encontros, recibindo 69 goles."}
{"id": "155816", "revid": "98629", "url": "https://gl.wikipedia.org/wiki?curid=155816", "title": "H\u00e9ctor Scarone", "text": "H\u00e9ctor Pedro Scarone, co\u00f1ecido como El mago, nado o 26 de novembro de 1898 en Montevideo e finado o 4 de abril de 1967 na mesma cidade, foi un futbolista uruguaio. Xogaba na posici\u00f3n de extremo (dianteiro) e foi internacional coa selecci\u00f3n uruguaia. Militou durante a maior parte da s\u00faa carreira no Nacional, club co que marcou 301 goles en 369 partidos, sendo o segundo m\u00e1ximo goleador da s\u00faa historia e o terceiro de toda a Primeira Divisi\u00f3n do Uruguai.\nFoi considerado o \"mellor xogador do mundo\" nos anos 20 e \u00e9 unha das grandes figuras da historia do f\u00fatbol suramericano. Foi un dos membros da selecci\u00f3n uruguaia que conquistou a primeira edici\u00f3n da Copa do Mundo en 1930, e ga\u00f1ou tam\u00e9n catro veces a Copa Am\u00e9rica e d\u00faas medallas de ouro nos Xogos Ol\u00edmpicos. Os seus 31 goles coa selecci\u00f3n val\u00e9ronlle para manterse como o m\u00e1ximo goleador do combinado durante m\u00e1is de oito d\u00e9cadas, ata que foi superado en 2011 por Diego Forl\u00e1n. Futbolista de gran habilidade, a s\u00faa seguridade en converter penaltis f\u00edxose lenda (nunca fallou un).\nEra o irm\u00e1n m\u00e1is novo de Carlos Scarone, outro hist\u00f3rico futbolista de Nacional e do f\u00fatbol uruguaio.\nTraxectoria.\nFutbolista.\nA nivel de clubs, Scarone xogou a maior parte da s\u00faa carreira en Nacional. Debutou no equipo do Parque Central en 1917 e al\u00ed xogou at\u00e9 o seu retiro en 1939, salvo tres anos nos que se desempe\u00f1ou no f\u00fatbol europeo: 1926, cando defendeu as cores do FC Barcelona, 1932, cando xogou para o Societ\u00e0 Sportiva Ambrosiana (hoxe Inter de Mil\u00e1n) e 1934, cando actuou no Palermo.\nEn Nacional, Scarone pos\u00fae a marca de maior cantidade de anos xogando para a instituci\u00f3n (20 anos), e \u00e9 o terceiro m\u00e1ximo goleador na historia da liga do Uruguai con 163 goles. Obtivo a Primeira Divisi\u00f3n do Uruguai en oito ocasi\u00f3ns: 1916, 1917, 1919, 1920, 1922, 1923, 1924 e 1934, a Copa de Honra (Cousenier) en 1917 e a Copa R\u00edo da Prata (Dr. Ricardo Aldao) en 1919 e 1920. Xogou en total (inclu\u00edndo amigables) 369 partidos con Nacional, marcou 301 goles e na s\u00faa dilatada traxectoria de 24 anos como futbolista, no Uruguai s\u00f3 xogou por Nacional.\nAdestrador.\nComo adestrador, Scarone dirixiu, entre outros, a Nacional, ao Millonarios de Colombia e ao Real Madrid de Espa\u00f1a, sen maior transcendencia.\nSelecci\u00f3n nacional.\nCoa selecci\u00f3n uruguaia ga\u00f1ou a Copa Am\u00e9rica en 1917, 1923, 1924 e 1926; a medalla de ouro nos Xogos Ol\u00edmpicos de 1924 e 1928 e o Mundial de 1930. Disputou un total de 51 partidos oficiais co combinado charr\u00faa e anotou 31 goles. A s\u00faa cifra goleadora mant\u00edvose como a m\u00e1is alta da historia da selecci\u00f3n ata 2011, cando foi superada por Diego Forl\u00e1n. Inclu\u00edndo os encontros non oficiais, o \"Mago\" Scarone anotou 52 goles en 70 partidos coa camiseta celeste."}
{"id": "155818", "revid": "29398", "url": "https://gl.wikipedia.org/wiki?curid=155818", "title": "Enzo Francescoli", "text": "Enzo Francescoli Uriarte, nado o 12 de novembro de 1961 en Montevideo \u00e9 un ex xogador profesional de f\u00fatbol uruguaio alcumado \"El Pr\u00edncipe\". Considerado un dos mellores futbolistas suramericanos dos anos 1980 e 1990. As\u00ed como o mellor futbolista uruguaio desa \u00e9poca, ademais \u00e9 o \u00fanico uruguaio \"FIFA 100\". Ocupa o 24\u00ba lugar na clasificaci\u00f3n do Mellor xogador suramericano do s\u00e9culo publicada por IFFHS en 2004.\nTraxectoria.\nDeclarouse dende sempre simpatizante de Pe\u00f1arol, pero formouse e debutou en primeira divisi\u00f3n co Montevideo Wanderers en 1980 da man do Director T\u00e9cnico Angel \"Bebe\" Castelnoble. En 1983 foi comprado por River Plate da Liga arxentina de f\u00fatbol e debutou o 24 de abril contra Hurac\u00e1n de Buenos Aires, cun triunfo 1-0. Pouco antes de cruzar al\u00e9n do r\u00edo da Prata, un xogador uruguaio, que xogou en River Plate tempo antes que o seu compatriota, afirmou as\u00ed: \"River non necesita a Francescoli porque neste club hai bos xogadores\". Co correr de tempo, demostrou que estaba equivocado aquel paisano de Francescoli. Esa primeira etapa foi mala para Francescoli, pois non rend\u00eda como na Selecci\u00f3n uruguaia. Pero, logo con pouco de paciencia e perseveranza adaptouse ao seu novo club e melloraba o seu nivel de xogo at\u00e9 ga\u00f1ar a simpat\u00eda da inchada riverplatense.\n\u00c9 un dos poucos xogadores que no f\u00fatbol arxentino foi respectado por todas as inchadas, levaba ben cos seus compa\u00f1eiros e por sobre todas as cousas, era un cabaleiro. \u00c9 considerado como o uruguaio moi exitoso de River Plate xunto ao seu compatriota, Walter G\u00f3mez, quen xogou nos anos 50. O campionato arxentino 1985-86 foi no que deu a primeira volta ol\u00edmpica sendo a figura e o goleador do torneo con 25 tantos, 6 m\u00e1is que o seu seguidor m\u00e1is pr\u00f3ximo.\nEn 1986 non puido xogar a Copa Liberadores de Am\u00e9rica, que logo ser\u00eda ga\u00f1ada fronte ao Am\u00e9rica de Cali, xa que foi vendido a Francia, onde xogou no Racing Matra e no Olympique de Marsella e foi declarado o Mellor xogador estranxeiro da Ligue 1, en 1990. Logo xogou na Serie A de Italia, no Cagliari e o Torino. Un dos seus admiradores m\u00e1is co\u00f1ecidos, mentres Francescoli xogaba para o Olympique, foi Zinedine Zidane, quen logo chamar\u00eda Enzo a un dos seus fillos en homenaxe a Francescoli.\nRegresou a River Plate o 7 de setembro de 1994 nun partido contra Nacional de Montevideo, pola Supercopa, no que River empatou 2-2 cun gol seu. Ese mesmo ano, logrou o Torneo Apertura de maneira invicta coa conduci\u00f3n t\u00e9cnica de Am\u00e9rico Gallego, sendo m\u00e1ximo goleador do Torneo con 12 tantos en 16 partidos. En 1996 ga\u00f1ou a Copa Liberadores de Am\u00e9rica vencendo na final a Am\u00e9rica de Cali de Colombia por 2-0. Foi o estranxeiro que anotou m\u00e1is goles por River Plate. En 1998 decidiu retirarse do f\u00fatbol profesional. Celebrou a s\u00faa despedida nun partido xogado na cancha de River Plate fronte a Pe\u00f1arol. Foi elixido o Mellor Xogador de Am\u00e9rica en 1984 e integra a lista FIFA 100. Francescoli, anotou 198 goles en 510 partidos oficiais de Primeira Divisi\u00f3n, inclu\u00edndo copas nacionais, copas internacionais e selecci\u00f3n nacional ha totalizado 242 goles: 20 en Wanderers, 137 en River Plate, 32 en Racing Matra, 17 en Olympique de Marsella, 16 en Cagliari, 5 en Torino e 15 na Selecci\u00f3n Uruguaia. Actualmente \u00e9 o vicepresidente das empresas Tenfield e Gol TV, de Francisco Casal."}
{"id": "155822", "revid": "12452", "url": "https://gl.wikipedia.org/wiki?curid=155822", "title": "Selecci\u00f3n nacional de f\u00fatbol de Arxentina", "text": ""}
{"id": "155823", "revid": "88215", "url": "https://gl.wikipedia.org/wiki?curid=155823", "title": "Asociaci\u00f3n do F\u00fatbol Arxentino", "text": "A Asociaci\u00f3n do F\u00fatbol Arxentino (AFA) (en castel\u00e1n: \"Asociaci\u00f3n del F\u00fatbol Argentino\") \u00e9 a instituci\u00f3n responsable de organizar e regular os campionatos oficiais de f\u00fatbol da Arxentina. Tam\u00e9n organiza o Campionato de Futsal AFA e os torneos de f\u00fatbol praia dese pa\u00eds. Foi fundada por Alejandro Watson Hutton en Buenos Aires o 21 de febreiro de 1893 co nome de \"Argentine Association Football League\", sendo a m\u00e1is antiga do continente. Tras un proceso de cambio de nomes, castelanizaci\u00f3n e fusi\u00f3ns, adoptou en 1934 a denominaci\u00f3n \"Asociaci\u00f3n del Football Argentino\" e posteriormente en 1946 a s\u00faa denominaci\u00f3n definitiva de \"Asociaci\u00f3n del F\u00fatbol Argentino\". Est\u00e1 afiliada \u00e1 FIFA dende 1912 e \u00e1 Conmebol dende 1916 (foi un dos seus membros fundadores). Tam\u00e9n \u00e9 responsable das distintas selecci\u00f3ns nacionais."}
{"id": "155824", "revid": "5132", "url": "https://gl.wikipedia.org/wiki?curid=155824", "title": "Asociaci\u00f3n del F\u00fatbol Argentino", "text": ""}
{"id": "155825", "revid": "5132", "url": "https://gl.wikipedia.org/wiki?curid=155825", "title": "Federaci\u00f3n Arxentina de F\u00fatbol", "text": ""}
{"id": "155826", "revid": "23204", "url": "https://gl.wikipedia.org/wiki?curid=155826", "title": "Guillerme I de Borgo\u00f1a", "text": "Guillerme I de Borgo\u00f1a \"O Grande\" ou \"O Imprudente\", nado no Franco Condado no 1020 e finado en Besan\u00e7on no ano 1087, foi conde de Borgo\u00f1a e M\u00e2con desde 1057 at\u00e9 1087. A s\u00faa descendencia estivo entre unha das m\u00e1is co\u00f1ecidas da Europa do seu tempo chegando a ter un fillo papa. Faleceu na cidade de Besan\u00e7on e at\u00f3pase sepultado na Catedral de San Xo\u00e1n nesta mesma cidade. O ano de 1057, sucedeu ao seu pai reinando sobre os territorios con maior extensi\u00f3n do que os territorios do Franco Condado.\nFamilia e descendencia.\nFoi fillo de Reinaldo I de Borgo\u00f1a (990 - 3 de setembro de 1057) e de Adelaida da Normand\u00eda (990 -?), filla de Ricardo II da Normand\u00eda (970 - 28 de agosto de 1027) e de Xudite da Breta\u00f1a (980 -?).\nCasou con Estefan\u00eda de Longwy tam\u00e9n co\u00f1ecida como \u00c9tiennette de Longwy, filla de Adalberto, duque da Lorena (?- 1048) e de Clemencia de Foix (1015 -?) de quen tivo:"}
{"id": "155827", "revid": "5298", "url": "https://gl.wikipedia.org/wiki?curid=155827", "title": "Guayaquil", "text": "Guayaquil, oficialmente Santiago de Guayaquil, \u00e9 a cidade m\u00e1is poboada de Ecuador, capital da provincia de Guayas. Situada no centro do pa\u00eds, o leste da cidade est\u00e1 na beira do r\u00edo Guayas, a uns 20 quil\u00f3metros da s\u00faa desembocadura no Oc\u00e9ano Pac\u00edfico. \u00c9 ademais un importante centro de comercio con influencia a nivel rexional no \u00e1mbito comercial, de finanzas, cultural, e de entretemento. A cidade \u00e9 a cabeceira cantonal do cant\u00f3n hom\u00f3nimo.\nDemograf\u00eda.\n\u00c9 a cidade con maior densidade de poboaci\u00f3n no Ecuador, cun total de 2 278 691 habitantes segundo o \u00faltimo censo no 2010. Actualmente a cidade de Guayaquil ten unha poboaci\u00f3n flotante de 2\u00a0634\u00a0016 de habitantes, tendo en conta unha taxa anual media de crecemento poboacional de 2,70%. A cidade propiamente dita cobre 344,5 km\u00b2 de superficie, dos cales 316,42 km\u00b2 (91,9%) corresponden \u00e1 terra firme mentres que os restantes 28,08 km\u00b2 (8,1%) pertencen aos \"corpos de auga\" que comprenden r\u00edos e esteiros.\nHistoria.\nFundada definitivamente en 1547 como estaleiro e porto comercial ao servizo da Coroa espa\u00f1ola, logo de varios outros intentos de fundaci\u00f3n, serviu de punto principal na pol\u00edtica e econom\u00eda da naci\u00f3n. Foi sede de grandes revoluci\u00f3ns e levantamentos ao longo da historia, sendo a primeira cidade ecuatoriana en obter de forma definitiva a s\u00faa independencia de Espa\u00f1a en 1820. Logo foi capital da Provincia Libre de Guayaquil que se desintegrou para formar parte da Gran Colombia. Dende 1830 forma parte da Rep\u00fablica de Ecuador como importante eixo pol\u00edtico. A revoluci\u00f3n marcista, que expulsou ao militarismo estranxeiro, a revoluci\u00f3n liberal, liderada polo xeneral Eloy Alfaro, a folga xeral de novembro, de orientaci\u00f3n anarcosindicalista, a revoluci\u00f3n de maio, de car\u00e1cter popular, entre outras, son importantes puntos na historia da naci\u00f3n que se desenvolveron na cidade.\nEconom\u00eda.\nGuayaquil dest\u00e1case entre as cidades ecuatorianas polo seu elevado uso de transporte p\u00fablico e pola densidade total e a diversidade da s\u00faa poboaci\u00f3n. O porto da cidade \u00e9 un dos m\u00e1is importantes da costa do Pac\u00edfico Oriental. O 70% das exportaci\u00f3ns privadas do pa\u00eds sae polas s\u00faas instalaci\u00f3ns, ingresando o 83% das importaci\u00f3ns. Ademais, pola s\u00faa posici\u00f3n de centro comercial, denominouse \u00e1 cidade como \"\"A capital econ\u00f3mica de Ecuador\" por varios anos, isto \u00e9 debido \u00e1 cantidade de empresas, f\u00e1bricas, e locais comerciais que existen en toda a cidade. Outro alcume moi com\u00fan entre a poboaci\u00f3n \u00e9 o de \"A perla do Pac\u00edfico\"\".\nDeportes.\nComa no resto de Ecuador, o deporte mais popular na cidade \u00e9 o f\u00fatbol. Guayaquil acolle dous dos clubs m\u00e1is laureados e populares do pa\u00eds, o Barcelona Sporting Club e o Club Sport Emelec. \u00c1mbolos dous clubs naceron no barrio do Estaleiro, polo cal o encontro no que se enfrontan \u00e9 co\u00f1ecido como \"Cl\u00e1sico do Estaleiro\". Outros equipos de f\u00fatbol salientables da cidade son o CD Everest, o CS Patria e o AD 9 de Octubre.\nDe Guayaquil \u00e9 o mellor tenista ecuatoriano da historia, Andr\u00e9s G\u00f3mez, quen ga\u00f1ou o torneo de Roland Garros en 1990, vencendo naquela final a Andre Agassi. Actualmente o tenista n\u00famero 1 do pa\u00eds e o tam\u00e9n guayaquile\u00f1o Nicol\u00e1s Lapentti.\nEn 1982 tivo lugar en Guayaquil o Campionato Mundial de Nataci\u00f3n."}
{"id": "155828", "revid": "25871", "url": "https://gl.wikipedia.org/wiki?curid=155828", "title": "Lingua franca", "text": "Lingua franca \u00e9 unha expresi\u00f3n latina para lingua de contacto ou lingua de relaci\u00f3n resultante do contacto e comunicaci\u00f3n entre grupos ou membros de grupos ling\u00fcisticamente distinguidos para o comercio internacional e outras interacci\u00f3ns m\u00e1is extensas.\nHistoria e caracter\u00edsticas.\nNo Imperio Romano e no milenio seguinte a lingua franca foi a lingua grega no oriente e o lat\u00edn no occidente.\nO portugu\u00e9s serviu de lingua franca na \u00c1frica e Asia os s\u00e9culos XV e XVI. Cando os portugueses comezaron a explotar os mares da \u00c1frica, Am\u00e9rica, Asia e Ocean\u00eda, tentaron comunicarse cos nativos mesturando unha versi\u00f3n da lingua franca, influenciada pola portugu\u00e9s coas linguas locais. Cando nav\u00edos da ingleses e franceses chegaron para competir cos portugueses, a tripulaci\u00f3n tentou aprender ese \"Portugu\u00e9s truncado\". A trav\u00e9s de sucesivas mudanzas ao longo do tempo, a lingua franca, xunto co vocabulario portugu\u00e9s, foi substitu\u00edda pola lingua dos pobos en cuesti\u00f3n.\nO idioma franc\u00e9s serviu de lingua franca axi\u00f1a, sendo a lingua da diplomacia na Europa a partir do s\u00e9culo XVII; a\u00ednda \u00e9 a lingua de traballo de instituci\u00f3ns internacionais, usada en documentos varios, desde pasaportes at\u00e9 formularios do correo a\u00e9reo.\nNa maior parte da Asia, \u00c1frica e partes da Ocean\u00eda e Europa o \u00e1rabe foi lingua franca desde o s\u00e9culo VII, sendo utilizado desde as Filipinas at\u00e9 o Senegal.\nO alem\u00e1n serviu de lingua franca en gran parte da Europa durante os s\u00e9culos XIX e XX, especialmente en negocios.\nO ingl\u00e9s \u00e9 a lingua franca actual no mundo dos negocios internacionais no occidente e na diplomacia.\nNoutras rexi\u00f3ns do mundo, outras linguas te\u00f1en o papel de lingua franca: KiSwahili na \u00c1frica oriental, ruso nas rexi\u00f3ns da antiga Uni\u00f3n Sovi\u00e9tica, hindi (xunto co ingl\u00e9s) na India, urd\u00fa no Paquist\u00e1n (tam\u00e9n xunto co ingl\u00e9s), malaio no sueste asi\u00e1tico, bislama nas illas do Pac\u00edfico, o \u00e1rabe (falado por 1.000 mill\u00f3ns de persoas ao redor do mundo e moi utilizado a\u00ednda no comercio) e varias linguas crioulas noutros lugares e \u00e9pocas.\nO Chin\u00e9s mandar\u00edn tam\u00e9n ten a funci\u00f3n de prover unha lingua falada com\u00fan entre os chineses que falan diversos dialectos inintelix\u00edbeis entre si.\nO xapon\u00e9s \u00e9 a lingua franca do Xap\u00f3n, usada no coti\u00e1n e na tecnolox\u00eda."}
{"id": "155829", "revid": "89787", "url": "https://gl.wikipedia.org/wiki?curid=155829", "title": "Tr\u00edo Vegabaje\u00f1o", "text": "O tr\u00edo Vegabaje\u00f1o foi un tr\u00edo portorrique\u00f1o de m\u00fasica latinoamericana formado en 1943. Destacaron no x\u00e9nero do bolero.\nTraxectoria.\nFormouse ao coincidiren nun campamento militar Fernandito \u00c1lvarez, Octavio Gonz\u00e1lez e Benito de Jes\u00fas. Ao pouco de se unir na agrupaci\u00f3n musical fixeron a s\u00faa presentaci\u00f3n radiof\u00f3nica, no programa de Rafael Qui\u00f1ones Vidal, onde foron bautizados como \"Tr\u00edo Vegabaje\u00f1o\", que cantaba a d\u00faas voces.\nEn 1945 o ex\u00e9rcito norteamericano recrutou a Octavio Gonz\u00e1lez, raz\u00f3n pola que foi substitu\u00eddo por Pepito Maduro, co cal comezaron a cantar a tres voces, novidade na illa. Gravaron por vez primeira en 1946.\nEn 1952, talvez influenciados polo estilo imperante de Los Panchos, xa moi querido en toda Latinoam\u00e9rica, comezaron a empregar o requinto, sendo o instrumentista Jorgito Hern\u00e1ndez, quen contribu\u00edu a facer do tr\u00edo un dos m\u00e1is destacados do momento."}
{"id": "155830", "revid": "23204", "url": "https://gl.wikipedia.org/wiki?curid=155830", "title": "Francisco Canaro", "text": "Francisco Canaro, nome art\u00edstico de Francisco Canarozzo, nado en San Jos\u00e9 de Mayo o 26 de novembro de 1888 e finado en Buenos Aires o 14 de decembro de 1964, foi un compositor de tangos, violinista e director de orquestra uruguaio, nacionalizado arxentino en 1940."}
{"id": "155831", "revid": "89787", "url": "https://gl.wikipedia.org/wiki?curid=155831", "title": "P.S. Kr\u00f8yer", "text": "Peder Severin Kr\u00f8yer, co\u00f1ecido como P.S. Kr\u00f8yer, nado en Stavanger o 23 de xullo de 1851 e finado en Skagen o 21 de novembro de 1909, foi un pintor de orixe norueguesa.\n\u00c9 un dos m\u00e1is estimados e coloristas pintores da comunidade dinamarquesa-norueguese de Skagen. Son moi valorados os seus cadros naturalistas de v\u00edvidas escenas coti\u00e1s, influenciados pola aparici\u00f3n da fotograf\u00eda."}
{"id": "155832", "revid": "5132", "url": "https://gl.wikipedia.org/wiki?curid=155832", "title": "S.S.C. Napoli", "text": ""}
{"id": "155833", "revid": "6939", "url": "https://gl.wikipedia.org/wiki?curid=155833", "title": "Peder Severin Kr\u00f8yer", "text": ""}
{"id": "155852", "revid": "89787", "url": "https://gl.wikipedia.org/wiki?curid=155852", "title": "Corr na M\u00f3na", "text": "Corr na M\u00f3na (en irland\u00e9s e oficialmente; adaptado ao ) \u00e9 unha vila do Condado de Galway, na provincia de Connacht, Irlanda. Forma parte do Gaeltacht do Norte de Connemara.\nSituada ao Norte do Lago Corrib, a vila \u00e9 famosa pola pesca de salm\u00f3ns e troitas. At\u00f3pase no centro do Joyce Country Mountain e Lake Districts, Corr na M\u00f3na \u00e9 reco\u00f1ecida como unha das \u00e1reas m\u00e1is esc\u00e9nicas de Irlanda.\nO extremo oriental estreitase \u00e1 beira do Corrib, mentres que o extremo occidental se ensancha nos l\u00edmites das terras altas de An M\u00e1m. O co\u00f1ecido membro do Teachta D\u00e1la \u00c9amon \u00d3 Cu\u00edv vive en Corr na M\u00f3na."}
{"id": "155853", "revid": "5496977", "url": "https://gl.wikipedia.org/wiki?curid=155853", "title": "An M\u00e1m", "text": "An M\u00e1m (denominada en ) \u00e9 unha vila do Condado de Galway, na provincia de Connacht (Irlanda). Est\u00e1 situada entre o Lago Corrib e as monta\u00f1as Sl\u00e9ibhte Mh\u00e1m Toirc. O seu nome deriva da palabra irlandesa \"m\u00e1m\", que significa \"paso\"."}
{"id": "155854", "revid": "1617076", "url": "https://gl.wikipedia.org/wiki?curid=155854", "title": "Maum", "text": ""}
{"id": "155855", "revid": "23204", "url": "https://gl.wikipedia.org/wiki?curid=155855", "title": "Herne Bay RHC", "text": "O Herne Bay Rink Hockey Club \u00e9 un club de h\u00f3ckey a pat\u00edns da localidade de Herne Bay, Inglaterra. O club foi fundado en 1910, o que o converte nun dos equipos m\u00e1is antigos deste deporte no mundo. A s\u00faa \u00e9poca de maior \u00e9xito foi a primeira metade do s\u00e9culo XX (conquistando 22 t\u00edtulos de Copa entre 1930 e 1953), a\u00ednda que dende 1974 non conquistou ning\u00fan t\u00edtulo de Liga e tan s\u00f3 conseguiu tres t\u00edtulos copeiros no mesmo per\u00edodo, o \u00faltimo en 1994 (\u00faltimo t\u00edtulo do club), sendo superado \u00e1mplamente nos \u00faltimos tempos polos seus veci\u00f1os e m\u00e1ximos rivais do Herne Bay United."}
{"id": "155856", "revid": "109216", "url": "https://gl.wikipedia.org/wiki?curid=155856", "title": "N\u00famero de Sherwood", "text": "O n\u00famero de Sherwood, formula_1 (tam\u00e9n denominado n\u00famero de Nusselt m\u00e1sico) \u00e9 un n\u00famero adimensional utilizado en operaci\u00f3ns de transferencia de materia. Representa a relaci\u00f3n entre o transporte difuso-convectivo e o transporte difusivo. Recibe o seu nome do enxe\u00f1eiro americano Thomas Kilgore Sherwood.\nDef\u00ednese como:\nonde \nExisten numerosas correlaci\u00f3ns emp\u00edricas ou semiemp\u00edricas que permiten determinar o n\u00famero de Sherwood a partir do n\u00famero de Reynolds e do n\u00famero de Schmidt. A importancia da determinaci\u00f3n do n\u00famero de Sherwood \u00e9 que d\u00e1 acceso ao coeficiente de transferencia de materia.\nO n\u00famero de Sherwood ten a mesma forma que o n\u00famero de Biot m\u00e1sico. Por\u00e9n, representan fen\u00f3menos f\u00edsicos diferentes. No caso do n\u00famero de Sherwood, a difusividade que aparece no denominador \u00e9 a da substancia que se transfire nun flu\u00eddo. Pola contra, no n\u00famero de Biot, \u00e9 a difusividade nun s\u00f3lido. Deste xeito, o n\u00famero de Biot compara o transporte externo (no flu\u00eddo) co transporte interno (no s\u00f3lido)."}
{"id": "155860", "revid": "22570", "url": "https://gl.wikipedia.org/wiki?curid=155860", "title": "Costumismo", "text": "O costumismo \u00e9 o termo co que se alude a un tipo de creaci\u00f3n literaria desenvolta na Espa\u00f1a do s\u00e9culo XIX, sobre todo entre 1830 e 1850, e m\u00e1is especificamente ao chamado o \u201cartigo de costumes\u201d, texto breve que ti\u00f1a por obxecto o retrato filos\u00f3fico, festivo ou sat\u00edrico dos costumes populares do seu tempo, nunha peculiar fusi\u00f3n entre o ensaio e o conto caracterizada por unha m\u00ednima acci\u00f3n, pola escaseza do di\u00e1logo e polo seu descritivismo. Por\u00e9n, o costumismo est\u00e9ndese a todas as artes, podendo falar de pintura, relatos ou novelas costumistas, sendo o folclore a mi\u00fado unha forma de costumismo.\nO costumismo ten unha consideraci\u00f3n transversal ao longo da historia da arte, malia que a tendencia \u00e9 a falar de costumismo especialmente relacionado cos autores a partir do s\u00e9culo XIX. Entre estes autores est\u00e1n Larra ou Mesonero, que foron os que consolidaron o x\u00e9nero nas revistas do seu tempo. Este tipo de artigos ir\u00e1n evolucionando desde a pintura de ambientes e espazos (escenas) at\u00e9 tipos representativos do grupo social ao que pertencen.\nHistoria do costumismo.\nA partir da publicaci\u00f3n en 1843-44 de \"Los espa\u00f1oles pintados por s\u00ed mismos\" (inmediatamente posterior \u00e1 de Les Fran\u00e7ais peints par eux m\u00eames e Heads of the People, or Portraits of the English), obra en que se pretend\u00eda ofrecer unha descrici\u00f3n dos tipos e costumes m\u00e1is caracter\u00edsticos da naci\u00f3n e das s\u00faas diferentes rexi\u00f3ns, este tipo de literatura, que venc\u00e9llase \u00e1 reacci\u00f3n contra o irrealismo rom\u00e1ntico e ao af\u00e1n por preservar o t\u00edpico nacional que xulgaban, corr\u00eda o risco de desaparici\u00f3n. Non obstante, a cr\u00edtica aprecia no costumismo madrile\u00f1o un desinterese e menosprezo polo de f\u00f3ra, o que provocar\u00eda como reacci\u00f3n un costumismo de corte rexional que tratar\u00eda de describir as propias tradici\u00f3ns (especialmente prol\u00edficos ser\u00edan o andaluz, o c\u00e1ntabro, e o leon\u00e9s) e que medra no clima de toma de conciencia das identidades diferenciais que se producen por volta da metade do s\u00e9culo.\nDespois da participaci\u00f3n do compostel\u00e1n Antonio Neira de Mosquera en \"Los espa\u00f1oles pintados por s\u00ed mismos\" cun texto sobre \u201cEl gaiteiro gallego\u201d, ser\u00eda a madrile\u00f1a sociedade Galicia Literaria a que se empe\u00f1ar\u00eda en desenvolver un dos proxectos semellante aos anteditos, titulado \"Los gallegos pintados por s\u00ed mismos\". Ser\u00eda Victorino Novo, un dos membros da sociedade que m\u00e1is activamente apoiara a idea, quen dalg\u00fan xeito a retomar\u00eda, preparando unha colecci\u00f3n de artigos que constitu\u00edsen unha descrici\u00f3n de tipos da terra. Aparentemente publicada entre 1883 e 1887 en El correo gallego de Ferrol co t\u00edtulo \"\u00c1lbum de Galicia. Tipos, costumbres y leyendas\" incl\u00fae varios dos cadros escritos polos seus autores para formar parte do proxecto fundacional de Galicia Literaria, entre eles, os de Lamas Carvajal ou Xes\u00fas Muruais.\nNo tocante a unha influencia for\u00e1nea no espallamento dunha est\u00e9tica costumista en Galicia fala o papel protagonista que Antonio Trueba, reco\u00f1ecido pola cr\u00edtica como un importante escritor costumista (ademais de prologuista das \"Escenas monta\u00f1osas\" de Pereda). O seu \"Libro de cantares\" (1842), que consolidou no \u00e1mbito peninsular a tem\u00e1tica folcl\u00f3rica e as formas l\u00edricas populares, ser\u00eda a inspiraci\u00f3n directa de Rosal\u00eda de Castro nos \"Cantares gallegos\", tal e como a escritora confesa no seu pr\u00f3logo a esta obra.\nA literatura costumista foi unha importante escola de aprendizaxe para os iniciadores da novela realista do s\u00e9culo XIX, coa que \u00e1s veces se confunde. En Galicia o modelo est\u00e9tico costumista asumir\u00eda tam\u00e9n a funci\u00f3n de defensa dos valores tradicionais ante o avance alienante da modernidade. As\u00ed mentres que Lamas Carvajal en \"Gallegada\" permanec\u00eda fiel ao modelo costumista coa vontade de conservar os costumes galegos m\u00e1is enxebres, P\u00e9rez Placer intentar\u00eda renovar ese modelo con apuntamentos naturalistas e impresionistas, mais ser\u00eda \u00c1lvarez de N\u00f3voa quen definitivamente o superase coa nova sensibilidade dos contos de \"P\u00e9 das Burgas\". Na novela decimon\u00f3nica hai unha influencia costumista e importante no follet\u00edn en obras como \"\u00a1A Besta!\" ou nos contos de Labarta Posse, inici\u00e1ndose unha li\u00f1a de continuidade que chegar\u00e1 at\u00e9 os nosos d\u00edas, centrada no ruralismo, por medio de autores como Lesta Meis ou Garc\u00eda Barros na narrativa ou Varela Bux\u00e1n no teatro.\nD\u00e1ndolle ao termo \u201ccostumismo\u201d un valor m\u00e1is xeral, aplic\u00e1bel a aquelas obras nas que na acci\u00f3n \u00e9 m\u00ednima e cobra protagonismo a descrici\u00f3n de tipos e escenas. \u00c9 pos\u00edbel detectar a s\u00faa pegada en autores como Pintos Villar, A\u00f1\u00f3n, Jos\u00e9 Benito Amado Boullosa, Lu\u00eds Gonz\u00e1lez L\u00f3pez, Ju\u00e1n Bautista Armada y Losada ou Losada Astray, e mesmo nas novelas hist\u00f3ricas de L\u00f3pez Ferreiro.\nVariedades de costumismo.\nA escola Rosaliana.\nA tem\u00e1tica costumista aparece nun considerable n\u00famero de composici\u00f3ns en que predominan a descrici\u00f3n e a narraci\u00f3n para presentar crenzas, romar\u00edas, devoci\u00f3ns ou personaxes caracter\u00edsticos da cultura popular galega que Rosal\u00eda defend\u00eda fronte aos estereotipos colonizadores. Ademais, os poemas de tem\u00e1tica folcl\u00f3rico-etnogr\u00e1fica conforman o grupo m\u00e1is numeroso, coa intenci\u00f3n de reflectir a idiosincrasia do pobo galego. Hai poemas costumistas pero tam\u00e9n poemas de amor.\n\"Cantares gallegos\" creou unha \u201cescola po\u00e9tica\u201d. Varios autores continuaron o cami\u00f1o de Rosal\u00eda e comezaron a destacar a beleza da paisaxe galega, os costumes galegos e a solidarizaci\u00f3n coas loitas dos labregos e das mulleres.\nTratan temas como a emigraci\u00f3n e empregan as cantigas populares. Alg\u00fans destes autores deixaron o sentido dignificador e reivindicativo de Rosal\u00eda, como por exemplo o ourens\u00e1n Valent\u00edn Lamas Carvajal, quen fundou un dos primeiros xornais escritos en galego. \u00a0Escribiu \"O T\u00edo Marcos da Portela\" e colaborou noutros como \"El Heraldo Gallego\" e \"El Eco de Orense\", desde os cales polemizou con outros autores (Murgu\u00eda, \u00c1lvarez de N\u00f3voa...). Escribe \"Espi\u00f1as, follas e frores\", \"Saudades gallegas\" e \"A musa das aldeas\". Tam\u00e9n \u00e9 autor do volume \"Dez cartas aos gallegos\" e do libro de relatos \"Gallegada\". Pero a s\u00faa obra cume \u00e9 o \"Catecismo da doutrina labrega\", editado por entregas en 1888 no xornal \"O T\u00edo Marcos da Portela\". Este tr\u00e1tase dun libro anticaciquil, mais non anticlerical. Parodia as preguntas e respostas do catecismo cat\u00f3lico do Padre Astete e, recorrendo ao humor tr\u00e1xico, Lamas reflicte a situaci\u00f3n de miseria que padece o campesi\u00f1ado galego. Foi durante moito tempo o libro de maior difusi\u00f3n popular e mais as veces reeditado da literatura galega (at\u00e9 13 edici\u00f3ns en vida do autor).\nDestacan d\u00faas mulleres escritoras: a ourens\u00e1 Filomena Dato Muruais, autora do volume \"Follatos\", e a coru\u00f1esa Francisca Herrera Garrido, autora dos libros \"Sorrisas e b\u00e1goas\", \"Almas de muller... \u00a1Volallas na luz!\" e \"Frores do noso paxareco\". Esta \u00faltima foi a primeira muller designada acad\u00e9mica e a primeira en escribir en galego unha novela longa (\"N\u00e9veda\") e ensaio (\"A muller galega\", publicado na revista N\u00f3s).\nOutra achega da poes\u00eda rosaliana \u00e9 a \"saudade\". Rosal\u00eda exp\u00f3n unha saudade que a est\u00e1 matando, unha saudade cargada de sensibilidade constante na s\u00faa poes\u00eda. A saudade debe de ser entendida como a clave de moitos dos poemas da autora a\u00ednda que devandito termo non apareza expl\u00edcito. Relacionando a cultura Atl\u00e1ntica en xeral, o termo saudade presenta unha correspondencia co termo irland\u00e9s \"hiraeth\". Ambos termos son a d\u00eda de hoxe de dif\u00edcil definici\u00f3n nas s\u00faas propias culturas inclusive, e carecen de traduci\u00f3n a outros idiomas como o espa\u00f1ol e o ingl\u00e9s.\nA saudade rosaliana expresa aflici\u00f3n por haber perdido algo ou por separarse de algo, ademais dunha necesidade ou forte querenza por recuperalo. O apego emocional est\u00e1 fortemente relacionado coa patria, coa afastameto dela, mais concretamente o a dor ven dada pola separaci\u00f3n do lugar onde naceu. Esta valoraci\u00f3n da patria, froito da saudade, ven expresada tam\u00e9n na evocaci\u00f3n da natureza. Xa que normalmente se falan destas carencias desde unha perspectiva adulta, p\u00f3dese dicir que a saudade est\u00e1 relacionada en moitas ocasi\u00f3ns coa perda da xuventude. Esta perda da xuventude pode relacionarse coa neurose de Freud. No momento en que Freud afirma que todas as persoas son neur\u00f3ticas, no sentido de que todo ser humano perdeu o id\u00edlico da infancia e ans\u00eda recuperalo na s\u00faa totalidade, a saudade \u00e9 parte deste neurismo en tanto que consiste na memoria da patria e do pasado.\n\"Vida Gallega\".\n\"Vida Gallega\" apareceu co car\u00e1cter de \"ilustraci\u00f3n regional\" e co af\u00e1n de dotar a Galicia dunha revista gr\u00e1fica de prestixio e calidade. As s\u00faas p\u00e1xinas centrais impresas en ocogravado foron unha cr\u00f3nica do acontecer diario da vida galega, con abundante material gr\u00e1fico, especialmente do propio Jaime Sol\u00e1, e de Xos\u00e9 Gil, o seu primeiro director art\u00edstico. Colaboraron tam\u00e9n os m\u00e1is sinalados fot\u00f3grafos das cidades, retratistas das vilas e afeccionados \u00e1 fotograf\u00eda. Na revista apareceron os m\u00e1is importantes acontecementos sociais e pol\u00edticos que se sucederon en Galicia e nas comunidades de emigrantes galegos (Portugal, Madrid, Suram\u00e9rica). Entre os seus colaboradores estiveron Roberto Pad\u00edn Rodr\u00edguez cos seus debuxos (foi subdirector entre 1924 e 1927) e Manuel Lustres Rivas.\nTivo unha segunda \u00e9poca entre 1954 e 1963 cando Xos\u00e9 Iglesias Presa adquire a revista. Nesta etapa edit\u00e1ronse 77 n\u00fameros e estivo dirixida por Fabriciano Fern\u00e1ndez Serra. A fins de 1956 a sede trasladouse \u00e1 cidade de Lugo.\nDest\u00e1case o seu galeguismo: \"Vida Gallega\" viviu, p\u00e1xina a p\u00e1xina, a protohistoria do nacionalismo galego, o nacemento das Irmandades da Fala, a constituci\u00f3n do Partido Galeguista, a Rep\u00fablica e o estoupido da Guerra Civil. De todo isto non \u00eda sa\u00edr indemne. Acolleu a toda a intelectualidade do momento. Firmas como Murgu\u00eda, Cabanillas, Pardo Baz\u00e1n, Fern\u00e1ndez Fl\u00f3rez, Sof\u00eda Casanova, Noriega Varela, ey Soto etc., e ilustradores do talle de Castelao, \u00c1lvaro Cebreiro, Eduardo Pad\u00edn\u2026 Mais axi\u00f1a iniciou un distanciamento fronte aos novos movementos que, dende a pol\u00edtica e xa na segunda d\u00e9cada do s\u00e9culo, comezaban a artellar xa un marco propio de decisi\u00f3ns para o pa\u00eds, e en galego. Justo Beramendi, no seu recente e premiado volume De provincia a naci\u00f3n (Xerais, 2008) define a ideolox\u00eda desta publicaci\u00f3n como \u201crexionalismo ortodoxo\u201d. O historiador e intelectual Marcos Valc\u00e1rcel explica, pola s\u00faa banda e deste xeito, as relaci\u00f3ns de Vida Gallega cos galeguistas: \nAs Irmandades da Fala.\nAs Irmandades da Fala foi unha organizaci\u00f3n activa desde o ano 1916 at\u00e9 o ano 1931.\nNo \u00e1mbito da literatura, destaca fundamentalmente a diferenza entre Noriega Varela e Ram\u00f3n Cabanillas. Ademais, exist\u00eda unha confrontaci\u00f3n entre os autores influenciados polas vangardas e aqueles que manti\u00f1an unha forma de facer poes\u00eda m\u00e1is tradicional.\nNo que respecta \u00e1 narrativa, comeza a haber un apoio institucional e a tem\u00e1tica que abarca corresp\u00f3ndese \u00e1 representaci\u00f3n de ambientes urbanos ou vilegos, sobre o sentimento da terra (Vicente Risco), o humor macabro, a cultura popular, o celtismo, etc.\nTi\u00f1a como obxectivo entreter e galeguizar. Para a s\u00faa promoci\u00f3n celebrouse o concurso ANT (1918) para pequenas novelas.\nO teatro \u00e9 un x\u00e9nero que non ten tradici\u00f3n nin antecedentes, como tampouco p\u00fablico, compa\u00f1\u00edas, formaci\u00f3n actoral, cr\u00edtica, traduci\u00f3n, etc. Entre as s\u00faas dificultades estaba a confrontaci\u00f3n co cinema e ti\u00f1a como obxectivo a formaci\u00f3n galeguista das masas.\nPara a s\u00faa promoci\u00f3n cre\u00e1ronse os concursos das Irmandades da Fala na Coru\u00f1a (1918), en Betanzos (1919) e a Festa da Lingua (Santiago de Compostela, 1924) que era unha \u00a0de redacci\u00f3n de obras teatrais.\nA composici\u00f3n ideol\u00f3xica dos homes que compuxeron nun principio as Irmandades era ben variada. Dunha banda, a corrente culturalista (de dereitas, personificada por Vicente Risco, Otero Pedrayo e Florentino L\u00f3pez Cuevillas) e, da outra, a m\u00e1is activista politicamente (de esquerdas, con Ant\u00f3n Villar Ponte, Manuel Lugr\u00eds Freire, Ux\u00edo Carr\u00e9 Aldao ou V\u00edctor Casas). Polo cal, as figuras mas destac\u00e1beis nas Irmandades ser\u00edan Ant\u00f3n Vilar Ponte e Vicente Risco, a pesar das s\u00faas diferenzas ideol\u00f3xicas, como caracter\u00edstica confrontada coa revista de Vida Gallega, na que non se atopaba ideolox\u00edas entre os membros tan dispares.\nNo congreso celebrado en novembro de 1918 na cidade de Lugo, as Irmandades marcaron o seu programa pol\u00edtico, sendo os seus obxectivos prioritarios:\nComo obxectivos para Galicia, presentaban os seguintes:\nAutores vencellados ao costumismo.\nNo s\u00e9culo XIX, Rosal\u00eda de Castro, Manuel Curros Enr\u00edquez e Eduardo Pondal iniciaron unha recuperaci\u00f3n da literatura galega que foi co\u00f1ecida como o Rexurdimento. Estes precursores comezaron facendo unha literatura de car\u00e1cter popular e costumista, na que se revalorizaba Galicia, os costumes da s\u00faa xente e o folclore, o paisaxe, o idioma; critic\u00e1base a aldraxe, a Castela, a situaci\u00f3n precaria do idioma galego e das s\u00faas xentes. \u00a0A ra\u00edz desta recuperaci\u00f3n de uso e revitalizaci\u00f3n da lingua galega, as\u00ed como tam\u00e9n un inicio de creaci\u00f3n da identidade do pobo, no s\u00e9culo XX apareceu un elenco de autores que tomaron a estas tres figuras, os Precursores como referentes para a continuaci\u00f3n da literatura galega.\nRuptura co costumismo.\nRam\u00f3n Cabanillas.\nRam\u00f3n Cabanillas (1876 - 1959 ) foi un dos m\u00e1ximos expo\u00f1entes nas Irmandades da Fala. Ao longo da s\u00faa vida, desenvolveu unha ampla traxectoria po\u00e9tica con diversas influencias, sendo as m\u00e1is destac\u00e1beis o saudosismo (influencia de Teixeira de Pascoaes), o celtismo (cuxa influencia reside no poeta irland\u00e9s Yeats), a poes\u00eda popular (con influencia do folclore) e a tradici\u00f3n dos Precursores do s\u00e9culo XIX como Rosal\u00eda, Curros e Pondal, ademais da poes\u00eda popular (con influencia do folclore).\nEntre 1910 e 1915 residiu na Habana, Cuba, onde desenvolveu unha literatura de car\u00e1cter agrarista caracterizada por unha mestura de modernismo e anticaciquismo.\nDas s\u00faas obras, dest\u00e1case \"Vento Mareiro\" (1915). Neste libro de poemas det\u00e9ctase certa influencia da poes\u00eda tradicionalista, sobre todo de Rosal\u00eda de Castro e Manuel Curros Enr\u00edquez.\nRam\u00f3n Cabanillas escribe en \"Vento Mareiro\" o seu encomio da aldea (1915).\nA ra\u00edz deste poemario, foi considerado como o \u201cpoeta da raza\u201d pola s\u00faa defensa do galeguismo e tam\u00e9n polo contido cr\u00edtico e social da s\u00faa poes\u00eda, na que denunciaba as inxustizas sociais e a desigualdade. Sempre houbo na s\u00faa literatura unha intenci\u00f3n educadora, e a intenci\u00f3n de achegar ao pobo ao nacionalismo galego.\nDefensa do costumismo tradicional.\nNoriega Varela.\nAntonio Noriega Varela naceu na cidade de Mondo\u00f1edo, sendo bautizado o 18 de outubro de 1869 cos nomes de Antonio Manuel Jes\u00fas Mar\u00eda, Exp\u00f3sito, por ser fillo de nai solteira fora depositado ese mesmo d\u00eda na casa-inclusa de Mondo\u00f1edo. Anos despois foi reco\u00f1ecido pola s\u00faa nai, que resultou ser Mar\u00eda de los Dolores Fern\u00e1ndez Noriega y Varela.\nDesco\u00f1ecida a\u00ednda ata hoxe a identidade do pai do poeta, podemos afirmar que a s\u00faa familia por v\u00eda materna ten ra\u00edces en Ferrol e Mondo\u00f1edo.\nNoriega Varela criouse nun ambiente familiar de sacerdotes e militares, nunha cidade profundamente tradicional e fechada \u00e1 modernidade, nucleada arredor da Catedral e do Seminario, que, a fins do s\u00e9culo XIX, m\u00e1is miraba cara \u00e1 Idade Media que ao s\u00e9culo XX.\nToda a s\u00faa traxectoria po\u00e9tica est\u00e1 impregnada dunha grande relixiosidade. Raro \u00e9 o poema onde non exista algunha referencia ou invocaci\u00f3n de car\u00e1cter divino. F\u00f3rmulas como \u201cBon Xesus\u201d, \u201cO Salvador\u201d, \u201cDios Meni\u00f1o\u201d, \u201cEl-Se\u00f1or\u201d, \u201cO Filli\u00f1o\u201d, \u201cO Ben Amado\u201d etc. aparecen constantemente nos seus poemas. Ademais, cando, estando de mestre en Foz, un poeta da zona publica unha composici\u00f3n denunciando a falta de solidariedade coa vella pobre, Noriega sae inmediatamente cun poema-resposta en que defende a posici\u00f3n da Igrexa. Tam\u00e9n, nalgunhas composici\u00f3ns o poeta conv\u00e9rtese en trobador e canta \u00e1 Virxe dos Remedios como un romeiro m\u00e1is.\nEsta relixiosidade est\u00e1 intimamente unida \u00e1 tradici\u00f3n, mesmo formando parte dela. Ac\u00e9ptaa e def\u00e9ndea como algo natural e indiscut\u00edbel. A tradici\u00f3n conv\u00e9rtese nunha relixi\u00f3n para o poeta e a relixi\u00f3n impr\u00e9gnase na tradici\u00f3n.\nNo ano 1920 publica nos tres primeiros n\u00fameros da revista N\u00f3s, dentro da secci\u00f3n \u201cArchivo filol\u00f3xico e etnogr\u00e1fico de Galiza\u201d, unha colecci\u00f3n de adivi\u00f1anzas e refr\u00e1ns. En 1928 aparece na editorial \u201cN\u00f3s\u201d o seu libro \"Como falan os bra\u00f1egos. Serie I. Locuci\u00f3ns, frases, modos adverbiais, unha leria pr\u00b4os rapaci\u00f1os, refr\u00e1ns, canteres i-adivi\u00f1anzas\". En 1930 aparecen en \"Vida Gallega\" alg\u00fans refr\u00e1ns baixo o t\u00edtulo de \u201cEs poeta de la monta\u00f1a y sus refranes gallegos\u201d. En maio de 1931 inicia en \"Vida Gallega\" a publicaci\u00f3n dunha serie de adivi\u00f1anzas en varios n\u00fameros sucesivos, at\u00e9 completar as cen.\nAdemais do tradicionalismo cat\u00f3lico que profesou ao longo da vida, outro factor importante para delimitar o marco ideol\u00f3xico en que se move o autor \u00e9 o seu posicionamento a respecto do movemento galeguista e a \u201ccuesti\u00f3n da lingua\u201d. Noriega Varela \u00e9 un dos poetas galegos m\u00e1is fieis ao uso do idioma do pa\u00eds nos seus versos desde o Rexurdimento at\u00e9 a inmediata posguerra. A s\u00faa obra en espa\u00f1ol \u00e9 practicamente irrelevante. En realidade, moi pouco, en comparaci\u00f3n coa obra po\u00e9tica en galego. Nin o autor lle deu importancia, pois nunca a inclu\u00edu nos seus libros, nin tampouco a cr\u00edtica, para a que pasou totalmente desapercibida.\nEsta fidelidade po\u00e9tica \u00e1 lingua galega vese corroborada cando comp\u00f3n e recita poemas de circunstancias perante autoridades eclesi\u00e1sticas ou civ\u00eds en galego, sendo o espa\u00f1ol a lingua habitualmente empregada neses actos. Afirma que a nosa terra non debe renegar da fala.\nNon se pode negar o amor de Noriega cara ao idioma do pa\u00eds. Mais ese amor deriva do seu amor pola tradici\u00f3n, da que a lingua forma parte.\nDisparidade no costumismo galego.\nDurante a primeira metade do s\u00e9culo XX, a influencia das Vangardas europeas provocou que unha nova xeraci\u00f3n de autores (co\u00f1ecida como \u201cos Novos\u201d) aparecese no \u00e1mbito literario galego. Este novo grupo de autores ti\u00f1an unha concepci\u00f3n moi diferente da literatura galega \u00e1 que ti\u00f1an os autores precedentes, que deu lugar a diversas tensi\u00f3ns.\nOs \"Vellos\".\nDenominados negativamente como \u201cpasadistas\u201d. Conformaban este grupo escritores como Vicente Risco e Antonio Villar Ponte. A s\u00faa literatura reun\u00eda unhas caracter\u00edsticas vinculadas \u00e1 anterior forma de facer literatura:\nOs \"Novos\".\nA oposici\u00f3n, pola contra, ven dada polos nados nunhas d\u00e9cadas posteriores, cunha maior apertura continental ao que era a cultura europea neses anos. Isto lles permitiu adquirir influencias literarias (tanto tem\u00e1ticas como estil\u00edsticas). Estes \u201cnovos\u201d esix\u00edan unha apertura da literatura galega en todos os sentidos, unha renovaci\u00f3n que foi expresada no manifesto \"\u00a1M\u00e1is al\u00e1!\", de Manuel Antonio, un dos m\u00e1ximos representantes das vangardas. Neste manifesto, ademais de ser un acto de rebeld\u00eda para negar as normas est\u00e9ticas estabelecidas, tam\u00e9n rexeita a titorizaci\u00f3n dos vellos consagrados na creaci\u00f3n art\u00edstica:\nEste manifesto foi duramente criticado polos escritores \u201cvellos\u201d como Antonio Vilar Ponte, o grupo ANT etc.\nEventualmente, xurdir\u00eda en Galicia unha nova Vangarda, o Neotrobadorismo. Deste xeito, mediase entre unha aproximaci\u00f3n ao discurso art\u00edstico do galeguismo tomando como base as Vangardas europeas, mais con base e tem\u00e1tica tradicional."}
{"id": "155862", "revid": "17467", "url": "https://gl.wikipedia.org/wiki?curid=155862", "title": "Mundiais de f\u00fatbol", "text": ""}
{"id": "155863", "revid": "5880529", "url": "https://gl.wikipedia.org/wiki?curid=155863", "title": "Selecci\u00f3n de f\u00fatbol dos Estados Unidos de Am\u00e9rica", "text": "A selecci\u00f3n de f\u00fatbol dos Estados Unidos (en ) representa aos Estados Unidos de Am\u00e9rica en competici\u00f3ns internacionais de f\u00fatbol. Est\u00e1 controlada pola Federaci\u00f3n de F\u00fatbol dos Estados Unidos (\"United States Soccer Federation\", \"U.S. Soccer\"), afiliada \u00e1 CONCACAF, organizaci\u00f3n de agrupa \u00e1s federaci\u00f3ns de Norte, Centroam\u00e9rica e o Caribe, e \u00e1 FIFA.\nEstados Unidos participou en dez edici\u00f3ns da Copa do Mundo de F\u00fatbol, inclu\u00edndo a edici\u00f3n de 1994 na que foron o pa\u00eds anfitri\u00f3n. A mellor clasificaci\u00f3n da selecci\u00f3n nesta competici\u00f3n foi o seu terceiro posto obtido no torneo inaugural de Uruguai 1930, cando acadou a terceira praza. M\u00e1is recentemente rematou cuarto na Copa Am\u00e9rica, chegou aos cuartos de final do mundial de 2002 e foi finalista da Copa Confederaci\u00f3ns en 2009. Ademais ten no seu palmar\u00e9s seis Copas de Ouro da CONCACAF.\nHistoria.\nO primeiro partido xogado por unha selecci\u00f3n baixo a bandeira estadounidense realizouse contra a selecci\u00f3n do Canad\u00e1, o 28 de novembro de 1895, en Newark. Con todo, este partido non \u00e9 reco\u00f1ecido internacionalmente, e consid\u00e9rase que o primeiro partido oficial foi o que xogou en Estocolmo, ante o combinado Suecia, o 20 de agosto de 1916.\nO equipo xogou a semifinal da Copa Mundial de F\u00fatbol de 1930, perdendo 6-1 contra e obtendo o terceiro posto. Unha das an\u00e9cdotas que quedan do devandito equipo estadounidense \u00e9 que era conformado por cidad\u00e1ns de m\u00faltiples nacionalidades, pertencentes ao ex\u00e9rcito do pa\u00eds, que estaban a se preparar para a posible guerra que ocorrer\u00eda anos despois.\nDesde a realizaci\u00f3n do mundial de 1994 no pa\u00eds, a selecci\u00f3n de f\u00fatbol, logrou que o deporte ga\u00f1e espazo no pa\u00eds do B\u00e9isbol, F\u00fatbol Americano, Baloncesto e Hockey, a\u00ednda que cabe destacar que a maior\u00eda de xogadores da selecci\u00f3n, non militan na MLS (liga estadounidense de f\u00fatbol), sen\u00f3n en clubs de Europa, o cal axudou ao desenvolvemento da t\u00e9cnica e t\u00e1ctica do equipo. Como curiosidade, no mesmo mundial 1994, a maior\u00eda dos convocados \u00e1 cita mundial non ti\u00f1a club onde xogar, xa que s\u00f3 alg\u00fans xogaban en Europa at\u00e9 a s\u00faa expansi\u00f3n a nivel individual.\nO d\u00eda 24 de xu\u00f1o de 2009, Estados Unidos logra unha vitoria hist\u00f3rica no marco da Copa FIFA Confederaci\u00f3ns 2009, tras vencer nas semifinais 0-2 \u00e1 selecci\u00f3n de Espa\u00f1a, selecci\u00f3n que vi\u00f1a 35 partidos sen co\u00f1ecer a derrota e 15 partidos ga\u00f1ados consecutivamente. Na final, enfront\u00e1ronse \u00e1 selecci\u00f3n do Brasil, no primeiro tempo dese partido, Estados Unidos estaba a dar a sorpresa ao ga\u00f1ar por 2 goles por 0, con todo, no segundo tempo Brasil deulle a volta e acabou ga\u00f1ando por 2-3, con todo, o equipo \"das barras e as estrelas\" daba a sorpresa ao chegar \u00e1 final logo de quedar a piques da eliminaci\u00f3n na fase de grupos.\nUniforme.\nDendo o seu primeiro encontro non oficial ante , os uniformes consistiron en camisolas brancas con pantal\u00f3n azul. En 1950, Estados Unidos adoptou un estilo \"Per\u00fa\" po\u00f1endo unha franxa diagonal que cruzaba a camisola. Esta barra tense utilizado nos uniformes de 2003, 2004, 2006 as\u00ed como no uniforme de 2010. Adidas foi o provedor dos uniformes dos Estados Unidos dende 1984 at\u00e9 1994. Dende 1995, a compa\u00f1\u00eda estadounidense Nike \u00e9 a que viste \u00e1 selecci\u00f3n.\nXogadores.\nM\u00e1is partidos disputados.\nActualizado a 22 de xullo de 2010.\nM\u00e1ximos goleadores da selecci\u00f3n.\nActualizado a 22 de xullo de 2010."}
{"id": "155866", "revid": "17467", "url": "https://gl.wikipedia.org/wiki?curid=155866", "title": "Selecci\u00f3n nacional de f\u00fatbol dos Estados Unidos", "text": ""}
{"id": "155868", "revid": "17467", "url": "https://gl.wikipedia.org/wiki?curid=155868", "title": "Selecci\u00f3n nacional de f\u00fatbol dos Estados Unidos de Am\u00e9rica", "text": ""}
{"id": "155870", "revid": "12452", "url": "https://gl.wikipedia.org/wiki?curid=155870", "title": "Selecci\u00f3n nacional de f\u00fatbol da Arxentina", "text": ""}
{"id": "155871", "revid": "22570", "url": "https://gl.wikipedia.org/wiki?curid=155871", "title": "Federaci\u00f3n de F\u00fatbol dos Estados Unidos de Am\u00e9rica", "text": "A Federaci\u00f3n de F\u00fatbol dos Estados Unidos (USSF) (en ingl\u00e9s: \"United States Soccer Federation\") \u00e9 a instituci\u00f3n responsable de organizar e regular o f\u00fatbol nos Estados Unidos. Foi fundada o 5 de abril de 1913 co nome de \"United States of America Foot Ball Association\". Afiliouse \u00e1 FIFA en 1914, un ano despois da s\u00faa fundaci\u00f3n, e \u00e1 CONCACAF en 1961. Est\u00e1 tam\u00e9n ao cargo da selecci\u00f3n de f\u00fatbol dos Estados Unidos e t\u00f30dalas categor\u00edas inferiores."}
{"id": "155872", "revid": "17467", "url": "https://gl.wikipedia.org/wiki?curid=155872", "title": "Federaci\u00f3n Estadounidense de F\u00fatbol", "text": ""}
{"id": "155873", "revid": "17467", "url": "https://gl.wikipedia.org/wiki?curid=155873", "title": "United States Soccer Federation", "text": ""}
{"id": "155874", "revid": "17467", "url": "https://gl.wikipedia.org/wiki?curid=155874", "title": "US Soccer", "text": ""}
{"id": "155875", "revid": "17467", "url": "https://gl.wikipedia.org/wiki?curid=155875", "title": "U.S. Soccer", "text": ""}
{"id": "155876", "revid": "22570", "url": "https://gl.wikipedia.org/wiki?curid=155876", "title": "Avaliaci\u00f3n ambiental estrat\u00e9xica", "text": "A Avaliaci\u00f3n Ambiental Estrat\u00e9xica (AAE) ou avaliaci\u00f3n de plans e programas, como tam\u00e9n se co\u00f1ece no \u00e1mbito da Uni\u00f3n Europea, \u00e9 unha eiva t\u00e9cnica e administrativa que ten como obxectivo a integraci\u00f3n dos valores e os criterios medioambientais \u00e1 hora de dese\u00f1ar, aprobar e validar os diferentes plans e programas que potencialmente te\u00f1en efectos significativos para o medio ambiente. Ten un car\u00e1cter puramente preventivo e anticipativo, permitindo incorporar adecuadamente os condicionantes ambientais en funci\u00f3n das diferentes decisi\u00f3ns estrat\u00e9xicas adoptadas. Estes programas de avaliaci\u00f3n son a base dos marcos ambientais empregados para os plans e proxectos derivados del que sexan precisos executar posteriormente.\nAs distintas normativas que regulan o procedemento de AAE te\u00f1en como obxectivo promover un desenvolvemento sustentable, acadar un elevado nivel de protecci\u00f3n do medio e contribu\u00edr \u00e1 integraci\u00f3n dos aspectos ambientais na preparaci\u00f3n e adopci\u00f3n de plans e programas, mediante a realizaci\u00f3n dunha avaliaci\u00f3n ambiental estrat\u00e9xica daqueles que poidan ter efectos significativos sobre o medio.\nTendo en conta as d\u00faas consideraci\u00f3ns precedentes, o proceso definido pola AAE obriga a ter en consideraci\u00f3n os previsibles efectos ambientais dos plans e programas, ao mesmo nivel que os econ\u00f3micos e sociais.\nUnha avaliaci\u00f3n medioambiental estrat\u00e9xica con resultado desfavorable recomendar\u00eda a non realizaci\u00f3n do proxecto, de xeito que o impacto medioambiental consid\u00e9rase inaceptable fronte ao beneficio estrat\u00e9xico.\nAvaliaci\u00f3n Ambiental Estrat\u00e9xica en Galicia.\nA avaliaci\u00f3n do impacto ambiental en Galicia v\u00e9n recollida no artigo 5 da Ley 1/1995 de Protecci\u00f3n Ambiental\nde Galicia, e ha de ser levada a cabo e todas os proxectos con repercusi\u00f3ns ambientais significativas ou que afecte a h\u00e1bitats sensibles.\nCon base nunha documentaci\u00f3n inicial entregada polo promotor, o \u00f3rgano ambiental elabora un documento de referencia no que determina as variables e criterios de sustentabilidade que ser\u00e1n a base para a an\u00e1lise das alternativas propostas e para a avaliaci\u00f3n dos efectos da alternativa finalmente seleccionada.\nO Informe de Sustentabilidade Ambiental (ISA), deber\u00e1 recoller o estudo das posibles alternativas mediante a s\u00faa confrontaci\u00f3n cos criterios establecidos e xustificar a selecci\u00f3n da alternativa que finalmente se consolide como proposta de planeamento.\nA participaci\u00f3n xoga un papel fundamental na AAE. O plan xunto co seu ISA correspondente ser\u00e1n sometidos ao proceso de participaci\u00f3n e consultas establecido no documento de referencia. O resultado de dito proceso recollerase nun relatorio sobre a participaci\u00f3n e consultas no que se describa o procedemento seguido e se xustifique como se toman en consideraci\u00f3n as observaci\u00f3ns e alegaci\u00f3ns realizadas, as\u00ed como os informes sectoriais recibidos.\nRealizadas as consultas e con car\u00e1cter previo \u00e1 aprobaci\u00f3n provisional, remitiranse ao \u00f3rgano ambiental o documento proposta de planeamento, do que forma parte o ISA; o informe sobre a participaci\u00f3n e as consultas, xunto coas copias dos informes sectoriais emitidos; e unha proposta de memoria ambiental.\nCon esta informaci\u00f3n, o \u00f3rgano ambiental redactar\u00e1 a memoria ambiental, a trav\u00e9s da cal validar\u00e1 o procedemento de avaliaci\u00f3n ambiental estrat\u00e9xica, podendo establecer determinaci\u00f3ns que deber\u00e1n quedar recollidas no plan finalmente aprobado.\nO plan ou programa aprobado porase a disposici\u00f3n do \u00f3rgano ambiental, das administraci\u00f3ns p\u00fablicas consultadas e do p\u00fablico afectado, xunto coa documentaci\u00f3n especificada no artigo 14 da \"Lei 9/2006\".\nFinalmente, o \u00f3rgano promotor \u00e9 responsable de realizar un seguimento dos efectos na sustentabilidade da aplicaci\u00f3n do plan ou programa, no que poder\u00e1 participar o \u00f3rgano ambiental."}
{"id": "155877", "revid": "113110", "url": "https://gl.wikipedia.org/wiki?curid=155877", "title": "Canal Nou Dos", "text": "Canal Nou Dos foi a segunda canle da Televisi\u00f3n Valenciana, pertencente ao grupo da R\u00e0dio Televisi\u00f3 Valenciana (RTVV). Ti\u00f1a vocaci\u00f3n de servizo p\u00fablico e orientada a un p\u00fablico m\u00e1is esixente. Caracteriz\u00e1base polo seu contido cultural, divulgativo e deportivo. A s\u00faa oferta televisiva contaba con espazos infant\u00eds, coma \"Babaclub i Samb\u00f2rik\", informativos, documentais, culturais (\"Encontres\"), deportivos (\"Minut a Minut\") e con outros programas que pretend\u00edan a divulgaci\u00f3n da cultura e tradici\u00f3ns valencianas. Canal Nou Dos emit\u00eda integramente en valenciano, a diferenza de Canal Nou que alternaba o valenciano e o castel\u00e1n.\nA s\u00faa audiencia estaba entre o 1 e o 3 % da cota televisiva.\nInicio de emisi\u00f3ns e cobertura.\nComezou as emisi\u00f3ns regulares na festa do 9 de outubro de 1997 co nome de \"Not\u00edcies 9\", posteriormente cambiou de imaxe e marca pasando ao ser: \"Punt Dos\". O pasado 9 de outubro de 2005 cambiou de imaxe fac\u00e9ndoa m\u00e1is moderna e din\u00e1mica. En setembro de 2010 cambiou de imaxe e marca pasando ao seu nome actual: \"Canal Nou Dos\".\nCentro de Produci\u00f3n de Programas.\nO Centro de Produci\u00f3n de programas de TVV atop\u00e1banse en Burjassot (Val\u00e8ncia), nunha parcela de 30.000 m\u00b2, as instalaci\u00f3ns ocupan aproximadamente 20.000 m\u00b2. A principios do ano 2006 o director xeral do ente RTVV presentou o proxecto de ampliaci\u00f3n das instalaci\u00f3ns, co novo edificio de Canal Nou Dos, R\u00e0dio Nou e S\u00ed R\u00e0dio. Tam\u00e9n ti\u00f1a redacci\u00f3n en Castell\u00f3 de la Plana e o segundo Centro de Produci\u00f3n de Programas en Alacant."}
{"id": "155880", "revid": "1822", "url": "https://gl.wikipedia.org/wiki?curid=155880", "title": "Megaptera novaeangliae", "text": ""}
{"id": "155881", "revid": "23204", "url": "https://gl.wikipedia.org/wiki?curid=155881", "title": "Xudas Iscariote", "text": "Xudas Iscariote, finado contra o ano 30 d.C., foi, de acordo co Novo Testamento, un ap\u00f3stolo de Xes\u00fas de Nazaret, a quen traizoou por trinta moedas de prata.\nHistoria da relixi\u00f3n.\nOs investigadores que seguen o m\u00e9todo hist\u00f3rico cr\u00edtico (Jonh P. Meier, James D. G. Dunn, Gerd Theissen, Whright...) coinciden en dous feitos hist\u00f3ricos para eles incontrovertibles:\nAp\u00f3stolo.\nMartin Hengel subli\u00f1ou que o trazo persoal era o que distingu\u00eda ao disc\u00edpulo de Xes\u00fas de Nazaret, mediante unha chamada personalizada ao seguimento que non se encontra na tradici\u00f3n rab\u00ednica nin sequera entre os disc\u00edpulos de Xo\u00e1n o Bautista, ao que o propio Xes\u00fas estivo inicialmente ligado. A inminencia da chegada do Reino de Deus anunciado por Xes\u00fas esix\u00eda unha a preparaci\u00f3n para unha misi\u00f3n que inclu\u00eda a gobernaci\u00f3n das 12 tribos de Israel, conforme un esp\u00edrito de servizo e humildade (\"os que gobernan as naci\u00f3ns as tiranizan, non sexa as\u00ed entre v\u00f3s, quen queira ser o maior sexa o escravo de todos\") e segundo unha \u00e9tica radical baseada na pobreza e o amor ao inimigo. A isto foi chamado persoalmente Xudas, que con toda seguridade participou no anuncio do Reino de Deus, polas vilas de Galilea e Xudea seguindo as instruci\u00f3ns de non levar bolsa, nin caxato, nin alforxa, nin di\u00f1eiro, nin d\u00faas t\u00fanicas, sandando os enfermos, dando esmolas aos marxinados, e realizando exorcismos.\nDunn sinala \"o embarazoso de que Xes\u00fas tivese elixido persoalmente a Xudas e lle prometese un dos doce tronos para xulgar \u00e1s doce tribos de Israel (Mt. 19,28 e LC 22,30)\" como aval do criterio de dificultade que manexa o m\u00e9todo hist\u00f3rico cr\u00edtico. Isto corrobora a historicidade do personaxe e a s\u00faa dram\u00e1tica peripecia.\nEntrega de Xes\u00fas.\nSegundo os evanxeos de Marcos, Lucas e Mateo, Xudas aparece na cea de despedida de Xes\u00fas, denominada Derradeira Cea, de modo que recibe o anuncio da nova alianza de Deus con Israel que ofrece o perd\u00f3n dos crimes e dos pecados. Segundo o Evanxeo de Xo\u00e1n, Xes\u00fas tam\u00e9n se inclina ante el nun xesto exemplarizante de servizo e entrega que se denominou na tradici\u00f3n cristi\u00e1 lavatorio de p\u00e9s.\nSegundo o cap\u00edtulo 13 do Evanxeo de Xo\u00e1n, \u00e9 no transcurso desta cea de despedida onde Xudas toma a decisi\u00f3n de ofrecer a Xes\u00fas \u00e1s autoridades sacerdotais do Templo de Xerusal\u00e9n. Co\u00f1ec\u00eda onde Xes\u00fas se refuxiar\u00eda aquela noite (Monte das Oliveiras) con s\u00f3 tres ap\u00f3stolos (Pedro, Santiago o Maior e Xo\u00e1n), f\u00f3ra da protecci\u00f3n do resto dos disc\u00edpulos e das multitudes que o aclamaran na s\u00faa entrada en Xerusal\u00e9n uns d\u00edas antes (na tradici\u00f3n cristi\u00e1 o Domingo de Ramos).\nAcorda a entrega a cambio de trinta moedas de prata, e el mesmo gu\u00eda \u00e1s forzas de seguridade (segundo o Evanxeo de Xo\u00e1n unha cohorte, \u00e9 dicir, un destacamento da gornici\u00f3n romana establecida en Xerusal\u00e9n) e \u00e1 garda dos sacerdotes para apreixar a Xes\u00fas. Indica cal deles \u00e9 mediante un \u00f3sculo (o bico de Xudas). Segundo o cap\u00edtulo 26 do Evanxeo de Mateu, Xes\u00fas retr\u00facalle: \"\"Amigo, \u00bfa isto vi\u00f1eches?\". Consonte o cap\u00edtulo 22 do Evanxeo de Lucas dille: \"Xudas, con un bico entregas ao Fillo do Home\".\nXudas, ao ver que Xes\u00fas fora condenado, arrep\u00edntese, pretende devolver o prezo pactado e confesa aos sacerdotes que pecara \"entregando sangue inocente\"\", pero aquel \u00e9 rexeitado polas autoridades sacerdotais. El gu\u00edndalles as moedas e ret\u00edrase. Nunha crise de desesperaci\u00f3n, af\u00f3rcase no que a\u00ednda hoxe se co\u00f1ece como \"Haqueldam\u00e1\" (\"campo do sangue\"). Segundo os Feitos dos Ap\u00f3stolos, finalmente \"caeu de cabeza, o seu corpo rebentou por medio e se esparexeron todas as s\u00faas entra\u00f1as\"..\nPersonalidade.\nSegundo as fontes, podemos deducir varios trazos, sempre discutidos polos expertos:\nA tradici\u00f3n popular do mundo cristi\u00e1 quixo ver nel, en toda a literatura piadosa e na historia da arte, a un home avaricioso (ladr\u00f3n do di\u00f1eiro da bolsa com\u00fan), envexoso (celos ante os aloumi\u00f1os da prostituta a Xes\u00fas) e duro de coraz\u00f3n ata o punto de ser incapaz de abrirse \u00e1 graza do perd\u00f3n gratu\u00edto de Deus anunciado por Xes\u00fas \u00e1s \"ovellas perdidas de Israel\".\nMotivaci\u00f3ns de Xudas.\nNon existe un consenso sobre as motivaci\u00f3ns de Xudas para entregar a Xes\u00fas. Estas te\u00f1en moito de enigma. A m\u00e1is com\u00fan \u00e9 a s\u00faa frustraci\u00f3n pola pasividade e mansedume deste, despois do xesto mesi\u00e1nico desafiante de irromper no templo expulsando aos mercadores mediante os que se lucraba co comercio das ofrendas a clase sacerdotal. Non deixa de ser significativo que no cap\u00edtulo 27 do Evanxeo de Mateu se diga que a Xudas \u00e9ntranlle remorsos cando ve que Xes\u00fas \u00e9 condenado. \u00c9 como se non tivese buscado ese desenlace, quer porque degoraba provocar unha reacci\u00f3n no propio Xes\u00fas, quer porque procuraba unha confrontaci\u00f3n directa deste coas autoridades relixiosas e pol\u00edticas.\nOs evanxeos de Mateo (cap\u00edtulo 26) e Marcos (cap\u00edtulo 14) concatenan a escena da pecadora que deita perfume sobre Xes\u00fas coa confabulaci\u00f3n de Xudas cos sacerdotes para entregar ao Mestre. De a\u00ed arrinca a corrente de que as motivaci\u00f3ns son os celos e unha falsa indignaci\u00f3n moral de Xudas (que estimaba unha dilapidaci\u00f3n que pod\u00eda terse empregado en socorrer aos necesitados).\nOs evanxeo de Xo\u00e1n, considera m\u00e1is ben, segundo os par\u00e1metros da \u00e9poca e o sentido relixioso que lle da aos acontecementos, unha seduci\u00f3n sat\u00e1nica: durante a derradeira cea, \"xa o dia\u00f1o puxera no coraz\u00f3n de Xudas o prop\u00f3sito de entregalo. Sat\u00e1n entra en Xudas cando Xes\u00fas molla un bocado e llo da. In\u00edciase a \"hora das tebras\" cando o xusto e luz do mundo vai ser entregado como un malfeitor e criminal.\nA piedade popular ve tam\u00e9n no suposto car\u00e1cter avaricioso de Xudas o pecado de cobiza para recibir as trinta moedas, esquec\u00e9ndose que Xudas as devolveu presa da anguria e o arrepentimento.\nXudas e Sat\u00e1n.\nNas fontes e tradici\u00f3n cristi\u00e1, Xudas act\u00faa por cobiza e movido por Sat\u00e1n. Ao principio, os disc\u00edpulos de Xes\u00fas exorcizan, polo que Xudas, ao longo da predicaci\u00f3n itinerante, a\u00ednda non est\u00e1 posu\u00eddo. Segundo Xes\u00fas, non se pode expulsar demos co poder de Belceb\u00fa. Por\u00e9n, unha vez que \"pr\u00edncipe dos demos\" entra no seu interior na derradeira cea, nel se manifestan en grao sumo os efectos da acci\u00f3n diab\u00f3lica:\nNada disto contrad\u00ed a motivaci\u00f3n da cobiza. Na tradici\u00f3n cristi\u00e1, e para os Pais da Igrexa, a paix\u00f3n polo di\u00f1eiro \u00e9 a vella idolatr\u00eda ao deus Mammon, Xes\u00fas mesmo advirte que \"non se pode servir a deus e ao di\u00f1eiro\", tras a revelaci\u00f3n queda de manifesto que o di\u00f1eiro son as \"feces do dia\u00f1o\", quen se enlarafuza con elas fica posu\u00eddo.\nXudas, xa que logo, na tradici\u00f3n da Igrexa Cat\u00f3lica, a Igrexa Sir\u00edaca, Igrexa Ortodoxa Copta, Igrexa Apost\u00f3lica Armenia, Igrexa Asiria e Igrexa Et\u00edope Tewahedo, \u00e9 o prototipo do infiel condenado eternamente por deixarse utilizar por Sat\u00e1n na s\u00faa loita contra a obra redentora do mesmo Deus. O home ao que \"m\u00e1is lle val\u00eda non ter nacido\" (Mc 14,21 e Mt 26,24). As\u00ed, na \"Divina Comedia\" de Dante \u00e9 devorado eternamente por Lucifer no m\u00e1is fondo do Inferno.\nExiste, por\u00e9n, unha tradici\u00f3n espiritual que non odia a Xudas; as\u00ed o xeral dos xesu\u00edtas Francisco de Borxa, no s\u00e9culo XVI, p\u00fa\u00f1ase espiritualmente \"aos p\u00e9s de Xudas\" como exercicio de humildade e purificaci\u00f3n interior.\nO Evanxeo de Xudas.\nO Evanxeo de Xudas tr\u00e1tase dun texto cristi\u00e1 tard\u00edo (xa do s\u00e9culo III). D\u00e9bese ter en conta que os evanxeos sin\u00f3pticos de Marcos, Lucas e Mateo son do I, e os evanxeos ap\u00f3crifos de Tom\u00e1s e Pedro son do s\u00e9culo II, como o can\u00f3nico de Xo\u00e1n. O seu car\u00e1cter tard\u00edo r\u00e9stalle relevancia hist\u00f3rica, pero ten unha gran significaci\u00f3n na historia das mentalidades do cristianismo antigo, dado que nel se exculpa \u00e1 figura de Xudas, por ser un fiel instrumento da redenci\u00f3n predestinada por Deus. Na econom\u00eda da salvaci\u00f3n da Humanidade, Xudas presta o servizo de representar o peor papel.\nXudas no islam.\nNo vers\u00edculo 157 da sura 4 do Cor\u00e1n rel\u00e1tase que Xes\u00fas de Nazaret non foi morto nin crucificado, sen\u00f3n que os xudeus tiveron a aparencia de que as\u00ed o fac\u00edan. A tese m\u00e1is aceptada polos esexetas isl\u00e1micos \u00e9 que algu\u00e9n suplantou a Xes\u00fas na crucifixi\u00f3n, sendo propostos Sim\u00f3n de Cirene, un d\u00e9cimo terceiro ap\u00f3stolo chamado Serxio e Xudas Iscariote. A crenza de que foi Xudas o axustizado foi proposta por Muq\u0101til ibn Sulaym\u0101n, no s\u00e9culo VIII, nun dos primeiros, sen\u00f3n o primeiro, comentario sobre o Cor\u00e1n, e foi popularizada na Idade Media, ata a ser a dominante entre os estudosos musulm\u00e1ns. "}
{"id": "155883", "revid": "85894", "url": "https://gl.wikipedia.org/wiki?curid=155883", "title": "Igrexa de San Francisco de Betanzos", "text": "A igrexa de San Francisco de Betanzos \u00e9 un templo de estilo g\u00f3tico constru\u00eddo na segunda metade do s\u00e9culo XIV, grazas \u00f3 mecenado de Fern\u00e1n Peres de Andrade, O Boo, que reedificou o mosteiro anteriormente existente, do s\u00e9culo XIII. Foi declarada Monumento Nacional en 1919 e, posteriormente, Ben de Interese Cultural.\nDescrici\u00f3n.\nA igrexa \u00e9 de planta latina cunha soa nave e unha \u00e1bsida poligonal con b\u00f3veda nervada, franqueada por d\u00faas capelas laterais rectangulares.\nA portada principal representa a Adoraci\u00f3n dos Reis, e no exterior da igrexa distrib\u00faense roset\u00f3ns e vidreiras g\u00f3ticas, as\u00ed como canzorros figurados. No cumio do tellado dun dos brazos da igrexa, unha cruz sostida por un xabaril.\nNo seu interior, na capela maior, hai un relevo que representa a Deus en maxestade rodeado dos catro evanxelistas. Nos nervios da b\u00f3veda, anxos tocando distintos instrumentos, e entre eles un tocando a gaita. Tam\u00e9n se poden observar diversos capiteis con animais fant\u00e1sticos pero sobre todo destaca a ampla colecci\u00f3n de sartegos de diferentes membros da familia dos Andrade, ata un total de 16, que constit\u00faen o elemento hist\u00f3rico art\u00edstico m\u00e1is interesante do templo.\nSepulcro de Fern\u00e1n P\u00e9rez de Andrade.\nO m\u00e1is interesante \u00e9 o do propio Fern\u00e1n P\u00e9rez, considerado como precedente da escultura funeraria medieval. Orixinalmente estivo colocado na capela maior, xunto \u00f3 da s\u00faa dona Sancha, pero en 1782 foi trasladado \u00f3 p\u00e9 da igrexa, baixo o coro.\nO sartego est\u00e1 levantado do chan sobre os animais representativos dos Andrade: un oso e un xabaril, a modo de basas. \u00c1 cabeceira e no p\u00e9, o escudo de armas dos Andrade, e, nos laterais, diversas escenas de caza do xabaril.\nSobre o sartego, a lauda representa a figura xacente do cabaleiro, vestido de armadura e en posici\u00f3n de repouso. O busto descansa sobre dous cox\u00edns e os p\u00e9s sobre dous cans de caza que agochan baixo eles outros dous cans; a\u00ednda hai outros tres cans, dous no costado dereito da figura e un no esquerdo. Catro anxos axeonllados velan o cad\u00e1ver, un sostendo un incensario e os tres restantes lendo libros de salmos. A man dereita de Fern\u00e1n repousa sobre o coraz\u00f3n e a esquerda sost\u00e9n a empu\u00f1adura da espada, que mostra no seu pomo o risco de Salom\u00f3n, s\u00edmbolo m\u00e1xico e protector.\nOs catro lados do sartego est\u00e1n percorridos pola seguinte inscrici\u00f3n:\nN\u00f3tese que a data desta inscrici\u00f3n alude \u00e1 do remate da reconstruci\u00f3n da igrexa, xa que o Se\u00f1or de Andrade non morreu ata agosto de 1397.\nSobre o peito da figura consta unha segunda inscrici\u00f3n que identifica o cabaleiro: \"Fernan Pz Dandrade\".\nTemplo franciscano.\nAnexo \u00e1 igrexa exist\u00eda un mosteiro franciscano que chegou a contar con 47 monxes mendicantes. Trala desamortizaci\u00f3n de 1835, o mosteiro quedou abandonado e boa parte das s\u00faas instalaci\u00f3ns, como a sala capitular ou o claustro, desapareceron en 1880.\nOs monxes volveron ocupar o templo e o que quedaba do mosteiro en 1914, inaugurando a nova residencia en 1919, pero foi queimada en xullo de 1936."}
{"id": "155884", "revid": "89787", "url": "https://gl.wikipedia.org/wiki?curid=155884", "title": "Harpalike (l\u00faa)", "text": "Harpalike (ou en grego \"\u0391\u03c1\u03c0\u03b1\u03bb\u03cd\u03ba\u03b7\"), tam\u00e9n co\u00f1ecida coma ', \u00e9 unha l\u00faa irregular de movemento retr\u00f3grado do planeta X\u00fapiter. Foi descuberta por un equipo de astr\u00f3nomos da Universidade de Hawaii liderado por Scott S. Sheppard no ano 2000 e recibiu a designaci\u00f3n provisional de '.\nA l\u00faa recibir\u00eda o nome de Harpalike oficialmente en agosto do 2003, Harpalike na mitolox\u00eda grega era a incestuosa filla de Klymenos, a\u00ednda que nalgunhas fontes \u00e9 citada coma amante de Zeus (X\u00fapiter).\nHarpalike pertence \u00f3 grupo de sat\u00e9lites Ananke, pensase que este grupo son os vestixios dun posible asteroide helioc\u00e9ntrico capturado, que se esnaquizou, formando as\u00ed este grupo de l\u00faas. Ten un di\u00e1metro estimado en 4 kms, e no espectro visible aparece cun gris (\u00edndices de cor R-V=0.43) caracter\u00edstico dos asteroides tipo C. A l\u00faa \u00f3rbita X\u00fapiter a unha distancia duns 21,064 Gm en 624,542 d\u00edas, cunha inclinaci\u00f3n orbital de 147\u00b0 respecto da ecl\u00edptica (147\u00b0 respecto do ecuador de X\u00fapiter) e cunha excentricidade orbital de 0,2441."}
{"id": "155887", "revid": "865", "url": "https://gl.wikipedia.org/wiki?curid=155887", "title": "The Birthday Party", "text": "The Birthday Party (orixinalmente co\u00f1ecida coma The Boys Next Door) foi unha banda australiana de post-punk, activa de 1976 ata 1983.\nA pesar de ser promocionados por John Peel, The Birthday Party tivo pouco \u00e9xito comercial durante a s\u00faa carreira. A\u00edda que de xeito indirecto, a s\u00faa influencia foi moi grande, e foron citados coma unha das \"bandas m\u00e1is escuras e dif\u00edciles do post-punk surxidas nos 80\". A\u00ednda que na s\u00faa primeira etapa foi \u00e1s veces cualificada como banda de rock g\u00f3tico a banda rexeitaba o termo, e o seu son era moi distinto \u00e1 maior\u00eda da m\u00fasica g\u00f3tica e m\u00e1is pr\u00f3xima ao No Wave. Por\u00e9n, The Birthday Party tivo moita influencia no deathrock, un x\u00e9nero relacionado co rock g\u00f3tico.\nA pesar do seu limitado \u00e9xito comercial, o n\u00facleo creativo da banda tivo unhas reco\u00f1ecidas carreiras musicais: o vocalista e compositor Nick Cave, o multi-instrumista e compositor Mick Harvey e o vocalista, compositor e guitarrista."}
{"id": "155888", "revid": "865", "url": "https://gl.wikipedia.org/wiki?curid=155888", "title": "The Scientists", "text": "The Scientists \u00e9 unha influente banda de post-punk procedente de Perth, Australia, liderada por Kim Salmon e inicialmente co\u00f1ecida coma Exterminators e despois por Invaders. A banda tivo d\u00faas encarnaci\u00f3ns principais: a punk baseada en Perth a finais dos 70 e a swamp rock baseada en Sydney/Londres dos 80. The Scientists foi moito m\u00e1is influente que o que o seu escaso \u00e9xito comercial pode indicar, influenciando a grupos coma Mudhoney e a artistas da escena indie de Nova York de principios dos 90."}
{"id": "155889", "revid": "109216", "url": "https://gl.wikipedia.org/wiki?curid=155889", "title": "Pussy Galore", "text": "Pussy Galore foi unha banda estadounidense de noise punk formada en Washington, D.C. en 1985. O grupo tivo cambios constantes na s\u00faa formaci\u00f3n ata a s\u00faa desaparici\u00f3n no ano 1990."}
{"id": "155894", "revid": "98629", "url": "https://gl.wikipedia.org/wiki?curid=155894", "title": "Alan Sillitoe", "text": "Alan Sillitoe, nado o 4 de marzo de 1928 e finado o 25 de abril de 2010, foi un escritor brit\u00e1nico e un dos \"xoves irados\" dos 50s. Non lle gustaba esta etiqueta, como a moitos dos outros escritores aos que se lles aplicou.\nTraxectoria.\nSillitoe naceu en Nottingham, de pais obreiros. Ao igual que Arthur Seaton, o antiheroe da s\u00faa primeira novela \"Saturday Night and Sunday Morning\", seu pai traballou na f\u00e1brica Raleigh.\nDeixou de estudar aos 14 e traballou na f\u00e1brica Raleigh durante os seguintes catro anos, empregando o tempo libre en ler. Logo alistouse na Royal Air Force. Ao volver a Inglaterra, descubr\u00eduselle tuberculose e pasou 16 meses nun hospital da RAF.\nAos 21 anos conced\u00e9ronlle unha paga de 45 xilins \u00e1 semana e viviu en Francia e Espa\u00f1a durante sete anos intentando recuperarse. En 1955, mentres viv\u00eda en Mallorca coa s\u00faa compa\u00f1eira, a poeta americana Ruth Fainlight, e en contacto co poeta Robert Graves, Sillitoe empezou a traballar en \"Saturday Night and Sunday Morning\", que se publicou en 1958. Influenciado en parte pola prosa de Hemingway, o libro narra as vicisitudes vitais dun obreiro novo que se debe enfrontar ao final do seus flirteos de xuventude. Ao igual que \"Look Back in Anger\", de John Osborne e \"Room at the Top\", de John Braine, o verdadeiro tema da novela \u00e9 o sentimento de desilusi\u00f3n da posguerra, e a ausencia de oportunidades para a clase obreira. Foi adaptada para o cine por Karel Reisz en 1960, con Albert Finney no papel de Arthur Seaton.\nA narraci\u00f3n curta \"The Loneliness of the Long Distance Runner\", que trata a rebeli\u00f3n dun rapaz que est\u00e1 nun reformatorio e ten talento para correr, f\u00edxolle merecedor do Hawthornden Prize en 1959. Tam\u00e9n tivo unha adaptaci\u00f3n cinematogr\u00e1fica, en 1962, dirixida por Tony Richardson e con Tom Courtenay no papel principal.\nCasou logo con Ruth Fainlight, con quen tivo dous fillos, David e Susan e viviu en Londres.\nSillitoe escribiu moitas novelas e varios volumes de poes\u00eda. A s\u00faa autobiograf\u00eda \"Life Without Armour\" recibiu moi boas cr\u00edticas ao ser publicada en 1995, e explica a crudeza da s\u00faa infancia.\nEn 2007 publicouse \"Gadfly in Russia\", unha cr\u00f3nica dos seus viaxes por Rusia nun abano de corenta anos. En 2008 reeditou \"A Start in Life\", como parte da s\u00faa serie London Classics series e como celebraci\u00f3n do seu 80\u00ba aniversario.\nUn dos seus m\u00e1ximos desexos, facer unha nova versi\u00f3n cinematogr\u00e1ficoa de \"Saturday Night Sunday Morning\", non se puido cumprir. O intento foi bloqueado pola defunta Natasha Richardson, que era dona dos dereitos do libro dende que seu pai o adaptara nos 60s.\nMorreu o 25 de abril de 2010 no Charing Cross Hospital, de cancro anos despois de telo diagnosticado."}
{"id": "155895", "revid": "88215", "url": "https://gl.wikipedia.org/wiki?curid=155895", "title": "Asociaci\u00f3n de F\u00fatbol de Iugoslavia", "text": "A Asociaci\u00f3n de F\u00fatbol de Iugoslavia (FSJ) (en serbio: \"\u0424\u0443\u0434\u0431\u0430\u043b\u0441\u043a\u0438 \u0421\u0430\u0432\u0435\u0437 \u0408\u0443\u0433\u043e\u0441\u043b\u0430\u0432\u0438\u0458\u0435/Fudbalski Savez Jugoslavije\", en croata: \"Nogometni savez Jugoslavije\", esloveno: \"Nogometna zveza Jugoslavije\", en macedonio: \"\u0424\u0443\u0434\u0431\u0430\u043b\u0441\u043a\u0438 \u0441\u043e\u0458\u0443\u0437 \u043d\u0430 \u0408\u0443\u0433\u043e\u0441\u043b\u0430\u0432\u0438\u0458\u0430\", en montenegrino: \"Fudbalski Savez Jugoslavije\") foi o corpo gobernante do f\u00fatbol de Iugoslavia. Foi fundada en 1919 en Zagreb (actual Croacia) co nome de \"Jugoslavenski nogometni savez\", pasou a formar parte da FIFA en 1923 e foi membro fundador da UEFA en 1954."}
{"id": "155896", "revid": "5132", "url": "https://gl.wikipedia.org/wiki?curid=155896", "title": "Federaci\u00f3n Iugoslava de F\u00fatbol", "text": ""}
{"id": "155897", "revid": "5132", "url": "https://gl.wikipedia.org/wiki?curid=155897", "title": "Fudbalski Savez Jugoslavije", "text": ""}
{"id": "155898", "revid": "5132", "url": "https://gl.wikipedia.org/wiki?curid=155898", "title": "Reino dos Serbios, Croatas e Eslovenos", "text": ""}
{"id": "155900", "revid": "15490", "url": "https://gl.wikipedia.org/wiki?curid=155900", "title": "Selo", "text": "Selo (do lat\u00edn \"sigillum\") orixinalmente designa a peza, xeralmente feita en metal, onde se gravan sinais.\nSelo tam\u00e9n pode referirse a:"}
{"id": "155902", "revid": "89787", "url": "https://gl.wikipedia.org/wiki?curid=155902", "title": "Asturiano occidental", "text": "O asturiano occidental \u00e9 unha das tres zonas ling\u00fc\u00edsticas nas que adoita dividirse o asturiano, e estende o seu dominio ling\u00fc\u00edstico entre os r\u00edos Navia e Nal\u00f3n.\nVariedades ling\u00fc\u00edsticas.\nAtendendo ao consonantismo Diego Catal\u00e1n distingue no Asturianu occidental catro variedades dialectais:\na) /\u00e9i, \u00f3u/: veiga, cant\u00e9i, touro, cant\u00f3u.\nb) /i\u00e9-ya/ yara/yera, ya/y, /u\u00e9-u\u00e1-u\u00f3/ puablu-pueblu-puoblu.\nc) -u-us, -i -is, -a/-as // u-os, -u-es. -a/-es: gatu gatus, fonti/fontis, vaca/ vacas. Nalg\u00fans lugares (Pravia o Cudillero) apr\u00e9ciase unha forte tendencia \u00e1s vogais finais pechadas /-i, -u/.\nd) -oriu ou, -oria concordan coas falas centrais: cobertoria, taladraoria, casoriu.\ne) /ll/ para os derivados de /l-, -ll-, pl-, kl-, fl-/: lluna, valle, llave, llover, llama. Non sendo no seo da palabra onde /y/: ayalga\nf) /\u00f1/ vindo do grupo latino /-nn-/: caba\u00f1a; \u00e9 normal tam\u00e9n o /\u00f1/ inicial: \u00f1arbasu, \u00f1arig\u00f3n.\ng) /ch/ vindo do do grupo latino /kt, ult/: trucha, cuchu, munchu.\nh) /y/ vindo do grupo latino /ly, k'l/: muyer, vieya. Particularidade desta variedade \u00e9 que /-y-/ despois de vogal palatal pode esquecerse: ouvea - ouveya, ourea - oureya.\nNa orde morfol\u00f3xica am\u00f3sanse nalg\u00fans lugares (Santianes de Pravia) casos de concordancia de substantivos femininos con adxectivos en /-u/, que visa a extensi\u00f3n cara a Occidente a oposici\u00f3n continuo / descontinuo: \u2018La tierra t\u00e1 ricud\u00edu\u2019.\na) O vocalismo concorda no fundamental coa variedade A. Ten que sinalarse unha menor tendencia \u00e1s vogais pechadas finais /i, u/, a\u00ednda que non hai uniformidade entre as fregues\u00edas. Quir\u00f3s am\u00f3sase menos tendente \u00e1s finais /e, o/.\nb) O grupo -oriu ou -oria que concorda coas falas centrais: cobertoria, taladraoria, casoriu.\nc) Empr\u00e9gase o /\u1e37\u1e37/ polo /ll/ da anterior: \u1e37\u1e37una, va\u1e37\u1e37e, \u1e37\u1e37ave, \u1e37\u1e37over, \u1e37\u1e37ama. Non sendo no seo da palabra, onde se emprega /ch/: 'achalga'.\nd) /-n-/ polo /-\u00f1-/: pena, cabana, farina.\ne) Mesmo que na variedade D, resultado /ch/ para /ly, k'l/: mucher, viecha.\nf) \u00c9 orixinal desta fala o son; /ts/ para /kt, ult/: cutso, mutso, otso, cotse.\nNesta variedade at\u00f3pase o linde do ditongo ya/yas; asina en Teverga, non sendo xa co\u00f1ecido en Quir\u00f3s (secantes as fregues\u00edas de Bermiego, Ricao e Faeo).\na) O vocalismo concorda coas variedades anteriores. Ten maior n\u00famero de ditongos decrecentes pola afectaci\u00f3n da vocalizaci\u00f3n de certas consonantes finais en grupo interior: 'nueite', 'truita', 'muitu'.\nb) -oiru ou -oira con anticipaci\u00f3n ep\u00e9ntica da iode: versatoriu&gt; versadoiro, Cubertoira.\nc) O consonantismo concorda coa variedade A para /y/ procedente de /ly, k'l/: muyer, vieya.\nd) Polo contrario, o consonantismo concorda coa variedade B na soluci\u00f3n /\u1e37\u1e37/: \u1e37\u1e37una, va\u1e37\u1e37e, \u1e37\u1e37ave, \u1e37\u1e37over, \u1e37\u1e37ama. Non sendo no interior da palabra, onde prevalece /y/: ayalga\ne) Coexistencia dos resultados /ch/ e /\u1e37\u1e37/ de inicio para os grupos /pl, kl, fl/: chuver / \u1e37\u1e37over.\nf) Ep\u00e9ntese do /u/ polo influxo do wau na s\u00edlaba seguinte: augua, lleugua, yeugua, fraugua etc..\nO vocalismo e o consonantismo concordan coa variedade C, non sendo o resultado /ch/ procedente de /ly, k'l/ en \u2018mucher\u2019, \u2018navacha\u2019, e de /-cl-, -pl-, e -fl-/: achalga, mesmo que na variedade B.\nExemplos de textos.\nV\u00e9xase a seguinte amosa da lingua:\nDocumento Casta\u00f1edo, concello de Belmonte, cartulario do Mosteiro de Belmonte, ano de 1253.\nMario G\u00f3mez G\u00f3mez, Los nuevos babilistas, ALLA, 1987, P. 342, Un rapaz empacatau\nLiteratura en Asturiano Occidental.\nA literatura en asturiano occidental \u00e9 residual e \u00e9 confundida as m\u00e1is das veces coa literatura en leon\u00e9s, coa que ten moita semellanza. Presenta a\u00ednda unha produci\u00f3n e orixinalidade nada desprez\u00e1bel.\nD\u00e9bese notar, pola importancia do seu autor, o libro 'El cuartu amariellu' de Xuan Bello, (1965 Tineo, Asturias), traballo de mocidade, publicado con s\u00f3 dezaseis anos por quen hogano pasa por ser un dos m\u00e1is not\u00e1beis autores na lingua asturiana. Con todo, o dito autor non tivo continuidade nesta variante ling\u00fc\u00edstica, ao seguir a s\u00faa carreira literaria en asturiano acad\u00e9mico.\nOutro autor destacado \u00e9 Roberto Gonz\u00e1lez-Quevedo, (Palacios de Sil, Le\u00f3n), 1953, autor, en colaboraci\u00f3n coa s\u00faa mai (Eva Gonz\u00e1lez) de seis libros de poes\u00eda e prosa: 'Poes\u00edas ya hestorias na nuesa tsingu'; 'Poes\u00edas ya cuentus na nuesa tsingua' (1980), 'Bitsar\u00f3n: Cousas pa nenus ya pa grandes na nuesa tsingua' (1981), 'Xentiquina' (1983), 'Xeitus: poes\u00edas ya cuentus' (1985) e 'Branas d\u2019antanu ya xente d\u2019anguanu: poes\u00edas ya cuentus '(1990). Este autor intentou logo facer unha literatura \u00e9pica sobre un pasado m\u00e1is m\u00edtico que hist\u00f3rico; foi ga\u00f1ador do premio de narraci\u00f3ns curtas da Deputaci\u00f3n de Asturias, en 1981, polo seu conto \"Pul sendeiru la nueite\". En (1986), editou ata hoxe o seu primeiro e \u00fanico poemario 'Inis Ai\u00f3n\". \u00c9 membro de n\u00famero da Academia da Lingua Asturiana, ALLA.\nOutros autores que publicaran traballos en asturiano occidental:"}
{"id": "155907", "revid": "89787", "url": "https://gl.wikipedia.org/wiki?curid=155907", "title": "Iocasta (l\u00faa)", "text": "Iocaste (ou en grego \"\u0399\u03bf\u03ba\u03ac\u03c3\u03c4\u03b7\"), tam\u00e9n co\u00f1ecida coma ', \u00e9 unha l\u00faa irregular de movemento retr\u00f3grado do planeta X\u00fapiter. Foi descuberta por un equipo de astr\u00f3nomos da Universidade de Hawaii liderado por Scott S. Sheppard no ano 2000 e recibiu a designaci\u00f3n provisional de '. A l\u00faa recibir\u00eda o nome de Iocasta oficialmente en outubro do 2002, Iocasta na mitolox\u00eda grega foi nai e muller de Oedipus.\nIocasta pertence \u00f3 grupo de sat\u00e9lites Ananke, pensase que este grupo son os vestixios dun posible asteroide helioc\u00e9ntrico capturado, que se esnaquizou, formando as\u00ed este grupo de l\u00faas. A l\u00faa ten un di\u00e1metro estimado en 5 kms, e no espectro visible aparece cun gris (\u00edndices de cor B-V=0.63, R-V=0.36) semellante o dos asteroides tipo C. Iocasta \u00f3rbita X\u00fapiter a unha distancia duns 20,723 Gm en 609,427 d\u00edas, cunha inclinaci\u00f3n orbital de 147\u00b0 respecto da ecl\u00edptica (146\u00b0 respecto do ecuador de X\u00fapiter) e cunha excentricidade orbital de 0,2874."}
{"id": "155908", "revid": "5863", "url": "https://gl.wikipedia.org/wiki?curid=155908", "title": "Museo Liste", "text": ""}
{"id": "155909", "revid": "89787", "url": "https://gl.wikipedia.org/wiki?curid=155909", "title": "Euante (l\u00faa)", "text": "Euante (ou en grego \"\u0395\u03c5\u03ac\u03bd\u03b8\u03b7\"), tam\u00e9n co\u00f1ecida coma ', \u00e9 unha l\u00faa irregular de movemento retr\u00f3grado do planeta X\u00fapiter. Foi descuberta por un equipo de astr\u00f3nomos da Universidade de Hawaii liderado por Scott S. Sheppard no ano 2001 e recibiu a designaci\u00f3n provisional de '. Recibiu o nome de Euante en agosto do 2003, de acordo con alg\u00fans escritores versados na mitolox\u00eda grega, Euante era a nai das Gracias.\nEuante ten un di\u00e1metro duns 3 kms e \u00f3rbita X\u00fapiter a unha distancia duns 20,465 Gm en 598,093 d\u00edas, cunha inclinaci\u00f3n orbital de 143\u00b0 respecto da ecl\u00edptica (142\u00b0 respecto do ecuador de X\u00fapiter) e cunha excentricidade orbital de 0,2001.\nEuante pertence \u00f3 grupo de sat\u00e9lites Ananke, un grupo de l\u00faas irregulares que \u00f3rbita X\u00fapiter a unha distancia media de entre 19,3 e 22,7 Gm e cunhas inclinaci\u00f3ns de preto de 150\u00b0; pensase que este grupo son os vestixios dun posible asteroide helioc\u00e9ntrico capturado, que se esnaquizou, formando as\u00ed este grupo de l\u00faas.\nNotas.\nEuanthe.com"}
{"id": "155920", "revid": "130532", "url": "https://gl.wikipedia.org/wiki?curid=155920", "title": "Irm\u00e1ns Garc\u00eda Naveira", "text": "Os irm\u00e1ns Juan e Jes\u00fas Garc\u00eda Naveira foron dous betanceiros que, \u00f3 regresaren da emigraci\u00f3n na Arxentina, realizaron numerosas obras sociais e culturais na s\u00faa vila natal, na que investiron boa parte da fortuna que reuniron al\u00e1, tanto individual como conxuntamente. Como mostra de agradecemento e reco\u00f1ecemento, a cidade de Betanzos dedicoulles a praza principal da cidade.\nEran fillos de labregos, que tiveron que emigrar para sobreviviren, desenvolvendo distintos traballos en Buenos Aires ata que crearon unha empresa dedicada \u00e1 importaci\u00f3n, \"Etchegaray, Arriar\u00e1n y C\u00eda\". Posteriormente emprenderon outros negocios e dedic\u00e1ronse \u00f3s servizos bancarios, o que lles reportou abundantes ingresos cos que fixeron unha boa fortuna.\nTraxectorias.\nJuan Mar\u00eda Garc\u00eda Naveira, nado o 16 de maio de 1849 en Betanzos e morto o 9 de marzo de 1933, emigrou \u00e1 Arxentina con 20 anos para regresar definitivamente en 1893, fixando a s\u00faa residencia primeiramente na Coru\u00f1a e logo definitivamente en Betanzos. No ano 1900 encarga ao afamado arquitecto Juan de Ci\u00f3rraga a construci\u00f3n dunha casa en estilo franc\u00e9s na praza do Campo.\nFoi o creador e impulsor do Parque do Pasatempo (1893-1914), as\u00ed como de dous lavadoiros p\u00fablicos no lugar das Cascas e un colexio para nenas con deficiencias f\u00edsicas (1923). Tam\u00e9n doou \u00e1 cidade as terras sobre as que se constru\u00edu un sanatorio para os Anci\u00e1ns Desamparados e un asilo, e subvencionou un quir\u00f3fano e outras medidas de hixiene no hospital de San Antonio de Padua. \u00c1 s\u00faa morte deixou no seu testamento legados a favor do asilo e do refuxio.\nO seu irm\u00e1n, Jes\u00fas Garc\u00eda Naveira, nado o 14 de xu\u00f1o de 1853 e morto o 24 de marzo de 1912 de accidente de tr\u00e1fico, en San Nicol\u00e1s de los Arroyos (Arxentina) , tam\u00e9n emigrou \u00e1 Arxentina con 18 anos. Legou unha importante cantidade \u00e1s escolas Garc\u00eda Hermanos e \u00f3 asilo, as\u00ed como para a construci\u00f3n da Casa do Pobo e doutra escola municipal.\nOutras obras sociais froito de doaz\u00f3ns conxuntas foron o lavadoiro das Cascas (1902), para uso p\u00fablico e gratu\u00edto, \u00e1 beira do r\u00edo Mendo. Fundaron en 1908 o Patronato Ben\u00e9fico-Docente Garc\u00eda Hermanos, para a construci\u00f3n dun asilo para os pobres naturais de Betanzos e das chamadas Escolas Garc\u00eda Naveira que, ademais de formaci\u00f3n, proporcionaba roupa e comida \u00f3s rapaces pobres: o asilo inaugurouse en 1912 e as escolas en 1914. Trala morte dos fundadores, o Patronato foi esmorecendo ata a s\u00faa desaparici\u00f3n.\nPraza Irm\u00e1ns Garc\u00eda Naveira.\nA praza central de Betanzos, denominada popularmente como praza do Campo, foi renomeada en reco\u00f1ecemento \u00e1 obra realizada polos dous irm\u00e1ns pola cidade e os seus veci\u00f1os. Na praza lev\u00e1ntase a casa de Juan, que este constru\u00edu a pouco de regresar a Galicia, na que tam\u00e9n se situaba a sede da empresa familiar.\nNo centro da praza, unha estatua lembra os dous benfeitores. Orixinalmente estaba situada nos xard\u00edns do Parque do Pasatempo, e un dos irm\u00e1ns estaba sinalando o asilo de anci\u00e1ns, preto de al\u00ed."}
{"id": "155922", "revid": "89787", "url": "https://gl.wikipedia.org/wiki?curid=155922", "title": "Tione (l\u00faa)", "text": "Tione (ou en grego \"\u0398\u03c5\u03ce\u03bd\u03b7\"), tam\u00e9n co\u00f1ecida coma ', \u00e9 unha l\u00faa irregular de movemento retr\u00f3grado do planeta X\u00fapiter. Foi descuberta por un equipo de astr\u00f3nomos da Universidade de Hawaii liderado por Scott S. Sheppard no ano 2001 e recibiu a designaci\u00f3n provisional de '. Recibiu o nome de Tione en agosto do 2003, m\u00e1is co\u00f1ecida coma Semele na mitolox\u00eda grega, era unha das \"consquistas\" de Zeus.\nTione ten un di\u00e1metro duns 4 kms e \u00f3rbita X\u00fapiter a unha distancia media duns 21,406 Gm en 639,803 d\u00edas, cunha inclinaci\u00f3n orbital de 147\u00b0 respecto da ecl\u00edptica (147\u00b0 respecto do ecuador de X\u00fapiter) e cunha excentricidade orbital de 0,2526.\nTione pertence \u00f3 grupo de sat\u00e9lites Ananke, un grupo de l\u00faas irregulares que orbitan X\u00fapiter a unha distancia media de entre 19,3 e 22,7 Gm e cunhas inclinaci\u00f3ns de preto de 150\u00b0; pensase que este grupo son os vestixios dun posible asteroide helioc\u00e9ntrico capturado, que se esnaquizou, formando as\u00ed este grupo de l\u00faas."}
{"id": "155923", "revid": "5132", "url": "https://gl.wikipedia.org/wiki?curid=155923", "title": "Koninklijke Nederlandse Voetbal Bond", "text": ""}
{"id": "155924", "revid": "22570", "url": "https://gl.wikipedia.org/wiki?curid=155924", "title": "As Covas, O \u00c9zaro, Dumbr\u00eda", "text": "As Covas \u00e9 un lugar da parroquia do \u00c9zaro no concello coru\u00f1\u00e9s de Dumbr\u00eda na comarca de Fisterra. Ti\u00f1a 19 habitantes no ano 2009 segundo datos do Instituto Nacional de Estad\u00edstica, dos cales eran 12 homes e 7 mulleres."}
{"id": "155925", "revid": "5749", "url": "https://gl.wikipedia.org/wiki?curid=155925", "title": "Jes\u00fas Garc\u00eda Naveira", "text": ""}
{"id": "155926", "revid": "5749", "url": "https://gl.wikipedia.org/wiki?curid=155926", "title": "Juan Mar\u00eda Garc\u00eda Naveira", "text": ""}
{"id": "155927", "revid": "5749", "url": "https://gl.wikipedia.org/wiki?curid=155927", "title": "Juan Garc\u00eda Naveira", "text": ""}
{"id": "155928", "revid": "22570", "url": "https://gl.wikipedia.org/wiki?curid=155928", "title": "O \u00c9zaro, O \u00c9zaro, Dumbr\u00eda", "text": "O \u00c9zaro \u00e9 un lugar da parroquia do \u00c9zaro no concello coru\u00f1\u00e9s de Dumbr\u00eda na comarca de Fisterra. Ti\u00f1a 753 habitantes no ano 2009 segundo datos do Instituto Nacional de Estad\u00edstica, dos cales eran 350 homes e 403 mulleres."}
{"id": "155929", "revid": "6336987", "url": "https://gl.wikipedia.org/wiki?curid=155929", "title": "San Crimenzo, O \u00c9zaro, Dumbr\u00eda", "text": "San Crimenzo \u00e9 un lugar da parroquia do \u00c9zaro no concello coru\u00f1\u00e9s de Dumbr\u00eda na Comarca de Fisterra. Ti\u00f1a 57 habitantes no ano 2022 segundo datos do Instituto Nacional de Estad\u00edstica, dos cales eran 29 homes e 28 mulleres."}
{"id": "155930", "revid": "6336988", "url": "https://gl.wikipedia.org/wiki?curid=155930", "title": "Santa Ux\u00eda, O \u00c9zaro, Dumbr\u00eda", "text": "Santa Ux\u00eda \u00e9 un lugar da parroquia do \u00c9zaro no concello coru\u00f1\u00e9s de Dumbr\u00eda na Comarca de Fisterra. Ti\u00f1a 15 habitantes no ano 2022 segundo datos do Instituto Nacional de Estad\u00edstica, dos cales eran 7 homes e 8 mulleres."}
{"id": "155938", "revid": "6939", "url": "https://gl.wikipedia.org/wiki?curid=155938", "title": "Novo Caz\u00f3n", "text": ""}
{"id": "155941", "revid": "1131", "url": "https://gl.wikipedia.org/wiki?curid=155941", "title": "Juan Gago de Mendoza", "text": ""}
{"id": "155943", "revid": "85894", "url": "https://gl.wikipedia.org/wiki?curid=155943", "title": "A Bouda\u00f1eira, Olveira, Dumbr\u00eda", "text": "A Bouda\u00f1eira \u00e9 un lugar da parroquia de Olveira no concello coru\u00f1\u00e9s de Dumbr\u00eda na Comarca de Fisterra. Segundo o Instituto Nacional de Estad\u00edstica en 2009 ti\u00f1a 21 habitantes (10 homes e 11 mulleres)."}
{"id": "155944", "revid": "22570", "url": "https://gl.wikipedia.org/wiki?curid=155944", "title": "O Couqui\u00f1o, Olveira, Dumbr\u00eda", "text": "O Couqui\u00f1o \u00e9 un lugar da parroquia de Olveira no concello coru\u00f1\u00e9s de Dumbr\u00eda na Comarca de Fisterra. Ti\u00f1a 19 habitantes no ano 2009 segundo datos do Instituto Nacional de Estad\u00edstica, dos cales eran 9 homes e 10 mulleres."}
{"id": "155945", "revid": "85894", "url": "https://gl.wikipedia.org/wiki?curid=155945", "title": "O Logoso, Olveira, Dumbr\u00eda", "text": "O Logoso \u00e9 un lugar da parroquia de Olveira no concello coru\u00f1\u00e9s de Dumbr\u00eda na Comarca de Fisterra. Ti\u00f1a 30 habitantes no ano 2011 segundo datos do Instituto Nacional de Estad\u00edstica, dos cales eran 11 homes e 19 mulleres."}
{"id": "155946", "revid": "22570", "url": "https://gl.wikipedia.org/wiki?curid=155946", "title": "Luc\u00edn, Olveira, Dumbr\u00eda", "text": "Luc\u00edn \u00e9 un lugar da parroquia de Olveira no concello coru\u00f1\u00e9s de Dumbr\u00eda na Comarca de Fisterra. Ti\u00f1a 83 habitantes no ano 2009 segundo datos do Instituto Nacional de Estad\u00edstica, dos cales eran 38 homes e 45 mulleres."}
{"id": "155947", "revid": "22570", "url": "https://gl.wikipedia.org/wiki?curid=155947", "title": "Olveira, Olveira, Dumbr\u00eda", "text": "Olveira \u00e9 un lugar da parroquia de Olveira no concello coru\u00f1\u00e9s de Dumbr\u00eda na Comarca de Fisterra. Ti\u00f1a 175 habitantes no ano 2009 segundo datos do Instituto Nacional de Estad\u00edstica, dos cales eran 80 homes e 95 mulleres."}
{"id": "155948", "revid": "22570", "url": "https://gl.wikipedia.org/wiki?curid=155948", "title": "A Rebouta, Olveira, Dumbr\u00eda", "text": "A Rebouta \u00e9 un lugar da parroquia de Olveira no concello coru\u00f1\u00e9s de Dumbr\u00eda na Comarca de Fisterra. Ti\u00f1a 63 habitantes no ano 2009 segundo datos do Instituto Nacional de Estad\u00edstica, dos cales eran 30 homes e 33 mulleres."}
{"id": "155949", "revid": "85894", "url": "https://gl.wikipedia.org/wiki?curid=155949", "title": "As Touzas, Olveira, Dumbr\u00eda", "text": "As Touzas \u00e9 un lugar da parroquia de Olveira no concello coru\u00f1\u00e9s de Dumbr\u00eda na Comarca de Fisterra. Ti\u00f1a 72 habitantes no ano 2009 segundo datos do Instituto Nacional de Estad\u00edstica, dos cales eran 37 homes e 35 mulleres."}
{"id": "155950", "revid": "22570", "url": "https://gl.wikipedia.org/wiki?curid=155950", "title": "Vilafern\u00e1ndez, Olveira, Dumbr\u00eda", "text": "Vilafern\u00e1ndez \u00e9 un lugar da parroquia de Olveira no concello coru\u00f1\u00e9s de Dumbr\u00eda na Comarca de Fisterra. Ti\u00f1a 14 habitantes no ano 2009 segundo datos do Instituto Nacional de Estad\u00edstica, dos cales eran 5 homes e 9 mulleres."}
{"id": "155951", "revid": "85894", "url": "https://gl.wikipedia.org/wiki?curid=155951", "title": "Vilar, Olveira, Dumbr\u00eda", "text": "Vilar \u00e9 un lugar da parroquia de Olveira no concello coru\u00f1\u00e9s de Dumbr\u00eda na Comarca de Fisterra. Ti\u00f1a 96 habitantes no ano 2009 segundo datos do Instituto Nacional de Estad\u00edstica, dos cales eran 44 homes e 52 mulleres."}
{"id": "155952", "revid": "23204", "url": "https://gl.wikipedia.org/wiki?curid=155952", "title": "Telemadrid SAT", "text": "9 Telemadrid o 9 Telemadrid SAT foi unha das canles do Ente P\u00fablico RadioTelevisi\u00f3n Madrid (EPRTVM) que emite para toda a Europa, a trav\u00e9s do sat\u00e9lite Astra. Esta canle ten como obxectivo achegar a televisi\u00f3n e cultura madrile\u00f1a a todos os madrile\u00f1os que viven f\u00f3ra da Comunidade de Madrid, tanto en Espa\u00f1a como en Europa, as\u00ed como ao resto de cidad\u00e1ns destas zonas.\nA s\u00faa programaci\u00f3n bas\u00e1base principalmente en contidos de produci\u00f3n propia das canles do EPRTVM.\nO 1 de xaneiro de 2013 e sen previo aviso por parte do ente publico, a canle finalizou as s\u00faas emisi\u00f3ns tanto do sat\u00e9lite como do resto de operadores onde estaba dispo\u00f1ible. Actualmente emite a nivel nacional de Espa\u00f1a a trav\u00e9s de Movistar Plus+ rebautizada como 9 Telemadrid INT (Canal xeralista para o exterior da Comunidade de Madrid e o estranxeiro)."}
{"id": "155953", "revid": "2074", "url": "https://gl.wikipedia.org/wiki?curid=155953", "title": "Neox8", "text": ""}
{"id": "155954", "revid": "12452", "url": "https://gl.wikipedia.org/wiki?curid=155954", "title": "Neox 8", "text": ""}
{"id": "155955", "revid": "12452", "url": "https://gl.wikipedia.org/wiki?curid=155955", "title": "Nova9", "text": ""}
{"id": "155956", "revid": "12452", "url": "https://gl.wikipedia.org/wiki?curid=155956", "title": "Nova 9", "text": ""}
{"id": "155958", "revid": "89787", "url": "https://gl.wikipedia.org/wiki?curid=155958", "title": "Selecci\u00f3n de f\u00fatbol de M\u00e9xico", "text": "A selecci\u00f3n de f\u00fatbol de M\u00e9xico \u00e9 o equipo representativo do pa\u00eds nas competici\u00f3ns oficiais. A s\u00faa organizaci\u00f3n est\u00e1 a cargo da Federaci\u00f3n Mexicana de F\u00fatbol, est\u00e1 afiliada \u00e1 FIFA desde 1929 e pertence \u00e1 Concacaf dende 1961. A selecci\u00f3n mexicana disputou o seu primeiro encontro o 9 de decembro de 1923 e o seu primeiro torneo oficial en 1928, no marco dos Xogos Ol\u00edmpicos de \u00c1msterdan.\nNo curso da s\u00faa historia tivo dous per\u00edodos exitosos. O primeiro abarcou as d\u00e9cadas dos anos 60 e 70, conseguindo tres campionatos da s\u00faa federaci\u00f3n e numerosas medallas de ouro neste ramo nos eventos deportivos rexionais; mentres que o segundo foi durante os anos 1990 e principios dos 2000, onde obtivo catro Copas de Ouro da CONCACAF, dous subcampionatos da Copa Am\u00e9rica e unha Copa Confederaci\u00f3ns. Por esta ampla superioridade na zona a M\u00e9xico denomin\u00f3uselle como \"\u00abO Xigante da Concacaf\u00bb\", a\u00ednda que durante a dec\u00e1da do 2000 comezouse a disputar esta honra cos .\nA selecci\u00f3n mexicana identif\u00edcase coas cores verde, branca e vermella, procedentes da s\u00faa bandeira nacional. Exerce a s\u00faa local\u00eda oficial no Estadio Azteca de M\u00e9xico D.F., no entanto moitos partidos de car\u00e1cter amigable efectu\u00e1ronse en Estados Unidos. A selecci\u00f3n conta cunha divisi\u00f3n feminina e selecci\u00f3ns menores. Na s\u00faa divisi\u00f3n sub-17 consagr\u00e1ronse no Mundial da especialidade de 2005, sendo este o \u00fanico campionato mundial en f\u00fatbol obtido por M\u00e9xico.\nHistoria.\nNos anos 20, o f\u00fatbol era practicado en M\u00e9xico s\u00f3 por estranxeiros. S\u00f3 o Club Am\u00e9rica estaba integrado completamente por mexicanos. Para finais de 1922 o embaixador de M\u00e9xico en Guatemala, Juan de Deus Boj\u00f3rguez, convidou o equipo a aquel pa\u00eds, por tal motivo foi o primeiro representante do f\u00fatbol mexicano no estranxeiro. A xira tam\u00e9n inclu\u00edu tres partidos, disputados a principios de xaneiro de 1923, coa selecci\u00f3n local, o cal foi derrotado en d\u00faas ocasi\u00f3ns polo cadro mexicano.\nA primeira selecci\u00f3n mexicana de f\u00fatbol formouse a finais de 1923, coincidindo coa parada do campionato mexicano 1923-24. O primeiro partido da selecci\u00f3n de M\u00e9xico foi o 9 de decembro, ante a selecci\u00f3n de Guatemala. No primeiro partido Adolfo Fr\u00edas Beltr\u00e1n, primeiro adestrador nacional, ali\u00f1ou co gardameta Ignacio da Garza; os defensas Pedro Legarreta e Rafael Garza Guti\u00e9rrez \u00abMarca\u00bb (primeiro capit\u00e1n de M\u00e9xico); os mediocampistas Enrique Esquivel, Aurelio Y\u00e1\u00f1ez e Roberto Jard\u00f3n; e os dianteiros Carlos Garc\u00e9s, Horacio Ort\u00edz, Adeodato L\u00f3pez, Mauro Guadarrama e Cornelio \u00abConeja\u00bb Cuevas.\nA internacionalizaci\u00f3n do f\u00fatbol mexicano comezou co debut da selecci\u00f3n nunha competici\u00f3n oficial, os Xogos Ol\u00edmpicos de \u00c1msterdan. O 30 de maio de 1928 M\u00e9xico disputou o seu primeiro partido oficial fronte a selecci\u00f3n de Espa\u00f1a, que terminou cunha derrota para os mexicanos por 7 goles a 1. Posteriormente o equipo dirixido por Jes\u00fas Salgado conclu\u00edu a s\u00faa participaci\u00f3n cunha nova desfeita ante Chile por 3 a 1.\nEse mesmo ano, o Congreso da FIFA reuniuse en \u00c1msterdan e decidiu a realizaci\u00f3n dun torneo especializado, para o cal deber\u00eda procurarse unha sede. Uruguai foi elixida como sede do devandito torneo e M\u00e9xico foi convidado a esta primeira Copa Mundial de F\u00fatbol. A selecci\u00f3n azteca quedou emparejeda no grupo A, xunto aos representativos de Arxentina, Chile e Francia. O 13 de xullo de 1930 os mexicanos caeron 4 a 1 ante os franceses no partido inaugural de Uruguai 1930. O dianteiro Juan Carre\u00f1o fixo o \u00fanico gol e converteuse no primeiro futbolista mexicano en marcar nun campionato do mundo. Os seguintes encontros do Mundial non supuxeron mellor fortuna para os mexicanos, quen caeron con Chile por 3 a 0 e coa Arxentina por 6 a 3. Por\u00e9n, o mediocampista Felipe Rosas converteuse no primeiro anotador de M\u00e9xico nos Mundiais, con dous goles.\nM\u00e9xico pensaba clasificarse sen problemas cara ao Mundial de Italia 1934 tras vencer contundentemente en tres duelos ao seu similar de Cuba (3 a 2; 5 a 0 e 4 a 1); mais inesperadamente, o comit\u00e9 organizador esixiu que M\u00e9xico enfrontase a Estados Unidos, o cal se inscribiu de \u00faltima hora, para definir ao equipo cualificado \u00e1 Copa do Mundo. Sen outra alternativa, M\u00e9xico enfrontou ao representativo estadounidense en Roma o 24 de maio de 1934, partido que deu un resultando adverso para o cadro Tricolor e quedou eliminado por 4 a 2. Esta eliminaci\u00f3n derivar\u00eda nunha prolongada ausencia do pa\u00eds na xusta futbol\u00edstica. Dende esta data at\u00e9 1970 M\u00e9xico non pasar\u00eda nunca da primeira fase dun mundial, sendo o maior logro ga\u00f1ar un partido Mundial de 1962.\nEn outubro de 1964 designouse a M\u00e9xico para organizar o Mundial de 1970, tendo ao Estadio Azteca como s\u00edmbolo e s\u00f3 unha vitoria nos certames anteriores, ti\u00f1an a misi\u00f3n de facer un bo papel en casa co apoio da s\u00faa xente. A inauguraci\u00f3n da Copa do Mundo levouse a cabo o 31 de maio, e no partido inaugural M\u00e9xico recibiu \u00e1 , cun cheo absoluto no Azteca con 107.160 espectadores, pero o representativo local non puido corresponder ao empatar sen anotaci\u00f3ns ante a decepci\u00f3n xeral. O segundo partido foi contra un rival da \u00e1rea: , o resultado foi de 4-0; por primeira vez na historia, M\u00e9xico participaba nunha goleada e non era a v\u00edtima. O 11 de xu\u00f1o os locais venceron pola m\u00ednima diferenza a con gol de Gustavo Pena, nese ent\u00f3n, defensa do Cruz Azul. Con este resultado por primeira vez na historia, a \"Tricolor\" avanzaba \u00e1 seguinte rolda. O 14 de xu\u00f1o no estadio \"La Bombonera\" de Toluca, termin\u00e1ronse os so\u00f1os ao perder 1-4 ante , o cadro azteca empezou ga\u00f1ando con tanto de Jos\u00e9 Lu\u00eds Gonz\u00e1lez ao minuto 13, pero ao 25 produciuse un autogol de Gustavo Pena e despois apareceron Luigi Riva (d\u00faas veces) e Gianni Rivera para sepultar as esperanzas do cadro mexicano.\nDespois doutra serie de anos con malos resultados, M\u00e9xico hospeda en 1986 de novo o Campionato Mundial, sendo o primeiro pa\u00eds que organiza d\u00faas Copas do Mundo. Isto ocorreu despois de que Colombia, que era a sede designada, renunciase case catro anos antes por non cubrir as esixencias da FIFA, ent\u00f3n o pa\u00eds poxou por organizar novamente unha xusta mundialista e o 20 de maio de 1983, a FIFA deu a s\u00faa aprobaci\u00f3n. Neste mundial M\u00e9xico rexurdir\u00eda no seu nivel logo de anos de estancamento, causando un grande impacto ao mando de Bora Milutinovi\u0107. A s\u00faa primeira fase foi case impecable: O debut foi o 3 de xu\u00f1o enfrontando a con vitoria de 2-1 con goles de Fernando Quirarte e Hugo S\u00e1nchez ante 100.000 espectadores, empatouse a un tanto contra a selecci\u00f3n de Paraguai, e no \u00faltimo partido venceron a pola m\u00ednima diferenza logrando o pase aos oitavos de final.\nO 15 de xu\u00f1o, fronte 115 mil espectadores no Estadio Azteca, deron conta de por 2 goles a 0, o primeiro deles memorable polo remate de \"tesoira\" de Manuel Negrete, lembrado como \"o gol m\u00e1is belo de M\u00e9xico nos mundiais\". Desafortunadamente, a ilusi\u00f3n terminou en cuartos de final, celebrado en Monterrey, ante , xa que despois de prevalecer o empate sen anotaci\u00f3ns en tempo regular e extra, caeron ante o cadro teut\u00f3n en penais por marcador de 1-4 grazas \u00e1s 2 atalladas do veterano porteiro alem\u00e1n Harold Schumacher. Os mundiais de 1970 e 1986 terminaron sendo as mellores actuaci\u00f3ns de M\u00e9xico na historia dos mundiais ocupando a 6ta. posici\u00f3n da clasificaci\u00f3n xeral en ambos os certames. Dende este mundial at\u00e9 o de Sur\u00e1frica 2010 chegaron en cinco ocasi\u00f3ns a oitavos de final sen conseguir superar a rolda.\nUniforme.\nAs cores do uniforme de local prove\u00f1en da bandeira nacional, camisola verde, pantal\u00f3ns brancos e medias vermellas (nalg\u00fans partidos as medias foron brancas e mesmo os pantal\u00f3ns verdes). O uniforme de visitante foi case sempre completamente branco, a\u00ednda que \u00e1s veces o pantal\u00f3ns \u00e9 substitu\u00eddo por un verde.\nNos primeiros anos da selecci\u00f3ns mexicana, o uniforme era de camiseta granate e pantal\u00f3ns e medias azul mari\u00f1o. Despois foi cambiado \u00e1s cores actuais para darlle un sentido m\u00e1is patri\u00f3tico ao equipo. Nun intento de lembrar as primeiras vestimentas, no ano 2001 a marca que vest\u00eda \u00e1 selecci\u00f3n nese momento, Atletica, decidiu crear un terceiro uniforme coas mesmas cores que a de outrora.\nXogadores.\nM\u00e1is partidos disputados.\nActualizado a 6 de setembro de 2019. En negra xogadores en activo coa selecci\u00f3n.\nM\u00e1ximos goleadores da selecci\u00f3n.\nActualizado a 6 de setembro de 2019. En negra xogadores en activo coa selecci\u00f3n."}
{"id": "155959", "revid": "5132", "url": "https://gl.wikipedia.org/wiki?curid=155959", "title": "Selecci\u00f3n nacional de f\u00fatbol de M\u00e9xico", "text": ""}
{"id": "155960", "revid": "89787", "url": "https://gl.wikipedia.org/wiki?curid=155960", "title": "Federaci\u00f3n Mexicana de F\u00fatbol", "text": "A Federaci\u00f3n Mexicana de F\u00fatbol (FEMEXFUT O FMF) \u00e9 a instituci\u00f3n responsable de organizar e regular os campionatos oficiais de f\u00fatbol de M\u00e9xico. Foi fundada o 23 de agosto de 1927 sendo o seu primeiro presidente Humberto Garza Ramos. Est\u00e1 afiliada \u00e1 FIFA dende 1929 e \u00e1 CONCACAF dende 1961 (foi un dos seus membros fundadores). Tam\u00e9n \u00e9 responsable das distintas selecci\u00f3ns nacionais."}
{"id": "155961", "revid": "22570", "url": "https://gl.wikipedia.org/wiki?curid=155961", "title": "Paix\u00f3n de gabi\u00e1ns", "text": "Paix\u00f3n de gabi\u00e1ns, orixinalmente en castel\u00e1n Pasi\u00f3n de gavilanes, \u00e9 unha telenovela colombiana escrita por Julio Jim\u00e9nez.\nSa\u00edu \u00f3 ar en Colombia o 16 de outubro do 2003 na canle Telemundo, mais en Galiza a s\u00faa emisi\u00f3n non foi ata o ano 2005, o 11 de abril, a\u00ednda que houbo de reemitirse a partir do 18 de xullo na mesma canle: TVG. Conta cun total de 188 episodios de 45 minutos aproximadamente. A telenovela combina o drama, a comedia e mailo romance. Ten como protagonistas a Danna Garc\u00eda e mais a Mario Cimarro, e de antagonista a Lorena Meritano, entre outros. \u00c9 unha versi\u00f3n da telenovela colombiana \"Las aguas mansas\".\nA novela acadou un grande \u00e9xito tanto no seu pa\u00eds de orixe, como en Galiza onde chegou a superar un 30% de share de audiencia.\nTrama.\nDespois de atravesa-la fronteira e abandona-lo seu pa\u00eds, os irm\u00e1ns Reyes Guerrero: Juan, \u00d3scar, Franco e Libia, inst\u00e1lanse nunha pequena e axitada cidade, onde abren unha panadar\u00eda, que axudaos a se sosteren. Libia, a m\u00e1is nova, nam\u00f3rase de Bernardo Elizondo, un home maior, que \u00e1 s\u00faa vez tolea por ela. Os dous viven un secreto e t\u00f3rrido romance que \u00e9 descuberto polos irm\u00e1ns Reyes.\nIndignados, tentan separalos, por\u00e9n a situaci\u00f3n compl\u00edcase cando Libia confesa estar embarazada, o que fai rematen a acepta-la uni\u00f3n de Libia e mais Bernardo, noentento, este oculta estar casado.\nBernardo est\u00e1 disposto renunciar \u00e1 s\u00faa familia composta por Gabriela Acevedo, a s\u00faa esposa, e tres fillas: Norma, Jimena e mais Sari\u00f1a, os cales viven nunha facenda \u00f3s arredores da cidade, para se dedicar ren m\u00e1is que a Libia, cando a morte sorprendeo nun inesperado accidente.\n\u00d3 se decatar do falecemento de Bernardo e descubrir que \u00e9 casado, Libia remata coa s\u00faa vida, tir\u00e1ndose dunha ponte. Os irm\u00e1ns Reyes sep\u00faltana e xuran vinga-la s\u00faa morte co prop\u00f3sito de destru\u00edr aquela familia. As circunstancias l\u00e9vanos a ser confundido cuns traballadores que deben constru\u00edr unha cabana na facenda.\nO profundo odio comeza a se disipar cando os Reyes co\u00f1ecen \u00e1s fillas dos Elizondo, e aquela facenda conv\u00e9rtese nun campo de batalla, onde se enfrontan o amor e os feroces sentimentos de vinganza e carraxe."}
{"id": "155962", "revid": "1618482", "url": "https://gl.wikipedia.org/wiki?curid=155962", "title": "Pasi\u00f3n de gavilanes", "text": ""}
{"id": "155964", "revid": "197", "url": "https://gl.wikipedia.org/wiki?curid=155964", "title": "Redondela (hom\u00f3nimos)", "text": "O top\u00f3nimo galego Redondela pode referise a:\nAmais, d\u00e1 nome \u00e1 pel\u00edcula Redondela, dirixida en 1987 por Pedro Costa Must\u00e9, sobre o caso Reace."}
{"id": "155969", "revid": "85894", "url": "https://gl.wikipedia.org/wiki?curid=155969", "title": "Ti Ti Ti", "text": "Ti Ti Ti \u00e9 unha telenovela brasileira escrita por Maria Adelaide Amaral, baseada en obra de Cassiano Gabus Mendes, que se estreou na Rede Globo no d\u00eda 19 de xullo de 2010 rematada o 17 de marzo de 2011. Cont\u00e9n 209 episodios.\nA trama conta no elenco con Mur\u00edlo Ben\u00edcio, Alexandre Borges, Cla\u00fadia Raia, \u00cdsis Valverde, Giulia Gam."}
{"id": "155972", "revid": "98629", "url": "https://gl.wikipedia.org/wiki?curid=155972", "title": "Luis Federico Leloir", "text": "Lu\u00eds Federico Leloir, nado o 6 de setembro de 1906 en Par\u00eds (Francia) e finado o 17 de decembro de 1987 en Buenos Aires (Arxentina), foi un bioqu\u00edmico arxentino que recibiu o Premio Nobel de Qu\u00edmica en 1970.\nA s\u00faa investigaci\u00f3n m\u00e1is relevante, e pola cal obtivo a distinci\u00f3n que lle outorgou fama internacional, c\u00e9ntrase nos nucle\u00f3tidos de azucre, e o rol que cumpren na fabricaci\u00f3n dos hidratos de carbono. Tras o seu achado logr\u00e1ronse entender finalmente os pormenores da enfermidade conx\u00e9nita galactosemia.\nBiograf\u00eda.\nInfancia e adolescencia.\nOs seus pais viaxaron desde Bos Aires cara a Par\u00eds (a s\u00faa nai en avanzado estado de embarazo) a mediados de 1906 debido \u00e1 enfermidade que afectaba a Federico Leloir (pai) e pola cal deb\u00eda ser operado nun centro m\u00e9dico franc\u00e9s. O 6 de setembro, unha semana logo da morte daquel, naceu o seu fillo p\u00f3stumo Lu\u00eds Federico Leloir nunha casa vella na \"Rue V\u00edctor Hugo 81\" desa capital francesa.\nDe regreso ao seu pa\u00eds de orixe, en 1908, Leloir viviu xunto \u00e1s s\u00faas oito irm\u00e1ns nas extensas terras pampeanas que os seus laboriosos antepasados compraran tras a s\u00faa inmigraci\u00f3n desde Espa\u00f1a- 40.000 ha denominadas \"El Tuy\u00fa\", que comprend\u00edan a costa mar\u00edtima desde San Clemente del Tuy\u00fa ata Mar de Aj\u00f3.\nCon apenas catro anos, Leloir aprendeu a ler s\u00f3, axudado polos diarios que compraban os seus familiares, para permanecer ao tanto dos temas agropecuarios. Durante os seus primeiros anos de vida, o futuro Premio Nobel dedic\u00e1base a observar todos os fen\u00f3menos naturais con particular interese, e as s\u00faas lecturas sempre apuntaban a temas relacionados \u00e1s ciencias naturais e biol\u00f3xicas.\nOs seus estudos iniciais repart\u00edronse entre a \"Escola Xeral San Mart\u00edn\", onde deu libre o primeiro ano, o \"Colexio Lacordaire\", o \"Colexio do Salvador\" e o \"Colexio Beaumont\" (este \u00faltimo en Inglaterra). As s\u00faas notas non se destacaban nin por boas nin por malas, e a s\u00faa primeira incursi\u00f3n universitaria terminou rapidamente cando abandonou os estudos de arquitectura que comezara no \"Instituto Polit\u00e9cnico\" de Par\u00eds.\nCarreira profesional.\nDe novo en Buenos Aires, ingresou na Facultade de Medicina da Universidade de Bos Aires (UBA) para doctorarse en devandita profesi\u00f3n. Os seus comezos foron dif\u00edciles, tanto que tivo que repetir catro veces o exame de anatom\u00eda, pero en 1932 conseguiu diplomarse e iniciou a s\u00faa actividade como residente no Hospital de Cl\u00ednicas e como m\u00e9dico interno do hospital Ramos Mej\u00eda. Tras alg\u00fans conflitos internos e complicaci\u00f3ns en canto ao trato que deb\u00eda ter cos seus pacientes, Leloir decidiu dedicarse \u00e1 investigaci\u00f3n de laboratorio.\nEn 1933 co\u00f1eceu a Bernardo Alberto Houssay, quen dirixiu a s\u00faa tese doutoral acerca das gl\u00e1ndulas suprarrenales e o metabolismo dos hidratos de carbono. O encontro foi casual, xa que Lu\u00eds Leloir viv\u00eda a s\u00f3 media cuadra da s\u00faa curm\u00e1, a famosa escritora e editora Victoria Ocampo, quen era cu\u00f1ada do gastroenter\u00f3logo Carlos Bonorino Udaondo, outro eximio doutor, amigo de Houssay. Tras a recomendaci\u00f3n de Udaondo, Leloir comezou a traballar xunto ao primeiro cient\u00edfico arxentino en ga\u00f1ar o Premio Nobel no \"Instituto de Fisiolox\u00eda\" da \"UBA\".\nA s\u00faa tese foi completada en s\u00f3 dous anos, recibindo o premio da facultade ao mellor traballo doutoral; xunto ao seu mestre descubriu que a s\u00faa formaci\u00f3n en ciencias tales como f\u00edsica, matem\u00e1tica, qu\u00edmica e biolox\u00eda era escasa, polo que comezou a asistir a clases de devanditas especialidades na universidade como alumno o\u00ednte.\nEn 1936 viaxou cara a Inglaterra para dar comezo aos seus estudos avanzados na Universidade de Cambridge, baixo a supervisi\u00f3n do tam\u00e9n Premio Nobel Sir Frederick Gowland Hopkins, quen obtivera esa distinci\u00f3n en 1929 polos seus estudos en fisiolog\u00eda e/ou medicina tras descubrir que certas substancias, hoxe co\u00f1ecidas como vitaminas, eran fundamentais para manter a boa sa\u00fade. Os seus estudos no Laboratorio Bioqu\u00edmico de Cambridge centr\u00e1ronse na encimolox\u00eda, especificamente no efecto do cianuro e pirofosfato sobre a succ\u00ednato deshidroxenase. A partir deste momento, Leloir especializouse no metabolismo dos carbohidratos.\nCara a 1943 tivo que deixar o pa\u00eds, dado que Houssay foi expulsado da Facultade de Medicina por asinar unha carta p\u00fablica en oposici\u00f3n ao r\u00e9xime nazi de Alema\u00f1a e ao apoio do goberno militar comandado por Pedro Pablo Ram\u00edrez, que tam\u00e9n integrou e apoiou Juan Domingo Per\u00f3n. O seu destino foi Estados Unidos, onde ocupou o cargo de investigador asociado no Departamento de Farmacolox\u00eda da Universidade de W\u00e1shington a cargo do matrimonio entre Carl e Gerty Cori, con quen Houssay compartiu o Nobel en 1947. Tam\u00e9n compartiu investigaci\u00f3ns co profesor D. E. Green no \"Enzzyme Research Laboratory, College de Physicians and Surgeons\" de Nova York. Antes de partir cara ao exilio, casou con Amelia Zuberb\u00fcller, con quen tivo unha filla \u00e1 que lle puxeron o mesmo nome.\nEn 1945 regresou ao pa\u00eds para traballar no Instituto dirixido por Bernardo A. Houssay, precedente do Instituto de Investigaci\u00f3ns Bioqu\u00edmicas da Fundaci\u00f3n Campomar, que Leloir dirixir\u00eda desde a s\u00faa creaci\u00f3n en 1947 a mans do empresario e mecenas Jaime Campomar e durante 40 anos.\nDurante os \u00faltimos anos da d\u00e9cada de 1940, Leloir realizou con \u00e9xito experimentos que revelaron cales eran as rutas qu\u00edmicas na s\u00edntese de azucres en fermentos con equipos de moi baixo custo, debido a que carec\u00eda de recursos econ\u00f3micos. Previo \u00e1s s\u00faas investigaci\u00f3ns, cr\u00edase que para poder estudar unha c\u00e9lula non se pod\u00eda disgregar do organismo que a albergaba. Por\u00e9n, o seu traballo demostrou que esa teor\u00eda pasteuriana era falsa.\nDesde 1947 formou un grupo de traballo xunto a Rawell Caputo, Enrico Cabib, Ra\u00fal Trucco, Alejandro Paladini, Carlos Cardini e Jos\u00e9 Lu\u00eds Reissig, con quen investigou e descubriu por que o ril impulsa a hipertensi\u00f3n arterial cando est\u00e1 enfermo. Ese mesmo ano, o seu compa\u00f1eiro de laboratorio Rawell Caputo exp\u00faxolle un problema que ti\u00f1a nas s\u00faas investigaci\u00f3ns biol\u00f3xicas da gl\u00e1ndula mamaria, polo que o seu equipo, ao que se incorporou o bolseiro Alejandro Paladini, logrou que nunha cromatograf\u00eda se puidese illar a substancia nucle\u00f3tido-azucre chamado uridina difosfato glicosa (UDPG), e polo tanto entender o proceso de almacenamento dos carbohidratos e da s\u00faa transformaci\u00f3n en enerx\u00eda de reserva.\nA principios de 1948, o equipo de Leloir identificou os azucres carnucle\u00f3tidos, compostos que desempe\u00f1an un papel fundamental no metabolismo dos hidratos de carbono, o que converteu ao Instituto nun centro mundialmente reco\u00f1ecido.\nInmediatamente despois, Leloir recibiu o Premio da \"Sociedade Cient\u00edfica Arxentina\", un dos tantos que recibiu tanto no pa\u00eds como no estranxeiro.\nA pesar de que cara a fins de 1957 Leloir foi tentado pola \"Fundaci\u00f3n Rockefeller\" e polo \"Massachusetts Xeral Hospital\" para emigrar aos Estados Unidos, como o seu mestre Houssay, preferiu quedar e continuar traballando no pa\u00eds. Dada a s\u00faa importancia, o Instituto Nacional da Sa\u00fade dos Estados Unidos (NIH) e a Fundaci\u00f3n Rockefeller decidiron subsidiar a investigaci\u00f3n comandada por Leloir.\nAo ano seguinte asinou un acordo co Decano da Facultade de Ciencias Exactas e Naturais da Universidade de Bos Aires, Rolando Garc\u00eda, polo cal creouse o \u00ab\"Instituto de Investigaci\u00f3ns Bioqu\u00edmicas da Facultade de Ciencias Exactas e Naturais\"\u00bb nomeando profesores titulares a Leloir, Carlos Eugenio Cardini e Enrico Cabib. Isto contribu\u00edu a que novos universitarios arxentinos se sentisen atra\u00eddos pola investigaci\u00f3n cient\u00edfica, o que repercutiu no crecemento da instituci\u00f3n. Tam\u00e9n chegaron a ese centro investigadores e bolseiros procedentes dos Estados Unidos, Xap\u00f3n, Inglaterra, Francia, Espa\u00f1a e varios pa\u00edses de Am\u00e9rica Latina.\nPara ese ent\u00f3n Leloir estaba levando a cabo os seus traballos de laboratorio en conxunto coa docencia como profesor externo da Facultade de Ciencias Exactas e Naturais, tarefa que s\u00f3 interrompeu para completar os seus estudos en Cambridge e no \"Enzime Research Laboratory\" dos Estados Unidos.\nA s\u00faa vontade de investigaci\u00f3n superou \u00e1s dificultades econ\u00f3micas enfrontadas polo Instituto. Con ferramentas caseiras, Leloir dedicouse a estudar o proceso interno polo cal o f\u00edgado recibe glicosa e produce glic\u00f3xeno, o material de reserva enerx\u00e9tica do organismo, e xunto a Mauricio Mu\u00f1oz logrou oxidar \u00e1cidos graxos con extractos de c\u00e9lulas hep\u00e1ticas.\nEn 1970 recibiu o Premio Nobel de Qu\u00edmica,convert\u00e9ndose no primeiro hispano en conseguilo. Posteriormente o seu equipo dedicouse ao estudo das glicoprote\u00ednas -mol\u00e9culas de reco\u00f1ecemento nas c\u00e9lulas- e determinou a causa da galactosemia, unha grave enfermidade manifestada na intolerancia ao leite. As transformaci\u00f3ns bioqu\u00edmicas da lactosa nos seus propios compo\u00f1entes son co\u00f1ecidas no mundo cient\u00edfico como o \"cami\u00f1o de Leloir\".\nLu\u00eds Federico Leloir morreu en Buenos Aires o 2 de decembro de 1987, tras un ataque ao coraz\u00f3n pouco logo de chegar do laboratorio \u00e1 s\u00faa casa. Foi enterrado no Cemiterio da Recoleta"}
{"id": "155974", "revid": "865", "url": "https://gl.wikipedia.org/wiki?curid=155974", "title": "All-American Rejects", "text": ""}
{"id": "155975", "revid": "865", "url": "https://gl.wikipedia.org/wiki?curid=155975", "title": "Flaming Lips", "text": ""}
{"id": "155976", "revid": "865", "url": "https://gl.wikipedia.org/wiki?curid=155976", "title": "P.J. Harvey", "text": ""}
{"id": "155977", "revid": "89787", "url": "https://gl.wikipedia.org/wiki?curid=155977", "title": "The Cranberries", "text": "The Cranberries foi unha banda irlandesa de rock fundada en Limerick en 1989 baixo o nome The Cranberry Saw Us polos irm\u00e1ns Mike (baixo) e Noel (guitarra) Hogan xunto co bater\u00eda Fergal Lawler e a cantante Niall Quinn , posteriormente substitu\u00edda pola finada Dolores O'Riordan. Tivo bastante popularidade durante os anos 90 e separouse no ano 2003. Dende ent\u00f3n os seus membros seguiron carreiras en solitario at\u00e9 se reuniren outra vez en 2009. Tralo lanzamento do \u00e1lbum p\u00f3stumo \"In the End\" en 2019, no cabodano de Dolores O'Riordan, a banda disolveuse. A banda vendeu ao redor duns 43 mill\u00f3ns de discos en todo o mundo. A\u00ednda que asociada co rock alternativo, o son da banda inclu\u00eda tam\u00e9n elementos do indie pop, post-punk, folk irland\u00e9s e pop rock.\nThe Cranberries acadaron a fama internacional xa co seu \u00e1lbum de estrea, \"Everybody Else Is Doing It, So Why Can't We?\", que foi un \u00e9xito comercial ao vender uns cinco mill\u00f3ns de discos s\u00f3 nos Estados Unidos. A banda ser\u00eda un dos grupos de rock con m\u00e1is \u00e9xito da d\u00e9cada, vendendo s\u00f3 nese pa\u00eds ao redor dos 15 mill\u00f3ns de discos. The Cranberries tivo catro \u00e1lbums \"top 20\" na lista \"Billboard 200\" (\"Everybody Else Is Doing It, So Why Can't We?\"; \"No Need to Argue\"; \"To the Faithful Departed\" e \"Bury the Hatchet\") e oito sinxelos \"top 20\" na lista \"Modern Rock Tracks\" (\"Linger\", \"Dreams\", \"Zombie\", \"Ode to My Family\", \"Ridiculous Thoughts\", \"Salvation\", \"Free To Decide\" and \"Promises\").\nA principios de 2009, tras unha par\u00e9ntese de seis anos, The Cranberries reun\u00edronse de novo e comezaron unha xira por Norteam\u00e9rica, seguida de actuaci\u00f3ns en Latinoam\u00e9rica e Europa. O grupo gravou o seu sexto \u00e1lbum \"Roses\" en maio de 2011 e publicouno en febreiro de 2012. \"Something Else\", que versionaba canci\u00f3ns anteriores coa Irish Chamber Orchestra, publicouse en abril de 2017."}
{"id": "155978", "revid": "98629", "url": "https://gl.wikipedia.org/wiki?curid=155978", "title": "The Distillers", "text": "The Distillers \u00e9 unha banda estadounidense de punk rock formada nos \u00c1nxeles en 1998. O grupo editou os seus primeiros dous \u00e1lbums a trav\u00e9s da Hellcat Records/Epitaph Records antes de asinar polo selo Sire, parte do grupo Warner Music. The Distillers foi fundado por Brody Dalle e a s\u00faa formaci\u00f3n tivo bastantes cambios dende a s\u00faa creaci\u00f3n. The Distillers separouse no ano 2006 e Brody e Tony Bevilacqua formaron ent\u00f3n a banda Spinnerette."}
{"id": "155984", "revid": "1131", "url": "https://gl.wikipedia.org/wiki?curid=155984", "title": "Luis F. Leloir", "text": ""}
{"id": "155985", "revid": "2074", "url": "https://gl.wikipedia.org/wiki?curid=155985", "title": "Antena.neox", "text": ""}
{"id": "155986", "revid": "17467", "url": "https://gl.wikipedia.org/wiki?curid=155986", "title": "Eurocopa de f\u00fatbol Francia 1960", "text": ""}
{"id": "155987", "revid": "17467", "url": "https://gl.wikipedia.org/wiki?curid=155987", "title": "Eurocopa de f\u00fatbol Italia 1968", "text": ""}
{"id": "155988", "revid": "17467", "url": "https://gl.wikipedia.org/wiki?curid=155988", "title": "Eurocopa de f\u00fatbol B\u00e9lxica 1972", "text": ""}
{"id": "155989", "revid": "17467", "url": "https://gl.wikipedia.org/wiki?curid=155989", "title": "Eurocopa de f\u00fatbol Iugoslavia 1976", "text": ""}
{"id": "155990", "revid": "17467", "url": "https://gl.wikipedia.org/wiki?curid=155990", "title": "Eurocopa de f\u00fatbol Italia 1980", "text": ""}
{"id": "155991", "revid": "17467", "url": "https://gl.wikipedia.org/wiki?curid=155991", "title": "Eurocopa de f\u00fatbol Francia 1984", "text": ""}
{"id": "155992", "revid": "17467", "url": "https://gl.wikipedia.org/wiki?curid=155992", "title": "Eurocopa de f\u00fatbol Alema\u00f1a Occidental 1988", "text": ""}
{"id": "155993", "revid": "17467", "url": "https://gl.wikipedia.org/wiki?curid=155993", "title": "Eurocopa de f\u00fatbol Suecia 1992", "text": ""}
{"id": "155994", "revid": "17467", "url": "https://gl.wikipedia.org/wiki?curid=155994", "title": "Eurocopa de f\u00fatbol Inglaterra 1996", "text": ""}
{"id": "155995", "revid": "17467", "url": "https://gl.wikipedia.org/wiki?curid=155995", "title": "Eurocopa de f\u00fatbol B\u00e9lxica e Holanda 2000", "text": ""}
{"id": "155996", "revid": "17467", "url": "https://gl.wikipedia.org/wiki?curid=155996", "title": "Eurocopa de f\u00fatbol Portugal 2004", "text": ""}
{"id": "155997", "revid": "89787", "url": "https://gl.wikipedia.org/wiki?curid=155997", "title": "Ram\u00f3n Lamote", "text": "Ram\u00f3n Lamote Mi\u00f1ato, co\u00f1ecido como Ram\u00f3n Lamote, \u00e9 un personaxe de ficci\u00f3n creado polo escritor lugu\u00e9s Paco Mart\u00edn e debuxado polo ilustrador Xan Balboa por vez primeira en 1985.\nCaracter\u00edsticas.\nTr\u00e1tase do protagonista do libro \"Das cousas de Ram\u00f3n Lamote\", obra fundacional\nque sup\u00f3n a introduci\u00f3n na literatura xuvenil galega na corrente do realismo m\u00e1xico de herdanza\ncunqueiri\u00e1, un dos grandes \u00e9xitos de vendas da literatura galega, e especialmente o best-s\u00e9ller da literatura infantil e xuvenil feita en Galiza. Amais, o libro foi inclu\u00eddo nas reputadas listaxes do \"IBBY Honour List\" (1986) e mais do \"White Ravens\" (1988); as\u00ed mesmo o autor foi reco\u00f1ecido co Premio Nacional de Literatura que outorga o Estado Espa\u00f1ol (1986) grazas a este t\u00edtulo, que m\u00e1is de 20 anos despois, en 2008, tivo unha continuaci\u00f3n, coa sa\u00edda ao mercado de \"Das novas cousas de Ram\u00f3n Lamote\", tam\u00e9n ilustrado por Xan Balboa e publicado por Galaxia.\nCanto \u00e1s caracter\u00edsticas do personaxe como tal, dicir que Ram\u00f3n Lamote traballa como profesor de chairego e debuxante de so\u00f1os por encarga. Tr\u00e1tase dun home comprensivo e de mirada curiosa, pouco aleuto para as novas tecnolox\u00edas, cheo de retranca, entregado a entender as cousas coti\u00e1s, en interpretar o comportamento alleo, am\u00e1bel e preocupado pola xente que est\u00e1 a perder a capacidade de so\u00f1ar. No preliminar de \"Das cousas...\", Paco Mart\u00edn present\u00e1bao deste modo:\nAs\u00ed o presentaba a editorial en 2008 co gallo da publicaci\u00f3n de \"Das novas cousas de Ram\u00f3n Lamote\":\nA cr\u00edtica Isabel Soto, falaba as\u00ed do Lamote de 2008:\nNoutra orde de cousas, mencionar que o editor Manuel Bragado adoita empregar o termo \"Xeraci\u00f3n Lamote\" para se referir a un grupo de escritores galegos, lugueses, alg\u00fans deles chairegos (Xabier P. Docampo, Agust\u00edn Fern\u00e1ndez Paz etc.) que renovaron a literatura galega infantil nos anos oitenta."}
{"id": "155998", "revid": "21026", "url": "https://gl.wikipedia.org/wiki?curid=155998", "title": "Telemadrid Sat", "text": ""}
{"id": "155999", "revid": "85894", "url": "https://gl.wikipedia.org/wiki?curid=155999", "title": "Ardia, O Grove, O Grove", "text": "Ardia \u00e9 un lugar da parroquia do Grove no concello pontevedr\u00e9s do Grove, na Comarca do Saln\u00e9s. Ti\u00f1a 253 habitantes no ano 2018, segundo datos do IGE, dos cales 137 eran mulleres e 116 homes, o que representa un leve descenso en relaci\u00f3n \u00f3s anos 2015, cando ti\u00f1a 263 veci\u00f1os, e 2010, cando eran 278.\nO lugar aparece nomeado nunha doaz\u00f3n que o rei Ordo\u00f1o II fai da \"vilam Ardenam\" (hoxe Ardia) \u00f3 bispo Sisnando II, no ano 911 . Pola s\u00faa banda, Filgueira Valverde constata que o top\u00f3nimo d\u00e1 nome a un xograr medieval, Pero de Ardia .\nO lugar aparece citado na viaxe a Galicia que realizou Sarmiento o 19 de xullo de 1745: \"Del Grove pas\u00e9 a su aldea Gra\u00f1a. De Gra\u00f1a a Ardea\"."}
{"id": "156000", "revid": "85894", "url": "https://gl.wikipedia.org/wiki?curid=156000", "title": "Borreiros, O Grove, O Grove", "text": "Borreiros \u00e9 un lugar da parroquia do Grove no concello pontevedr\u00e9s do Grove, na Comarca do Saln\u00e9s, situado \u00e1 entrada do casco urbano.\nTi\u00f1a 87 habitantes no ano 2018 segundo datos do IGE, dos cales 44 eran mulleres e 43 homes, o que representa un aumento en relaci\u00f3n \u00f3 ano 2010, cando ti\u00f1a 66 veci\u00f1os, e respecto \u00f3 ano 2004, cando eran 57."}
{"id": "156001", "revid": "85894", "url": "https://gl.wikipedia.org/wiki?curid=156001", "title": "Boibas, O Grove, O Grove", "text": "Boibas \u00e9 un lugar da parroquia do Grove no concello pontevedr\u00e9s do Grove, na Comarca do Saln\u00e9s. No ano 2018 ti\u00f1a 186 habitantes, segundo datos do IGE, dos cales 92 eran mulleres e 94 homes, o que representa un lixeiro aumento en relaci\u00f3n \u00f3 ano 2015, cando ti\u00f1a 188 veci\u00f1os, e m\u00e1is marcado respecto \u00f3 ano 2010, cando eran 162."}
{"id": "156002", "revid": "85894", "url": "https://gl.wikipedia.org/wiki?curid=156002", "title": "Campos, O Grove, O Grove", "text": "Campos \u00e9 un lugar da parroquia do Grove no concello pontevedr\u00e9s do Grove na Comarca do Saln\u00e9s. Ti\u00f1a 240 habitantes no ano 2016 segundo datos do IGE, dos cales 122 eran mulleres e 118 homes, o que representa un descenso respecto \u00f3 ano 2010, cando ti\u00f1a 251 veci\u00f1os, para alcanzar a mesma poboaci\u00f3n que ti\u00f1a no ano 2004, 240 veci\u00f1os."}
{"id": "156003", "revid": "85894", "url": "https://gl.wikipedia.org/wiki?curid=156003", "title": "Cantodorxo, O Grove, O Grove", "text": "Cantodorxo \u00e9 un lugar da parroquia do Grove no concello pontevedr\u00e9s do Grove, na Comarca do Saln\u00e9s. Ti\u00f1a 174 habitantes no ano 2016 segundo datos do IGE, dos cales 89 eran mulleres e 85 homes, o que representa un descenso en relaci\u00f3n \u00f3 ano 2010, cando ti\u00f1a 206 veci\u00f1os, e con respecto \u00f3 ano 2004, cando eran 191.\nEn 2017, o Concello e maila Deputaci\u00f3n levantaron un cruceiro nun con que se interna no mar cara ao norte, obra do escultor Francisco Pazos. Con este cruceiro sin\u00e1lase o comezo da Ruta Xacobea do Mar de Arousa e Ulla, un dos Cami\u00f1os de Santiago.\nCastro de Cantodorxo.\nEn Cantodorxo descubr\u00edronse os restos dun pequeno castro, duns 300 m2, datado nos s\u00e9culos IV a II a. C., no que se atoparon restos de cer\u00e1mica, mu\u00ed\u00f1os de man e d\u00faas sepulturas antropomorfas. \u00c1lvarez Limeses foi quen deu a primeira noticia do castro, en 1928, que hoxe est\u00e1 moi alterado tanto pola propia acci\u00f3n do mar como pola acci\u00f3n humana, especialmente trala construci\u00f3n dunha f\u00e1brica de conservas sobre a parte sur do espazo."}
{"id": "156004", "revid": "85894", "url": "https://gl.wikipedia.org/wiki?curid=156004", "title": "A Carballeira, O Grove, O Grove", "text": "A Carballeira \u00e9 un lugar da parroquia de San Marti\u00f1o do Grove no concello pontevedr\u00e9s do Grove, na comarca do Saln\u00e9s. Ti\u00f1a 132 habitantes no ano 2016 segundo datos do IGE, dos cales 64 mulleres e 68 homes, o que representa un descenso en relaci\u00f3n \u00f3 ano 2010, cando ti\u00f1a 138 veci\u00f1os, para alcanzar practicamente a poboaci\u00f3n que ti\u00f1a en 2004, 129 veci\u00f1os.\nHoxe xa non quedan restos dos carballos que supostamente dar\u00edan orixe \u00f3 top\u00f3nimo."}
{"id": "156005", "revid": "85894", "url": "https://gl.wikipedia.org/wiki?curid=156005", "title": "O Con, O Grove, O Grove", "text": "O Con \u00e9 un lugar da parroquia de San Marti\u00f1o do Grove no concello pontevedr\u00e9s do Grove, na Comarca do Saln\u00e9s. Segundo o IGE en 2016 ti\u00f1a 284 habitantes (145 mulleres e 139 homes), 3 menos que en 2010 e un menos que en 2004."}
{"id": "156006", "revid": "85894", "url": "https://gl.wikipedia.org/wiki?curid=156006", "title": "Estonllo, O Grove, O Grove", "text": "Estonllo \u00e9 un lugar da parroquia de San Marti\u00f1o do Grove no concello pontevedr\u00e9s do Grove, na Comarca do Saln\u00e9s. Ti\u00f1a 58 habitantes no ano 2016 segundo datos do IGE, dos cales 28 eran mulleres e 30 homes, o que representa un lixeiro descenso en relaci\u00f3n \u00f3 ano 2010, cando ti\u00f1a 64 veci\u00f1os, e respecto \u00f3 ano 2004, cando ti\u00f1a 61 veci\u00f1os."}
{"id": "156007", "revid": "85894", "url": "https://gl.wikipedia.org/wiki?curid=156007", "title": "A Gra\u00f1a, O Grove, O Grove", "text": "A Gra\u00f1a \u00e9 un lugar da parroquia de San Marti\u00f1o do Grove no concello pontevedr\u00e9s do Grove, na Comarca do Saln\u00e9s. Ti\u00f1a 148 habitantes no ano 2018 segundo datos do IGE, dos cales 76 eran mulleres e 72 homes, o que representa un descenso en relaci\u00f3n \u00f3 ano 2010, cando ti\u00f1a 176 veci\u00f1os, para alcanzar a poboaci\u00f3n que ti\u00f1a en 2004, cando eran 164 veci\u00f1os.\nO lugar aparece citado na viaxe a Galicia que realizou Sarmiento o 19 de xullo de 1745: \"Del Grove pas\u00e9 a su aldea Gra\u00f1a\"."}
{"id": "156012", "revid": "25871", "url": "https://gl.wikipedia.org/wiki?curid=156012", "title": "Robert Millar", "text": "Robert Millar, nado en Glasgow o 13 de setembro de 1958, \u00e9 un ex-ciclista profesional escoc\u00e9s.\nTraxectoria.\nDende un principio obtivo salientables posici\u00f3ns en probas de gran prestixio internacional. As\u00ed, en 1982 foi segundo no Tour do Porvir e en 1983 foi segundo na Dauphin\u00e9 Lib\u00e9r\u00e9 e, debutando no Tour de Francia, ga\u00f1ou unha tirada e quedou terceiro no Gran Premio da Monta\u00f1a. O ano da s\u00faa consagraci\u00f3n foi 1984, cando obtivo outra importante vitoria de etapa no Tour, ga\u00f1ou o Gran Premio da Monta\u00f1a e acabou de cuarto na clasificaci\u00f3n xeral, s\u00f3 por detr\u00e1s de figuras como Laurent Fignon, Bernard Hinault e Greg Lemond.\nEn 1985, ga\u00f1ou a Volta a Catalu\u00f1a. Foi o gran dominador da Vuelta Ciclista a Espa\u00f1a dese ano, pero un inesperado golpe de man dos equipos espa\u00f1ois privouno do xersei amarelo na pen\u00faltima etapa a prol de Pedro Delgado, quen ata daquela ocupaba a sexta praza da xeral, a moito tempo do escoc\u00e9s. En 1986, volveu \u00e1 Vuelta a Espa\u00f1a como un dos grandes favoritos. Ga\u00f1ou a c\u00e9lebre subida aos Lagos de Covadonga. O seu duelo na monta\u00f1a con \u00c1lvaro Pino e Pedro Delgado, foi deixando sen opci\u00f3n a primeiras figuras como Sean Kelly ou Laurent Fignon. A superioridade de Alvaro Pino nas tiradas contra o crono, volveuno deixar en segunda posici\u00f3n. A mesma posici\u00f3n acadou na Volta a Su\u00edza.\nNo Giro de Italia de 1987 mostrou un gran nivel, quedando segundo na xeral por detr\u00e1s de Stephen Roche, ga\u00f1ando a clasificaci\u00f3n da monta\u00f1a e unha tirada. En 1988 foi terceiro na Liexa-Bastogne-Liexa e segundo na Volta ao Pa\u00eds Vasco. En 1989 ga\u00f1ou unha tirada na Dauphin\u00e9 Liber\u00e9 e foi segundo na xeral. No Tour logrou unha nova vitoria parcial e finalizou de d\u00e9cimo na xeral. Ga\u00f1ou a Volta a Gran Breta\u00f1a. Xa en 1990 ga\u00f1ou a Dauphin\u00e9 Liber\u00e9 e foi segundo na Volta a Gran Breta\u00f1a. O seu derradeiro \u00e9xito foi o campionato do Reino Unido de fondo en estrada en 1995."}
{"id": "156013", "revid": "12452", "url": "https://gl.wikipedia.org/wiki?curid=156013", "title": "Pir\u00e1mide de Queops", "text": ""}
{"id": "156014", "revid": "88215", "url": "https://gl.wikipedia.org/wiki?curid=156014", "title": "Real Federaci\u00f3n Belga de F\u00fatbol", "text": "A Real Federaci\u00f3n Belga de F\u00fatbol (URBSFA/KBVB) (en alem\u00e1n: \"K\u00f6nigliche Belgische Fu\u00dfballverband\", en franc\u00e9s: \"Union royale belge des soci\u00e9t\u00e9s de football association\", en neerland\u00e9s: \"Koninklijke Belgische Voetbalbond\") \u00e9 o organismo encargado da organizaci\u00f3n do f\u00fatbol en B\u00e9lxica, cuxa sede est\u00e1 en Bruxelas.\nFoi creada en 1895 e foi unha das asociaci\u00f3ns fundacionais da FIFA en 1904 e da UEFA en 1954. Enc\u00e1rgase da organizaci\u00f3n das ligas profesionais belgas, as ligas afeccionadas e a Copa de B\u00e9lxica, as\u00ed como os partidos da Selecci\u00f3n de f\u00fatbol de B\u00e9lxica nas s\u00faas distintas categor\u00edas."}
{"id": "156015", "revid": "5132", "url": "https://gl.wikipedia.org/wiki?curid=156015", "title": "Federaci\u00f3n Belga de F\u00fatbol", "text": ""}
{"id": "156016", "revid": "5132", "url": "https://gl.wikipedia.org/wiki?curid=156016", "title": "Real Federaci\u00f3n de F\u00fatbol de B\u00e9lxica", "text": ""}
{"id": "156017", "revid": "5132", "url": "https://gl.wikipedia.org/wiki?curid=156017", "title": "Federaci\u00f3n de F\u00fatbol de B\u00e9lxica", "text": ""}
{"id": "156018", "revid": "5132", "url": "https://gl.wikipedia.org/wiki?curid=156018", "title": "K\u00f6nigliche Belgische Fu\u00dfballverband", "text": ""}
{"id": "156019", "revid": "5132", "url": "https://gl.wikipedia.org/wiki?curid=156019", "title": "Union royale belge des soci\u00e9t\u00e9s de football association", "text": ""}
{"id": "156020", "revid": "5132", "url": "https://gl.wikipedia.org/wiki?curid=156020", "title": "Union Royale Belge des Soci\u00e9t\u00e9s de Football Association", "text": ""}
{"id": "156021", "revid": "5132", "url": "https://gl.wikipedia.org/wiki?curid=156021", "title": "Koninklijke Belgische Voetbalbond", "text": ""}
{"id": "156026", "revid": "85894", "url": "https://gl.wikipedia.org/wiki?curid=156026", "title": "Meloxo, O Grove, O Grove", "text": "Meloxo \u00e9 un lugar da parroquia de San Marti\u00f1o do Grove no concello pontevedr\u00e9s do Grove, na Comarca do Saln\u00e9s. Ti\u00f1a 282 habitantes no ano 2016 segundo datos do IGE, dos cales 138 eran mulleres e 144 homes, o que representa un descenso en relaci\u00f3n \u00f3 ano 2010, cando ti\u00f1a 297 veci\u00f1os, e igualar practicamente a poboaci\u00f3n que ti\u00f1a en 2004, cando eran 276 veci\u00f1os."}
{"id": "156027", "revid": "85894", "url": "https://gl.wikipedia.org/wiki?curid=156027", "title": "Os Pardi\u00f1os, O Grove, O Grove", "text": "Os Pardi\u00f1os \u00e9 un lugar da parroquia de San Marti\u00f1o do Grove no concello pontevedr\u00e9s do Grove, na Comarca do Saln\u00e9s. Ti\u00f1a 50 habitantes no ano 2016 segundo datos do IGE, dos cales 21 eran mulleres e 29 homes, o que representa un lixeiro aumento en relaci\u00f3n \u00f3 ano 2010, cando ti\u00f1a 48 veci\u00f1os, e m\u00e1is significativo con respecto \u00f3 ano 2004, cando eran 40."}
{"id": "156028", "revid": "85894", "url": "https://gl.wikipedia.org/wiki?curid=156028", "title": "O Porto de Meloxo, O Grove, O Grove", "text": "O Porto de Meloxo \u00e9 un lugar da parroquia de San Marti\u00f1o do Grove no concello pontevedr\u00e9s do Grove, na Comarca do Saln\u00e9s. Segundo o IGE en 2016 ti\u00f1a 287 habitantes (128 mulleres e 159 homes), catro menos ca en 2010 e trece menos ca en 2004.\nTr\u00e1tase dun t\u00edpico barrio mari\u00f1eiro, considerado por Turgalicia como \"Conxunto singular\", no que se concentran boa parte das industrias da pesca radicadas no concello, as\u00ed como establecementos de carpinter\u00eda de ribeira."}
{"id": "156034", "revid": "85894", "url": "https://gl.wikipedia.org/wiki?curid=156034", "title": "Terra de Porto, O Grove, O Grove", "text": "Terra do Porto \u00e9 un lugar da parroquia de San Marti\u00f1o do Grove no concello pontevedr\u00e9s do Grove, na Comarca do Saln\u00e9s. Ti\u00f1a 125 habitantes no ano 2016 segundo datos do IGE, dos cales 53 eran mulleres e 72 homes, o que representa un constante aumento en relaci\u00f3n \u00f3s anos 2010, cando ti\u00f1a 116 veci\u00f1os, e 2004, cando ti\u00f1a 95 veci\u00f1os."}
{"id": "156035", "revid": "85894", "url": "https://gl.wikipedia.org/wiki?curid=156035", "title": "A Vi\u00f1a de Mill\u00e1n, O Grove, O Grove", "text": "A Vi\u00f1a de Mill\u00e1n \u00e9 un lugar da parroquia de San Marti\u00f1o do Grove no concello pontevedr\u00e9s do Grove, na Comarca do Saln\u00e9s. Ti\u00f1a 44 habitantes no ano 2016 segundo datos do IGE, dos cales 21 eran mulleres e 23 homes, o que representa un aumento en relaci\u00f3n \u00f3s anos 2010, cando ti\u00f1a 41 veci\u00f1os, e 2004, cando eran 40."}
{"id": "156037", "revid": "85894", "url": "https://gl.wikipedia.org/wiki?curid=156037", "title": "Virxe das Mareas, O Grove, O Grove", "text": "A Virxe das Mareas \u00e9 un lugar da parroquia de San Marti\u00f1o do Grove no concello pontevedr\u00e9s do Grove, na Comarca do Saln\u00e9s. Ti\u00f1a 213 habitantes no ano 2016 segundo datos do IGE, dos cales 102 eran mulleres e 111 homes, o que representa un continuo descenso en relaci\u00f3n \u00f3s anos 2010, cando ti\u00f1a 243 veci\u00f1os, e 2004, cando ti\u00f1a 273 veci\u00f1os.\nHistoria.\nO barrio da Virxe das Mareas naceu en 1947, cando se proxectou a construci\u00f3n dun bloque de 68 vivendas sociais para mari\u00f1eiros do Grove, a\u00ednda que as obras no remataron ata 1961, ano no que chegaron os primeiros veci\u00f1os. Como a\u00ed non hab\u00eda comercios ni traballo, e a\u00ednda non hab\u00eda estrada que comunicara o barrio co casco urbano, a uns 4\u00a0km de distancia, houbo quen pronto abandonou o lugar pero tam\u00e9n quen o ocupou como segunda residencia, ata que nos anos setenta obrigaron a estes \u00faltimos a deixar as casas (constru\u00eddas como vivendas sociais).\nEsta decisi\u00f3n provocou diferentes enfrontamentos entre veci\u00f1os e polic\u00eda, e como fose que estes feitos coincidisen coa estrea no Grove da pel\u00edcula \"El \u00faltimo tren a Katanga\", sobre a descolonizaci\u00f3n de \u00c1frica, o barrio pasou a ser co\u00f1ecido, por mal nome, como \"Katanga\"."}
{"id": "156041", "revid": "1131", "url": "https://gl.wikipedia.org/wiki?curid=156041", "title": "Illa da Toxa", "text": "A illa da Toxa \u00e9 unha pequena illa situada na r\u00eda de Arousa, dentro das R\u00edas Baixas, pertencente ao Concello do Grove e situada a uns 30\u00a0km de Pontevedra. Desde hai anos boa parte da illa esta enfocada cara ao turismo con distintos complexos hostaleiros, bloques de apartamentos, campo de golf, numeroso comercios e un casino.\nConstit\u00fae un lugar da parroquia de San Marti\u00f1o do Grove, cunha poboaci\u00f3n censada en 2016 de 39 habitantes (18 mulleres e 21 homes), segundo o Instituto Galego de Estat\u00edstica; o que representa un descenso substancial respecto \u00f3 ano 2010, cando contaba con 49 veci\u00f1os. Naturalmente, esta \u00e9 unha cifra irreal xa que a poboaci\u00f3n flotante da illa (ocupando as prazas hoteleiras e segundas residencias, m\u00e1is os traballadores dos diferentes establecementos) \u00e9 moito m\u00e1is alta.\nHistoria.\nNa Idade Media contar\u00eda con abundantes salinas, mencionadas na documentaci\u00f3n. Posteriormente foi utilizada polos veci\u00f1os do Grove como lugar de pastoreo do seu gando e tam\u00e9n para as s\u00faas tarefas agr\u00edcolas. Pero a ra\u00edz do descubrimento no s\u00e9culo XIX dos seus lodos termais e augas medicinais pasou a ser de propiedade privada para explotar estas atractivos, constru\u00edndose o antigo balneario que trouxo consigo un aumento espectacular do turismo e o nacemento doutras dotaci\u00f3ns.\nTop\u00f3nimo.\nIsidoro Mill\u00e1n Gonz\u00e1lez-Pardo relaciona o top\u00f3nimo con outros hidr\u00f3nimos coma Teo, Tea e Te, que considera derivados dunha ra\u00edz hidron\u00edmica indoeuropea *. Segundo Edelmiro Bascuas o top\u00f3nimo procede dos lodos existentes. Non obstante, Gonzalo Navaza indica que quizais ser\u00eda un fit\u00f3nimo da familia de \"toxo\".\nA illa foi co\u00f1ecida ata o s\u00e9culo XIX como a illa do Louxo. Este top\u00f3nimo mantense nas formas Enseada do Louxo e Praia do Louxo. Unha teor\u00eda filoloxicamente arriscada de Francisco Otero Goday faino proceder duns peixes chamados \u00abouxos\u00bb que abundaban na zona, de xeito que a orixinal \u00abilla dos Ouxos\u00bb ser\u00eda pronunciada \u00abilla do-louxos\u00bb e evolucionar\u00eda finalmente na illa do Louxo.\nCentro termal.\nTr\u00e1tase dunha das illas m\u00e1is co\u00f1ecidas de Galicia debido a ser un centro termal, de lecer e tur\u00edstico. Conta con balnearios, antigas f\u00e1bricas de xab\u00f3ns e cosm\u00e9ticos (La Toja), hoteis de luxo, campo de golf, porto deportivo, centro de congresos, casino, pistas de tenis, paddle, tiro ao voo, tiro con arco, piscinas, urbanizaci\u00f3ns e outros establecementos. Con todo, o centro da illa a\u00ednda conserva virxe un denso pi\u00f1eiral, o chamado \"Monte central\". As\u00ed a illa est\u00e1 repartida en 32 hect\u00e1reas de urbanizaci\u00f3ns (a s\u00faa parte sur e os flancos oriental e occidental), 25 hect\u00e1reas de campo de golf (toda a s\u00faa parte norte) e 25 de pi\u00f1eiral virxe (no centro da illa).\nCapela.\nPos\u00fae unha caracter\u00edstica ermida consagrada a San Sebasti\u00e1n, e San Caralampio, caracterizada por estar recuberta completamente de cunchas de vieira nas que a xente adoita deixar escrito o seu nome, por m\u00e1is que os carteis colocados ante a capela insisten en que non se trata de tradici\u00f3n ningunha.\nExistiu unha ermida anterior, datada do s\u00e9culo XII, da que non queda memoria nin constancia da s\u00faa posible situaci\u00f3n. A zona onde se levanta a actual capela, constru\u00edda en 1909, eran unha salina ata que foi reenchida a principios do s\u00e9culo XX ."}
{"id": "156044", "revid": "85894", "url": "https://gl.wikipedia.org/wiki?curid=156044", "title": "O Grove, O Grove, O Grove", "text": "O Grove \u00e9 un lugar da parroquia de San Marti\u00f1o do Grove no concello pontevedr\u00e9s do Grove, na Comarca do Saln\u00e9s. Neste lugar local\u00edzase a capital municipal.\nTi\u00f1a unha poboaci\u00f3n censada de 7.035 habitantes no ano 2016 segundo datos do IGE, dos cales 3.619 eran mulleres e 3.416 homes, o que representa un descenso en relaci\u00f3n \u00f3s anos 2010, cando ti\u00f1a 7.449 veci\u00f1os, e 2004, cando eran 7.443."}
{"id": "156046", "revid": "85894", "url": "https://gl.wikipedia.org/wiki?curid=156046", "title": "A Area, San Vicente do Grove, O Grove", "text": "A Area \u00e9 un lugar da parroquia de San Vicente do Grove no concello pontevedr\u00e9s do Grove, na Comarca do Saln\u00e9s. Ti\u00f1a unha poboaci\u00f3n censada de 100 habitantes no ano 2016 segundo datos do IGE, dos cales 52 eran mulleres e 48 homes, o que representa un descenso en relaci\u00f3n \u00f3 ano 2010, cando ti\u00f1a 117 veci\u00f1os, e respecto \u00f3 ano 2004, cando ti\u00f1a 112 veci\u00f1os."}
{"id": "156048", "revid": "85894", "url": "https://gl.wikipedia.org/wiki?curid=156048", "title": "Balea, San Vicente do Grove, O Grove", "text": "Balea \u00e9 un lugar da parroquia de San Vicente do Grove no concello pontevedr\u00e9s do Grove, na Comarca do Saln\u00e9s. Segundo o IGE en 2016 ti\u00f1a 210 habitantes, dos que 105 eran mulleres e 105 homes, o que representa un leve aumento respecto \u00f3s anos 2010, cando ti\u00f1a 204 veci\u00f1os, e 2004, cando ti\u00f1a 195 veci\u00f1os.\nHistoria.\nCo desenvolvemento urban\u00edstico de finais do s\u00e9culo XX formouse un novo n\u00facleo na zona das praias, co nome de Balea Mar\u00edtima."}
{"id": "156049", "revid": "98629", "url": "https://gl.wikipedia.org/wiki?curid=156049", "title": "Laurent Fignon", "text": "Laurent Fignon, nado o 12 de agosto de 1960 e finado o 31 de agosto de 2010, foi un ciclista franc\u00e9s, vencedor do Tour de Francia en d\u00faas ocasi\u00f3ns.\nTraxectoria.\nComezou a s\u00faa carreira profesional de moi novo, obtendo xa a s\u00faa primeira vitoria en 1982 no Crit\u00e9rium Internacional. En 1983, foi un dos grandes apoios de Bernard Hinault na Vuelta Ciclista a Espa\u00f1a na s\u00faa loita contra Alberto Fern\u00e1ndez, \u00c1lvaro Pino e Juli\u00e1n Gorospe. Acabou na 7\u00aa posici\u00f3n. Esa mesma tempada, aos 22 anos, ga\u00f1aba o Tour de Francia sendo o ga\u00f1ador m\u00e1is novo dende 1933. Ao ano seguinte (1984) bater\u00eda a Bernard Hinault de xeito contundente en todos os terreos con cinco vitorias parciais. Anteriormente, ficara segundo no Giro de Italia tras Francesco Moser, vencendo nunha tirada e obtendo o Gran Premio da Monta\u00f1a.\nEn 1985 unha lesi\u00f3n no xeonllo impediulle disputar o Tour. Ao ano seguinte, quixo retornar ao m\u00e1ximo nivel comezando pola Vuelta Ciclista a Espa\u00f1a, pero o ritmo imposto polo duelo entre Robert Millar e \u00c1lvaro Pino na monta\u00f1a freou as s\u00faas arelas tendo que conformarse cun s\u00e9timo posto. Ese ano ga\u00f1ara a Frecha Valoa.\nEn 1987 ga\u00f1ou unha tirada no Tour de Francia pero tampouco conseguiu adaptarse ao ritmo derivado da loita entre Stephen Roche e Pedro Delgado, quedando relegado a un digno s\u00e9timo posto. Esa tempada disputara tam\u00e9n a \"Vuelta a Espa\u00f1a\" quedando terceiro tras Luis Herrera e Reimund Dietzen e por diante de Pedro Delgado. En 1988 ga\u00f1ou a Mil\u00e1n-San Remo.\nEn 1989 ga\u00f1aba o Giro de Italia e anunci\u00e1base o seu retorno ao cume mundial. Dominou o Tour de Francia, pero unha actuaci\u00f3n excepcional de Greg Lemond na crono final deixouno a oito segundos de repetir triunfo. A m\u00e1is curta diferenza da historia da carreira francesa. Con todo, outras vitorias como a Mil\u00e1n-San Remo ou o Gran Premio das Naci\u00f3ns dese ano permit\u00edronlle arrebatar ao m\u00e1ximo especialista en cl\u00e1sicas Sean Kelly o n\u00famero un da clasificaci\u00f3n mundial.\nEn 1990 ga\u00f1ou o Crit\u00e9rium Internacional. Fignon ser\u00eda sexto no Tour de 1991 e en 1992 ga\u00f1ar\u00eda a s\u00faa derradeira etapa na rolda francesa ficando nunha discreta 23\u00aa praza.\nTraballou como comentarista deportivo ata que un cancro de p\u00e1ncreas acabou coa s\u00faa vida aos 50 anos de idade."}
{"id": "156050", "revid": "85894", "url": "https://gl.wikipedia.org/wiki?curid=156050", "title": "Balea Mar\u00edtima, San Vicente do Grove, O Grove", "text": "Balea Mar\u00edtima \u00e9 un lugar de recente formaci\u00f3n da parroquia de San Vicente do Grove no concello pontevedr\u00e9s do Grove, na Comarca do Saln\u00e9s. Ti\u00f1a unha poboaci\u00f3n censada de 2 habitantes no ano 2016 segundo datos do IGE, os dous homes, a mesma poboaci\u00f3n que ti\u00f1a en 2010 e 2004, anos en que tam\u00e9n ti\u00f1a s\u00f3 dous veci\u00f1os; en 2015 ti\u00f1a catro veci\u00f1os (d\u00faas mulleres e dous homes).\nEn todo caso estas son cifras irreais, xa que se trata dunha zona residencial fronte \u00e1 praia Area da Cruz, que s\u00f3 est\u00e1 habitada durante o ver\u00e1n."}
{"id": "156051", "revid": "85894", "url": "https://gl.wikipedia.org/wiki?curid=156051", "title": "Cacheir\u00e1s, San Vicente do Grove, O Grove", "text": "Cacheir\u00e1s \u00e9 un lugar da parroquia de San Vicente do Grove no concello pontevedr\u00e9s do Grove, na Comarca do Saln\u00e9s. Ti\u00f1a unha poboaci\u00f3n censada de 70 habitantes no ano 2016 segundo datos do IGE, dos cales 39 mulleres e 31 homes, o que representa un progresivo descenso en relaci\u00f3n \u00f3 ano 2010, cando ti\u00f1a 80 veci\u00f1os, e respecto \u00f3 ano 2004, cando ti\u00f1a 92 veci\u00f1os."}
{"id": "156052", "revid": "85894", "url": "https://gl.wikipedia.org/wiki?curid=156052", "title": "Os Campos, San Vicente do Grove, O Grove", "text": "Os Campos \u00e9 un lugar da parroquia de San Vicente do Grove no concello pontevedr\u00e9s do Grove, na Comarca do Saln\u00e9s. Ti\u00f1a unha poboaci\u00f3n censada de 213 habitantes no ano 2016 segundo datos do IGE, dos cales 106 mulleres e 107 homes, o que representa un aumento en relaci\u00f3n \u00f3s anos 2010, cando ti\u00f1a 200 veci\u00f1os, e 2004, cando ti\u00f1a 197 veci\u00f1os."}
{"id": "156054", "revid": "85894", "url": "https://gl.wikipedia.org/wiki?curid=156054", "title": "O Carreiro, San Vicente do Grove, O Grove", "text": "O Carreiro \u00e9 un lugar da parroquia de San Vicente do Grove no concello pontevedr\u00e9s do Grove, na Comarca do Saln\u00e9s. Ti\u00f1a unha poboaci\u00f3n censada de 4 habitantes no ano 2016 segundo datos do IGE, unha muller e tres homes, o que representa un aumento en relaci\u00f3n \u00f3s anos 2010 e 2004, cando ti\u00f1a un \u00fanico habitante censado.\nHistoria e patrimonio.\nNeste lugar asent\u00e1base o antigo n\u00facleo de San Vicente, coa igrexa do mesmo nome, mencionada xa en 1688 e constru\u00edda \u00e1 beira da praia do Carreiro sobre unha igrexa visig\u00f3tica anterior, da que quedan os restos no sitio arqueol\u00f3xico de Adro Vello. Un s\u00e9culo despois, en 1770, foi trasladada \u00f3 interior, probablemente porque a erosi\u00f3n do mar ameazaba a estabilidade da primitiva igrexa.\nC\u00f3mpre destacar a presenza do principal sitio arqueol\u00f3xico do concello, Adro Vello, no que se descubriron enterramentos e cubas de salga de peixe da \u00e9poca romana. Tam\u00e9n existen no lugar os restos dun castro que deu lugar \u00f3 microtop\u00f3nimo \"O Castri\u00f1o\".\nOutra mostra da arquitectura industrial hist\u00f3rica neste lugar son os restos de d\u00faas antigas f\u00e1bricas de salga, hoxe de propiedade particular e non visitables."}
{"id": "156055", "revid": "85894", "url": "https://gl.wikipedia.org/wiki?curid=156055", "title": "A Gandari\u00f1a, San Vicente do Grove, O Grove", "text": "A Gandari\u00f1a \u00e9 un lugar da parroquia de San Vicente do Grove no concello pontevedr\u00e9s do Grove, na Comarca do Saln\u00e9s. Ti\u00f1a unha poboaci\u00f3n censada de 15 habitantes no ano 2016 segundo datos do IGE, dos que 9 eran mulleres e 6 homes, o que representa un progresivo descenso en relaci\u00f3n \u00f3 ano 2010, cando ti\u00f1a 22 veci\u00f1os, e respecto \u00f3 ano 2004, cando eran 30."}
{"id": "156056", "revid": "85894", "url": "https://gl.wikipedia.org/wiki?curid=156056", "title": "A Granxa, San Vicente do Grove, O Grove", "text": "A Granxa \u00e9 un lugar da parroquia de San Vicente do Grove no concello pontevedr\u00e9s do Grove, na comarca do Saln\u00e9s. Ti\u00f1a unha poboaci\u00f3n censada de 9 habitantes no ano 2016 segundo datos do IGE, dos que 5 eran mulleres e 4 homes, o que representa un lixeiro aumento en relaci\u00f3n \u00f3 ano 2010, cando ti\u00f1a 7 veci\u00f1os, e m\u00e1is significativo respecto \u00f3 ano 2004, cando ti\u00f1a s\u00f3 4 veci\u00f1os."}
{"id": "156057", "revid": "85894", "url": "https://gl.wikipedia.org/wiki?curid=156057", "title": "A Igrexa, San Vicente do Grove, O Grove", "text": "A Igrexa \u00e9 un lugar da parroquia de San Vicente do Grove no concello pontevedr\u00e9s do Grove, na Comarca do Saln\u00e9s. Ti\u00f1a unha poboaci\u00f3n censada de 23 habitantes no ano 2009 segundo datos do IGE, dos que 10 eran mulleres e 13 homes, o que representa un lixeiro descenso en relaci\u00f3n \u00f3 ano 2010, cando ti\u00f1a 25 veci\u00f1os, pero un aumento significativo respecto \u00f3 ano 2004, cando ti\u00f1a s\u00f3 12 veci\u00f1os.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "156058", "revid": "85894", "url": "https://gl.wikipedia.org/wiki?curid=156058", "title": "A Lanzada, San Vicente do Grove, O Grove", "text": "A Lanzada \u00e9 un lugar da parroquia de San Vicente do Grove no concello pontevedr\u00e9s do Grove, na Comarca do Saln\u00e9s. Segundo o IGE, en 2016 ti\u00f1a 41 habitantes (18 mulleres e 23 homes), o que representa unha reduci\u00f3n con respecto \u00f3 ano 2010, cando ti\u00f1a 48 veci\u00f1os, para case alcanzar a poboaci\u00f3n que ti\u00f1a en 2004, 40 veci\u00f1os.\nO lugar sit\u00faase no extremo norte da praia da Lanzada. Nel \u00e9rguese un antigo sanatorio antituberculoso, hoxe dedicado a campamento de vacaci\u00f3ns da Deputaci\u00f3n de Pontevedra.\nO areal da Lanzada tam\u00e9n puido desenvolver un rol importante durante a segunda guerra mundial coa preparaci\u00f3n dun aer\u00f3dromo alem\u00e1n encuberto que non consta se chegou a ser empregado ."}
{"id": "156059", "revid": "85894", "url": "https://gl.wikipedia.org/wiki?curid=156059", "title": "Montemar, San Vicente do Grove, O Grove", "text": "Montemar \u00e9 un lugar da parroquia de San Vicente do Grove no concello pontevedr\u00e9s do Grove, na Comarca do Saln\u00e9s. Ti\u00f1a unha poboaci\u00f3n censada de 5 habitantes no ano 2016 segundo datos do IGE, dos que 3 eran mulleres e 2 homes, o que representa un forte descenso en relaci\u00f3n \u00f3 ano 2010, cando ti\u00f1a 12 veci\u00f1os, para case alcanzar os 6 veci\u00f1os que ti\u00f1a en 2004.\nTr\u00e1tase dunha zona residencial que aumenta considerablemente a s\u00faa poboaci\u00f3n no ver\u00e1n."}
{"id": "156060", "revid": "85894", "url": "https://gl.wikipedia.org/wiki?curid=156060", "title": "O Outeiro, San Vicente do Grove, O Grove", "text": "O Outeiro \u00e9 un lugar da parroquia de San Vicente do Grove no concello pontevedr\u00e9s do Grove na Comarca do Saln\u00e9s. Ti\u00f1a unha poboaci\u00f3n censada de 12 habitantes no ano 2016 segundo datos do IGE, dos que 8 eran mulleres e 4 homes, o que representa un descenso en relaci\u00f3n \u00f3 ano 2010, cando ti\u00f1a 14 veci\u00f1os, m\u00e1is marcado respecto \u00f3 ano 2004, cando ti\u00f1a 23 veci\u00f1os.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "156061", "revid": "85894", "url": "https://gl.wikipedia.org/wiki?curid=156061", "title": "Pedras Negras, San Vicente do Grove, O Grove", "text": "Pedras Negras \u00e9 un lugar da parroquia de San Vicente do Grove no concello pontevedr\u00e9s do Grove, na comarca do Saln\u00e9s. Ti\u00f1a unha poboaci\u00f3n censada de 39 habitantes no ano 2016 segundo datos do IGE, dos que 22 eran mulleres e 17 homes, o que representa un descenso en relaci\u00f3n \u00f3 ano 2010, cando ti\u00f1a 51 veci\u00f1os, sen chegar a recuperar a mesma poboaci\u00f3n que ti\u00f1a en 2004, cando eran 42 veci\u00f1os.\nTr\u00e1tase dun lugar eminentemente tur\u00edstico, con novas urbanizaci\u00f3ns e un porto deportivo propiedade do Club N\u00e1utico San Vicente do Mar, dotado de Bandeira Azul en 2016."}
{"id": "156063", "revid": "85894", "url": "https://gl.wikipedia.org/wiki?curid=156063", "title": "Reboredo, San Vicente do Grove, O Grove", "text": "Reboredo \u00e9 un lugar da parroquia de San Vicente do Grove no concello pontevedr\u00e9s do Grove, na Comarca do Saln\u00e9s. Tr\u00e1tase do m\u00e1is poboado da parroquia, cunha poboaci\u00f3n censada de 316 habitantes no ano 2016 segundo datos do IGE, dos que 162 mulleres e 154 homes, o que representa un lixeiro aumento en relaci\u00f3n \u00f3 ano 2010, cando ti\u00f1a 303 veci\u00f1os, para alcanzar a mesma poboaci\u00f3n que ti\u00f1a en 2004, con 316 veci\u00f1os."}
{"id": "156071", "revid": "47401", "url": "https://gl.wikipedia.org/wiki?curid=156071", "title": "Carreiro", "text": "Un carreiro \u00e9 un cami\u00f1o estreito que se fai ao andar por el e s\u00f3 serve para pasar a p\u00e9. Como top\u00f3nimo pode referirse a:\nAmais, como apelido pode referirse a:"}
{"id": "156072", "revid": "1131", "url": "https://gl.wikipedia.org/wiki?curid=156072", "title": "Gandari\u00f1a", "text": "O top\u00f3nimo galego Gandari\u00f1a indica unha g\u00e1ndara pequena. Pode referirse a:"}
{"id": "156076", "revid": "85894", "url": "https://gl.wikipedia.org/wiki?curid=156076", "title": "San Vicente do Mar, San Vicente do Grove, O Grove", "text": "San Vicente do Mar \u00e9 un lugar da parroquia de San Vicente do Grove no concello pontevedr\u00e9s do Grove, na Comarca do Saln\u00e9s. Ti\u00f1a unha poboaci\u00f3n censada de 47 habitantes no ano 2016 segundo datos do IGE, dos que 18 mulleres e 29 homes, o que representa case manter a poboaci\u00f3n que ti\u00f1a en 2010: 49 veci\u00f1os, e respecto \u00f3 ano 2004, cando ti\u00f1a 46 veci\u00f1os.\nTr\u00e1tase dunha zona residencial que incrementa notablemente a s\u00faa poboaci\u00f3n no ver\u00e1n."}
{"id": "156077", "revid": "98629", "url": "https://gl.wikipedia.org/wiki?curid=156077", "title": "Caxato de Asclepio", "text": "O caxato, bord\u00f3n ou bast\u00f3n de Esculapio ou Asclepio \u00e9 un s\u00edmbolo antigo, relacionado coa astrolox\u00eda e coa cura dos doentes a trav\u00e9s da medicina. Consiste dun caxato envolto por unha serpente. Esculapio (en lat\u00edn: \"Aesculapius\") era o deus romano da medicina e da cura. Foi herdado directamente da mitolox\u00eda grega, na cal ti\u00f1a as mesmas propiedades mais un nome sutilmente diferente: Asclepio (en grego: \u1f08\u03c3\u03ba\u03bb\u03b7\u03c0\u03b9\u03cc\u03c2, transl. \"Askl\u0113pi\u00f3s\").\nMitolox\u00eda.\nDe acordo coa mitolox\u00eda grega, Esculapio aprend\u00e9ralle a arte da cura Qu\u00edron. El \u00e9 normalmente representado coma un cirurxi\u00e1n na embarcaci\u00f3n \"Argo\", constru\u00edda coa axuda da deusa Atenea. Esculapio era tan habilidoso nas artes m\u00e9dicas que ga\u00f1ou a reputaci\u00f3n de ter tra\u00eddo pacientes de volta do mundo dos mortos. En virtude disto, foi punido e colocado nos ceos coma a constelaci\u00f3n Ofi\u00faco (significando: \"o portador da serpente\", ou \"O Serpentario\"). Tal constelaci\u00f3n fica entre Saxitario e Libra.\nEn varias esculturas procedentes de templos de Asclepio greco-romanos, o deus da medicina \u00e9 sempre representado suxeitando un caxato cunha serpente envolta, o cal se tornou o s\u00edmbolo da medicina.\nO emblema.\nA Organizaci\u00f3n Mundial de Sa\u00fade - OMS -, fundada en 1948, adoptou o s\u00edmbolo de Asclepio. A Asociaci\u00f3n M\u00e9dica Mundial, reunida na Habana en 1956, adoptou un modelo padronizado do s\u00edmbolo de Asclepio para uso dos m\u00e9dicos civ\u00eds. O emblema adoptado pola Asociaci\u00f3n M\u00e9dica Mundial para uso dos m\u00e9dicos civ\u00eds \u00e9 unha serpente con d\u00faas curvaturas \u00e1 esquerda e unha \u00e1 dereita. As organizaci\u00f3ns m\u00e9dicas de car\u00e1cter profesional e de \u00e1mbito nacional de varios pa\u00edses, que pos\u00faen emblema con serpente de Asclepio, son as do Brasil, o Canad\u00e1, Costa Rica, Inglaterra, Francia, Alema\u00f1a, Suecia, Dinamarca, Italia, Portugal, \u00c1frica do Sur, Australia, Nova Zelandia, pa\u00edses do sur leste asi\u00e1tico, a China e Taiw\u00e1n.\nCaxato de Hermes e de Asclepio.\nO caxato de Asclepio (o idealizado como s\u00edmbolo da medicina) \u00e9 unha serpente dando d\u00faas voltas e media en torno do caxato de madeira. En troques, equivocamente a Mari\u00f1a dos Estados Unidos adopta o s\u00edmbolo de Hermes ao seu corpo m\u00e9dico e hai unha certa diverxencia acerca da utilizaci\u00f3n dos caxatos. O caxato de Hermes, que na verdade ten a representaci\u00f3n da Contabilidade, \u00e9 descrito coma un caxato de ferro, con d\u00faas serpentes e ao final anexado un par de \u00e1. O s\u00edmbolo m\u00e9dico non debe ser representado con \u00e1s.\nDerivaci\u00f3ns.\nTodo s\u00edmbolo pode ser estilizado, por\u00e9n non pode ser substitu\u00eddo por outro. Como estilizaci\u00f3ns orixinais do s\u00edmbolo de Asclepio podemos citar os seguintes s\u00edmbolos e as alteraci\u00f3ns utilizadas en territorio brasileiro.\nOrixes.\nExisten diversas orixes canto ao desenvolvemento da simbolox\u00eda relacionada co caxato de Esculapio, certamente todas contribu\u00edran para a composici\u00f3n do seu significado. O s\u00edmbolo recibe o nome dunha antiga lenda grega.\nOrixe b\u00edblica.\nHai referencias b\u00edblicas ao caxato de Esculapio. \"E dixo o Deus a Mois\u00e9s: Fai unha serpente ardente, e pona sobre un caxato; e ser\u00e1 que vivir\u00e1 todo aquel que tendo sido picado pola serpente, ollase a ela.\"\nA pasaxe \u00e9 unha referencia sen constituci\u00f3n datada historicamente, a pesar das investigaci\u00f3ns arqueol\u00f3xicas que buscan datar na biblia eventos ocorridos realmente.\nOrixe exipcia.\nNo intercambio da civilizaci\u00f3n grega coa exipcia, o deus Thoth da mitolox\u00eda exipcia foi asimilado a Hermes e, deste sincretismo, resultou a denominaci\u00f3n de Hermes exipcio ou Hermes Trismegistos (tres veces grande), dada ao deus Thoth, considerado o deus do co\u00f1ecemento, da palabra e da maxia.[17] No pante\u00f3n exipcio, o deus da medicina correspondente a Asclepio \u00e9 Imhotep e non Thot.\nOrixe sincr\u00e9tica.\nEntre o s\u00e9culo III a.C. e o s\u00e9culo III d.C. desenvolveu se unha literatura esot\u00e9rica chamada herm\u00e9tica, en alusi\u00f3n a Hermes Trismegistos. Esta literatura versa sobre ciencias ocultas, astrolox\u00eda e alquimia, e non ten ningunha relaci\u00f3n co Hermes tradicional da mitolox\u00eda grega. O sincretismo entre Hermes da mitolox\u00eda grega con Hermes Trismegistus resultou no emprego do caxato como s\u00edmbolo deste \u00faltimo, tendo sido adoptado como s\u00edmbolo da alquimia. Segundo Schouten, da alquimia o caxato ter\u00eda pasado para a farmacia e desta para a medicina."}
{"id": "156082", "revid": "5132", "url": "https://gl.wikipedia.org/wiki?curid=156082", "title": "Valdir Pereira", "text": ""}
{"id": "156086", "revid": "5132", "url": "https://gl.wikipedia.org/wiki?curid=156086", "title": "Edison Arantes do Nascimento", "text": ""}
