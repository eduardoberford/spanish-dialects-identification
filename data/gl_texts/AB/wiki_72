{"id": "181695", "revid": "23204", "url": "https://gl.wikipedia.org/wiki?curid=181695", "title": "Preferente Auton\u00f3mica de Galicia 2010/11", "text": "A tempada 2010\u201311 da Preferente Auton\u00f3mica de Galicia iniciouse o 29 de agosto de 2010\u00a0e finalizou o 22 de maio de 2011. Resultaron campi\u00f3ns o Betanzos CF (Grupo norte) e o CD Lal\u00edn (Grupo sur).\nNo Grupo Norte, o Lemos e o Flavia v\u00edronse prexudicados polos descensos do Santa Comba e o Nar\u00f3n de Terceira Divisi\u00f3n, descendendo a Primeira Auton\u00f3mica. No Grupo Sur, o Porri\u00f1o Industrial e o R\u00e1pido Bah\u00eda v\u00edronse prexudicado polos descensos do Pontevedra B e o Portonovo de Terceira Divisi\u00f3n, descendendo a Primeira Auton\u00f3mica.\nPromoci\u00f3n de ascenso.\nO campi\u00f3n da promoci\u00f3n, o Boiro, non ascendeu a Terceira Divisi\u00f3n\u00a0porque non se produciron os ascensos a Segunda Divisi\u00f3n B necesarios."}
{"id": "181699", "revid": "27155", "url": "https://gl.wikipedia.org/wiki?curid=181699", "title": "ARNr", "text": ""}
{"id": "181700", "revid": "27155", "url": "https://gl.wikipedia.org/wiki?curid=181700", "title": "ARNt", "text": ""}
{"id": "181701", "revid": "22795", "url": "https://gl.wikipedia.org/wiki?curid=181701", "title": "Mayor Fern\u00e1ndez de la C\u00e1mara Pita", "text": ""}
{"id": "181702", "revid": "98629", "url": "https://gl.wikipedia.org/wiki?curid=181702", "title": "La M\u00f4me", "text": "La M\u00f4me \u00e9 un filme biogr\u00e1fico de Olivier Dahan que retrata a vida de \u00c9dith Piaf (morta en 1963), encarnada por Marion Cotillard e que se estreou en Francia o 14 de febreiro de 2007. O filme conseguiu dous Oscar, catro BAFTA, cinco C\u00e9sar, tres Le\u00f3ns checos e un Globo de Ouro. Grazas ao seu papel protagonista, Marion Cotillard converteuse na primeira actriz que logrou un Oscar \u00e1 mellor actriz nun filme gravado na s\u00faa totalidade en franc\u00e9s.\nSinopse.\nO filme retrara numerosas partes da vida de \u00c9dith Piaf, como a s\u00faa infancia, a s\u00faa \u00e9poca de gloria, os seus amigos, os seus ataques, as s\u00faas alegr\u00edas e penas, os seus sucesos e os dramas da s\u00faa vida, a s\u00faa desaparici\u00f3n etc."}
{"id": "181703", "revid": "27155", "url": "https://gl.wikipedia.org/wiki?curid=181703", "title": "Cod\u00f3n", "text": "Un cod\u00f3n \u00e9 cada unha das agrupaci\u00f3ns de tres nucle\u00f3tidos seguidos (tripletes) que se atopan nos ARNm maduros e que codifican a informaci\u00f3n para a s\u00edntese de prote\u00ednas, indicando cada cod\u00f3n un amino\u00e1cido ou o final da s\u00edntese (cod\u00f3ns de parada). O ARNm maduro est\u00e1 formado por cod\u00f3ns en toda a s\u00faa lonxitude ag\u00e1s nos seus dous extremos 5' e 3', que son zonas non codificantes. A\u00ednda que a informaci\u00f3n xen\u00e9tica se almacena de forma permanente no ADN, esta, para expresarse, trasp\u00e1sase primeiro aos ARN durante a transcrici\u00f3n. Cada xene do ADN que codifica unha prote\u00edna transcr\u00edbese a un ARNm complementario, que \u00e9 o que ser\u00e1 directamente traducido para prote\u00ednas nos ribosomas do citoplasma. Por tanto, a informaci\u00f3n que \u00e9 directamente descodificada durante a s\u00edntese proteica \u00e9 a do ARNm e non a do ADN, polo que os cod\u00f3ns son tripletes do ARNm e poden levar uracilo.\nA informaci\u00f3n do ARNm escr\u00edbese con catro \"letras\", que corresponden \u00e1s catro bases nitroxenadas dos seus nucle\u00f3tidos: adenina (A), citosina (C), guanina (G) e uracilo (U). Se agrupamos estas catro letras en grupos de 3 podendo repetilas obtemos o que en matem\u00e1ticas se chama variaci\u00f3ns con repetici\u00f3n, e podemos facer 64 distintas. Estes 64 tripletes distintos son os cod\u00f3ns do c\u00f3digo xen\u00e9tico. Cada cod\u00f3n codifica un amino\u00e1cido determinado ou un sinal de parada. Por exemplo, UUG \u00e9 un cod\u00f3n, e codifica o amino\u00e1cido leucina.\nO c\u00f3digo xen\u00e9tico.\nNo c\u00f3digo xen\u00e9tico cada amino\u00e1cido est\u00e1 codificado por un cod\u00f3n ou varios cod\u00f3ns, pero cada cod\u00f3n codifica sempre o mesmo amino\u00e1cido. Dos 64 cod\u00f3ns do c\u00f3digo hai 61 que codifican amino\u00e1cidos e 3 que son sinais de parada da s\u00edntese de prote\u00ednas (cod\u00f3ns de finalizaci\u00f3n ou \"stop\"). Como hai s\u00f3 20 amino\u00e1cidos distintos nas prote\u00ednas normais e hai 61 cod\u00f3ns para codificalos, o c\u00f3digo \u00e9 redundante, o que se denomina dexeneraci\u00f3n do c\u00f3digo, o que fai, por exemplo, que un amino\u00e1cido como a arxinina poida estar codificado por 6 cod\u00f3ns (CGU, CGC, CGA, CGG, AGA e AGG), pero cada un deses cod\u00f3ns codificar\u00e1 arxinina e s\u00f3 arxinina. O cod\u00f3n AUG codifica para o amino\u00e1cido metionina, pero tam\u00e9n funciona como cod\u00f3n de iniciaci\u00f3n da s\u00edntese proteica.\nOs cod\u00f3ns durante a traduci\u00f3n.\nDurante a traduci\u00f3n o ARNm entra no ribosoma e exp\u00f3n nel o primeiro cod\u00f3n, o cod\u00f3n de iniciaci\u00f3n AUG, e despois vaise movendo, pasando polo ribosoma e expo\u00f1endo os sucesivos cod\u00f3ns. No ribosoma cada cod\u00f3n \u00fanese ao anticod\u00f3n dos ARNt que van entrando no ribosoma levando os amino\u00e1cidos. Cod\u00f3n e anticod\u00f3n son complementarios en bases (A con U, e G con C) e establecen entre eles pontes de hidr\u00f3xeno, de tal xeito que en cada momento da traduci\u00f3n s\u00f3 se pode unir ao ribosoma o ARNt que leve o anticod\u00f3n complementario do cod\u00f3n do ARNm que est\u00e1 exposto nese momento (o cambaleo no emparellamento de bases d\u00e1 certa flexibilidade a esta complementariedade dos anticod\u00f3ns). Ese ARNt levar\u00e1 o amino\u00e1cido que segundo o c\u00f3digo xen\u00e9tico lle corresponde a ese cod\u00f3n. Os encimas aminoacil ARNt sintetases saben reco\u00f1ecer un ARNt cun determinado anticod\u00f3n e \"cargalo\" co amino\u00e1cido axeitado.\nOs amino\u00e1cidos que traen os ARNt enl\u00e1zanse formando a prote\u00edna. A prote\u00edna ter\u00e1 a sucesi\u00f3n de amino\u00e1cidos que se corresponde coa sucesi\u00f3n de cod\u00f3ns do ARNm que vai pasando polo ribosoma, polo que a \"linguaxe\" de nucle\u00f3tidos do ARNm foi traducida \u00e1 \"linguaxe\" de amino\u00e1cidos da prote\u00edna. Cando o ARNm pasou case todo polo ribosoma ch\u00e9gase a un cod\u00f3n de parada e a s\u00edntese proteica remata.\nO cod\u00f3n de inicio.\nEste cod\u00f3n \u00e9 a secuencia que indica \u00e1 maquinaria celular o lugar no que comeza a traduci\u00f3n do ARN mensaxeiro. No ARNm o cod\u00f3n de inicio ou cod\u00f3n iniciador \u00e9 o AUG. O cod\u00f3n de inicio non s\u00f3 \u00e9 un sinal de inicio da traduci\u00f3n, sen\u00f3n que tam\u00e9n se traduce, polo que, todas as prote\u00ednas eucariotas te\u00f1en no seu extremo N-terminal unha metionina, que \u00e9 o amino\u00e1cido correspondente a ese cod\u00f3n, a\u00ednda que despois poida eliminarse durante o procesamento proteol\u00edtico posterior da prote\u00edna. En procariotas, dita metionina est\u00e1 modificada como N-formilmetionina.\nA\u00ednda que o AUG \u00e9 o cod\u00f3n de inicio m\u00e1is empregado en eucariotas, existen excepci\u00f3ns. Ditas excepci\u00f3ns son bastante m\u00e1is com\u00fans en procariotas, onde, como cod\u00f3ns alternativos de inicio da traduci\u00f3n, poden empregarse GUG e UUG. Por exemplo, a bacteria \"Escherichia coli\" usa nun 83% dos casos AUG, GUG nun 14% e UUG no 3% e a\u00ednda alg\u00fan outro.\nO cod\u00f3n de parada ou terminaci\u00f3n.\nTam\u00e9n se chama de finalizaci\u00f3n, finalizador, de \"stop\", de terminaci\u00f3n ou cod\u00f3n sen sentido. Poden funcionar como cod\u00f3n de parada tres cod\u00f3ns, que son: UAG, UGA e UAA. Son cod\u00f3ns que non codifican ning\u00fan amino\u00e1cido e util\u00edzanse como sinais para o final da traduci\u00f3n de prote\u00ednas, situados no extremo 3' do marco aberto de lectura, antes da zona 3' UTR do ARNm.\nDescubriunos Sydney Brenner estudando os mutantes do fago T4, que orixinaban prote\u00ednas da c\u00e1pside m\u00e1is pequenas do normal, porque un cod\u00f3n normal fora substitu\u00eddo polo cod\u00f3n UAG. Deste modo decatouse de que este cod\u00f3n non codificaba un amino\u00e1cido, sen\u00f3n unha pausa (ou parada) na mensaxe xen\u00e9tica.\nOs nomes dos tres cod\u00f3ns de terminaci\u00f3n fan referencia a mutaci\u00f3ns atopadas nas que eles estaban implicados. O UAG, o primeiro descuberto, co\u00f1\u00e9cese como \u00abcod\u00f3n \u00e1mbar\u00bb; UGA, como \u00abcod\u00f3n \u00f3palo\u00bb; e UAA, como \u00abcod\u00f3n ocre\u00bb.\nUn erro da pauta de lectura dun ARNm no ribosoma pode orixinar cod\u00f3ns de parada \"ocultos\". Estes erros d\u00e9bense a ARNr inestables que esvaran ao expo\u00f1er os sucesivos cod\u00f3ns dun ARNm. Segundo algunhas hip\u00f3teses estes cod\u00f3ns de parada \"ocultos\" poder\u00edan ser \u00fatiles \u00e1 c\u00e9lula para deter a s\u00edntese dunha prote\u00edna cando se produce un erro de lectura, xa que esta ser\u00eda non funcional ."}
{"id": "181704", "revid": "98629", "url": "https://gl.wikipedia.org/wiki?curid=181704", "title": "Emerson Fittipaldi", "text": "Emerson Fittipaldi, nado en S\u00e3o Paulo o 12 de decembro de 1946, \u00e9 un expiloto de autom\u00f3biles brasileiro, campi\u00f3n mundial de F\u00f3rmula 1. Foi o primeiro brasileiro campi\u00f3n mundial nas categor\u00edas punta do automobilismo internacional, abrindo portas para varios compatriotas. Fittipaldi foi bicampi\u00f3n da F\u00f3rmula 1 en e , campi\u00f3n da CART (F\u00f3rmula Indy) en 1989 e bicampi\u00f3n das 500 millas de Indian\u00e1polis en 1989 e 1993.\nBiograf\u00eda.\nEmerson \u00e9 fillo de nai rusa e pai brasileiro, o xornalista Wilson Fittipaldi. Fittipaldi empezou a competir en Europa en 1969 na f\u00f3rmula Ford, pero ao seguinte ano xa empezou a pilotar en F\u00f3rmula 1 con Lotus.\nNa s\u00faa primeira tempada completa, en , terminou sexto no campionato e ao ano seguinte ga\u00f1ou cinco carreiras e o campionato do mundo con 16 puntos de vantaxe sobre Jackie Stewart. Desde ent\u00f3n e durante trinta e tres anos mantivo a honra de ser o piloto m\u00e1is novo en lograr o campionato, ata que ese m\u00e9rito foi ocupado en 2005 polo espa\u00f1ol Fernando Alonso. M\u00e1is tarde abandonou Lotus para fichar polo equipo McLaren para conseguir o seu segundo campionato en .\nDurante a tempada de F1 de 1974, Emerson Fittipaldi e o seu irm\u00e1n Wilson acordaron formar un equipo de F1 enteiramente brasileiro. O seu \u00fanico patrocinador oficial foi Copersucar, unha compa\u00f1\u00eda estatal refinadora de azucre e alcol a cal dar\u00eda nome ata ao coche (a pesar de que o equipo era denominado oficialmente Fittipaldi Automotive). Apoiados ata pola compa\u00f1\u00eda estatal brasileira de aviaci\u00f3n Embraer, para labores de t\u00fanel de vento e compo\u00f1entes especiais, foron acusados na prensa de uso indebido de fondos p\u00fablicos para o equipo de F\u00f3rmula 1.\nDurante o piloto foi Wilson Fittipaldi, actuando Emerson como \"consultor\" do equipo na s\u00faa primeira fase, sen deixar de pilotar para McLaren. M\u00e1is tarde colaboraron como pilotos Ingo Hoffman, Arturo Merzario e o mesmo Emerson Fittipaldi desde a tempada ata a s\u00faa retirada como piloto de F\u00f3rmula 1 ao conclu\u00edr 1980. \nO Copersucar foi medianamente exitoso nas s\u00faas \u00faltimas fases durante o ano 1978, chegando ata a ser segundo no Gran Premio do Brasil. Pero en pleno reinado do efecto solo, o equipo non puido manterse ao corrente da tecnolox\u00eda e pasou as seguintes tempadas sen pena nin gloria ata o seu peche definitivo en 1982.\nSerie CART/IndyCar World Series e Indy 500.\nEn 1984, Fittipaldi comezou a competir como piloto na serie CART. Logo de probar en varios equipos, foi contratado por Patrick de xeito permanente ese mesmo ano. En 1985 ga\u00f1ou a s\u00faa primeira carreira e quedou sexto no campionato. Logo foi s\u00e9timo, d\u00e9cimo e s\u00e9timo as tres tempadas seguintes, ga\u00f1ando polo menos unha carreira en cada unha delas. Fittipaldi coroouse campi\u00f3n en 1989 con vitorias en cinco carreiras, entre elas as 500 millas de Indian\u00e1polis.\nPenske fichou a Fittipaldi para a tempada 1990. Remato\u00fa en quinta posici\u00f3n cunha vitoria, e o mesmo ocorreu ao ano seguinte. En 1992 foi cuarto con catro vitorias. Fittipaldi ga\u00f1ou por segunda vez as 500 millas de Indian\u00e1polis en 1993, celebrando bebendo un vaso de zume de laranxa no canto do tradicional leite de vaca. Con dous triunfos m\u00e1is, ese ano resultou subcampi\u00f3n por detr\u00e1s de Nigel Mansell. Tam\u00e9n foi segundo no campionato 1994, pero derrotado por Al Unser Jr. e cunha vitoria, catro segundos lugares e cinco terceiros en 16 carreiras. En 1995 ga\u00f1ou unha carreira da CART por 22\u00aa e \u00faltima vez, resultando 11\u00ba no campionato. A \u00faltima tempada como piloto da CART terminou cedo ao lesionarse nun choque durante a carreira en Michigan. Sen poder disputar as \u00faltimas catro datas, Fittipaldi retirouse cun 19\u00ba posto no campionato de 1996 aos 49 anos de idade. \nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "181705", "revid": "6939", "url": "https://gl.wikipedia.org/wiki?curid=181705", "title": "Salieri", "text": ""}
{"id": "181706", "revid": "89787", "url": "https://gl.wikipedia.org/wiki?curid=181706", "title": "Donald Knuth", "text": "Donald Ervin Knuth, nado o 10 de xaneiro de 1938 en Milwaukee (Wisconsin), \u00e9 un programador inform\u00e1tico estadounidense.\u00c9 un dos m\u00e1is reco\u00f1ecidos expertos en ciencias da computaci\u00f3n pola s\u00faa investigaci\u00f3n dentro da an\u00e1lise de algoritmos e compiladores. \u00c9 Profesor Em\u00e9rito da Universidade Stanford.\nTraxectoria.\nCo\u00f1\u00e9ceselle principalmente por ser o autor da obra \"The Art of Computer Programming\", unha das m\u00e1is respectadas referencias no campo das ciencias da computaci\u00f3n. Sentou as bases e deu nome \u00e1 an\u00e1lise de algoritmos, e realizou numerosas achegas a varias ramas te\u00f3ricas da inform\u00e1tica. \u00c9 o creador de TeX, do sistema de dese\u00f1o de tipos METAFONT e do estilo de programaci\u00f3n co\u00f1ecido como programaci\u00f3n literaria."}
{"id": "181707", "revid": "23204", "url": "https://gl.wikipedia.org/wiki?curid=181707", "title": "Preferente Auton\u00f3mica de Galicia 2011/12", "text": "A tempada 2011\u201312 da Preferente Auton\u00f3mica de Galicia empezou o 28 de agosto de 2011\u00a0e finalizou o 3 de xu\u00f1o\u00a0de 2012. O campi\u00f3n foi o Compostela."}
{"id": "181708", "revid": "23204", "url": "https://gl.wikipedia.org/wiki?curid=181708", "title": "Bruce Spence", "text": "Bruce Spence, nado o 17 de setembro de 1945 en Auckland, \u00e9 un actor neozeland\u00e9s reco\u00f1ecido internacionalmente polos seus papeis como \"Gyro Captain\" en \"Mad Max 2, o guerreiro da estrada\", \"Jedediah\" en \"Mad Max al\u00e9n da c\u00fapula do trono\", \"Zeddicus Zu'l Zorander\" en \"Legend of the Seeker\".\nTam\u00e9n fixo aparici\u00f3ns como a voz de Chum en \"Finding Nemo\", a de Sauron en ', o home do tren en \"Matrix Revolutions\" e \"Tion Medon\" en '."}
{"id": "181709", "revid": "89787", "url": "https://gl.wikipedia.org/wiki?curid=181709", "title": "Matt McColm", "text": "Matt McColm \u00e9 un actor, especialista de cine e modelo estadounidense.\nNos primeiros anos da s\u00faa traxectoria traballou como modelo para Ralph Lauren. Como actor \u00e9 co\u00f1ecido por interpretar a \"Johnny Domino\", o papel principal na serie de televisi\u00f3n \"Night Man\" entre 1997-1999 e o Axente Thompson en \"Matrix Reloaded\".\nTam\u00e9n apareceu como Vick Chamberlain na serie de televisi\u00f3n \"\"."}
{"id": "181710", "revid": "56817", "url": "https://gl.wikipedia.org/wiki?curid=181710", "title": "Lapsus calami", "text": "A locuci\u00f3n latina lapsus calami, traducida literalmente, significa 'erro debido \u00e1 pluma'.\nDise no caso dun error cometido polo que escribe, por distracci\u00f3n ou por pr\u00e9sa, cando se escribe \"currenti calamo\". Se o erro se comete falando xustif\u00edcase dicindo que foi un \"lapsus linguae\"."}
{"id": "181711", "revid": "5812549", "url": "https://gl.wikipedia.org/wiki?curid=181711", "title": "Lapsus linguae", "text": "A locuci\u00f3n latina lapsus linguae, traducida literalmente, significa 'erro da lingua'.\nO \"lapsus\" \u00e9 un erro que acontece por distracci\u00f3n: tr\u00e1tase sempre de palabras pronunciadas sen intenci\u00f3n.\nA principios do s\u00e9culo XX o fundador da psican\u00e1lise, Sigmund Freud, elabora unha teor\u00eda segundo a cal os \"lapsus\" revelar\u00edan algo que fora eliminado pola \"psiche\" ."}
{"id": "181712", "revid": "23204", "url": "https://gl.wikipedia.org/wiki?curid=181712", "title": "Maurice Hilleman", "text": "Maurice Ralph Hilleman, nado o 30 de agosto de 1919 en Miles City e finado o 11 de abril de 2005 en Filadelfia, foi un microbi\u00f3logo americano especializado no estudo das vacinas. Desenvolveu m\u00e1is de tres ducias de vacinas. Esntre elas, a da hepatite A, a hepatite B, a varicela, a meninxite, a pneumon\u00eda e a da gripe. As\u00ed mesmo, tivo un importante rol na descuberta de adenovirus, dos virus hep\u00e1ticos e do virus cancer\u00edxeno SV40.\nAo dicir do doutor Adel F. Mahmoud, presidente da compa\u00f1\u00eda farmac\u00e9utica Merck, as pescudas cient\u00edficas de Hilleman salvaron mill\u00f3ns de vidas e protexeron mill\u00f3n doutras persoas de caeren enfermas."}
{"id": "181713", "revid": "92340", "url": "https://gl.wikipedia.org/wiki?curid=181713", "title": "Orson Scott Card", "text": "Orson Scott Card, nado o 24 de agosto de 1951 en Richland (Washington), \u00e9 un escritor estadounidense de ciencia ficci\u00f3n e outros x\u00e9neros literarios. A s\u00faa obra m\u00e1is co\u00f1ecida \u00e9 \"Ender's Game\", que mereceu o premio Hugo \u00e1 mellor novela en 1986."}
{"id": "181714", "revid": "89787", "url": "https://gl.wikipedia.org/wiki?curid=181714", "title": "Prerromanticismo", "text": "O prerromanticismo foi un movemento literario que se desenvolve en Europa ao longo do s\u00e9culo XVIII e que decaeu nas \u00faltimas d\u00e9cadas deste, en total oposici\u00f3n ao Neoclasicismo. Durante o s\u00e9culo XVIII triunfan en Europa as ideas cl\u00e1sicas francesas do s\u00e9culo anterior, mais asemade vaise forxando en varios pa\u00edses unha reacci\u00f3n de signo radicalmente contrario que anticipa o posterior movemento co\u00f1ecido como Romanticismo. O movemento alem\u00e1n do Sturm und Drang est\u00e1 ligando aos prerrom\u00e1nticos."}
{"id": "181715", "revid": "56817", "url": "https://gl.wikipedia.org/wiki?curid=181715", "title": "TeX", "text": "TE\u03a7, escrito como TeX cando se escribe en texto plano, \u00e9 un sistema de tipograf\u00eda escrito por Donald E. Knuth, moi popular no ambiente acad\u00e9mico, especialmente entre as comunidades de matem\u00e1ticos, f\u00edsicos e inform\u00e1ticos. Conseguiu substitu\u00edr con fartura a troff, outro programa de tipograf\u00eda habitual en Unix. TeX consid\u00e9rase xeralmente a mellor forma de compor f\u00f3rmulas matem\u00e1ticas complexas pero, especialmente na forma de LaTeX e outros paquetes de macros, p\u00f3dese usar para outras tarefas de composici\u00f3n. Tam\u00e9n se pode usar para compor expresi\u00f3ns matem\u00e1ticas nas p\u00e1xinas da Wikipedia."}
{"id": "181716", "revid": "6939", "url": "https://gl.wikipedia.org/wiki?curid=181716", "title": "Donald Ervin Knuth", "text": ""}
{"id": "181717", "revid": "6939", "url": "https://gl.wikipedia.org/wiki?curid=181717", "title": "Donald E. Knuth", "text": ""}
{"id": "181718", "revid": "85894", "url": "https://gl.wikipedia.org/wiki?curid=181718", "title": "Surabaia", "text": "Surabaia \u00e9 unha importante cidade de Indonesia situada na costa leste da illa de Xava, \u00e1 beira do r\u00edo Mas preto da s\u00faa foz no estreito de Madura. Capital da provincia de Xava Oriental e principal porto do pa\u00eds xunto ao da capital, Iacarta, conta cunha poboaci\u00f3n de 2.765.908 habitantes (censo 2010) con xa m\u00e1is de sete mill\u00f3ns na \u00e1rea metropolitana (\u00c1rea urbana de Planeamento Econ\u00f3mico \"Gerbangkertosusila\") nunha das zonas m\u00e1is densamente poboadas do planeta.\nDe existencia acreditada dende o s\u00e9culo XIII, nas seguintes tres centurias foi o centro dun sultanato pol\u00edtica e militarmente dominante na rexi\u00f3n. En 1743 caeu no poder colonial da Compa\u00f1\u00eda Holandesa das Indias Orientais convert\u00e9ndose na s\u00faa maior base naval e unha gran praza comercial.\nHistoria.\nA historia urbana de Surabaia comeza oficialmente o 31 de maio de 1293, aniversario dunha vitoria do Imperio Mahapati ante os mongois de Kublai Khan que fuxiron pola foz do r\u00edo Mas. O certo \u00e9 que dende o s\u00e9culo XIII hai menci\u00f3ns de portos nas bocas dos r\u00edos Brantas e Solo a sur e norte respectivamente da cidade actual pertencentes ao reino contempor\u00e1neo de Janggala.\nSemella xa seguro que dende o s\u00e9culo XIV \u00e9 un porto comercial importante do leste de Xava (menci\u00f3ns coma \"Churabhaya\" e por viaxeiros chineses no esteiro do r\u00edo Mas).\nSultanato.\nDurante os s\u00e9culos XV e XVI, coa extensi\u00f3n do islam no arquip\u00e9lago indonesio, foi centro de sultanatos de importancia tanto pol\u00edtica coma militar na rexi\u00f3n cando foron constru\u00eddas mesquitas e escolas cor\u00e1nicas (a mesquita de Ampel do s\u00e9culo XV no asentamento hom\u00f3nimo ao nordeste da vila ). Entre 1483 e 1542 estivo no poder do sultanato de Demak e finalmente caeu nas mans do de Mataram (1625). Como era tradicional nas vilas xavanesas o casar\u00edo arrodeaba un grande espazo central (\"Alun-alun\" ou \"Paseban\") en torno ao que situ\u00e1banse a mesquita e o \"pendopo\" ou lugar de reuni\u00f3ns .\nColonia holandesa.\nEn 1743 a Compa\u00f1\u00eda Holandesa das Indias Orientais (que xa ti\u00f1a un posto comercial con forte dende finais do XVII fronte a Ampel) arrebata a cidade ao debilitado sultanato de Mataram. De seguida comeza a construci\u00f3n dunha cidade europea directamente ao norte da nativa, arrodeada dun muro a car\u00f3n do Forte Belvidere e \u00e1 beira tam\u00e9n do r\u00edo Mas . A cidade chinesa asentouse xusto na beira oposta (a oriental) do r\u00edo Mas. Para facilitares o acceso ao mar, no canto dos meandros daquel, esc\u00e1vase un canal recto dende a cidade \u00e1 costa . \nEse conxunto vai constitu\u00edr o n\u00facleo da cidade do s\u00e9culo XIX. Xa baixo o control directo do goberno holand\u00e9s (1808) e cun breve per\u00edodo de poder brit\u00e1nico (1811-16) a cidade de corte europeo conv\u00e9rtese no principal porto da rexi\u00f3n. Unha primeira ponte (Ponte Roxa, \"Roode Brug\" ou \"Jembatan Merah\") sobor do Mas une os dous asentamentos (europeo e chin\u00e9s m\u00e1is o vello Ampel musulm\u00e1n) e vai devires o coraz\u00f3n de Surabaia.\nA nova \u00e1rea urbana froito do crecemento en \u00e1mbalas d\u00faas beiras do Mas arrod\u00e9ase dunha muralla con basti\u00f3ns e un amplo foso baixo a protecci\u00f3n da nova fortaleza do Prins Hendrik no norte (1830-50).\nA vella cidade nativa quedara apartada nunha posici\u00f3n perif\u00e9rica, ratificada canda a construci\u00f3n do ferrocarril (sobor da li\u00f1a de murallas), coa estaci\u00f3n Alun-alun ao sur ante o hom\u00f3nimo primitivo centro de Surabaia.\nA \u00e1rea portuaria que xa comezara a desenvolverse na costa na segunda metade do s\u00e9culo XIX tivo o impulso modernizador definitivo coa construci\u00f3n da maior base naval holandesa das indias orientais en 1917. En 1926 a cidade foi designada capital provincial cando era xa a principal urbe de Xava tras Batavia. Nesas d\u00e9cadas desenvolveuse progresivamente cara ao sur cos novos barrios de Gubeng, Sawahan, Ketabang e Darmo.\nIndependencia.\nTrala ocupaci\u00f3n xaponesa e os bombardeos da segunda guerra mundial un incidente precisamente na Ponte Roxa arrincou o conflito que levar\u00eda \u00e1 independencia de Indonesia en 1949.\nDende ent\u00f3n tense desenvolto a cidade contempor\u00e1nea , primeiro cunha recuperaci\u00f3n da vella cidade nativa coma centro institucional (no primitivo Alun-alun) e o edificio do concello trasladado dende as inmediaci\u00f3ns da Ponte Roxa ao barrio de Gubeng (ao sur, na outra beira do r\u00edo) e nas \u00faltimas d\u00e9cadas nunha extensa rexi\u00f3n metropolitana co\u00f1ecida coma \"Gerbangkertosusila\" de m\u00e1is de oito mill\u00f3ns de habitantes e que a\u00ednda pode ser maior unha vez inaugurada a Ponte Suramadu sobor do Estreito de Madura que une Surabaia coa illa veci\u00f1a e un gran porto de contedores (MIS-C) que al\u00ed tense posto en funcionamento ."}
{"id": "181720", "revid": "25871", "url": "https://gl.wikipedia.org/wiki?curid=181720", "title": "Carlos P\u00e9rez", "text": "Carlos P\u00e9rez pode referirse a:"}
{"id": "181723", "revid": "85894", "url": "https://gl.wikipedia.org/wiki?curid=181723", "title": "Fruxil, A Cervela, O Incio", "text": "Fruxil \u00e9 un lugar da parroquia da Cervela no concello do Incio, na comarca de Sarria. Segundo o INE en 2016 e 2017 ti\u00f1a 29 habitantes (13 homes e 16 mulleres), sete menos ca en 2010 (19 mulleres e 17 homes). En 2018 eran 27 (16 mulleres e 11 homes)."}
{"id": "181724", "revid": "5724796", "url": "https://gl.wikipedia.org/wiki?curid=181724", "title": "Penouta, Berselos, Baralla", "text": "Penouta \u00e9 un lugar da parroquia de Berselos no concello lugu\u00e9s de Baralla na comarca dos Ancares. Ti\u00f1a 28 habitantes no ano 2010 segundo datos do INE, dos cales 18 eran homes e 10 eran mulleres."}
{"id": "181725", "revid": "23204", "url": "https://gl.wikipedia.org/wiki?curid=181725", "title": "Patrick Stewart", "text": "Sir Patrick Hewes Stewart, OBE, nado o 13 de xullo de 1940 en Mirfield, Yorkshire, \u00e9 un actor brit\u00e1nico de cinema e televisi\u00f3n, co\u00f1ecido principalmente polo seus papeis en obras de teatro de William Shakespeare e especialmente por ser o capit\u00e1n Jean-Luc Picard da saga de e o Profesor Charles Xavier nos filme de X-Men."}
{"id": "181727", "revid": "89787", "url": "https://gl.wikipedia.org/wiki?curid=181727", "title": "Carlos P\u00e9rez Alonso", "text": "Carlos P\u00e9rez Alonso, nado en Vigo o 1 de xu\u00f1o de 1935, \u00e9 un ex-atleta galego. Especializado en longas distancias, foi 15 veces campi\u00f3n de Espa\u00f1a e 12 de Galicia, e participou en tres Xogos Ol\u00edmpicos: Roma 1960, M\u00e9xico 1968 e M\u00fanic 1972.\nTraxectoria.\nPertenceu ao Club Alerta e \u00e1 secci\u00f3n de atletismo do Real Club Celta, e foi 12 veces campi\u00f3n galego en diferentes modalidades: cinco veces nos 10000 metros (1953, 1955, 1956, 1957 e 1965), catro veces nos 5000 metros (1955, 1956, 1957 e 1958), d\u00faas veces nos 1500 metros (1956 e 1960) e unha vez nos 800 metros (1958).\nEn 1958 proclamouse por primeira vez campi\u00f3n de Espa\u00f1a, na proba de 10000 metros, t\u00edtulo que revalidou nos dous anos seguintes, e tam\u00e9n en 1968. En 1959 foi ademais campi\u00f3n de Espa\u00f1a de 5000 metros e de campo a trav\u00e9s, revalidando este \u00faltimo t\u00edtulo en 1960. Nos Xogos Mediterr\u00e1neos de 1959 celebrados en Beirut, conseguiu unha medalla de bronce nos 5000 metros e un cuarto posto nos 10000. En setembro do ano seguinte participou nos seus primeiros Xogos Ol\u00edmpicos, en Roma, disputando a proba de 10000 metros no Stadio Olimpico, e rematando na 25\u00aa posici\u00f3n. Un mes despois participou en Chile nos Xogos Iberoamericanos, logrando no Estadio Nacional a medalla de bronce nos 10000.\nEn xu\u00f1o de 1966 proclamouse en Sagunto campi\u00f3n de Espa\u00f1a de marat\u00f3n, batendo ademais o r\u00e9cord de Espa\u00f1a cun tempo de 2h22'45\". Isto permitiulle acudir ao Campionato de Europa celebrado en Budapest, onde volveu superar dita marca, quedando \u00e1s portas da medallas, na cuarta posici\u00f3n, s\u00f3 por detr\u00e1s do brit\u00e1nico Jim Hogan, o belga Aur\u00e8le Vandendriessche e o h\u00fangaro Gyula T\u00f3th. Ese mesmo ano mellorou de novo a s\u00faa marca, na marat\u00f3n de Fukuoka, deix\u00e1ndoa en 2h17'32\". Proclamouse campi\u00f3n de Espa\u00f1a outras catro veces nos seguintes catro anos, mantendo o r\u00e9cord ata 1971, cando foi superado por Agust\u00edn Fern\u00e1ndez. Con todo, volveu bater a marca en 1972 en Manchester, cun tempo de 2h16'27\", r\u00e9cord que estivo vixente ata 1974.\nEn 1967, en Tunes, volveu lograr unha medalla de bronce nos Xogos Mediterr\u00e1neos, esta vez en marat\u00f3n. Ao ano seguinte disputou os seus segundos Xogos Ol\u00edmpicos, por primeira vez na proba de marat\u00f3n, pero non conseguiu chegar \u00e1 meta situada no Estadio Ol\u00edmpico de Cidade de M\u00e9xico. Participou nos Campionatos de Europa de 1969 e 1971, pero sen achegarse aos postos de medalla. En 1972 disputou os seus terceiros Xogos Ol\u00edmpicos, en Berl\u00edn, onde quedou no posto 50\u00ba na proba de marat\u00f3n.\nFoi ademais campi\u00f3n de Espa\u00f1a de Gran Fondo (30km) en tres ocasi\u00f3ns (1966, 1968 e 1969) e ostenta dende 1969 os r\u00e9cords de Espa\u00f1a de 25000 metros e 30000 metros."}
{"id": "181728", "revid": "5863", "url": "https://gl.wikipedia.org/wiki?curid=181728", "title": "Javier \u00c1lvarez Salgado", "text": "Javier \u00c1lvarez Salgado, nado en Vigo o 18 de decembro de 1943, \u00e9 un ex-atleta galego especialista en carreiras de fondo.\nTraxectoria.\nPertenceu \u00e1 secci\u00f3n de atletismo do Real Club Celta, e foi adestrado por Alfonso Ortega Casasnovas. Foi medalla de prata e bronce nos campionatos europeos e participou en dous Xogos Ol\u00edmpicos: M\u00e9xico 1968 e M\u00fanic 1972, chegando a tres finais en 3.000 obst\u00e1culos e 5.000 e 10.0000 metro lisos.\nRecibiu a insignia de ouro e brillantes do seu club, o Real Club Celta de Vigo.\nMilitante do PSdeG, foi concelleiro de deportes na corporaci\u00f3n municipal viguesa."}
{"id": "181729", "revid": "85894", "url": "https://gl.wikipedia.org/wiki?curid=181729", "title": "Zo\u00eb Kravitz", "text": "Zo\u00eb Isabella Kravitz, nada nos \u00c1nxeles (California) o 1 de decembro de 1988, \u00e9 unha actriz, cantante e modelo estadounidense.\nTraxectoria.\n\u00c9 a filla do m\u00fasico Lenny Kravitz e a actriz Lisa Bonet. Fixo aparici\u00f3ns en filmes como \"A estra\u00f1a que hai en ti\" (2007) con Jodie Foster, e \"Sen reservas\" (2007) con Catherine Zeta-Jones. Tam\u00e9n interpreta a Pearl na cuarta tempada da serie de televisi\u00f3n \"Californication\", e apareceu como Angel Salvadore no filme \"\"."}
{"id": "181730", "revid": "25871", "url": "https://gl.wikipedia.org/wiki?curid=181730", "title": "Xan Quinto", "text": "Antonio Rodr\u00edguez Otero, co\u00f1ecido como Xan Quinto e \u00e1s veces tam\u00e9n como Xo\u00e1n Quinto, nado no Ara\u00f1o (Rianxo) o 6 de xu\u00f1o de 1847 e finado en Portugal, foi un bandoleiro m\u00edtico galego.\nTraxectoria.\nA lenda conta que foi procesado por varios xulgados entre 1870 e 1880 e que a s\u00faa sona chegou at\u00e9 o sur da Pen\u00ednsula Ib\u00e9rica as\u00ed como incluso at\u00e9 alg\u00fans territorios de Suram\u00e9rica. Ao igual que Robin Hood en Inglaterra ou a mesma Pepa a Loba en Galiza, Xan Quinto representa o prototipo de ladr\u00f3n sanguinario cos ricos, e xeneroso e nobre cos pobres.\nFoi trasladado \u00e1 literatura por figuras do talle de Valle-Incl\u00e1n, co seu conto en lingua castel\u00e1 \"Juan Quinto\". Valent\u00edn Paz Andrade asinou alg\u00fans artigos na prensa co pseud\u00f3nimo \"Xan Quinto\"."}
{"id": "181731", "revid": "75439", "url": "https://gl.wikipedia.org/wiki?curid=181731", "title": "Koikili Lertxundi", "text": "Koikili Lertxundi Del Campo, nado en Otxandio, Biscaia o 23 de decembro de 1980, \u00e9 un futbolista vasco. Xoga de defensa, na demarcaci\u00f3n de lateral esquerdo, e o seu actual equipo \u00e9 o CD Mirand\u00e9s.\nTraxectoria.\nTras pasar polo Aurrer\u00e1 de Vitoria e polo Osasuna B nos seus primeiros anos coma xogador, e polo Gernika Club e o SD Beasain, chegou ao Sestao River e triunfou marcando 14 goles e xogando 64 partidos, sendo defensa.\nNo ano 2007 chegou ao Bilbao Athletic, pero coas s\u00faas d\u00faas boas actuaci\u00f3ns en partidos de pretempada co primeiro equipo ga\u00f1ouse a confianza de Joaqu\u00edn Caparr\u00f3s. Debutou na primeira divisi\u00f3n na tempada 2007-08."}
{"id": "181733", "revid": "43337", "url": "https://gl.wikipedia.org/wiki?curid=181733", "title": "FilmAffinity", "text": "FilmAffinity \u00e9 un sitio web dedicado ao cinema, creado en 2002 polo cr\u00edtico Pablo Kurt e o programador inform\u00e1tico Daniel Nicol\u00e1s. Tam\u00e9n conta cunha versi\u00f3n en ingl\u00e9s. A edici\u00f3n americana de PC Magazine (abril de 2004) inclu\u00edu \"FilmAffinity\" entre as \"cen mellores webs por descubrir do mundo\"; cualificouno como a mellor web na categor\u00eda de entretemento."}
{"id": "181734", "revid": "2074", "url": "https://gl.wikipedia.org/wiki?curid=181734", "title": "Filmaffinity", "text": ""}
{"id": "181735", "revid": "23204", "url": "https://gl.wikipedia.org/wiki?curid=181735", "title": "Ralph Fiennes", "text": "Ralph Nathaniel Twisleton-Wykeham-Fiennes, nado en Suffolk (Inglaterra) o 22 de decembro de 1962 \u00e9 un actor brit\u00e1nico.\nApareceu en filmes como \"O paciente ingl\u00e9s\", \"In Bruges\", \"The Constant Gardener\", \"Strange Days\" ou \"Sucedeu en Manhattan\" e foi nomeado d\u00faas veces ao Oscar.\nTraxectoria.\nFillo do fot\u00f3grafo e agricultor Mark Fiennes (1933-2004) e da escritora Jennifer Lash (1938-1993), Ralph \u00e9 o m\u00e1is vello dun total de seis fillos do matrimonio. Entre eles est\u00e1n o actor Joseph Fiennes e a directora Martha Fiennes, que dirixiu unha pel\u00edcula baseada na novela do ruso Aleksandr Pushkin na que actuou o propio Ralph e que se titulou Onegin."}
{"id": "181736", "revid": "85894", "url": "https://gl.wikipedia.org/wiki?curid=181736", "title": "Arexo, O Vilar da Cu\u00ed\u00f1a, A Fonsagrada", "text": "Arexo \u00e9 un lugar da parroquia do Vilar da Cu\u00ed\u00f1a no concello lugu\u00e9s da Fonsagrada na comarca da Fonsagrada. Ti\u00f1a 1 habitante no ano 2010 segundo datos do INE, dos cales 1 era muller."}
{"id": "181737", "revid": "85894", "url": "https://gl.wikipedia.org/wiki?curid=181737", "title": "Mi\u00f1ide, O Vilar da Cu\u00ed\u00f1a, A Fonsagrada", "text": "Mi\u00f1ide \u00e9 un lugar da parroquia do Vilar da Cu\u00ed\u00f1a no concello lugu\u00e9s da Fonsagrada na comarca da Fonsagrada. Ti\u00f1a 7 habitantes no ano 2010 segundo datos do INE, dos cales 4 eran mulleres e 3 homes."}
{"id": "181738", "revid": "85894", "url": "https://gl.wikipedia.org/wiki?curid=181738", "title": "Restrumeiro, O Vilar da Cu\u00ed\u00f1a, A Fonsagrada", "text": "Restrumeiro \u00e9 un lugar da parroquia do Vilar da Cu\u00ed\u00f1a no concello lugu\u00e9s da Fonsagrada na comarca da Fonsagrada. Ti\u00f1a 3 habitantes no ano 2010 segundo datos do INE, dos cales 2 eran mulleres e 1 home."}
{"id": "181739", "revid": "85894", "url": "https://gl.wikipedia.org/wiki?curid=181739", "title": "A Espi\u00f1eira, Vilaronte, Foz", "text": "A Espi\u00f1eira \u00e9 un lugar da parroquia de Vilaronte, no concello de Foz, na comarca da Mari\u00f1a Central. Segundo o INE en 2010 ti\u00f1a 105 habitantes (55 mulleres e 50 homes), o que sup\u00f3n unha diminuci\u00f3n respecto do ano 2000 cando ti\u00f1a 115 habitantes."}
{"id": "181740", "revid": "98629", "url": "https://gl.wikipedia.org/wiki?curid=181740", "title": "Thor (filme)", "text": "Thor \u00e9 un filme estadounidense baseado no personaxe de banda dese\u00f1ada Thor dirixido por Kenneth Branagh e protagonizado por Chris Hemsworth, Natalie Portman, Tom Hiddleston, Anthony Hopkins e Stellan Skarsg\u00e5rd. O filme conta a historia de Thor, un deus exiliado do seu fogar en Asgard \u00e1 Terra.\nSinopse.\nThor \u00e9 un arrogante e cobizoso guerreiro cuxos actos imprudentes reavivan unha antiga guerra. Por ese motivo, o seu pai Od\u00edn cast\u00edgao desterr\u00e1ndoo \u00e1 Terra para que viva entre os homes e aprenda as\u00ed o verdadeiro sentido da humildade. Cando o malvado m\u00e1is perigoso do seu mundo env\u00eda \u00e1 Terra as forzas m\u00e1is escuras de Asgard, Thor decatarase do que realmente fai falla para ser un heroe."}
{"id": "181741", "revid": "27155", "url": "https://gl.wikipedia.org/wiki?curid=181741", "title": "Anticod\u00f3n", "text": "O anticod\u00f3n \u00e9 unha secuencia de tres nucle\u00f3tidos ou triplete que se encontra no extremo do brazo anticod\u00f3n dos ARNt, e que exerce un importante papel na s\u00edntese de prote\u00ednas nos ribosomas. A informaci\u00f3n utilizada directamente para a s\u00edntese de prote\u00ednas enc\u00f3ntrase nos cod\u00f3ns do ARNm. A sucesi\u00f3n de cod\u00f3ns do ARNm determina a secuencia de amino\u00e1cidos da prote\u00edna, xa que conforme o ARNm vai pasando polo ribosoma \u00e9 descodificado. O encargado de traer os amino\u00e1cidos ao ribosoma \u00e9 o ARNt, e o anticod\u00f3n \u00e9 fundamental para que se introduza en cada momento o amino\u00e1cido correcto que se debe enlazar na cadea proteica en crecemento. Durante a traduci\u00f3n de prote\u00ednas o anticod\u00f3n \u00fanese ao cod\u00f3n.\nEmparellamento cod\u00f3n-anticod\u00f3n e cambaleo.\nComo norma xeral, o cod\u00f3n e o anticod\u00f3n son complementarios en bases seguindo a complementariedade est\u00e1ndar de Watson e Crick (A-U, G-C), pero hai excepci\u00f3ns debido ao denominado cambaleo no emparellamento de bases .\nEn xeral, o anticod\u00f3n \u00e9 complementario en bases nitroxenadas e antiparalelo con respecto ao cod\u00f3n, e cando o ARNt entra no ribosoma establ\u00e9cense pontes de hidr\u00f3xeno entre as bases A e U e entre as C e G do cod\u00f3n e do anticod\u00f3n. Por exemplo, se o cod\u00f3n do ARNm \u00e9 5'-UUG-3', o anticod\u00f3n do ARNt ser\u00e1 3'-AAC-5', porque \u00e9 o seu complementario. Se no ribosoma est\u00e1 nese momento exposto o cod\u00f3n UUG, en xeral s\u00f3 entrar\u00eda no ribosoma o ARNt co anticod\u00f3n AAC de entre as decenas de ARNt que hai na c\u00e9lula.\nPero hai excepci\u00f3ns con respecto a este mecanismo xeral, porque alg\u00fans anticod\u00f3ns poden emparellarse con m\u00e1is dun cod\u00f3n debido ao fen\u00f3meno do \"cambaleo no emparellamento de bases\". Frecuentemente o nucle\u00f3tido 5' do anticod\u00f3n \u00e9 un nucle\u00f3tido non habitual nos \u00e1cidos nucleicos, pero que aparece \u00e1s veces no ARNt, como a inosina ou a pseudouridina. Estes nucle\u00f3tidos raros poden establecer pontes de hidr\u00f3xeno estables con varias bases distintas na 3\u00aa posici\u00f3n (3') do cod\u00f3n. As\u00ed, a inosina pode emparellarse con A, U ou C. Mesmo os nucle\u00f3tidos normais poden en certos casos emparellarse sen respectar os pares normais debido \u00e1 peculiar estrutura secundaria do ARNt; por exemplo, a G pode emparellarse con U .\nDebido a este fen\u00f3meno do cambaleo non ten que haber 61 ARNt distintos nas c\u00e9lulas, como se requirir\u00edan nun emparellamento cod\u00f3n-anticod\u00f3n de 1 a 1, sen\u00f3n que son suficientes moitos menos. Alg\u00fans organismos te\u00f1en menos de 45 ARNt distintos. Requ\u00edrense como m\u00ednimo 31.\nReco\u00f1ecemento do anticod\u00f3n polas aminoacil ARNt sintetases.\nUn ARNt levar\u00e1 o amino\u00e1cido que, segundo o c\u00f3digo xen\u00e9tico, corresponda ao cod\u00f3n do ARNm para o cal ten o anticod\u00f3n axeitado (complementario con ou sen cambaleo). Para que cada ARNt leve o amino\u00e1cido correcto deben actuar uns encimas chamados aminoacil ARNt sintetases, que reco\u00f1ecen un amino\u00e1cido determinado e un ARNt determinado (co seu anticod\u00f3n particular) e unen ambos. O anticod\u00f3n \u00e9 fundamental para que o encima reco\u00f1eza o ARNt, a\u00ednda que tam\u00e9n \u00e9 importante o brazo aceptor do amino\u00e1cido do ARNt.\nDebido \u00e1 dexeneraci\u00f3n do c\u00f3digo e ao cambaleo, hai varios ARNt (cos anticod\u00f3ns apropiados pero distintos) que se unen ao mesmo tipo de amino\u00e1cido.\nV\u00e9xase tam\u00e9n.\nLigaz\u00f3ns externas.\npoto"}
{"id": "181742", "revid": "89787", "url": "https://gl.wikipedia.org/wiki?curid=181742", "title": "Nemesio Barxa", "text": "Nemesio Barxa \u00c1lvarez, tam\u00e9n escrito Nem\u00e9sio Barxa, nado en Caldesi\u00f1os (Viana do Bolo) o 16 de febreiro de 1935, \u00e9 un xurista e pol\u00edtico galego.\nTraxectoria.\nSeus pais eran mestres, viviu en Viana ata os seis anos, cando o pai, Nemesio Barja Gonz\u00e1lez, foi nomeado xefe do departamento provincial de Misiones de Cultura, e a familia trasladouse a Ourense.\nLicenciouse en Dereito pola Universidade de Salamanca e como Graduado Social na Universidade de Santiago de Compostela. Comezou a traballar como avogado en 1959, con despacho en Ourense, Vigo e Porto. En 1968 foi o avogado dos labregos de Castrelo de Mi\u00f1o afectados polo encoro de Fenosa. Tam\u00e9n exerceu como avogado en temas de montes veci\u00f1ais, cota empresarial agraria, industrias contaminantes, asolagamento de terras, liberdades cidad\u00e1ns, dereitos humanos, procesos xudiciais contra nacionalistas e contra o nacionalismo. Participou con relatorios en moitos Congresos (V Avogac\u00eda Espa\u00f1ola, I e II de Dereito Galego, I da Avogac\u00eda Galega, I\u00ba Encontro Dereito Europeo e Comunitario, I Encontro Galaico-Minhoto de Xuristas, VII Asemblea de Xuristas Americanos, I a V Congreso Internacional de Lingua galego-portuguesa na Galiza).\nMembro fundador do Consello da Avogac\u00eda Galega, tam\u00e9n pertenceu \u00e1 Academia Galega de Xurisprudencia e Lexislaci\u00f3n. Foi cofundador da Agrupaci\u00f3n Cultural Auriense (1968) e presidente da Asociaci\u00f3n Cultural de Vigo (1974) e presidente da Irmandade dos Vinhos Galegos. Foi Presidente da Asociaci\u00f3n xur\u00eddica \u201cEsculca Xustiza\u201d, Vicepresidente da Federaci\u00f3n Europea ADE (Avogados Dem\u00f3cratas Europeos), e colaborador de varias revistas xur\u00eddicas. Ademais foi colaborador e membro do Consello de Administraci\u00f3n de Sermos Galiza.\nVinculado ao nacionalismo, foi candidato do BNG ao Congreso dos Deputados en Elecci\u00f3ns Xerais 2000 en Espa\u00f1a pola circunscrici\u00f3n de Ourense, e ao Parlamento Europeo en 2004 entre outras. Posteriormente, foi escollido como candidato ao Tribunal Constitucional polo Parlamento Galego en 2008, grazas a un pacto entre PSdeG-PSOE e BNG, se ben non foi finalmente elixido para o cargo polo Senado. En 2011 o BNG volveu presentalo como candidato nun grupo de catro xuristas a proposta desa formaci\u00f3n, Iniciativa per Catalunya, Izquierda Unida e ERC.\nEn 2017 doou a s\u00faa biblioteca persoal, de m\u00e1is de 7000 volumes, ao concello de Viana do Bolo.\nDefensor das teses reintegracionistas na escrita e do uso do galego, foi fundador da AGAL."}
{"id": "181743", "revid": "22795", "url": "https://gl.wikipedia.org/wiki?curid=181743", "title": "Henrique Egas", "text": ""}
{"id": "181745", "revid": "1093", "url": "https://gl.wikipedia.org/wiki?curid=181745", "title": "Nem\u00e9sio Barxa", "text": ""}
{"id": "181746", "revid": "1093", "url": "https://gl.wikipedia.org/wiki?curid=181746", "title": "Pedro Pi\u00f1eiro Hermida", "text": ""}
{"id": "181747", "revid": "27155", "url": "https://gl.wikipedia.org/wiki?curid=181747", "title": "Sistema de endomembranas", "text": ""}
{"id": "181748", "revid": "1888", "url": "https://gl.wikipedia.org/wiki?curid=181748", "title": "David Pobra", "text": "David P\u00e9rez Gonz\u00e1lez, nado na Pobra do Carami\u00f1al o 14 de febreiro de 1981, \u00e9 un escritor galego.\nTraxectoria.\nLicenciado en Filolox\u00eda galega e Filolox\u00eda hisp\u00e1nica na Universidade de Santiago de Compostela, e cun Diploma de Estudos Avanzados no departamento de Teor\u00eda da Literatura e Literatura Comparada. Na actualidade exerce como profesor de lingua e literatura no ensino secundario. Exerceu tam\u00e9n como lector de lingua galega na Universidade de Granada. Traballou eventualmente en diversas montaxes de teatro. Publicou artigos xornal\u00edsticos e recensi\u00f3ns cr\u00edticas en \"Vieiros\" e \"Grial\". Formou parte do consello de redacci\u00f3n da revista \"Dorna\", e foi membro da editorial alternativa Estaleiro Editora."}
{"id": "181749", "revid": "85894", "url": "https://gl.wikipedia.org/wiki?curid=181749", "title": "A Abelleira, San Pedro de Benquerencia, Barreiros", "text": "A Abelleira \u00e9 un lugar da parroquia de San Pedro de Benquerencia no concello lugu\u00e9s de Barreiros na comarca da Fonsagrada. Ti\u00f1a 20 habitantes no ano 2010 segundo datos do Instituto Nacional de Estad\u00edstica dos cales 11 eran homes e 9 eran mulleres."}
{"id": "181750", "revid": "85894", "url": "https://gl.wikipedia.org/wiki?curid=181750", "title": "A Abelleira, Fur\u00eds, Castroverde", "text": "A Abelleira \u00e9 un lugar pertencente a parroquia de Fur\u00eds, no concello de Castroverde. No ano 2010 ti\u00f1a 16 habitantes (9 homes e 7 mulleres) segundo o INE."}
{"id": "181751", "revid": "47401", "url": "https://gl.wikipedia.org/wiki?curid=181751", "title": "Meat Loaf", "text": "Marvin Lee Aday, co\u00f1ecido como Meat Loaf, nado o 27 de setembro de 1947 en Dallas e finado o 20 de xaneiro de 2022 en Nashville, foi un actor e cantante de rock estadounidense. Tam\u00e9n baixo o nome de Meat Loaf co\u00f1eceuse a banda que lideraba e da que era vocalista. Foi co\u00f1ecido polo seu \u00e1lbum \"Bat out of Hell\" e por moitas canci\u00f3ns pertencentes a bandas sonoras de filmes."}
{"id": "181752", "revid": "6939", "url": "https://gl.wikipedia.org/wiki?curid=181752", "title": "Marvin Lee Aday", "text": ""}
{"id": "181753", "revid": "23204", "url": "https://gl.wikipedia.org/wiki?curid=181753", "title": "Bobby Sands", "text": "Robert George Sands, en irland\u00e9s Roibe\u00e1rd Gear\u00f3id \u00d3 Seachnasaigh, co\u00f1ecido popularmente como Bobby Sands, nado en Irlanda do Norte o 9 de marzo de 1954 e finado o 5 de maio de 1981, foi membro da IRA Provisional (Ex\u00e9rcito Republicano Irland\u00e9s Provisional) e do Parlamento Brit\u00e1nico, finado durante as folgas de fame de 1981 na prisi\u00f3n de Maze (co\u00f1ecida como Long Kesh). Foi o principal l\u00edder da IRA durante a folga de fame, na que os republicanos irlandeses protestaban contra a retirada do status de Categor\u00eda Especial (similar ao de prisioneiros de guerra) aos membros de organizaci\u00f3ns paramilitares nacionalistas irlandesas. No transcurso da folga, Sands conseguiu ser elixido membro do Parlamento Brit\u00e1nico. A s\u00faa morte provocou a incorporaci\u00f3n de novos recrutas \u00e1s filas do IRA e un rexurdir da actividade paramilitar da organizaci\u00f3n. A folga chamou a atenci\u00f3n mundial dos medios de comunicaci\u00f3n cara ao conflito irland\u00e9s."}
{"id": "181754", "revid": "85894", "url": "https://gl.wikipedia.org/wiki?curid=181754", "title": "La Goulette", "text": "La Goulette en franc\u00e9s, \u062d\u0644\u0642 \u0627\u0644\u0648\u0627\u062f\u064a\u200e, Halq al Wadi en \u00e1rabe, \u00e9 o porto da cidade de Tunes, capital de Tunisia, situada a uns dez quil\u00f3metros ao suroeste, e durante s\u00e9culos o principal porto do pa\u00eds.\nTen unha poboaci\u00f3n de 28.407 habitantes (2004), \u00e9 a cabeza dunha conurbaci\u00f3n formada pola Goleta, Kheireddine e Le Kram, tres cidades continuas que van desde o porto cara ao norte at\u00e9 as denominadas Portas P\u00fanicas, que levan a Cartago.\nEtimolox\u00eda.\nO nome da cidadederiva do nome \u00e1rabe \"Halq al-W\u0101d\u012b\" que significa \"gola do r\u00edo\", a trav\u00e9s da s\u00faa traduci\u00f3n italiana \"La Goletta\". Unha gola \u00e9 unha \"canle por onde entran os buques en certos portos\", e fai referencia \u00e1 canle de 28 metros de longo que comunica o lago de Tunes co mar aberto onde est\u00e1 situada a cidade.\nHistoria.\nDebido \u00e1 s\u00faa situaci\u00f3n xeogr\u00e1fica, A Goleta xogou ao longo dos s\u00e9culos un papel militar importante. Ocupada polos turcos, foi conquistada en 1535 polo ex\u00e9rcito de Carlos I de Espa\u00f1a na chamada \"La Jornada de T\u00fanez\" (Batalla de Tunes). A fortaleza da Carraca, que a\u00ednda existe hoxe en d\u00eda, foi constru\u00edda polos espa\u00f1ois en tempos de Filipe II de Espa\u00f1a e ampliada pouco despois polos turcos, que reconquistaron a cidade en 1574.\nO seu maior desenvolvemento produciuse desde mediados do s\u00e9culo XVIII, como barrio, por extensi\u00f3n, da capital, coa chegada, primeiro modesta, de inmigrantes de Malta e Sicilia atra\u00eddos polas oportunidades de traballo no porto. \nEn 1868 f\u00edrmase o \"Tratado da Goleta\" entre Tunes e Italia, e a partir de ent\u00f3n a inmigraci\u00f3n italiana faise masiva, cambiando a fisionom\u00eda da cidade.\nEn poucos anos os italianos son maior\u00eda na cidade formando o barrio da \"Pequena Sicilia\". Nun principio a poboaci\u00f3n italiana viviu na indixencia, pero pouco a pouco as s\u00faas condici\u00f3ns foron mellorando, fundando unha C\u00e1mara de Comercio (1884), a Banca Siciliana, o xornal \"L'Unione\" e outras instituci\u00f3ns culturais e asistenciais (teatros, cines, escolas, hospitais) dirixidas aos italianos.\nEn 1964, cando o presidente Habib Bourguiba ordena a incautaci\u00f3n dos bens dos estranxeiros, os italianos emprenden o cami\u00f1o do exilio. Como s\u00f3 ti\u00f1an documentos franceses, non tiveron outra elecci\u00f3n que a de buscar unha nova vida en Francia, onde se sumaron aos p\u00e9s negros procedentes de Alxer..\nAo principio porto comercial, pesqueiro, de recreo e de turismo, non lle quedan hoxe m\u00e1is que funci\u00f3ns de porto pesqueiro e de porto para os cruceiros tur\u00edsticos.\nNa actualidade o porto de Rades cumpre as funci\u00f3ns de porto mercante. Na Goleta quedan os seus famosos restaurantes de peixes e a s\u00faa longa praia, o que a fai dela un destino favorito para as vacaci\u00f3ns dos tunesinos."}
{"id": "181755", "revid": "23204", "url": "https://gl.wikipedia.org/wiki?curid=181755", "title": "Lealismo do Ulster", "text": "Lealismo do Ulster ref\u00edrese a unha ideolox\u00eda que se op\u00f3n \u00e1 unificaci\u00f3n da illa de Irlanda nun s\u00f3 estado. Os seguidores do lealismo son case todos protestantes nativos de Irlanda do Norte, rexi\u00f3n constitu\u00edda por seis condados da provincia hist\u00f3rica irlandesa do Ulster. Segundo algunhas fontes, o lealismo \u00e9 un parte dunha ideolox\u00eda maior, o unionismo, coa distinci\u00f3n de que se trata dun fen\u00f3meno pol\u00edtico prevalente nas clases obreiras e que pretende utilizar m\u00e9todos m\u00e1is violentos para lograr os mesmos fins que o anterior. Outros analistas din que a diferenza non \u00e9 tan sinxela, posto que o lealismo expresar\u00eda o desexo dos protestantes do Ulster de formar unha patria independente, sen unirse a Irlanda, nin a Gran Breta\u00f1a."}
{"id": "181757", "revid": "89787", "url": "https://gl.wikipedia.org/wiki?curid=181757", "title": "Aminoacil ARNt sintetase", "text": "Unha aminoacil ARNt sintetase \u00e9 un encima que cataliza o enlace por esterificaci\u00f3n dun amino\u00e1cido espec\u00edfico ou o seu precursor a un dos seus varios ARNt compatibles, para formar as\u00ed un aminoacil-ARNt. A esta uni\u00f3n ch\u00e1maselle \u00e1s veces \"cargar\" o ARNt co amino\u00e1cido. Unha vez que o ARNt est\u00e1 cargado, vai a un ribosoma onde o amino\u00e1cido que leva pode ser transferido \u00e1 cadea polipept\u00eddica en crecemento durante a s\u00edntese de prote\u00ednas, de acordo coas correspondencias do c\u00f3digo xen\u00e9tico.\nNa maior parte dos organismos vivos, existe unha aminoacil ARNt sintetase para cada un dos 20 amino\u00e1cidos presentes nas prote\u00ednas normais. A selenociste\u00edna, considerada o amino\u00e1cido 21, incorp\u00f3rase por un mecanismo diferente e non ten unha aminoacil ARNt sintetase asociada. Cada un destes encimas reco\u00f1ece un amino\u00e1cido e un ou varios ARNt aceptores. A s\u00faa funci\u00f3n \u00e9 esencial para a exactitude da traduci\u00f3n do c\u00f3digo xen\u00e9tico, xa que son eles os que garanten que o amino\u00e1cido que foi esterificado no extremo 3' do ARNt se corresponda co anticod\u00f3n axeitado. No ribosoma non se realiza ningunha verificaci\u00f3n posterior.\nMecanismo.\nA reacci\u00f3n require unha fase inicial na que a sintetase se une a un ATP e ao correspondente amino\u00e1cido (ou ao seu precursor) para formar un aminoacil-adenilato (co amino\u00e1cido unido ao fosfato polo seu grupo carboxilo) e liberar un pirofosfato inorg\u00e1nico (PPi). O complexo AMP-amino\u00e1cido no encima \u00fanese despois a unha mol\u00e9cula apropiada de ARNt, e o amino\u00e1cido \u00e9 transferido dese complexo a un OH da ribosa do \u00faltimo nucle\u00f3tido do extremo 3' do ARNt (a A76), que pode ser o OH situado na posici\u00f3n 2' ou 3' de dito nucle\u00f3tido. O enlace faise polo grupo carboxilo do amino\u00e1cido. Algunhas sintetases tam\u00e9n median unha reacci\u00f3n de comprobaci\u00f3n para asegurar unha alta eficiencia na carga, e se durante a comprobaci\u00f3n se ve que o ARNt foi incorrectamente cargado, o enlace ARNt-amino\u00e1cido \u00e9 hidrolizado.\nReacci\u00f3n.\nReacci\u00f3ns:\nSuma de 1 e 2:\namino\u00e1cido + ARNt + ATP \u2192 aminoacil-ARNt + AMP + PPi\nClases.\nHai d\u00faas clases de aminoacil ARNt sintetases:\nOs amino\u00e1cidos \u00fanense polo seu grupo carboxilo (-COOH) ao OH da adenosina.\nEn calquera caso, cando o amino\u00e1cido se une inicialmente \u00e1 posici\u00f3n 2'-OH do nucle\u00f3tido, despois sempre migra \u00e1 posici\u00f3n 3'-OH por transesterificaci\u00f3n.\nEstruturas.\nAmbas as clases de aminoacil ARNt sintetases son prote\u00ednas multidominio. No caso m\u00e1is t\u00edpico unha aminocil ARNt sintetase consta dun dominio catal\u00edtico (onde te\u00f1en lugar ambas as reacci\u00f3ns indicadas antes) e un dominio de uni\u00f3n ao anticod\u00f3n (que interacciona principalmente coa rexi\u00f3n anticod\u00f3n do ARNt e asegura a uni\u00f3n do ARNt correcto ao amino\u00e1cido). Ademais, algunhas te\u00f1en dominios de uni\u00f3n ao ARN adicionais e dominios de edici\u00f3n que separan mol\u00e9culas de aminoacil-ARNt incorrectamente emparelladas.\nOs dominios catal\u00edticos de todas as aminoacil ARNt sintetases da mesma clase son hom\u00f3logos, pero os das clases I e II non est\u00e1n relacionados. As sintetases da clase I te\u00f1en o moi com\u00fan pregamento de Rossmann e te\u00f1en unha arquitectura de cadeas \u03b2 antiparalelas, entanto que as da clase II te\u00f1en un \u00fanico pregamento feito de cadeas \u03b2 antiparalelas.\nEvoluci\u00f3n.\nA maior\u00eda das aminoacil ARNt sintetases que te\u00f1en unha determinada especificidade est\u00e1n evolutivamente m\u00e1is pr\u00f3ximas ca as que te\u00f1en outra especificidade. Por\u00e9n, a Asn-ARNt sintetase e a Gln-ARNt sintetase hai que agrupalas coa Asp-ARNt sintetase e a Glu-ARNt sintetase, respectivamente. A maior\u00eda destes encimas que te\u00f1en unha determinada especificidade tam\u00e9n pertencen a unha mesma clase, a\u00ednda que hai d\u00faas versi\u00f3ns distintas da Lys-ARNt sintetase, unha da clase I e outra da clase II.\nAdemais, as filoxenias moleculares destes encimas son a mi\u00fado pouco consistentes coas filoxenias aceptadas para os organismos, \u00e9 dicir, violan o patr\u00f3n filoxen\u00e9tico seguido pola maior\u00eda dos encimas, que se corresponde ben coa filoxenia dos tres grandes dominios da vida, \"Archaea\", \"Bacteria\", e \"Eukarya\". E a\u00ednda m\u00e1is, as filoxenias das aminoacil ARNt sintetases de diferentes amino\u00e1cidos con frecuencia non coinciden. Estes son dous claros sinais de que na historia evolutiva destes encimas ten sucedido varias veces unha transferencia horizontal .\nExpansi\u00f3n do c\u00f3digo xen\u00e9tico por medio de aminoacil ARNt sintetases mutantes.\nNalgunhas aminoacil ARNt sintetases a cavidade na que se encontra o amino\u00e1cido pode ser mutada e modificada para que leve amino\u00e1cidos non naturais artificiais sintetizados no laboratorio, e o unan a ARNt espec\u00edficos. Isto xera unha expansi\u00f3n do c\u00f3digo xen\u00e9tico al\u00e9n dos 20 amino\u00e1cidos universais naturais, e incl\u00fae un novo amino\u00e1cido non natural. O amino\u00e1cido non natural est\u00e1 codificado por un triplete normalmente non codificante como o cod\u00f3n \u00e1mbar (cod\u00f3n de parada). O organismo que expresa a sintetase mutante pode ent\u00f3n programarse xeneticamente para incorporar o amino\u00e1cido non natural en calquera posici\u00f3n desexada de calquera prote\u00edna que interese, o que permite aos qu\u00edmicos investigar ou facer cambios nas funci\u00f3ns da prote\u00edna. Por exemplo, pode empezarse co xene dunha prote\u00edna que se une a certas secuencias do ADN, e, dirixindo un amino\u00e1cido non natural cunha cadea lateral reactiva ao sitio de uni\u00f3n, crear unha nova prote\u00edna que corte o ADN na secuencia diana en lugar de unirse a dita secuencia.\nProvocando mutaci\u00f3ns nas aminoacil ARNt sintetases os investigadores expandiron os c\u00f3digos xen\u00e9ticos de varios organismos para inclu\u00edr neles amino\u00e1cidos sintetizados no laboratorio con toda clase de propiedades \u00fatiles: amino\u00e1cidos fotoreactivos, con quelaci\u00f3n de metais ou de xenon, con enlaces cruzados, cambios de cor, resonancia de spin, fluorescencia, unidos \u00e1 biotina, ou con propiedades redox."}
{"id": "181758", "revid": "25871", "url": "https://gl.wikipedia.org/wiki?curid=181758", "title": "Feniano", "text": "Feniano \u00e9 un termo que se emprega dende mediados do s\u00e9culo XIX para referirse aos nacionalistas irlandeses contrarios ao dominio brit\u00e1nico sobre a Illa de Irlanda. Adoita ser empregado tam\u00e9n para referirse aos membros da Irmandade Republicana Irlandesa. Malia que nun principio esta palabra se refer\u00eda aos nacionalistas irlandeses, co paso do tempo o seu uso expandiuse ata pasar a denominar os simpatizantes do nacionalismo irland\u00e9s e aos cat\u00f3licos de ascendencia irlandesa (estereotipados como simpatizantes do nacionalismo irland\u00e9s). En Irlanda do Norte e Escocia empr\u00e9ganse hoxe as m\u00e1is das veces cun significado pexorativo; en Australia tam\u00e9n pasou a ter esta connotaci\u00f3n.\nEtimolox\u00eda.\nEsta palabra deriva do irland\u00e9s \"Na Fianna\" ou \"Na Fianna \u00c9ireann\", que na mitolox\u00eda celta era unha banda de guerreiros formada para protexer Irlanda, de entre os que Fionn Mac Cumhaill era o m\u00e1is famoso.\nFenianismo.\nO fenianismo, de acordo con John O'Mahony, est\u00e1 fundamentado en dous principios: o dereito natural de Irlanda a independizarse, e que este dereito s\u00f3 se pode levar a cabo mediante unha revoluci\u00f3n armada.\nO termo fenianismo foi empregado \u00e1s veces na pol\u00edtica do Reino Unido de Gran Breta\u00f1a e Irlanda na d\u00e9cada de 1960 do s\u00e9culo XIX para referirse a calquera forma de mobilizaci\u00f3n da clase obreira ou que expresara alg\u00fan sentimento nacionalista irland\u00e9s.\nUso hist\u00f3rico.\nA Irmandade Feniana foi fundada en 1858 por John O'Mahony, James Stephens e Michael Doheny como rama estadounidense da Irmandade Republicana Irlandesa. Rapidamente independizouse desta, a\u00ednda que continuou traballando para ga\u00f1ar o apoio dos irlandeses estadounidenses a unha rebeli\u00f3n armada en Irlanda.\n\u00abFeniano\u00bb (\"Fenian\") \u00e9 o \u00fanico epitafio na tumba de Thomas James Clarke, nacionalista irland\u00e9s executado polo Ex\u00e9rcito Brit\u00e1nico logo do Alzamento de Pascua de 1916.\nCanad\u00e1.\nA Irmandade Feniana realizou na d\u00e9cada de 1860 varios intentos de invadir partes do sur do Canad\u00e1, daquela baixo dominio brit\u00e1nico, co fin de meter presi\u00f3n ao Reino Unido para que lle concedera a independencia a Irlanda.\nUso actual.\nIrlanda do Norte.\nEn Irlanda do Norte, este termo \u00e9 empregado para deignar aos cat\u00f3licos ou nacionalistas irlandeses (para os unionistas \u00e9 un sin\u00f3nimo), e xeralmente \u00e9 considerado pola xente (tanto cat\u00f3licos como protestantes) como ofensivo.\nEn 1984, o pol\u00edtico unionista, e membro da Forza de Voluntarios do Ulster, George Seawright provocou a indignaci\u00f3n nunha reuni\u00f3n da Oficina para a Educaci\u00f3n e Bibliotecas de Belfast ao afirmar que os cat\u00f3licos contrarios a que se izara a bandeira unionista non eran m\u00e1is que \"escoura feniana que foron adoutrinados pola Igrexa cat\u00f3lica\". \"A escoura feniana\" era tam\u00e9n un dos insultos dirixidos aos pais de alumnas cat\u00f3licas por parte dos militantes unionistas na disputa da santa cruz.\nFianna F\u00e1il \u00e9 tam\u00e9n o nome dun partido pol\u00edtico da Rep\u00fablica de Irlanda.\nEscocia.\nO termo feniano empr\u00e9gase tam\u00e9n con sentido pexorativo en Escocia. Durante os partidos de f\u00fatbol, especialmente entre o Rangers FC e o Celtic FC, xa que este \u00faltimo equipo ten as s\u00faas orixes nos inmigrantes irlandeses en Glasgow, e o club estivo historicamente asociado ao nacionalismo irland\u00e9s. Nunha tentativa de erradicar \"canci\u00f3ns discriminatorias\", nos Rangers tentouse fomentar o canto de m\u00e1is canci\u00f3ns tradicionais como \"Wolverhampton Town\".\nA pesar de que \u00e9 considerado un insulto contra os cat\u00f3licos, moitos cren que non se refire a t\u00f3dolos cat\u00f3licos, sen\u00f3n aos seguidores do nacionalismo irland\u00e9s ou como termo pexorativo dirixido aos seareiros do Celtic. Xogadores protestantes como Paul Lambert tam\u00e9n recibiron este insulto. Ultimamente, os seguidores do Celtic tentaron ridiculizar o xogador cat\u00f3lico dos Rangers Chris Burke coa frase \"quen \u00e9 o feniano dos azuis?\".\nAustralia.\nEn Australia, o termo ten un significado pexorativo contra os membros do Partido Laborista Australiano (ALP) que son nacionalistas australianos e te\u00f1en un concepto similar ao dos seguidores cat\u00f3licos irlandeses da independencia irlandesa. Michael Atkinson, Procurador Xeral de Australia Meridional, considera a aqueles membros do ALP que quer\u00edan remover o nome do Consello da Ra\u00ed\u00f1a como \"fenianos e bolxeviques\" nun discurso feito na Convenci\u00f3n do ALP en Adelaida o 15 de outubro do 2006. Os cat\u00f3licos irlandeses foron tradicionalmente seguidores do ALP e influ\u00edron na posici\u00f3n do partido no referente \u00e1 monarqu\u00eda."}
{"id": "181759", "revid": "120905", "url": "https://gl.wikipedia.org/wiki?curid=181759", "title": "El Reno Renardo", "text": "El Reno Renardo \u00e9 un grupo de orixe vasca de heavy metal humor\u00edstico ou freak metal en lingua castel\u00e1, fundado en 2006 polos membros de Valhalla, Jevo, Mikel e Iv\u00e1n Corcuera. A maior parte das canci\u00f3ns de El Reno Renardo narran situaci\u00f3ns coti\u00e1s en clave de humor. Con todo, e sobre todo a partir do segundo disco, moitas delas te\u00f1en como obxectivo a denuncia ou a cr\u00edtica social. Moitas das canci\u00f3ns deste grupo son adaptaci\u00f3ns de temas famosos doutros grupos de pop, rock, metal etc., \u00e1s que se lles modificou a letra. Outras, por\u00e9n, son totalmente orixinais (tanto a letra como a m\u00fasica).\nO grupo non comercializa as s\u00faas canci\u00f3ns, sen\u00f3n que as distrib\u00fae de balde mediante a s\u00faa p\u00e1xina web. Ademais, o grupo compaxina o labor musical coa creaci\u00f3n espor\u00e1dica de videoclips para os seus temas m\u00e1is famosos."}
{"id": "181760", "revid": "98629", "url": "https://gl.wikipedia.org/wiki?curid=181760", "title": "Georgie Dann", "text": "George Mayer Dahan, co\u00f1ecido como Georgie Dann, nado en Par\u00eds (Francia) o 14 de xaneiro de 1940 e finado en Majadahonda (Comunidade de Madrid) o 3 de novembro de 2021, foi un cantante franc\u00e9s mais residente en Espa\u00f1a.\nTraxectoria.\nGeorgie Dann naceu no seo dunha familia de m\u00fasicos e artistas, tendo formaci\u00f3n musical na s\u00faa infancia. Estudou 9 anos no conservatorio de Par\u00eds, convert\u00e9ndose nun experto clarinetista, ademais de tocar o saxof\u00f3n e o acorde\u00f3n. Tam\u00e9n se sacou o t\u00edtulo de mestre de escola.\nDesenvolveu a s\u00faa traxectoria art\u00edstica inicialmente en Francia, onde formou parte de grupos de pop. Chegou en 1965 a Espa\u00f1a para representar ao seu pa\u00eds no Festival do Mediterr\u00e1neo coa canci\u00f3n 'Tout ce que a tu sais'. Estableceuse en Espa\u00f1a, especializ\u00e1ndose na canci\u00f3n do ver\u00e1n, sendo o seu primeiro grande \u00e9xito \"El casastchok\". F\u00edxose moi popular, cultivando un grande \u00e9xito nas d\u00e9cadas de 1970 e 1980 con canci\u00f3ns de retrousos pegadizos e bailables e con letras \u00e1s veces picantes como \"El Bimb\u00f3\", \"Macumba\", \"Carnaval, Carnaval\", \"El Africano\", \"El Chiringuito\", \"La Barbacoa\", \"El Koumbo\", \"La paloma Blanca\", \"Cuando suena el Acorde\u00f3n\", \"C\u00f3ctel Tropical\", \"El Dinosaurio\", \"El Negro no Puede\", \"Mi Cafetal\", \"La Cerveza\" etc.\nOs primeiros videoclips musicais que se emitiron en RTVE corresponderon a temas de Georgie Dann.\nResidente en Madrid, en 1974 contraeu matrimonio coa espa\u00f1ola Emy, con quen tivo tres fillos, nados en Madrid. Inicialmente, a s\u00faa esposa bailaba nos seus espect\u00e1culos. Dous dos seus fillos, Patricia e Pa\u00fal, forman o d\u00fao Calle Par\u00eds. Foi socio da SGAE dende 2016. Finou no Hospital Puerta de Hierro, en Majadahonda (Madrid) o 3 de novembro de 2021, mentres se somet\u00eda a unha operaci\u00f3n da coxa."}
{"id": "181761", "revid": "89787", "url": "https://gl.wikipedia.org/wiki?curid=181761", "title": "Xo\u00e1n Manuel Carreira", "text": "Xo\u00e1n Manuel Carreira Antelo, nado en Noia en 1954, \u00e9 un music\u00f3logo galego.\nTraxectoria.\nMembro de diversos equipos de expertos e asociaci\u00f3ns cient\u00edficas internacionais, participou en congresos de musicolox\u00eda celebrados en varios pa\u00edses. Colabora nas principais obras de referencia nesta materia, as\u00ed como na \"Revista de Musicolog\u00eda\" (1989-1996), e, como fundador e conselleiro de redacci\u00f3n de \"Cairon. Revista de Ciencias de la Danza\". Dende 2000 \u00e9 o editor do diario dixital Mundoclasico."}
{"id": "181762", "revid": "5312", "url": "https://gl.wikipedia.org/wiki?curid=181762", "title": "Fine Gael", "text": "O Fine Gael (en galego \"Familia\" ou \"Tribo dos Irlandeses\") \u00e9 un partido pol\u00edtico da Rep\u00fablica de Irlanda de ideolox\u00eda dem\u00f3crata cristi\u00e1 e conservadora. Foi fundado o 3 de setembro de 1933 como fusi\u00f3n do seu partido predecesor, o Cumann na nGaedhael, o National Centre Party e os Blueshirts. Actualmente \u00e9 o partido con maior representaci\u00f3n parlamentaria no D\u00e1il \u00c9ireann e no Seanad \u00c9ireann e goberna en coalici\u00f3n co Partido Laborista."}
{"id": "181763", "revid": "23204", "url": "https://gl.wikipedia.org/wiki?curid=181763", "title": "Chris Hemsworth", "text": "Chris Hemsworth, nado en Melbourne o 11 de agosto de 1983 \u00e9 un actor australiano de cine e televisi\u00f3n. \u00c9 co\u00f1ecido por interpretar a Kim Hyde na serie de televisi\u00f3n australiana \"Home and Away\" (2004) e a Thor nos filmes \"Thor\" (2011), \"The Avengers\" (2012), ' (2013) e ' (2015). Tam\u00e9n apareceu noutros filmes como \"Star Trek\" (2009), \"A Perfect Getaway\" (2009), \"The Cabin in the Woods\" (2012), \"Snow White and the Huntsman\" (2012), \"Red Dawn\" (2012) e \"Rush\" (2013). No 2015 protagonizou \"No coraz\u00f3n do mar\", baseado no libro hom\u00f3nimo de Nathaniel Philbrick.\n\u00c9 irm\u00e1n dos tam\u00e9n actores Liam Hemsworth e Luke Hemsworth."}
{"id": "181764", "revid": "23204", "url": "https://gl.wikipedia.org/wiki?curid=181764", "title": "Ashbourne", "text": "Ashbourne (en irland\u00e9s Cill Dh\u00e9agl\u00e1in, que significa \"Igrexa de D\u00e9agl\u00e1n\"), historicamente co\u00f1ecido como \"Killeglan\" ou \"Kildeglan\", \u00e9 unha localidade irlandesa localizada no Condado de Meath, na provincia de Leinster."}
{"id": "181765", "revid": "23204", "url": "https://gl.wikipedia.org/wiki?curid=181765", "title": "Kevin Bacon", "text": "Kevin Norwood Bacon, nado o 8 de xullo de 1958 en Filadelfia (Pensilvania), \u00e9 un actor estadounidense de cinema e teatro. Entre os seus filmes m\u00e1is importantes est\u00e1n \"Animal House\", \"Diner\", \"Footloose\", \"Flatliners\", \"Wild Things\", \"Alg\u00fans homes bos\", \"Apollo 13\", \"Mystic River\", \"The Woodsman\", \"Trapped\", \"Death Sentence\", \"Amor est\u00fapido e tolo\" e \"\"."}
{"id": "181766", "revid": "89787", "url": "https://gl.wikipedia.org/wiki?curid=181766", "title": "Armon Johnson", "text": "Armon Deshawn Johnson, nado o 23 de febreiro de 1989 en Chicago, Illinois, \u00e9 un ex xogador americano de baloncesto profesional.\nNBA.\nJohnson foi elixido na 34\u00aa posici\u00f3n do Draft da NBA de 2010 polos Portland Trail Blazers. Asinou o seu contrato cos Blazers en agosto dese mesmo ano. O 28 de xaneiro de 2011 foi asignado aos Idaho Stampede da NBA Development League. Foi chamado de volta o 22 de febreiro de 2011, e asignado de novo o 4 de xaneiro de 2012. O 27 de febreiro de 2012, foi cortado polos Blazers. Despois asinou un contrato de dez d\u00edas cos New Jersey Nets o 9 de abril de 2012.\nO 29 de setembro de 2012, Johnson asinou cos Orlando Magic, pero foi cortado o 23 de outubro de 2012."}
{"id": "181768", "revid": "89787", "url": "https://gl.wikipedia.org/wiki?curid=181768", "title": "Magnum Rolle", "text": "Magnum Rolle, nado o 23 de febreiro de 1986 en Freeport, Bahamas, \u00e9 un ex xogador baham\u00e9s de baloncesto profesional.\nNBA.\nFoi elixido na 51\u00aa posici\u00f3n do Draft da NBA de 2010 polos Oklahoma City Thunder, e foi traspasado despois aos Indiana Pacers a cambio de Ryan Reid, a 57\u00aa elecci\u00f3n. Os Pacers prescindiron de Rolle o 25 de outubro de 2010, e foi elixido na 3\u00aa posici\u00f3n do Draft da NBA Development League polos Maine Red Claws. Xogou dous partidos con Maine, e lesionouse, o que fixo que os Red Claws o despediran. Neste tempo en Maine, acadou 14.1 puntos, 5.1 rebotes e 1.5 roubos por partido.\nO 11 de abril de 2011 asinou polos Atlanta Hawks. O 23 de decembro foi cortado polos Hawks."}
{"id": "181769", "revid": "27155", "url": "https://gl.wikipedia.org/wiki?curid=181769", "title": "Aminoacil-ARNt sintase", "text": ""}
{"id": "181770", "revid": "27155", "url": "https://gl.wikipedia.org/wiki?curid=181770", "title": "Aminoacil ARNt sintetases", "text": ""}
{"id": "181771", "revid": "98629", "url": "https://gl.wikipedia.org/wiki?curid=181771", "title": "Michael Fassbender", "text": "Michael Fassbender, nado o 2 de abril de 1977 en Heidelberg, \u00e9 un actor alem\u00e1n co\u00f1ecido por interpretar a \"Lt. Archie Hicox\" no filme de Quentin Tarantino \"Inglourious Basterds\" (2009) e Magneto en \"\". Tam\u00e9n participou na serie de televisi\u00f3n \"Hex\" (2011), a miniserie \"Band of Brothers\", no filme \"300\" de Zack Snyder (2007), e o filme ga\u00f1ador dun premio BAFTA no 2008 \"Hunger\".\nTraxectoria.\nFassenbender naceu en Heidelberg, Alema\u00f1a. De nai irlandesa e pai alem\u00e1n, mud\u00e1ronse a Killarney, Condado de Kerry, Irlanda, cando ti\u00f1a dous anos de idade. Tam\u00e9n toca a guitarra, o piano e o acorde\u00f3n. Fala alem\u00e1n fluidamente e ten a s\u00faa propia compa\u00f1\u00eda chamada Peanut Productions."}
{"id": "181772", "revid": "27155", "url": "https://gl.wikipedia.org/wiki?curid=181772", "title": "Ex\u00f3n", "text": "Un ex\u00f3n (/eks\u00f3n/) \u00e9 unha secuencia de \u00e1cido nucleico contida nos ARN maduros orixinada despois de que se eliminaran durante o splicing as porci\u00f3ns de intr\u00f3ns do ARN precursor ou ben cando d\u00faas ou m\u00e1is mol\u00e9culas de ARN precursor se unen por trans-splicing. A mol\u00e9cula de ARN madura pode ser un ARN mensaxeiro ou unha forma funcional de ARN non codificante como o ARNr ou o ARNt. Dependendo do contexto, o termo ex\u00f3n pode referirse a unha secuencia de ADN ou dun trasncrito de ARN.\nHistoria do concepto.\nO termo \"ex\u00f3n\" deriva de \"rexi\u00f3n expresada\" e foi proposto polo bioqu\u00edmico norteamericano Walter Gilbert en 1978: \"A noci\u00f3n de cistr\u00f3n\u2026 debe ser substitu\u00edda pola de unidade de transcrici\u00f3n que cont\u00e9n rexi\u00f3ns que se perder\u00e1n no mensaxeiro maduro, \u00e1s que suxiro chamenos intr\u00f3ns (rexi\u00f3ns intrax\u00e9nicas), que alternan con rexi\u00f3ns que ser\u00e1n expresadas ou ex\u00f3ns.\"\nEsta definici\u00f3n f\u00edxose orixinalmente para transcritos que codificaban prote\u00ednas que eran sometidos a splicing antes da s\u00faa traduci\u00f3n. O termo m\u00e1is tarde pasou a inclu\u00edr as secuencias eliminadas do ARNr e ARNt, e foi usado despois tam\u00e9n para referirse \u00e1s mol\u00e9culas de ARN orixinadas en diferentes partes do xenoma que se unen por trans-splicing.\nFunci\u00f3n.\nEn moitos xenes, cada ex\u00f3n cont\u00e9n parte do marco aberto de lectura (\"open reading frame, ORF\") que codifica unha porci\u00f3n espec\u00edfica dunha prote\u00edna. Por\u00e9n, o termo \"ex\u00f3n\" \u00e9 a mi\u00fado usado inapropiadamente para referirse s\u00f3 \u00e1s secuencias codificantes da prote\u00edna final. Isto \u00e9 incorrecto, xa que se co\u00f1ecen moitos ex\u00f3ns non codificantes nos xenes humanos (Zhang 1998).\n\u00c1 dereita vese un esquema do ARN heterox\u00e9neo nuclear (ARNhn), que \u00e9 un transcrito de ARNm a\u00ednda non procesado, tam\u00e9n chamado xeralmente pre-ARNm. Os ex\u00f3ns poden inclu\u00edr tanto secuencias que codifican amino\u00e1cidos (en vermello) coma secuencias que non son traducidas (en gris). Os tramos con secuencias que non se usan ou intr\u00f3ns (en azul) son eliminados, e os ex\u00f3ns x\u00fantanse todos para formar o ARNm funcional final. A notaci\u00f3n 5' e 3' ref\u00edrese aos extremos do \u00e1cido nucleico e \u00fasase para distinguir entre as d\u00faas rexi\u00f3ns non traducidas (en gris).\nAlg\u00fans dos ex\u00f3ns comprender\u00e1n todo ou unha parte da rexi\u00f3n non traducida 5' (5' UTR) ou da rexi\u00f3n non traducida 3' (3' UTR) de cada transcrito. As rexi\u00f3ns non traducidas son importantes para unha correcta traduci\u00f3n do transcrito e para controlar o grao de traduci\u00f3n e a duraci\u00f3n ou vida media do transcrito. Ademais, os transcritos procedentes do mesmo xene poden non ter a mesma estrutura de ex\u00f3ns, xa que partes do ARNm poden ser eliminados por medio de splicing alternativo. Alg\u00fans transcritos de ARNm te\u00f1en ex\u00f3ns sen ORFs, e \u00e1s veces son denominados ARN non codificante.\nCh\u00e1mase exonizaci\u00f3n \u00e1 creaci\u00f3n dun novo ex\u00f3n, como resultado de mutaci\u00f3ns nas secuencias intr\u00f3nicas.\nOs mensaxeiros policistr\u00f3nicos te\u00f1en m\u00faltiples ORFs nun s\u00f3 transcrito e tam\u00e9n te\u00f1en pequenas rexi\u00f3ns de secuencias non traducidas entre cada ORF.\nOs ex\u00f3ns en traballos de investigaci\u00f3n.\nDiversas t\u00e9cnicas de investigaci\u00f3n usan os ex\u00f3ns para diversos cometidos. Entre elas est\u00e1n a captura de ex\u00f3ns ou de xenes (\"Ex\u00f3n trapping\" ou \"gene trapping\") que permite atopar novos xenes nun xenoma.\nO splicing pode modificarse experimentalmente para que os ex\u00f3ns diana sexan exclu\u00eddos dos transcritos do ARNm maduro bloqueando o acceso aos pre-ARNm de part\u00edculas de ribonucleoprote\u00ednas nucleares pequenas (snRNP) que dirixen o splicing, usando os chamados oligonucle\u00f3tidos morfolino (\"morpholino\"). Esta converteuse nunha t\u00e9cnica est\u00e1ndar en estudos de biolox\u00eda do desenvolvemento. Os oligonucle\u00f3tidos morfolino poden tam\u00e9n ser dirixidos para impedir que as mol\u00e9culas que regulan o splicing (\u00e9 dicir, amplificadores e supresores do splicing) se unan ao pre-ARNm, alterando os patr\u00f3ns de splicing."}
{"id": "181773", "revid": "89787", "url": "https://gl.wikipedia.org/wiki?curid=181773", "title": "Estadio Municipal Los Arcos", "text": "O Estadio Municipal Los Arcos \u00e9 un estadio de f\u00fatbol, situado na cidade valenciana de Orihuela, provincia de Alacant. O seu equipo titular \u00e9 o Orihuela Club de F\u00fatbol, que milita actualmente en Segunda Divisi\u00f3n B.\nFoi inaugurado o 13 de maio de 1945 cun partido entre o Orihuela Deportiva e o CD Torrevejense, que acabou cun resultado de 5-1. En 1990, coincidindo co ascenso do Orihuela Deportiva a Segunda Divisi\u00f3n, tivo lugar a maior remodelaci\u00f3n do estadio, coa construci\u00f3n das d\u00faas bancadas superiores de preferencia."}
{"id": "181774", "revid": "5863", "url": "https://gl.wikipedia.org/wiki?curid=181774", "title": "David P\u00e9rez Gonz\u00e1lez", "text": ""}
{"id": "181777", "revid": "89787", "url": "https://gl.wikipedia.org/wiki?curid=181777", "title": "Alejandro Navajas", "text": "Alejandro Navajas Garrido, co\u00f1ecido como Ale Navajas, nado o 6 de outubro de 1986 en M\u00e1laga, \u00e9 un xogador profesional espa\u00f1ol de baloncesto. Actualmente xoga para o Club Baloncesto Breog\u00e1n de Lugo, no que se desempe\u00f1a na posici\u00f3n de ala-pivote cunha alzada de 2,01 metros."}
{"id": "181778", "revid": "88215", "url": "https://gl.wikipedia.org/wiki?curid=181778", "title": "Arthur Cravan", "text": "Fabien Avenarius Lloyd, nado en Lausana o 22 de maio de 1887 e finado no Golfo de M\u00e9xico en 1918, m\u00e1is co\u00f1ecido co pseud\u00f3nimo de Arthur Cravan, foi un boxeador e escritor franc\u00e9s.\nTraxectoria.\nEra fillo de Otho Holland Lloyd, que \u00e1 s\u00faa vez era cu\u00f1ado de Oscar Wilde, tras casar este en 1884 con Constance Mary Lloyd.\nEntre 1912 e 1915 editou e redactou en Par\u00eds a revista \"Maintenant\", da que sa\u00edron cinco n\u00fameros. A publicaci\u00f3n prefigurou a aparici\u00f3n inminente do movemento vangardista do dada\u00edsmo. Nela hab\u00eda oco para a cr\u00edtica literaria e art\u00edstica, xunto a excentricidades e provocaci\u00f3ns de todo tipo. As\u00ed, nunha ocasi\u00f3n anunciou que se suicidar\u00eda en p\u00fablico, o que concentrou a numerosos curiosos, aos que, despois de acusalos de \"voyeuristas\", deu unha conferencia detallada sobre a entrop\u00eda. Hab\u00eda tam\u00e9n cr\u00edticas que ca\u00edan na descualificaci\u00f3n, como \u00e1 pintora Marie Laurencin, parella de Guillaume Apollinaire.\nEn 1915, fuxindo da primeira guerra mundial, abandonou Francia e refuxiouse en Barcelona, onde volveu exercer de boxeador e montou unha academia. Organizou un combate con Jack Johnson, campi\u00f3n do mundo naquel momento, que o deixou KO no sexto asalto. Se ben Johnson levou o peso do combate desde o comezo, aguantou at\u00e9 o sexto asalto para tombar o poeta porque asinara un contrato para a filmaci\u00f3n do combate, estipulando unha duraci\u00f3n m\u00ednima.\nDespois Cravan embarcouse cara a Nova York, onde co\u00f1eceu a personalidades como a poeta Mina Loy, coa que tivo unha intensa relaci\u00f3n. Ela comezou a novela \"Colossus\" tom\u00e1ndoo como modelo, pero deixouna inacabada.\nArthur Cravan desapareceu en 1918 no Golfo de M\u00e9xico, durante unha traves\u00eda polo oc\u00e9ano Atl\u00e1ntico, pero o seu corpo nunca foi encontrado."}
{"id": "181779", "revid": "23204", "url": "https://gl.wikipedia.org/wiki?curid=181779", "title": "Justus Lipsius", "text": "Joest Lips ou Justus Lipsius, nado en Overijse (Ducado de Brabante) o 18 de outubro de 1547 e finado en Leuven o 23 de marzo de 1606, foi un fil\u00f3logo e humanista dos Pa\u00edses Baixos, na parte que hoxe se corresponde con B\u00e9lxica. \u00c9 un dos eruditos m\u00e1is famosos do s\u00e9culo XVI, do que se puido dicir que canda Joseph Justus Scaliger e Isaac Casaubon formou un triunvirato literario.\nEstudou nos xesu\u00edtas de Colonia, quen o afianzaron na s\u00faa extraordinaria afecci\u00f3n \u00e1 literatura cl\u00e1sica latina e grega. En 1579 comezou a ensinar historia na acabada de crear Universidade de Leiden. Ao final da s\u00faa vida foi profesor de lat\u00edn na Universidade de Lovaina.\nLipsius ensinou nas universidades de Jena, Leiden e Lovaina e foi o autor dunha serie de obras que pretend\u00edan recuperar a antiga corrente filos\u00f3fica co\u00f1ecida como estoicismo nunha forma que fose compat\u00edbel co cristianismo tomando como modelo de partida a obra do fil\u00f3sofo S\u00e9neca. A m\u00e1is importante de ditas obras foi \"De constantia\".\nA s\u00faa nova forma de estoicismo influ\u00edu nun gran n\u00famero dos seus contempor\u00e1neos intelectuais e posteriores, como Francisco de Quevedo, dando lugar ao movemento co\u00f1ecido como neoestoicismo."}
{"id": "181780", "revid": "23204", "url": "https://gl.wikipedia.org/wiki?curid=181780", "title": "Neoestoicismo", "text": "O neoestoicismo foi un movemento filos\u00f3fico nado no s\u00e9culo XVI que un\u00eda na s\u00faa concepci\u00f3n elementos do estoicismo e do cristianismo.\nTraxectoria.\nFoi fundado polo humanista belga Justus Lipsius, quen en 1584 publico o seu famoso di\u00e1logo \"De constantia\" onde sentou as bases do neoestoicismo. M\u00e1is tarde desenvolveu m\u00e1is a s\u00faa teor\u00eda nos tratados \"Manductio ad stoicam philosophiam\" (Introduci\u00f3n \u00e1 filosof\u00eda estoica), \"Physiologia stoicorum\" (F\u00edsica do estoicismo) e \"Ethica\" (\u00c9tica).\nO neoestoicismo \u00e9 unha filosof\u00eda pr\u00e1ctica que sost\u00e9n que a norma b\u00e1sica da vida deber\u00eda ser que o ser humano non pode ceder ante a paix\u00f3n terreal sen\u00f3n someterse aos ditados de Deus. Os neoestoicistas distinguen entre catro paix\u00f3ns estoicas: gula, alegr\u00eda, medo e dor.\nFrancisco de Quevedo foi se cadra o maior representante desta movemento en Espa\u00f1a."}
{"id": "181781", "revid": "1131", "url": "https://gl.wikipedia.org/wiki?curid=181781", "title": "Torre de C\u00e1rdenas", "text": "A torre de C\u00e1rdenas \u00e9 unha estrutura militar tipo torre costeira que se atopa situada nos arredores da cidade de Almer\u00eda, no linde co municipio veci\u00f1o de Hu\u00e9rcal de Almer\u00eda, no costa leste de Andaluc\u00eda. Foi constru\u00edda no s\u00e9culo XVI e at\u00f3pase en bo estado de conservaci\u00f3n, tras unha restauraci\u00f3n. D\u00e1 nome ao barrio almeriense e ao hospital do Servizo Andaluz de Sa\u00fade do mesmo nome. Aparece reflectida no escudo do municipio de Hu\u00e9rcal de Almer\u00eda."}
{"id": "181782", "revid": "23204", "url": "https://gl.wikipedia.org/wiki?curid=181782", "title": "Nacionalismo negro", "text": "O nacionalismo negro \u00e9 un movemento pol\u00edtico e social xurdido en oposici\u00f3n ao multiculturalismo e que busca a creaci\u00f3n unha naci\u00f3n de raza negra.\nHistoria e caracter\u00edsticas.\nComezou a mediados do s\u00e9culo XIX e que adquiriu singular forza nos anos 1960 e principios dos 70, principalmente entre os afroamericanos dos Estados Unidos.\nOs comezos do movemento de masas adoitan situarse na Asociaci\u00f3n Universal de Desenvolvemento Negro e a Liga de Comunidades Africanas de Marcus Garvey, nos anos 1920, quen \u00e1 s\u00faa vez fora influenciado por Martin Delany, Henry Sylvestre-Williams e Edward Wilmot Blyden.\nO nacionalismo negro promove o mantemento da identidade afroamericana, reco\u00f1ecendo as orixes como pobo de orixe africana. Alg\u00fans das s\u00faas lemas son \"Poder negro\" ou \"'O negro \u00e9 belo\".\nAlgunhas personalidades asociadas coa consigna foron Malcolm X, as Panteras Negras e a Black Liberation Army."}
{"id": "181783", "revid": "89787", "url": "https://gl.wikipedia.org/wiki?curid=181783", "title": "Edward Wilmot Blyden", "text": "Edward Wilmot Blyden, nado en Saint Thomas (Illas Virxes Estadounidenses) o 3 de agosto de 1832 e finado en Serra Leoa o 7 de febreiro de 1912, foi un profesor e estadista, est\u00e1 considerado como o principal precursor do panafricanismo e unha das influencias do co\u00f1ecido como nacionalismo negro. En 1850 trasladouse a Estados Unidos onde entrou na universidade, da que foi posteriormente expulsado debido \u00e1 s\u00faa raza. En 1851 trasladouse a Liberia, onde en 1885 foi candidato a presidente. Posteriormente trasladouse a Serra Leoa, onde morreu en 1912."}
{"id": "181784", "revid": "89787", "url": "https://gl.wikipedia.org/wiki?curid=181784", "title": "Panafricanismo", "text": "O panafricanismo \u00e9 un movemento pol\u00edtico, filos\u00f3fico e social que promove o irmandamento africano, a defensa dos dereitos das persoas africanas e a unidade de \u00c1frica baixo un \u00fanico Estado soberano, para todos os africanos, tanto de \u00c1frica como das di\u00e1sporas africanas.\nA teor\u00eda panafricanista foi elaborada principalmente por africanos da di\u00e1spora americana descendentes de persoas escravizadas e africanos nados en \u00c1frica a partir de mediados do s\u00e9culo XX, como William Edward Burghardt Du Bois ou Marcus Garvey entre outros, e posteriormente levada \u00e1 area pol\u00edtica por africanos nados en solo africano como Kwame Nkrumah, que foi presidente de Ghana entre 1960 e 1966."}
{"id": "181785", "revid": "98629", "url": "https://gl.wikipedia.org/wiki?curid=181785", "title": "Mario Bermejo", "text": " \nMario Bermejo Castanedo, nado en Santander o 7 de outubro de 1978, \u00e9 un futbolista espa\u00f1ol xa retirado.\nTraxectoria.\nInicios.\nFormado no Perines e Bansander, Mario Bermejo pasou \u00e1s categor\u00edas inferiores do Racing de Santander. Debutou con este equipo en Primeira divisi\u00f3n na tempada 1995-96 con tan s\u00f3 16 anos. O seu adestrador era Vicente Miera, e xogou os \u00faltimos 4 minutos da 4\u00aa xornada ante o Sevilla en El Sardinero, substitu\u00edndo a Alberto. Durante este tempo foi seleccionado por Juan Santisteban para a selecci\u00f3n espa\u00f1ola nas categor\u00edas sub-16 e sub-18, coas que acadou respectivamente o subcampionato e o campionato de Europa.\nNa tempada 1996-97 Mario Bermejo ficha polo Bilbao Athletic, dado que toda a s\u00faa familia paterna era vasca para xogar na s\u00faa filial do grupo II da Segunda Divisi\u00f3n B. O primeiro ano disputa 17 partidos, marca 3 goles e concl\u00fae a liga en 12\u00aa posici\u00f3n. Ao ano seguinte debuta co primeiro equipo en primeira, onde disputa os \u00faltimos 7 minutos do derbi da 5\u00aa xornada ante a Real Sociedad en San Mam\u00e9s, en substituci\u00f3n de Ziganda. Tam\u00e9n debutou con este equipo na Copa da UEFA ao xogar os \u00faltimos 30 minutos do partido de treintaidosavos de final no campo da UC Sampdoria ao substitu\u00edr a Urzaiz nun partido que ga\u00f1aron os bilba\u00ednos 1-2. Logo xogar\u00eda tam\u00e9n os \u00faltimos 15 minutos do partido ante o Aston Villa en San Mam\u00e9s, partido que rematou en empate sen goles. Foron as s\u00faas tres \u00fanicas aparici\u00f3ns oficiais co primeiro equipo do Athletic. Despois tam\u00e9n xogar\u00eda en maio o partido do centenario ante o Brasil cando disputou os \u00faltimos 14 minutos en substituci\u00f3n de Javi Gonz\u00e1lez. Esa campa\u00f1a Bermejo xogouna habitualmente co Bilbao Athletic: 27 partidos xogados, 3 goles, e concl\u00fae a liga en 2\u00aa posici\u00f3n co que se clasifica para a fase de ascenso a 2\u00aaA. Na ligui\u00f1a ter\u00eda como rivais a Mallorca B, Granada CF e Cacere\u00f1o, e finalmente ascender\u00eda o filial balear.\nSegunda Divisi\u00f3n B e Segunda Divisi\u00f3n.\nNa tempada 98-99 \u00e9 cedido polo Athletic Club \u00e1 Cultural Leonesa, equipo do grupo II da 2\u00aa Divisi\u00f3n B. Co equipo leon\u00e9s o dianteiro c\u00e1ntabro disputou un total de 32 partidos, marcou 3 goles, e proclamouse campi\u00f3n de liga do grupo II. Na ligui\u00f1a ter\u00eda como rivais a C\u00f3rdoba CF, Cartagonova e Racing de Ferrol, nun grupo onde acabar\u00edan ascendendo os cordobeses.\nA tempada 1999-2000 in\u00edciaa no Bilbao Athletic, co que disputa na primeira volta un total de 21 partidos e marca 10 goles. O seu rendemento s\u00e9rvelle para ser cedido no mercado de inverno \u00e1 SD Eibar co que xogar\u00eda a segunda volta do campionato debutando en Segunda divisi\u00f3n. Aqu\u00ed disputou 15 partidos, marca 1 gol (ao Villarreal na 27\u00aa xornada), e concl\u00fae a liga cos eibarreses en 11\u00aa posici\u00f3n.\nNa tempada 2000-01, vai cedido de novo. Desta volta \u00e1 Gimn\u00e1stica de Torrelavega, equipo c\u00e1ntabro do grupo II da 2\u00aa Divisi\u00f3n B, co que dianteiro santanderino disputou 31 partidos, marcou 7 goles, e conclu\u00edu a liga en 13\u00aa posici\u00f3n. Ao ano seguinte Bermejo vivir\u00eda a s\u00faa \u00faltima cesi\u00f3n, neste caso ao Hospitalet do grupo III da 2\u00aaB, equipo co que disputou 39 partidos, marcou 6 goles, e conclu\u00edu a liga na cuarta posici\u00f3n que os clasificou para a fase de ascenso. Na ligui\u00f1a ter\u00eda como rivais a Getafe, Motril e Cultural Leonesa, nun grupo no que acabar\u00edan ascendendo os madrile\u00f1os.\nEn primeira e co Racing de Ferrol.\nO seu rendemento en terras catal\u00e1s s\u00e9rvelle para fichar na tempada 2002-03 polo Recreativo de Huelva, que acababa de ascender a primeira divisi\u00f3n. Esta vez Bermejo disputou en Primeira 1.449 minutos en 28 partidos xogados, 16 deles como titular. Foi substitu\u00eddo en 8 ocasi\u00f3ns e recibiu 6 cart\u00f3ns amarelos, e os onubenses descenderon a Segunda tras conclu\u00edren a liga en 18\u00aa posici\u00f3n.\nA tempada 2003-04 com\u00e9zaa no Recreativo de Huelva co que disputar\u00eda na primeira volta en Segunda un total de 493 minutos en 11 partidos xogados, 5 deles como titular e completos, recibindo 1 cart\u00f3n amarelo. No mercado de inverno fichou polo Racing de Ferrol, en segunda Divisi\u00f3n B, co que xogou na segunda volta do campionato e logrou o ascenso a Segunda Divisi\u00f3n, tras disputar 1.291 minutos en 21 partidos, 12 deles como titular, e marcar 8 goles.\nA tempada 2004-05 ser\u00eda a mellor da s\u00faa carreira, ao proclamarse por primeira vez na s\u00faa vida e na historia dun dianteiro racinguista, pichichi da Segunda Divisi\u00f3n: marcou 25 goles. Nesa tempada disputou un total de 2.980 minutos en 39 partidos, 34 deles como titular, e foi substitu\u00eddo en 10 ocasi\u00f3ns. Ademais, recibiu 6 cart\u00f3ns amarelos e 1 vermello. O Racing ese ano logrou a permanencia tras unha primeira volta na que rozara os postos de ascenso a Primeira Divisi\u00f3n.\nAlbacete, Almer\u00eda e Xerez.\nNa tempada 2005-06 Bermejo rexeitou unha oferta do Athletic para ser suplente de Urzaiz no club bilba\u00edno, e fichou polo Albacete Balompi\u00e9, equipo que vi\u00f1a de descender \u00e1 Segunda Divisi\u00f3n. Co conxunto albacete\u00f1o Mario disputou un total de 2.300 minutos en 32 partidos, 24 deles xogados como titular. Foi substitu\u00eddo en 6 ocasi\u00f3ns, recibiu 6 cart\u00f3ns amarelos e marcou 9 goles. Marcoulle os goles ao Poli Ejido, Racing de Ferrol (na Malata e por partida dobre), Xerez, H\u00e9rcules, CD Tenerife, Sporting de Xix\u00f3n, SD Eibar e Elche CF, nas xornadas 6, 7, 18, 19, 21, 22, 24 e 29: os manchegos finalizar\u00edan a liga en 13\u00aa posici\u00f3n.\nNa tempada 2006-07 Mario Bermejo fichou pola UD Almer\u00eda, club ao que lle metera catro goles no mesmo partido dous anos atr\u00e1s (con vitoria final racinguista por 1-6). Co conxunto almeriense Bermejo subir\u00eda a primeira tras conclu\u00edr a liga en segunda posici\u00f3n. Disputou 1.363 minutos en 33 partidos xogados, 12 deles como titula. Foi substitu\u00eddo en 9 ocasi\u00f3ns, recibiu 8 cart\u00f3ns amarelos e 1 vermello, e marcou 5 goles fronte ao H\u00e9rcules, CD Numancia, Ciudad de Murcia, M\u00e1laga CF e Lorca nas xornadas 6, 9, 12, 19 e 37.\nNa tempada a UD Almer\u00eda c\u00e9dello ao Polideportivo Ejido, dirixido polo vilagarci\u00e1n Luis C\u00e9sar, quen fora o seu adestrador no Racing de Ferrol no ano do ascenso a Segunda. No novo equipo tam\u00e9n se reatopar\u00eda con excompa\u00f1eiros da s\u00faa etapa no cadro verde como Bello Amigo, Tena ou Curro Vacas. Nunha campa\u00f1a na que descendeu a 2\u00aaB o equipo ejidense ao conclu\u00edr en 22\u00aa e \u00faltima posici\u00f3n, Mario disputou 2.144 minutos en 35 partidos, 24 deles xogados como titular, e foi substitu\u00eddo en 12 ocasi\u00f3ns. Recibiu 4 cart\u00f3ns amarelos e un vermello, e marcou 5 goles contra M\u00e1laga CF, C\u00e1diz CF, Sevilla Atl\u00e9tico, SD Eibar e H\u00e9rcules CF nas xornadas 6, 8, 28, 36 e 37.\nNa tempada 2008-09 Mario Bermejo rescindiu o seu contrato coa UD Almer\u00eda e fichou polo Xerez CD, equipo de Segunda Divisi\u00f3n co que tivo un papel determinante no ascenso a Primeira, ao conseguir goles decisivos na segunda volta do campionato. Bermejo disputou un total de 2.242 minutos en 34 partidos xogados, 25 deles como titular. Foi substitu\u00eddo en 12 ocasi\u00f3ns, recibiu 7 cart\u00f3ns amarelos e un vermello, e marcando 12 goles fronte ao Rayo Vallecano, Murcia, Sevilla Atl\u00e9tico, Elche CF, Levante UD (2), Real Sociedad, de novo Sevilla Atl\u00e9tico e Elche CF, Castell\u00f3n, N\u00e0stic e SD Eibar.\nNa tempada 09-10 renovou polo Xerez e desta volta regresou \u00e1 m\u00e1xima categor\u00eda do f\u00fatbol espa\u00f1ol. Era o debut do conxunto xerezano en categor\u00eda. O 18 de outubro de 2009 conseguiu o seu primeiro gol en Primeira, fronte ao Villarreal. Esa foi a primeira vitoria tam\u00e9n do Xerez en Primeira (Xerez 2 - Villarreal 1). Con todo, finalmente o equipo xerezano descendeu e Bermejo volveu a Segunda.\nNo Celta de Vigo.\nEn xu\u00f1o de 2011 ficha polo Real Club Celta de Vigo para disputar no club vigu\u00e9s a tempada 2010-11. Finalmente retirase no ano 2014 xogando no club galego, inmediatamente pasa a formar parte do equipo t\u00e9cnico."}
{"id": "181786", "revid": "1131", "url": "https://gl.wikipedia.org/wiki?curid=181786", "title": "El Sardinero", "text": "El Sardinero \u00e9 un barrio e enclave tur\u00edstico da cidade de Santander, capital de Cantabria (Espa\u00f1a) co\u00f1ecido polas s\u00faas extensas praias.\nHistoria.\nEn sentido amplo ent\u00e9ndese por El Sardinero a \u00e1rea da costa comprendida entre a pen\u00ednsula da Magdalena e a zona de Matale\u00f1as, formando o abra que leva o seu nome. En sentido estrito, o centro desta \u00e1rea seria a praza de Italia e os arredores.\nEl Sardinero comezou a ser co\u00f1ecido e moi visitado a partir de mediados do s\u00e9culo XIX e especialmente a comezos do s\u00e9culo XX. A moda de veraneo e os beneficios saudables dos ba\u00f1os de ondas atraeron a este lugar a numerosos visitantes da burgues\u00eda castel\u00e1 e madrile\u00f1a. Aos poucos El Sardinero foise convertendo dun lugar s\u00f3 visitado polos veci\u00f1os de Santander a unha cidade-balneario, con todos os servizos para ofrecer a unha sociedade podentes atra\u00edda polo auxe econ\u00f3mico de Santander, vindo da man do comercio coas colonias espa\u00f1olas.\nEn base \u00e1 evoluci\u00f3n hist\u00f3rica e funcional deste espazo difer\u00e9nciase dous morfolog\u00edas urbanas: a do conxunto formado polos chal\u00e9s e palacetes constru\u00eddos desde finais do s\u00e9culo XIX e a dos modernos edificios de bloques de vivendas principais ou secundarias das \u00faltimas d\u00e9cadas.\nNa praza do Pa\u00f1uelo (actualmente a praza de Italia) levant\u00e1ronse hoteis, o casino, alamedas, casas de ba\u00f1o etc. El Sardinero foi comunicado por amplos paseos como o de Reina Victoria, Men\u00e9ndez Pelayo ou o de P\u00e9rez Gald\u00f3s co ensanche de Santander.\nNo ano 1913 inaug\u00farase na pen\u00ednsula da Magdalena o Palacio da Magdalena que ser\u00eda residencia do rei Afonso XII durante as s\u00faas estancias de ver\u00e1n en Santander. Estas visitas obrigaron a crear novos servizos ao estilo arquitect\u00f3nico da Belle \u00c9poque e grandes balnearios similares ao de Biarritz. As\u00ed, constru\u00edronse o Hotel Real, o Gran Casino, substituto do antigo casino, o Hip\u00f3dromo de Bellavista ou o campo de polo.\n\u00c9 a partir da d\u00e9cada de 1950 cando se inicia unha etapa de remodelaci\u00f3n tanto no plano morfol\u00f3xico como funcional. Ao mesmo tempo que mant\u00e9n a s\u00faa funci\u00f3n tur\u00edstica, El Sardinero conv\u00e9rtese en zona de residencia permanente de clases acomodadas.\nActualmente.\nHoxe en d\u00eda a configuraci\u00f3n de cidade-xard\u00edn que tivo El Sardinero foi substitu\u00edda por edificios residenciais fronte \u00e1 primeira e segunda praia do Sardinero, a praia do Camello e a praia dos Bikinis xunto \u00e1 Pen\u00ednsula da Magdalena. As\u00ed mesmo, nesta parte da cidade sit\u00faanse algunhas das grandes infraestruturas culturais e deportivas da capital, como o Palacio de Congresos e Exposici\u00f3ns, os Campos de Sport de El Sardinero ou o Palacio de Deportes. Este \u00faltimo \u00e9 de dese\u00f1o vangardista e cunha capacidade para albergar a 10.000 persoas en grandes eventos, nel xoga habitualmente o club de balonm\u00e1n Teka Cantabria e o equipo de baloncesto Lobos Cantabria.\nP\u00f3dese considerar como un subcentro da cidade de Santander, especialmente valorado pola s\u00faa calidade ambiental e como \u00e1rea de lecer, sendo a zona m\u00e1is destacada da cidade desde o punto de vista tur\u00edstico."}
{"id": "181787", "revid": "1093", "url": "https://gl.wikipedia.org/wiki?curid=181787", "title": "Cacere\u00f1o", "text": ""}
{"id": "181788", "revid": "1093", "url": "https://gl.wikipedia.org/wiki?curid=181788", "title": "Luis C\u00e9sar", "text": ""}
{"id": "181789", "revid": "89787", "url": "https://gl.wikipedia.org/wiki?curid=181789", "title": "Sam Worthington", "text": "Samuel Henry J. \"Sam\" Worthington nado o 2 de agosto de 1976 en Godalming, Surrey, \u00e9 un actor australiano nado en Inglaterra. Despois de m\u00e1is dunha d\u00e9cada traballando na televisi\u00f3n australiana, Worthington acadou a fama Hollywood nos seus papeis de Marcus Wright en \"Terminator Salvation\" (2009), Jake Sully no filme de James Cameron \"Avatar\" (2009), e Perseo en \"Furia de tit\u00e1ns\" (2010)."}
{"id": "181790", "revid": "25871", "url": "https://gl.wikipedia.org/wiki?curid=181790", "title": "Jameson (whisky)", "text": "Jameson \u00e9 unha destiler\u00eda de whisky irand\u00e9s mesturado. Actualmente \u00e9 destilado na cidade de Cork, a\u00ednda que orixinalmente, en 1780, era destilado en Dubl\u00edn, onde se segue a realizar a mestura. As s\u00faas vendas anuais superan os 22 mill\u00f3ns de botellas, facendo de Jameson o whisky irland\u00e9s m\u00e1is vendido do mundo.\nHistoria.\nA compa\u00f1\u00eda foi fundada polo escoc\u00e9s John Jameson, emparentado coa familia Haig, destiladores de Whisky escoc\u00e9s. O seu fillo emparentouse coa familia Stein, un dos maiores destiladores de Escocia e propietarios da destiler\u00eda de Bow Street, en Dubl\u00edn. Os Haig tam\u00e9n estaban emparentados cos Stein por medio dun matrimonio anterior. John Jameson adquiriu a destiler\u00eda de Bow Street en 1780, producindo 30.000 gallons anuais. Contra o s\u00e9culo XIX xa era o segundo produtor de whisky en Irlanda e un dos maiores produtores do mundo, con 1\u00a0000\u00a0000 de gal\u00f3ns anuais. Dubl\u00edn converteuse no epicentro da produci\u00f3n de whisky a nivel mundial. En 1805 converteuse no maior produtor mundial.\nA compa\u00f1\u00eda Cork Distillers uniu forzas cos seus rivais John Jameson e John Powers para formar o Irish Distillers Group en 1966. A nova Midleton Distillery, constru\u00edda por Irish Distillers, produce actualmente a meirande parte do whisky irland\u00e9s que se vende en Irlanda. As novas instalaci\u00f3ns lindan coas antigas, convertidas na actualidade nunha atracci\u00f3n tur\u00edstica.\nA marca Jameson foi adquirida polo grupo franc\u00e9s Pernod Ricard en 1998, cando os franceses mercaron Irish Distillers.\nVariedades de whisky.\nAdemais do Jameson Original, as reservas de Jameson incl\u00faen:"}
{"id": "181793", "revid": "89787", "url": "https://gl.wikipedia.org/wiki?curid=181793", "title": "Keith Bogans", "text": "Keith Ramon Bogans, nado o 12 de maio de 1980 en Washington, D.C., \u00e9 un xogador americano de baloncesto profesional que actualmente \u00e9 axente libre.\nTraxectoria profesional.\nOrlando Magic.\nBogans foi elixido na 43\u00aa posici\u00f3n do Draft da NBA de 2003 polos Milwaukee Bucks, pero foi traspasado o mesmo d\u00eda do Draft aos Orlando Magic. Bogans xogou de titular na metade dos partidos na s\u00faa tempada coma rookie, acadando 6.8 puntos, 4.3 rebotes e 2.9 asistencias por partido.\nCharlotte Bobcats.\nOs Magic decidiron traspasar a Bogans aos Charlotte Bobcats a cambio de Brandon Hunter o 1 de novembro de 2004. Bogans continuou medrando coma xogador para os Bobcats na tempada 2004-05, sendo titular en 42 de 76 partidos, e facendo 9.6 puntos por encontro.\nHouston Rockets.\nO 9 de febreiro de 2006, Bogans foi traspasado aos Houston Rockets por Lonny Baxter. Coma curiosidade, Chuck Hayes e Gerald Fitch, antigos compa\u00f1eiros de Bogans na Universidade de Kentucky, xunto a el mesmo, foron nalg\u00fan momento membros dos Rockets.\nSegundo ciclo en Orlando.\nBogans asinou de novo cos Magic en xullo de 2006 coma axente libre.\nO 22 de novembro de 2008, Bogans, de titular no primeiro partido da tempada 2008-09, mancouse na s\u00faa man no partido contra os Houston Rockets. Perder\u00edase entre 4-6 semanas de liga. Con todo, recuperouse moito antes do previsto, o 3 de decembro, e coma se esperaba, volveu o 5 de decembro contra os Oklahoma City Thunder, anotando 9 puntos en 26 minutos.\nMilwaukee Bucks e San Antonio Spurs.\nO 5 de febreiro de 2009, Bogans foi traspasado aos Milwaukee Bucks a cambio de Tyronn Lue e di\u00f1eiro.\nBogans asinou polos San Antonio Spurs en setembro de 2009. Durante a tempada 2009-10 cos Spurs, Bogans anotou 17 puntos, a s\u00faa mellor marca da tempada contra os Minnesota Timberwolves o 13 de abril de 2010.\nChicago Bulls.\nBogans fichou polos Chicago Bulls o 11 de agosto de 2010. Durante a tempada regular 2010-11, Bogans foi titular para os Bulls, e acadou 4.4 puntos, 1.8 rebotes e 1.2 asistencias.\nO 15 de marzo de 2011, Bogans anotou 17 puntos, mellor marca da tempada, na vitoria contra os Washington Wizards para axudar aos Bulls a asegurar a primeira praza da Conferencia Leste. Bogans ademais anotou 15 puntos no quinto partido na primeira rolda dos Playoffs contra os Indiana Pacers, onde os Bulls conseguiron o seu pase \u00e1 segunda rolda.\nEn decembro de 2011, foi cortado polos Bulls.\nNew Jersey / Brooklyn Nets.\nO 1 de febreiro de 2012, os New Jersey Nets ficharon a Bogans. Tras unha lesi\u00f3n contra os Detroit Pistons o 8 de febreiro, foi cortado polos Nets uns d\u00edas m\u00e1is tarde, pero asinou de novo con eles no ver\u00e1n de 2012.\nBoston Celtics.\nBogans foi renovado e traspasado \u00f3s Boston Celtics o 12 de xullo de 2013, como parte dun traspaso que mandou a Kevin Garnett e a Paul Pierce \u00f3s Nets."}
{"id": "181794", "revid": "1131", "url": "https://gl.wikipedia.org/wiki?curid=181794", "title": "Estadio Alfredo di St\u00e9fano", "text": "O Estadio Alfredo di St\u00e9fano \u00e9 un estadio de f\u00fatbol, situado na cidade de Madrid, en Espa\u00f1a. Adopta este nome en homenaxe a Alfredo di St\u00e9fano, xogador do Real Madrid nos anos 1950 e 1960, e considerado un dos mellores xogadores da historia do f\u00fatbol mundial.\nO estadio sit\u00faase na Ciudad Real Madrid de Valdebebas, entre o recinto feiral de IFEMA e o aeroporto de Madrid-Barajas. O encontro inaugural disputouse ante o Stade de Reims nun partido que culminou con vitoria madridista por 6-1. O defensa madridista Sergio Ramos tivo a honra de marcar o primeiro gol.\nEste recinto \u00e9 a sede de todos os partidos oficiais do primeiro filial madridista, o Real Madrid Castilla."}
{"id": "181795", "revid": "10599", "url": "https://gl.wikipedia.org/wiki?curid=181795", "title": "Estadio Alfredo Di St\u00e9fano", "text": ""}
{"id": "181796", "revid": "1131", "url": "https://gl.wikipedia.org/wiki?curid=181796", "title": "Estadio Hermanos Antu\u00f1a", "text": "O Estadio Hermanos Antu\u00f1a \u00e9 un estadio de f\u00fatbol, situado na cidade de Mieres, no Principado de Asturias. O seu equipo titular \u00e9 o Caudal Deportivo de Mieres.\nO estadio, inaugurado en 1951, \u00e9 de car\u00e1cter municipal, o terreo de xogo \u00e9 de c\u00e9spede artificial e as bancadas te\u00f1en capacidade para albergar a 3.200 espectadores."}
{"id": "181797", "revid": "1131", "url": "https://gl.wikipedia.org/wiki?curid=181797", "title": "Estadio Municipal Guillermo Amor", "text": "O Estadio Municipal Guillermo Amor \u00e9 un estadio de f\u00fatbol, situado na cidade de Benidorm, na provincia de Alacant. O seu equipo titular \u00e9 o Benidorm Club de F\u00fatbol.\nInaugurado en 1968, o seu antigo nome era \"Estadio Municipal de Foietes\", pero o seu nome foi cambiado en 2010 por Guillermo Amor, un dos deportistas m\u00e1is famosos que naceu na cidade.\nA instalaci\u00f3n deportiva ten unha capacidade de 9.000 persoas e acolleu grandes concertos como: Bruce Springsteen, The Rolling Stones, Elton John, Andr\u00e9s Calamaro ou Fito &amp; Fitipaldis."}
{"id": "181798", "revid": "85894", "url": "https://gl.wikipedia.org/wiki?curid=181798", "title": "January Jones", "text": "January Kristen Jones, nada o 5 de xaneiro de 1978 en Sioux Falls, Dacota do Sur, \u00e9 unha actriz e antiga modelo de Abercrombie &amp; Fitch.\nTraxectoria.\nActualmente est\u00e1 no elenco da serie drama \"Mad Men\" como a nova esposa e nai \"Betty Draper\", pero pode que sexa m\u00e1is co\u00f1ecida polo seu papel como \"Cadence Flaherty\" no filme '. Jones tam\u00e9n tivo papeis en \"Anger Management\", \"Love Actually\" e '. No 2005, apareceu no filme \"Three Burials of Melquiades Estrada\" dirixido e protagonizado por Tommy Lee Jones e no 2006 interpretou o papel de \"Carol Dawson\", a muller do adestrador \"William Dawson\", en \"We Are Marshall\".\nJones foi clasificada como n\u00famero 82 na lista da revista Maxim entre as 100 mulleres m\u00e1is atractivas do ano 2002. Tivo unha relaci\u00f3n con Josh Groban (2003-2006) pero remataron por ficar separados."}
{"id": "181799", "revid": "1131", "url": "https://gl.wikipedia.org/wiki?curid=181799", "title": "F\u00fatbol feminino", "text": "O f\u00fatbol feminino \u00e9 o m\u00e1is prominente deporte de equipo entre as mulleres en moitos pa\u00edses, sendo unha das poucas disciplinas deportivas con ligas profesionais neste \u00e1mbito.\nHistoria.\nA muller foi importante no desenvolvemento e evoluci\u00f3n do f\u00fatbol ata os nosos d\u00edas. As primeiras evidencias datan dos tempos da dinast\u00eda Han no que se xogaba unha variante antiga do xogo chamada Tsu Chu. Existen outros deportes que indican que no s\u00e9culo XII, era usual que as mulleres xogasen xogos de pelota, especialmente en Francia e Escocia. En 1863, defin\u00edronse normas para evitar a violencia no xogo con tal de que fose socialmente aceptable para as mulleres. En 1892, na cidade de Glasgow, Escocia, rexistrouse o primeiro partido de f\u00fatbol entre mulleres.\nO documento m\u00e1is co\u00f1ecido acerca dos comezos do f\u00fatbol feminino datan de 1894 cando Nettie Honeyball, unha activista dos dereitos da muller, fundou o primeiro club deportivo denominado \"British Ladies Football Club\". Honeyball, convencida da s\u00faa causa declarou que con isto quer\u00eda demostrar que a muller pod\u00eda lograr emanciparse e ter un lugar importante na sociedade que por ent\u00f3n exclu\u00eda a moitas mulleres.\nA primeira guerra mundial foi clave na masificaci\u00f3n do f\u00fatbol feminino en Inglaterra. Debido a que moitos homes sa\u00edron ao campo de batalla, a muller introduciuse masivamente na forza laboral. Moitas f\u00e1bricas ti\u00f1an os seus propios equipos de f\u00fatbol que ata ese ent\u00f3n eran privilexio dos homes. O m\u00e1is exitoso destes equipos foi o \"Dick, Kerr's Ladies\" de Preston, Inglaterra. Devandito equipo foi exitoso, alcanzando resultados como o dun partido contra un equipo escoc\u00e9s no que ga\u00f1aron por 22-0.\nCon todo, ao fin da guerra, a FA non reco\u00f1eceu ao f\u00fatbol feminino a pesar do \u00e9xito de popularidade que alcanzou. Isto levou \u00e1 formaci\u00f3n da \"English Ladies Football Association\" cuxos inicios foron dif\u00edciles debido ao boicot da FA que os levou ata a xogar en canchas de rugby e a outras non afiliadas \u00e1 FA.\nTras a Copa Mundial de F\u00fatbol de 1966, o interese das afeccionadas creceu a tal punto que a FA decidiu reincorporalas en 1969 tras a creaci\u00f3n da rama feminina da FA. En 1971, a UEFA encargou aos seus respectivos asociados a xesti\u00f3n e fomento do f\u00fatbol feminino feito que se consolidou nos seguintes anos. As\u00ed, pa\u00edses como Italia, Estados Unidos ou Xap\u00f3n te\u00f1en ligas profesionais competitivas cuxa popularidade non envexa \u00e1 alcanzada polas s\u00faas s\u00edmiles masculinas."}
{"id": "181800", "revid": "25871", "url": "https://gl.wikipedia.org/wiki?curid=181800", "title": "Bossaball", "text": "O bossaball \u00e9 un xogo de equipo desenvolvido con elementos de varios deportes: voleibol, f\u00fatbol e capoeira. Baseado nas regras do voleibol, x\u00f3gase sobre unha superficie de colch\u00f3ns inchables e camas el\u00e1sticas, e permite maior n\u00famero de toques e moita maior espectacularidade nos saltos.\nInventado en Espa\u00f1a polo empresario belga Filip Eyckmans en 2004, introduciuse por primeira vez nas praias espa\u00f1olas no ver\u00e1n de 2005.\nRegras de xogo.\nNo bossaball enfr\u00f3ntanse dous equipos separados por unha rede. P\u00f3dese xogar en equipos de tres, catro ou cinco xogadores. \nO obxectivo \u00e9 pasar a pelota por encima da rede e conseguir que a pelota toque o campo contrario. Cada equipo pode tocar o bal\u00f3n ata un m\u00e1ximo de oito veces dentro do seu propio campo, preparando o seu propio ataque antes de devolvelo al\u00e9n da rede. O bal\u00f3n pode tocar calquera parte do corpo pero s\u00f3 unha vez coa man ou d\u00faas veces consecutivas co p\u00e9 ou a cabeza.\nO campo est\u00e1 formado por colch\u00f3ns inflables, e nas proximidades da rede sit\u00faanse d\u00faas camas el\u00e1sticas. O xogador situado na cama el\u00e1stica salta cara \u00e1 posici\u00f3n id\u00f3nea para lograr un \"smash\" espectacular.\nCando o bal\u00f3n toca o campo do adversario an\u00f3tase un punto; tres puntos se o bal\u00f3n toca a cama el\u00e1stica do rival. Se o bal\u00f3n impacta na \"bossawall\", a zona vermella ao redor das camas el\u00e1sticas, non se anota e o xogo contin\u00faa."}
{"id": "181802", "revid": "138085", "url": "https://gl.wikipedia.org/wiki?curid=181802", "title": "Kyle Korver", "text": "Kyle Elliot Korver, nado o 17 de marzo de 1981 en Paramount (California), \u00e9 un ex xogador americano de baloncesto profesional. Korver foi seleccionado para o NBA All-Star por vez primeira en 2015. Pos\u00fae o r\u00e9cord da NBA de m\u00e1is partidos consecutivos anotando unha canatra tripla (con 127), e a maior porcentaxe de acerto en triplas nunha soa campa\u00f1a da historia (co 53,6%).\nTraxectoria.\nAntes de ser o quinto m\u00e1ximo anotador da historia da Universidade de Creighton, Korver foi ao Pella High School en Iowa, onde m\u00e1is tarde ser\u00eda retirado o seu dorsal. Korver foi elixido na 51\u00aa posici\u00f3n do Draft da NBA de 2003 polos New Jersey Nets, e os seus dereitos foron traspasados na noite do Draft aos Philadelphia 76ers a cambio dunha compensaci\u00f3n econ\u00f3mica.\nCompetiu en 2004 e 2005 no concurso de triplas do All Star Weekend, quedando tercero e segundo nos concursos respectivamente. Na tempada 2004-05, Korver quedou empatado na primeira praza da liga en triplas con Quentin Richardson, ambos con 226, tam\u00e9n r\u00e9cord na franqu\u00eda dos 76ers. Korver conseguiu a maior marca de anotaci\u00f3n da s\u00faa carreira contra os Milwaukee Bucks o 24 de febreiro de 2006, con 31 puntos, algo que repetir\u00eda o 21 de febreiro de 2007 contra os New York Knicks. O 12 de xaneiro de 2006, anotou unha canastra no \u00faltimo segundo contra os Boston Celtics que mandou o partido \u00e1 tripla pr\u00f3rroga, onde finalmente ga\u00f1ar\u00edan os 76ers. O 26 de decembro de 2007, Korver foi traspasado dos Philadelphia 76ers aos Utah Jazz a cambio de Gordan Giri\u010dek e unha futura elecci\u00f3n de primeira rolda do Draft.\nO 13 de xullo de 2010, Korver asinou polos Chicago Bulls coma axente libre. Foi considerado un xogador para anotar triplas cando o partido est\u00e1 chegando ao seu final. O 16 de xullo de 2012, Korver foi traspasado \u00f3s Atlanta Hawks a cambio dun \"trade exception\" e di\u00f1eiro.\nO 25 de xullo de 2019, Korver asinou cos Milwaukee Bucks."}
{"id": "181803", "revid": "89787", "url": "https://gl.wikipedia.org/wiki?curid=181803", "title": "F\u00fatbol tenis", "text": "O f\u00fatbol tenis (da uni\u00f3n de f\u00fatbol e tenis) \u00e9 un xogo ou exercicio deportivo que combina aspectos dos dous deportes que forman o seu nome.\nCaracter\u00edsticas.\nX\u00f3gase cunha pelota de f\u00fatbol, utilizando calquera parte do corpo f\u00f3ra das mans e brazos, do mesmo xeito que no f\u00fatbol. O xogo pract\u00edcase nunha cancha de dimensi\u00f3ns reducidas, cunha rede que divide en d\u00faas o campo de xogo.\nExisten d\u00faas variantes principais; a individual, na que participa un xogador por cada lado, ou a colectiva, na que xeralmente participan d\u00faas ou tres xogadores por equipo. P\u00f3dense realizar pases entre os compa\u00f1eiros do equipo.\nO obxectivo \u00e9 pasar o bal\u00f3n ao \u00e1rea contraria ata que o rival non poida devolvelo correctamente, obtendo un punto favorable. O bal\u00f3n pode dar un bote no campo contrario antes de tocalo un xogador.\nAs regras son fixadas pola \"Federaci\u00f3n Internacional de F\u00fatbol-Tenis (FIFTA)\", a\u00ednda que na pr\u00e1ctica existen varias variantes, xa que o xogo \u00e9 practicado principalmente de xeito informal ou como exercicio pr\u00e1ctico en clubs de f\u00fatbol."}
{"id": "181804", "revid": "85894", "url": "https://gl.wikipedia.org/wiki?curid=181804", "title": "Xavier R\u00edos", "text": "Xavier Fern\u00e1ndez R\u00edos, nado en Moa\u00f1a en 1957, \u00e9 un pintor e escultor galego.\nTraxectoria.\nEmpezou os estudos de Primaria na Escola do Coxo, preto da s\u00faa casa, e rematounos no Seminario Menor en Santiago de Compostela. Despois, estudou Formaci\u00f3n profesional (torneiro mec\u00e1nico) en Pontevedra. O traballo de Xavier R\u00edos vai da pintura \u00e1 escultura, na que utiliza metais diferentes e pedra. Algunhas esculturas s\u00faas est\u00e1n en Cangas e Moa\u00f1a.\nDende 1988 ata hoxe son moitas as exposici\u00f3ns nas que participa tanto a nivel individual como formando parte de colectivos. Na actualidade imparte clases particulares de pintura e debuxo en Moa\u00f1a. Est\u00e1 moi interesado na aplicaci\u00f3n da inform\u00e1tica ao traballo artist\u00edco.\nGalard\u00f3ns e reco\u00f1ecementos.\nDende 1995 o seu traballo tam\u00e9n foi reco\u00f1ecido con premios e bolsas de estudo:"}
{"id": "181805", "revid": "22570", "url": "https://gl.wikipedia.org/wiki?curid=181805", "title": "Gol de ouro", "text": "O gol de ouro foi un m\u00e9todo para determinar o ga\u00f1ador dun partido de f\u00fatbol que terminaba empatado despois do tempo regulamentario. Noutros deportes, este tipo de figura co\u00f1\u00e9cese como morte s\u00fabita.\nCaracter\u00edsticas.\nIniciada a pr\u00f3rroga, esta d\u00e1base por conclu\u00edda se alg\u00fan equipo consegu\u00eda un gol, o mesmo atribu\u00eda a vitoria ao equipo que o marcaba.\nO gol de ouro foi utilizado por primeira vez na Eurocopa 1996, cando Alema\u00f1a derrotou na final ao combinado da Rep\u00fablica Checa. Foi utilizado por primeira vez nun campionato mundial en oitavos de final de Francia '98, cando a selecci\u00f3n local derrotou a Paraguai.\nNo ano 2002, a UEFA creou un novo sistema: o gol de prata, que foi utilizado ata a Eurocopa 2004. Con todo, a FIFA, encargada de regular as leis de f\u00fatbol, aboliu en 2004 o uso dos goles de ouro e de prata en todas as competici\u00f3ns futbol\u00edsticas en cancha grande, regresando \u00e1 pr\u00f3rroga de dous tempos extras completos de 15 minutos, xa que moitos pa\u00edses prefer\u00edan manterse con vida durante todo o partido a arriscarse a recibir un gol e perdelo de forma instant\u00e1nea."}
{"id": "181806", "revid": "22570", "url": "https://gl.wikipedia.org/wiki?curid=181806", "title": "Gol de prata", "text": "O gol de prata foi un m\u00e9todo para determinar o ga\u00f1ador dun partido de f\u00fatbol que termina empatado despois do tempo regulamentario.\nCaracter\u00edsticas.\nTras as cr\u00edticas ao uso do gol de ouro, a UEFA e a IFAB propuxeron a creaci\u00f3n deste sistema. Do mesmo xeito que o gol de ouro, xogar\u00edase unha pr\u00f3rroga de dous per\u00edodos de 15 minutos. En caso da anotaci\u00f3n dun gol durante un dos per\u00edodos, o partido terminar\u00edase ao final deste tempo. As\u00ed, se se anotaba un gol durante os primeiros 15 minutos do tempo extra, deber\u00edase terminar de xogar este per\u00edodo, outorgando ao equipo en desvantaxe a posibilidade de remontar o marcador. No caso de que pasados os dous tempos non rompa o empate, o ga\u00f1ador def\u00ednese mediante penaltis.\nEste m\u00e9todo tivo moito menos impacto que o gol de ouro, pois s\u00f3 se utilizou nalg\u00fans partidos de competici\u00f3ns internacionais europeas. Do mesmo xeito que o gol de ouro, o gol de prata foi abolido tras celebrarse a Eurocopa 2004; o \u00faltimo gol de prata foi o anotado por Traianos Dellas para Grecia na semifinal deste evento ante Rep\u00fablica Checa."}
{"id": "181807", "revid": "89787", "url": "https://gl.wikipedia.org/wiki?curid=181807", "title": "Taj Gibson", "text": "Taj Jami Gibson, nado o 24 de xu\u00f1o de 1985 en Brooklyn (Nova York), \u00e9 un xogador americano de baloncesto profesional que xoga nos Washington Wizards da National Basketball Association (NBA).\nTraxectoria profesional.\nChicago Bulls.\nTempada 2009-10.\nGibson declarouse elixible para o Draft da NBA de 2009, e foi seleccionado na 26\u00aa posici\u00f3n polos Chicago Bulls. El, xunto \u00e1 outra elecci\u00f3n do draft James Johnson, asinaron cos Bulls en xullo de 2009. Gibson foi titular na posici\u00f3n de ala-pivote na maior\u00eda da s\u00faa tempada coma rookie cos Bulls, e impresionou a moita xente pola s\u00faa enerx\u00eda e boa defensa. Gibson xogou o Rookie Challenge do All Star Weekend de 2010, onde ga\u00f1arou o equipo Rookie por primeira vez dende 2002. Os Bulls chegaron a playoffs coa 8\u00ba posici\u00f3n na Conferencia Leste. Gibson acadou 7.6 puntos e 7.0 rebotes mentres os Bulls ca\u00edan na primeira rolda contra os Cleveland Cavaliers. Ao remate da s\u00faa primeira tempada, Taj foi seleccionado no primeiro equipo de rookies da NBA.\nTempada 2010-11.\nEn ver\u00e1n, os Bulls ficharon ao ala-pivote Carlos Boozer, de quen se agardaba que fora titular ao comezo da tempada. Antes da pretempada, Boozer rompeuse a s\u00faa man, e Gibson foi titular nos primeiros 15 partidos da tempada. Tras o regreso de Boozer, Gibson foise ao banco e cambiou o seu rol no equipo a maior parte da tempada. Ao remate da tempada, os Bulls quedaron primeiros na Conferencia Leste.\nO 10 de maio de 2011, Gibson axudou ao seu equipo a liderar por 3-2 as semifinais da Conferencia Leste contra os Atlanta Hawks, facendo os seus 11 puntos no derradeiro cuarto.\nOklahoma City Thunder.\nO 23 de febreiro de 2017, Gibson foi traspasado xunto a Doug McDermott e unha elecci\u00f3n da segunda rolda do Draft de 2018 \u00f3s Oklahoma City Thunder, a cambio de Joffrey Lauvergne, Anthony Morrow e Cameron Payne."}
{"id": "181808", "revid": "98629", "url": "https://gl.wikipedia.org/wiki?curid=181808", "title": "NBA All-Star Weekend", "text": "O All Star Weekend da NBA (en ingl\u00e9s, Fin de Semana das Estrelas), \u00e9 un acontecemento deportivo celebrado nos Estados Unidos, no que se re\u00fanen os mellores xogadores de baloncesto da NBA.\nAll-Star Game.\nO All-Star Game da NBA (partido das estrelas) \u00e9 un partido de baloncesto de enfronta aos mellores xogadores da NBA da Conferencia Leste contra os da Conferencia Oeste. O All-Star Game comezou no ano 1951 en Boston, onde se celebraron os tres primeiros partidos. Os derradeiros partidos e os seguintes sit\u00faanse en:"}
{"id": "181809", "revid": "7523", "url": "https://gl.wikipedia.org/wiki?curid=181809", "title": "All-Star Weekend da NBA", "text": ""}
{"id": "181811", "revid": "98629", "url": "https://gl.wikipedia.org/wiki?curid=181811", "title": "Furia de tit\u00e1ns", "text": "Furia de tit\u00e1ns (en ) \u00e9 un filme estadounidense dirixido por Louis Leterrier baseado no filme de 1981 \"Loita de tit\u00e1ns\". A historia trata sobre o mito grego de Perseo.\nSinopse.\nPerseo (Sam Worthington) \u00e9 fillo do deus Zeus (Liam Neeson) e a esposa humana de Acrisio (Jason Flemyng) rei de Argos. Noutras palabras: Perseo \u00e9 un semi-deus. \u00d3 decatarse do sucedido, Acrisio asasina a s\u00faa muller e enterra o cad\u00e1ver xunto \u00f3 beb\u00e9 acabado de nacer nun cadaleito que guinda \u00f3 mar. Por esta acci\u00f3n, o home \u00e9 convertido en besta. Namentres, o pescador Dictis (Pete Postlethwaite) atopa o cadaleito e adopta o meni\u00f1o.\nOs habitantes de Argos, liderados polo seu rei, destr\u00faen unha estatua adicada a Zeus, e o seu irm\u00e1n envexoso Hades (Ralph Fiennes) decide vingarse por iso e m\u00e1taos, inclu\u00edda a familia adoptiva de Perseo. Os soldados logran rescatalo e Hades aparece para advertilos de algo: no pr\u00f3ximo eclipse de Sol, o demo Kraken destruir\u00e1 a cidade en vinganza. A \u00fanica soluci\u00f3n \u00e9 sacrificar a princesa Andr\u00f3meda (Alexa Davalos).\nCoa axuda de oito soldados e dous cazadores, Perseo liderar\u00e1 un grupo para salvar a cidade e vingarse do asasinato da s\u00faa familia adoptiva, para as\u00ed evitar que o seu t\u00edo logre derrocar a seu pai, do cal recibe axuda momentaneamente. Liderando unha banda de bravos guerreiros e acompa\u00f1ado por \u00cdo (quen o protexeu dende que era un bebe), Perseo emprende unha perigosa viaxe met\u00e9ndose en mundos prohibidos."}
{"id": "181812", "revid": "6939", "url": "https://gl.wikipedia.org/wiki?curid=181812", "title": "Sociedade Real", "text": ""}
{"id": "181813", "revid": "23204", "url": "https://gl.wikipedia.org/wiki?curid=181813", "title": "Famke Janssen", "text": "Famke Beumer Janssen nada o 5 de novembro de 1964 en Amstelveen, \u00e9 unha actriz e formadora de modelos neerlandesa. Ela \u00e9 ben co\u00f1ecida polo seu papel de Xenia Onatopp en ' e Jean Grey/F\u00e9nix en \"X-Men\", \"X2\" e '."}
{"id": "181814", "revid": "15490", "url": "https://gl.wikipedia.org/wiki?curid=181814", "title": "Xisto de Burgess", "text": "O xisto de Burgess, en ingl\u00e9s \"Burgess Shale\", \u00e9 o nome dun famoso xacemento de f\u00f3siles, situado nas inmediaci\u00f3ns de Burgess, no Parque Nacional Yoho da provincia de Columbia Brit\u00e1nica, no Canad\u00e1.\nCaracter\u00edsticas.\n\u00c9 co\u00f1ecido pola s\u00faa riqueza en vestixios de animais invertebrados do per\u00edodo C\u00e1mbrico Medio (preto de 505 mill\u00f3ns de anos de antig\u00fcidade). Este sitio prov\u00e9 unha imaxe \u00fanica da vida oce\u00e1nica nun per\u00edodo no cal os vertebrados non fixeran a\u00ednda a s\u00faa aparici\u00f3n, e do cal non abundan os restos f\u00f3siles.\nCrese que esta acumulaci\u00f3n de f\u00f3siles prov\u00e9n do enterramento s\u00fabito de organismos invertebrados por fluxos de arxila nun ambiente de marisma superficial. Isto provocou que se conservasen unha gran cantidade de f\u00f3siles que normalmente non se preservan debido \u00e1 ausencia de casca mineralizada (celent\u00e9reos, moluscos sen cuncha etc.). Outra cousa que \u00e9 especialmente not\u00e1bel no conxunto de restos atopados no xisto de Burgess, \u00e9 a presenza de criaturas que non pertencen a ning\u00fan Phylum co\u00f1ecido no presente.\nEste sitio foi amplamente estudado por expertos desde o seu descubrimento en 1909 por Charles Walcott, secretario nese ent\u00f3n do Instituto Smithsoniano e reco\u00f1ecido paleont\u00f3logo, que traballaba na rexi\u00f3n atra\u00eddo pola riqueza de f\u00f3siles de varios per\u00edodos. O devandito instituto pos\u00fae actualmente a maior colecci\u00f3n a nivel mundial de esp\u00e9cimes do xisto de Burgess.\nEn 1980 o xisto de Burgess foi declarado individualmente como Patrimonio da Humanidade pola UNESCO; a partir de 1990 quedou inclu\u00eddo no chamado Parque das Monta\u00f1as Rochosas Canadenses."}
{"id": "181815", "revid": "65337", "url": "https://gl.wikipedia.org/wiki?curid=181815", "title": "Instituto Smithsoniano", "text": "O Instituto Smithsoniano ou Smithsonian Institution \u00e9 un centro de educaci\u00f3n e investigaci\u00f3n que pos\u00fae ademais un complexo de museos asociado. Est\u00e1 administrado e financiado polo Goberno dos Estados Unidos de Am\u00e9rica, ademais dos fondos que recibe grazas a doaz\u00f3ns, vendas, concesi\u00f3ns, licenzas para actividades e revistas. \nA maior\u00eda das s\u00faas instalaci\u00f3ns est\u00e1n localizadas en Washington, D.C., pero entre os seus 19 museos, nove centros de investigaci\u00f3n e un zoo at\u00f3panse alg\u00fans situados en Nova York, Virxinia ou Panam\u00e1, entre outros lugares.\nO Smithsonian conta con m\u00e1is de 136 mill\u00f3ns de bens nas s\u00faas colecci\u00f3ns, publica d\u00faas revistas (\"Smithsonian\" e \"Air&amp;Space\"), e pos\u00fae unha forza de seguridade propia para protexer os visitantes, traballadores e propiedades dos distintos museos. O emblema da Instituci\u00f3n \u00e9 un sol estilizado."}
{"id": "181816", "revid": "6939", "url": "https://gl.wikipedia.org/wiki?curid=181816", "title": "Smithsonian Institution", "text": ""}
{"id": "181817", "revid": "56817", "url": "https://gl.wikipedia.org/wiki?curid=181817", "title": "Ex\u00e9rcito Cidad\u00e1n Irland\u00e9s", "text": "O Ex\u00e9rcito Cidad\u00e1n Irland\u00e9s (ICA; en ingl\u00e9s, Irish Citizen Army; en ga\u00e9lico irland\u00e9s, Am Na Saor\u00e0nach) foi unha organizaci\u00f3n armada irlandesa, republicana, nacionalista e de esquerdas, que operou na illa entre 1913 e 1922, xogando un importante papel no Alzamento de Pascua de 1916.\nHistoria.\nFoi fundado en 1913 por James Larkin e Jack White \u00e1 calor da folga xeral iniciada por un conflito laboral na compa\u00f1\u00eda de tranv\u00edas de Dubl\u00edn duramente reprimida pola polic\u00eda brit\u00e1nica. Esta represi\u00f3n levou aos dirixentes sindicais a considerar a necesidade de organizar unha milicia que defendese aos folguistas e que finalmente cristalizar\u00eda na fundaci\u00f3n do ICA.\nTras o arresto de Jack White en 1914, James Connolly asumiu a direcci\u00f3n da organizaci\u00f3n. Xunto con outras organizaci\u00f3ns independentistas irlandesas, como a Irmandade Republicana Irlandesa ou os Voluntarios Irlandeses, protagonizou o Alzamento de Pascua o 24 de abril de 1916. Tras unha semana de combates, os rebeldes foron derrotados e James Connolly executado.\nLogo da Guerra de Independencia Irlandesa (1919 - 1921), o groso do ICA se opuxo ao tratado de paz, participando na Guerra Civil Irlandesa. A derrota dos antitratado supuxo a desaparici\u00f3n na pr\u00e1ctica da milicia, a\u00ednda que formalmente seguiu existindo ata mediados dos anos trinta."}
{"id": "181818", "revid": "23204", "url": "https://gl.wikipedia.org/wiki?curid=181818", "title": "Ian McKellen", "text": "Sir Ian Murray McKellen,CBE, CH, nado o 25 de maio de 1939 en Burnley, Lancashire, \u00e9 un actor ingl\u00e9s de teatro e cinema. Tornouse especialmente co\u00f1ecido polo gran p\u00fablico despois de actuar na trilox\u00eda de \"O Se\u00f1or dos Aneis\", \"X-Men\" e \"The Da Vinci Code\".\nTraxectoria.\n\u00d3 longo da s\u00faa carreira como actor foi nomeado \u00f3 \u00d3scar en d\u00faas ocasi\u00f3ns e ga\u00f1ador dos premios, Globo de Ouro e Tony. O seu traballo abarca tanto Shakespeare como teatro moderno popular, fantas\u00eda ou ciencia ficci\u00f3n.\nO actor foi elixido o homosexual m\u00e1is influente do Reino Unido nunha enquisa publicada polo xornal The Independent. A lista marcaba o final do \"Europride\", un festival anual do orgullo gay que reuniu corenta mil persoas en d\u00faas semanas de eventos.\nIan McKellen asumiu a s\u00faa homosexualidade no final da d\u00e9cada de 1980 e \u00e9 cofundador do grupo de Stonewall, que fai campa\u00f1as polos dereitos dos homosexuais. \nEn 1991, a ra\u00ed\u00f1a Sabela II do Reino Unido nombrouno Cabaleiro do Imperio Brit\u00e1nico."}
{"id": "181819", "revid": "27155", "url": "https://gl.wikipedia.org/wiki?curid=181819", "title": "Intr\u00f3n", "text": "Un intr\u00f3n \u00e9 unha secuencia de nucle\u00f3tidos dentro dun xene que se elimina durante o splicing do ARN e non est\u00e1 presente no ARN maduro. O termo intr\u00f3n pode referirse tanto a unha secuencia no ADN dun xene coma \u00e1 secuencia correspondente nos transcritos de ARN. As secuencias que se unen durante o splicing e forman parte do ARN maduro ch\u00e1manse ex\u00f3ns. Os intr\u00f3ns at\u00f3panse nos xenes da maior\u00eda dos organisms e en moitos virus, e est\u00e1n presentes nunha ampla gama de xenes, entre os que est\u00e1n os que xeran prote\u00ednas, ARN ribos\u00f3mico, e ARN transferente. Cando as prote\u00ednas se xeran a partir de xenes que conte\u00f1en intr\u00f3ns, o splicing do ARN ten lugar como unha parte do procesamento do ARN posterior \u00e1 s\u00faa transcrici\u00f3n e anterior \u00e1 s\u00faa traduci\u00f3n. Poden atoparse intr\u00f3ns nos tres tipos de ARN eucari\u00f3ticos e nos ARNr e ARNt procari\u00f3ticos.\nO n\u00famero e lonxitude dos intr\u00f3ns var\u00eda enormemente entre especies, as\u00ed como entre os xenes dunha mesma especie. Por exemplo, o peixe globo, \"Takifugu rubripes\", ten poucos intr\u00f3ns no seu xenoma; mentres que os mam\u00edferos e as anxiospermas (plantas con flores) adoitan presentar numerosos intr\u00f3ns.\nHistoria do concepto.\nOs intr\u00f3ns foron descubertos por Phillip A. Sharp e Richard J. Roberts en adenovirus, os cales foron galardoados por este traballo co Premio Nobel de Fisiolox\u00eda e Medicina en 1993. O termo intr\u00f3n foi introducido polo bioqu\u00edmico estadounidense Walter Gilbert en 1978.\nA palabra \"intr\u00f3n\" deriva do termo \"rexi\u00f3n intrax\u00e9nica\". A\u00ednda que os intr\u00f3ns se denominen \u00e1s veces \"secuencias intercaladas\", este termo pode referirse a calquera das varias familias de secuencias de nucle\u00f3tidos internas que non est\u00e1n presentes no produto final do xene, entre as que est\u00e1n as secuencias que codifican inte\u00ednas, as secuencias non traducidas, e os nucle\u00f3tidos eliminados por modificaci\u00f3ns (editado) do ARN, ademais dos intr\u00f3ns.\nOs intr\u00f3ns poden representar un sitio de splicing alternativo, o cal pode dar lugar a diferentes tipos de prote\u00ednas. O control do splicing est\u00e1 regulado por unha ampla variedade de sinais moleculares. Os intr\u00f3ns tam\u00e9n poden conter \u201cinformaci\u00f3n antiga\u201d, \u00e9 dicir, fragmentos de xenes que probablemente se expresaban antigamente pero que actualmente non se expresan.\nTradicionalmente dic\u00edase que os intr\u00f3ns eran fragmentos de ADN carentes de informaci\u00f3n. Non obstante, esta afirmaci\u00f3n \u00e9 hoxe cuestionada e actualmente ten poucos partidarios. S\u00e1bese que os intr\u00f3ns conte\u00f1en varias secuencias pequenas que son importantes para un splicing eficiente.\nAlg\u00fans intr\u00f3ns dos grupos I e II son ribozimas con capacidade de catalizar o seu propio splicing f\u00f3ra do ARN. O descubrimento destas propiedades auto-catal\u00edticas supuxo o Premio Nobel de Qu\u00edmica para Thomas R. Cech e Sidney Altman en 1989.\nClasificaci\u00f3n dos intr\u00f3ns.\nActualmente reco\u00f1\u00e9cense catro clases de intr\u00f3ns:\nOs intr\u00f3ns do grupo I, II e III son intr\u00f3ns que experimentan autosplicing por medio de reacci\u00f3ns de transesterificaci\u00f3n. A frecuencia coa que encontramos estes intr\u00f3ns no xenoma \u00e9 relativamente rara se a comparamos coa frecuencia dos intr\u00f3ns espliceosomais.\nOs intr\u00f3ns do grupo II e III son moi similares e presentan unha estrutura secundaria altamente conservada. De feito \u00e1s veces os intr\u00f3ns do grupo III son identificados como intr\u00f3ns do grupo II debido \u00e1 s\u00faa semellanza funcional e estrutural.\nOs intr\u00f3ns do grupo I est\u00e1n presentes nos xenes de ARNr dalg\u00fans eucariotas inferiores e nos xenes mitocondriais de fungos. Caracter\u00edzanse por eliminarse por medio dun proceso autocatal\u00edtico que require unha guanosina ou un nucle\u00f3tido de guanosina libre; as\u00ed como por careceren de secuencias consenso nos puntos de empalme, a\u00ednda que poden telas no seu interior.\nOs do grupo II e III elim\u00ednanse por un proceso autocatal\u00edtico que require unha adenina ou un espliceosoma, respectivamente. En ambos os grupos, durante o proceso de empalme dos ex\u00f3ns, f\u00f3rmase unha estrutura en lazo caracter\u00edstica denominada lariat.\nOs do grupo IV est\u00e1n presentes nos ARNt dos eucariotas e caracter\u00edzanse por ser os \u00fanicos que se eliminan por un corte endonucleot\u00eddico seguido dun ligamento en lugar da reacci\u00f3n de transesterificaci\u00f3n\nPartes dun intr\u00f3n espliceosomal.\nOs intr\u00f3ns espliceosomais comezan no seu extremo 3' por un sitio de empalme 3' que acaba na secuencia invariante AG. Despois desta zona en direcci\u00f3n 5' hai unha zona rica en pirimidinas (C, U), a continuaci\u00f3n est\u00e1 o punto de ramificaci\u00f3n que sempre ten unha A. No outro extremo do intr\u00f3n est\u00e1 o sitio de empalme 5', que ten a secuencia conservada GU. Todos estes sitios son reco\u00f1ecidos polo espliceosoma para facer o splicing.\nFunci\u00f3ns biol\u00f3xicas e evoluci\u00f3n.\nNunha primeira aproximaci\u00f3n pode parecer que os intr\u00f3ns son secuencias sen importancia cuxa \u00fanica funci\u00f3n \u00e9 ser eliminados dun ARN precursor para xerar o ARN funcional. Por\u00e9n, est\u00e1 hoxe ben claro que alg\u00fans intr\u00f3ns codifican eles mesmos prote\u00ednas espec\u00edficas ou poden sufrir un procesado adicional despois do splicing para xerar mol\u00e9culas de ARN non codificantes. O splicing alternativo \u00fasase con gran frecuencia para xerar moitas prote\u00ednas a partir dun \u00fanico xene. Ademais, alg\u00fans intr\u00f3ns representan elementos xen\u00e9ticos m\u00f3biles e poden considerarse exemplos de ADN ego\u00edsta.\nAs orixes biol\u00f3xicas dos intr\u00f3ns son escuras. Despois do seu descubrimento inicial en xenes que codificaban prote\u00ednas do n\u00facleo eucari\u00f3tico, houbo un intenso debate sobre se os intr\u00f3ns dos organismos actuais foran herdados dun devanceiro com\u00fan (o que se denomina a hip\u00f3tese dos intr\u00f3ns temper\u00e1ns), ou se apareceron en xenes bastante recentes evolutivamente (o que se denomina hip\u00f3tese dos intr\u00f3ns tard\u00edos). Outra teor\u00eda \u00e9 que o espliceosoma e a estrutura intr\u00f3n-ex\u00f3n dos xenes \u00e9 un relicto dun primixenio mundo de ARN (o que se denomina hip\u00f3tese dos intr\u00f3ns primeiro). Hai a\u00ednda un considerable debate sobre cal destas hip\u00f3teses \u00e9 m\u00e1is correcta. A opini\u00f3n m\u00e1is admitida polo momento \u00e9 que os intr\u00f3ns xurdiron na li\u00f1axe eucariota como elementos ego\u00edstas.\nOs primeiros estudos de secuencias de ADN xen\u00f3mico de numerosos organismos mostraron que a estrutura ex\u00f3n-intr\u00f3n de xenes hom\u00f3logos de diferentes organismos pod\u00eda variar amplamente. Pero estudos m\u00e1is recentes de xenomas enteiros de eucariotas indican agora que a lonxitude e a densidade (intr\u00f3ns/xene) dos intr\u00f3ns var\u00eda considerablemente entre especies relacionadas. Por exemplo, mentres o xenoma humano cont\u00e9n unha media de 8,4 intr\u00f3ns/xene (139.418 en total no xenoma), o fungo unicelular Encephalitozoon cuniculi cont\u00e9n s\u00f3 0,0075 intr\u00f3ns/xene (15 intr\u00f3ns en total no xenoma). Como os eucariotas xurdiron dun antepasado com\u00fan, debeu haber unha considerable ganancia e/ou perda de intr\u00f3ns durante a evoluci\u00f3n. Este proceso p\u00e9nsase que est\u00e1 suxeito a selecci\u00f3n, cunha tendencia cara \u00e1 ganancia nas especies de maior tama\u00f1o debido aos seus tama\u00f1os de poboaci\u00f3n menores, e o contrario nas especies pequenas (particularmente unicelulares). Os factores biol\u00f3xicos tam\u00e9n infl\u00faen na perda ou acumulaci\u00f3n de intr\u00f3ns determinados nos xenomas.\nO splicing alternativo de intr\u00f3ns nun xene introduce unha maior variabilidade de secuencias de prote\u00ednas traducidas a partir dun s\u00f3 xene, o que permite que se xeren m\u00faltiples prote\u00ednas relacionadas a partir do mesmo xene e do mesmo ARNm precursor. O control do splicing alternativo do ARN l\u00e9vao a cabo unha complexa rede de mol\u00e9culas sinaladoras que responden a unha ampla gama de sinais intracelulares e extracelulares.\nOs intr\u00f3ns conte\u00f1en varias secuencias curtas que son importantes para un splicing eficiente, como sitios acceptores e doantes en cada extremo do intr\u00f3n e un sitio de ramificaci\u00f3n, que se require para que o espliceosoma faga un correcto splicing. Alg\u00fans intr\u00f3ns s\u00e1bese que amplifican a expresi\u00f3n do xene no que est\u00e1n contidos por un proceso co\u00f1ecido como amplificaci\u00f3n mediada por intr\u00f3n."}
{"id": "181820", "revid": "56817", "url": "https://gl.wikipedia.org/wiki?curid=181820", "title": "Lambda Tauri", "text": "Lambda Tauri \u00e9 unha estrela vari\u00e1bel da constelaci\u00f3n de Taurus de magnitude aparente +3,41. At\u00f3pase a uns 370 anos luz de distancia do Sistema Solar. \u00c9 unha binaria ecl\u00edpsante formada por unha estrela azul de tipo espectral B3V e unha subxigante branca de tipo A4IV."}
{"id": "181821", "revid": "65337", "url": "https://gl.wikipedia.org/wiki?curid=181821", "title": "\u00c9mile Faguet", "text": "Auguste \u00c9mile Faguet, nado en La Roche-sur-Yon o 17 de decembro de 1847 e finado en Par\u00eds o 7 de xu\u00f1o de 1916, foi un ensa\u00edsta e cr\u00edtico literario franc\u00e9s.\nPrimeiro foi profesor de literatura na escola secundaria en cidades como Poitiers, La Rochelle, Bordeos ou Par\u00eds. Entrou \u00e1 Sorbona en 1896, primeiro como profesor asociado e desde 1897 \u00e1 c\u00e1tedra de poes\u00eda francesa. O seu traballo m\u00e1is importante centrouse na cr\u00edtica literaria e a historia da literatura francesa."}
{"id": "181822", "revid": "89787", "url": "https://gl.wikipedia.org/wiki?curid=181822", "title": "Ish Smith", "text": "Ishmael Larry \"Ish\" Smith, nado o 5 de xullo de 1988 en Charlotte, Carolina do Norte, \u00e9 un xogador de baloncesto profesional estadounidense que xoga para os Denver Nuggets da National Basketball Association (NBA).\nTraxectoria.\nXogou cos Wake Forest Demon Deacons na universidade, despois asinou coma axente libre, sen ser elixido no Draft da NBA, polos Houston Rockets o 23 de agosto de 2010. O 17 de xaneiro de 2011, foi asignado aos Rio Grande Valley Vipers da NBA Development League. Despois foi chamado de novo para xogar cos Rockets, pero o 24 de febreiro de 2011, foi traspasado aos Memphis Grizzlies xunto ao seu compa\u00f1eiro Shane Battier a cambio de Hasheem Thabeet, DeMarre Carroll e unha futura elecci\u00f3n de primeira rolda do Draft.\nNa tempada 2011-12 asinou cos Golden State Warriors. Xogou o seu primeiro partidos cos Warriors o 25 de decembro de 2011, na derrota con Los Angeles Clippers por 105-86. Foi despedido polos Warriors o 14 de xaneiro de 2012.\nO 2 de febreiro de 2012 asinou cos Orlando Magic.\nO 21 de febreiro de 2013, Smith foi traspasado \u00f3s Milwaukee Bucks xunto a J. J. Redick e Gustavo Ay\u00f3n, a cambio de Beno Udrih, Doron Lamb e Tobias Harris.\nO 29 de agosto de 2013, Smith e Viacheslav Kravtsov foron traspasados \u00f3s Phoenix Suns a cambio de Caron Butler. O 15 de xullo de 2014, Smith foi cortado polos Suns.\nO 19 de xullo de 2014, Smith asinou cos Houston Rockets. Por\u00e9n, foi cortado o 27 de outubro de 2014.\nO 7 de novembro de 2014, Smith asinou cos Oklahoma City Thunder. O 19 de febreiro de 2015, Smith foi traspasado xunto \u00f3s dereitos de Latavious Williams \u00f3s New Orleans Pelicans. Foi cortado polos Pelicans o mesmo d\u00eda.\nO 22 de febreiro de 2015, Smith asinou cos Philadelphia 76ers."}
{"id": "181823", "revid": "56817", "url": "https://gl.wikipedia.org/wiki?curid=181823", "title": "Urolagnia", "text": "Urolagnia \u00e9 un tipo de fetichismo sexual ou parafilia enfocada aos ouri\u00f1os e a micci\u00f3n. O nome vulgar para esta pr\u00e1ctica \u00e9 choiva dourada.\nUn tipo de urolagnia \u00e9 a tam\u00e9n chamada \"undinismo\", unha parafilia na que a persoa que toma o rol pasivo recibe os ouri\u00f1os directamente da outra persoa. Esta acci\u00f3n pode limitarse a derramar os ouri\u00f1os sobre o rostro ou corpo da persoa pasiva ou inclu\u00edr a s\u00faa bebida por parte esta \u00faltima (urofaxia). Est\u00e1 considerada como pr\u00e1ctica extrema e ten a s\u00faa aceptaci\u00f3n en parte do colectivo BDSM. Para alg\u00fans, forma igualmente parte da chamada \"urofilia\".\nA xente que practica a urolagnia a mi\u00fado gusta tam\u00e9n de miccionar en p\u00fablico, ouri\u00f1arse a un mesmo, observar como ouri\u00f1an outros ou ser ouri\u00f1adas por outras persoas. A orixe e nome desta pr\u00e1ctica sexual parte da mitolox\u00eda grega cando Zeus para seducir a D\u00e1nae, que estaba encerrada nunha gaiola inacces\u00edbel, se transformou en choiva dourada e deixouna gr\u00e1vida. Froito do acto sexual naceu Perseo."}
{"id": "181824", "revid": "6939", "url": "https://gl.wikipedia.org/wiki?curid=181824", "title": "Choiva dourada", "text": ""}
{"id": "181825", "revid": "6939", "url": "https://gl.wikipedia.org/wiki?curid=181825", "title": "Chuvia dourada", "text": ""}
{"id": "181826", "revid": "1822", "url": "https://gl.wikipedia.org/wiki?curid=181826", "title": "Perseo", "text": "Perseo \u03a0\u03b5\u03c1\u03c3\u03b5\u03cd\u03c2, o lendario fundador de Micenas e da dinast\u00eda mic\u00e9nica dos Aqueos, foi o primeiro dos heroes da mitolox\u00eda grega cuxas faza\u00f1as na derrota de varios monstros deron p\u00e9 \u00e1 creaci\u00f3n dos mitos dos deuses ol\u00edmpicos. Perseo decapitou a gorgona Medusa, e salvou a Andr\u00f3meda do monstro mari\u00f1o Ceto.\nNacemento.\nSegundo a versi\u00f3n do Pseudo-Apolodoro e a de Pausanias, un or\u00e1culo anunciara a Acrisio, rei de Argos, que morrer\u00eda a mans do seu propio neto. Para evitalo, Acrisio fixo encerrar a s\u00faa filla D\u00e1nae nunha torre de bronce (ou nunha c\u00e1mara subterr\u00e1nea dese material) para impedir que tivese trato con ning\u00fan var\u00f3n. Con todo, o rei dos deuses, Zeus, transformouse nunha choiva de ouro que caeu en D\u00e1nae desde o teito e deixouna embarazada. Pero hab\u00eda outra tradici\u00f3n que dic\u00eda que fora Preto, irm\u00e1n de Acrisio, quen seducira a D\u00e1nae. En calquera caso, a princesa concibiu a Perseo. Ao decatarse Acrisio, non crendo divino o nacemento do neno, arroxouno con D\u00e1nae ao mar nun cofre de madeira. O mar foi acougado por Poseid\u00f3n por petici\u00f3n de Zeus, e a nai e o fillo sobreviviron e alcanzaron a costa da illa de S\u00e9rifos. Nesa illa gobernaba o rei Polidectes, e o seu irm\u00e1n Dictis recolleu a muller e o neno, a quen criar\u00eda como se fose o seu fillo.\nExpedici\u00f3n para matar a Medusa.\nM\u00e1is tarde, Polidectes namorouse de D\u00e1nae. Pensando que o mozo Perseo pod\u00eda ser un estorbo para os seus plans, intentou librarse del mediante unha estrataxema: fixo crer a todo o mundo que pretend\u00eda conquistar a princesa Hipodam\u00eda e pediu aos habitantes da illa que cada un lle entregase un agasallo como presente, para poder ofrecelo \u00e1 s\u00faa vez \u00e1 princesa. Perseo dixo que non po\u00f1er\u00eda reparos para entregar calquera cousa: ata se fose a cabeza de Medusa, que era unha das tres Gorgonas e pod\u00eda converter en pedra os homes s\u00f3 coa mirada. Polidectes aceptou como agasallos os cabalos doutros habitantes da illa, pero non aceptou os de Perseo, e mandoulle que lle trouxese a cabeza da Gorgona que lle prometera.\nPerseo partiu, guiado polos deuses Atenea e Hermes, en busca das fillas de Forcis: as graias, irm\u00e1s das gorgonas. As graias eran tres anci\u00e1s que s\u00f3 ti\u00f1an un ollo e un dente para as tres, e \u00edanllos pasando unha \u00e1 outra. Perseo arrebatoulles o ollo e o dente, e, a cambio de devolverllos, obrigounas a confesar onde viv\u00edan as Hesp\u00e9rides, pois Atenea dix\u00e9ralle que elas lle dar\u00edan armas para vencer a gorgona.\nAs\u00ed, Perseo atopou as ninfas, das que obter\u00eda un zurr\u00f3n m\u00e1xico (\"kibisis\") para conter a cabeza sen perigo. Hermes deulle unhas sandalias aladas, Zeus deulle a s\u00faa fouce de adamante e o casco de Hades, que volv\u00eda invisible a quen o levase posto. Ademais, recibiu de Atenea un escudo brillante como un espello.\nArmado con estes obxectos, Perseo chegou a introducirse na morada das Gorgonas, que, como as Graias, eran fillas de Forcis. Mentres estaban durmidas as Gorgonas, Perseo achegouse a elas. Atenea guiou a man de Perseo, que ademais usou como espello o escudo de bronce que lle prestou a deusa para ver a Medusa sen mirala directamente. As\u00ed, Perseo alcanzou a cortar a cabeza da Gorgona, da que naceron o cabalo alado Pegaso e o xigante Crisaor. Perseo sa\u00edu do palacio das Gorgonas. Esteno e Eur\u00edale, as irm\u00e1s inmortais de Medusa, buscaron a Perseo pero non puideron atopalo porque o casco de Hades o fac\u00eda invisible.\nRescate de Andr\u00f3meda.\nAo chegar a Etiop\u00eda ou, noutras versi\u00f3ns, a Iafa, Perseo atopou a Andr\u00f3meda encadeada a unha rocha: mand\u00e1rana deixar al\u00ed os seus pais, os reis Cefeo e Casiopea, para que fose devorada por un monstro mari\u00f1o que fora enviado polos deuses como castigo por xactarse Casiopea de ser m\u00e1is fermosa que as nereidas. Un or\u00e1culo de Am\u00f3n dixera que s\u00f3 se ver\u00edan libres do monstro se lle era ofrecida Andr\u00f3meda como alimento. Perseo quedou prendado de Andr\u00f3meda e decidiu liberala. Tras pedir a man da princesa a Cefeo e Casiopea, matou o monstro coa s\u00faa espada, ou, segundo outras versi\u00f3ns, petrificando unha parte do monstro ao mostrarlle a cabeza de Medusa.\nDurante o banquete de vodas con Andr\u00f3meda, chegou Fineo, t\u00edo paterno dela e \u00e1 vez o seu prometido. Comezou unha batalla entre quen apoiaban o enlace e os partidarios de Fineo. Perseo matou a moitos, pero, ao ver a inferioridade num\u00e9rica do seu bando, non tivo m\u00e1is remedio que empregar a cabeza de Medusa para converter en pedra a Fineo e os que o acompa\u00f1aban. Perseo e Andr\u00f3meda lograron finalmente casar e chegaron a ter sete fillos: os var\u00f3ns Perses, Alceo, Heleo, M\u00e9stor, Est\u00e9nelo e Electri\u00f3n, e unha filla chamada Gorg\u00f3fone."}
{"id": "181827", "revid": "6939", "url": "https://gl.wikipedia.org/wiki?curid=181827", "title": "Choiva de ouro", "text": ""}
{"id": "181828", "revid": "2074", "url": "https://gl.wikipedia.org/wiki?curid=181828", "title": "Apolo 11", "text": ""}
{"id": "181829", "revid": "4817", "url": "https://gl.wikipedia.org/wiki?curid=181829", "title": "Apolo 17", "text": ""}
{"id": "181830", "revid": "85894", "url": "https://gl.wikipedia.org/wiki?curid=181830", "title": "Rebecca Romijn", "text": "Rebecca Alie Romijn, nada o 6 de novembro de 1972 en Berkeley (California), \u00e9 unha actriz e modelo estadounidense. \u00c9 reco\u00f1ecida internacionalmente por interpretar a\n\"M\u00edstica\" no filme \"X-Men\", e a \"Alexis Meade\" na serie de televisi\u00f3n \"Ugly Betty\"."}
{"id": "181831", "revid": "98629", "url": "https://gl.wikipedia.org/wiki?curid=181831", "title": "James Marsden", "text": "James Paul Marsden nado en Stillwater (Oklahoma) o 18 de setembro de 1973, \u00e9 un actor e cantante estadounidense. \u00c9 reco\u00f1ecido pola s\u00faa interpretaci\u00f3n do personaxe Ciclope nos filmes \"X-Men\", \"X2\" e \"\", ademais de actuar en filmes como \"Superman Returns\", \"Enchanted\", \"The Box\", e \"27 Dresses\"."}
{"id": "181832", "revid": "85894", "url": "https://gl.wikipedia.org/wiki?curid=181832", "title": "Ray Park", "text": "Raymond Park, nado o 23 de agosto de 1974 en Glasgow, \u00e9 un actor e especialista en artes marciais escoc\u00e9s co\u00f1ecido por facer a parte acrob\u00e1tica da interpretaci\u00f3n de \"Darth Maul\" no filme ', \"Sapo\" en \"X-Men\", \"Snake-Eyes\" en ', e \"Edgar\" en \"Heroes\"."}
{"id": "181833", "revid": "839", "url": "https://gl.wikipedia.org/wiki?curid=181833", "title": "Braulio Rodr\u00edguez", "text": "Braulio Rodr\u00edguez Plaza, nado en Aldea del Fresno (Madrid) o 27 de xaneiro de 1944, \u00e9 un eclesi\u00e1stico cat\u00f3lico espa\u00f1ol, entre 2009 e 2019 arcebispo de Toledo e Primado de Espa\u00f1a.\nTraxectoria.\nEstudou human\u00edstica, teolox\u00eda e filosof\u00eda nos seminarios de Madrid, onde obtivo en 1973 a licenciatura en Teolox\u00eda B\u00edblica pola Universidade Pontificia Comillas. Tras dous anos de estudo (1979-81) na Escola B\u00edblica de Xerusal\u00e9n, diplomouse en Sacra Escritura, e xa en 1990 alcanzou o grao de doutor en Teolox\u00eda B\u00edblica pola Facultade de Teolox\u00eda do Norte de Espa\u00f1a, con sede en Burgos, coa tese doutoral \"El proceso de Jes\u00fas ante el Sanedr\u00edn y la catequesis cristiana primitiva\".\nPresbiterado.\nRecibiu a ordenaci\u00f3n sacerdotal o 3 de abril de 1972 en Madrid, de mans do cardeal Taranc\u00f3n, e serviu nesta diocese durante 15 anos, nas parroquias de Cubas de la Sagra, San Miguel en Carabanchel e San Fulgencio. Ademais foi capel\u00e1n da ermida de San Isidro. Entre 1984 e 1987, foi Formador do Seminario Diocesano de Madrid.\nEpiscopado.\nO 13 de novembro de 1987 foi nomeado bispo de Osma-Soria polo papa Xo\u00e1n Paulo II. Recibiu a ordenaci\u00f3n episcopal o 20 de decembro do mesmo ano. Posteriormente foi trasladado \u00e1 diocese de Salamanca o 12 de maio de 1995, onde tomou posesi\u00f3n o 9 de xullo.\nO 28 de agosto de 2002 foi nomeado arcebispo de Valladolid, e tomou posesi\u00f3n da s\u00e9 o 13 de outubro do mesmo ano.\nRetirouse o 27 de decembro de 2019, logo de que lle fora aceptada a renuncia presentada ao alcanzar o l\u00edmite de idade."}
{"id": "181834", "revid": "16394", "url": "https://gl.wikipedia.org/wiki?curid=181834", "title": "Macizo do Xura", "text": ""}
{"id": "181835", "revid": "89787", "url": "https://gl.wikipedia.org/wiki?curid=181835", "title": "Marco aberto de lectura", "text": "En xen\u00e9tica ch\u00e1mase marco aberto de lectura, pauta aberta de lectura, marco de lectura aberto ou ORF (\"Open reading frame\") a calquera secuencia de ADN comprendida entre un cod\u00f3n de inicio da traduci\u00f3n e un cod\u00f3n de terminaci\u00f3n, que potencialmente poder\u00eda servir para codificar unha prote\u00edna. Est\u00e1 limitado polas rexi\u00f3ns non traducidas ou UTR (\"Untranslated Regions\").\nDescrici\u00f3n.\nOs ORFs util\u00edzanse para buscar xenes que codifican prote\u00ednas en secuencias de nucle\u00f3tidos. A procura de ORFs est\u00e1 facilitada polo uso de ferramentas bioinform\u00e1ticas, que utilizan algoritmos que buscan os cod\u00f3ns de inicio ou parada. Cando se encontra un ORF \u00e9 un bo indicio de que a secuencia pode ser un xene, do cal o ORF formar\u00e1 parte. O descubrimento dun cod\u00f3n de parada nunha secuencia non \u00e9 por si s\u00f3 indicio de que hai al\u00ed un xene, xa que o cod\u00f3n de parada pode formarse por pura casualidade (nunha secuencia con igual cantidade de nucle\u00f3tidos de cada clase \u00e9 esperable que apareza un cod\u00f3n de parada de forma aleatoria unha vez cada 25 cod\u00f3ns). Os ORF que conte\u00f1en xenes son xeralmente longos, duns 300-400 cod\u00f3ns, o que \u00e9 suficiente para o tama\u00f1o t\u00edpico dunha prote\u00edna. Se son moi curtas non adoitan ser xenes. \u00c9 m\u00e1is doado atopalas en procariotas que en eucariotas, xa que estes \u00faltimos te\u00f1en intr\u00f3ns non codificantes intercalados entre os ex\u00f3ns, e neles \u00e9 mellor estudar a secuencia do ARNm maduro.\nHai que buscar unha secuencia que empece nun cod\u00f3n de inicio e forme unha sucesi\u00f3n de cod\u00f3ns e acabe nun cod\u00f3n de parada. Pero como a secuencia hai que lela de tres en tres nucle\u00f3tidos (para formar os cod\u00f3ns) podemos empezar tomando como primeiro nucle\u00f3tido calquera. Segundo por cal empecemos poden formarse ou non ORFs con cod\u00f3ns de parada, xa que os cod\u00f3ns formados ser\u00e1n distintos.\nNunha secuencia de ADN calquera, que \u00e9 bicatenario, hai, \"a priori\", 6 posibles sentidos nos que poden aparecer marcos abertos de lectura, tres lendo a secuencia nun sentido e tres no sentido da cadea complementaria. Dado que cada cod\u00f3n comprende 3 nucle\u00f3tidos, existen 3 posibles lugares de inicio para empezar a coller os nucle\u00f3tidos de 3 en 3 (e en caso de que se tomara o cuarto nucle\u00f3tido como lugar de inicio, isto far\u00eda coincidir o marco aberto de lectura co mesmo que se formar\u00eda se se toma como inicio o primeiro nucle\u00f3tido). A estes hai que engadir outros 3 posibles marcos abertos de lectura se o ADN \u00e9 traducido tomando como molde a fibra complementaria, no sentido de lectura oposto. Estes marcos abertos de lectura denom\u00ednanse +1, +2, +3, -1, -2 e -3.\nNeste exemplo con esta secuencia dunha cadea de ADN, podemos lela en sentido 5'\u21923' de 3 maneiras: empezando no primeiro triplete polo nucle\u00f3tido a, polo t ou polo g, de modo que se orixinar\u00e1n distintos cod\u00f3ns. Vanse formar cod\u00f3ns de inicio (atg) e de parada (taa, tga ou tag). A secuencia 1 empeza por un cod\u00f3n de inicio e acaba por un cod\u00f3n de parada e \u00e9 a m\u00e1is longa, polo que seguramente \u00e9 o xene buscado. Na 2 e na 3 f\u00f3rmanse varios cod\u00f3ns de parada polo que as secuencias son moi curtas, as\u00ed que non son xenes. \nCada un dos posibles marcos abertos de lectura dar\u00eda lugar a unha secuencia proteica absolutamente diferente, pero non todos te\u00f1en que ser verdadeiros xenes."}
{"id": "181836", "revid": "23204", "url": "https://gl.wikipedia.org/wiki?curid=181836", "title": "Tyler Mane", "text": "Daryl Karolat, nado o 8 de decembro de 1966 en Saskatoon, Saskatchewan, \u00e9 un\nactor e loitador profesional canadense, (actualmente retirado). Normalmente, \u00e9 m\u00e1is co\u00f1ecido polo seu nome de loitador Tyler Mane. Tam\u00e9n \u00e9 co\u00f1ecido por interpretar a \"Michael Myers\" \"In Halloween\" e \"Halloween II\" e \"Dentes de sabre\" en \"X-Men\"."}
{"id": "181839", "revid": "23204", "url": "https://gl.wikipedia.org/wiki?curid=181839", "title": "Aqua", "text": "Aqua \u00e9 un grupo dinamarqu\u00e9s-noruegu\u00e9s de m\u00fasica pop e dance, que abandeirou o \u00e9xito do dance europeo dos anos noventa en todo o mundo, e fixeron das s\u00faas canci\u00f3ns iconas desa \u00e9poca. Coa excepci\u00f3n dos artistas ingleses, Aqua son o grupo de pop/dance europeo de m\u00e1is \u00e9xito e repercusi\u00f3n mundial. O grupo disolveuse en 2001, mais en 2009 reun\u00edronse para desenvolver nova m\u00fasica que celebrase os \u00e9xitos do pasado e recuperase parte dos seus fans. En 2011 consolidan o seu regreso, cun novo \u00e1lbum que adapta o seu son caracter\u00edstico \u00e1 m\u00fasica actual.\nUn dos seus \u00e9xitos m\u00e1is sonados foi \"Barbie Girl\"."}
{"id": "181840", "revid": "1131", "url": "https://gl.wikipedia.org/wiki?curid=181840", "title": "Assistens Kirkeg\u00e5rd", "text": "Assistens Kirkeg\u00e5rd \u00e9 un cemiterio na cidade dinamarquesa de Copenhaguen. \u00c9 un espazo verde urbano situado no distrito de N\u00f8rrebro. Nel est\u00e1n soterrados importantes persoeiros do pa\u00eds. Foi inaugurado en 1760, inicialmente pensado para dar sa\u00eddo ao exceso de tumbas dentro das murallas da cidade vella, mais na primeira metade do s\u00e9culo XIX comezou a albergar as exequias de figuras destacadas como Hans Christian Andersen, S\u00f8ren Kierkegaard ou Christoffer Wilhelm Eckersberg, entre outros."}
{"id": "181842", "revid": "22570", "url": "https://gl.wikipedia.org/wiki?curid=181842", "title": "Gudhjem", "text": "Gudhjem \u00e9 unha pequena localidade pesqueira dinamarquesa localizada ao norte da illa de Bornholm, no mar B\u00e1ltico. Ti\u00f1a unha poboaci\u00f3n de 724 persoas en xaneiro de 2011. Gudhjem \u00e9 un punto de interese tur\u00edstico, tanto polas s\u00faas r\u00faas, como pola paisaxe anexa e a actividade do seu porto."}
{"id": "181843", "revid": "54334", "url": "https://gl.wikipedia.org/wiki?curid=181843", "title": "Bicicleta de Christiania", "text": "A bicicleta de Christiania ou bicicleta Christiania \u00e9 un tipo de bicicleta caracterizada polo seu carri\u00f1o inclinado de transporte de mercador\u00edas ou persoas, por diante do guieiro. O carro pode ser de diferentes tama\u00f1os e estar ou non cuberto. Conta con tres rodas e por norma xeral leva un contrachapado."}
{"id": "181844", "revid": "130897", "url": "https://gl.wikipedia.org/wiki?curid=181844", "title": "Georg Brandes", "text": "Georg Morris Cohen Brandes, nado o 4 de febreiro de 1842 e finado na mesma cidade o 19 de febreiro de 1927, foi un cr\u00edtico, investigador literario, ensa\u00edsta e xornalista dinamarqu\u00e9s moi influente na literatura escandinava entre 1870 e principios do s\u00e9culo XX."}
{"id": "181845", "revid": "1131", "url": "https://gl.wikipedia.org/wiki?curid=181845", "title": "Castelo de Kronborg", "text": "O castelo de Kronborg est\u00e1 situado preto de Helsing\u00f8r, na illa de Selandia, en Dinamarca. \u00c9 un do tres monumentos dinamarqueses declarados Patrimonio da Humanidade pola UNESCO, xunto \u00e1 catedral de Roskilde e as ru\u00ednas e tumbas da igrexa de Jelling. \u00c9 o lugar onde acontece \"Hamlet\", a obra de Shakespeare. Na devandita obra, o Castelo de Kronborg aparece como \"Elsinore\"."}
{"id": "181846", "revid": "98629", "url": "https://gl.wikipedia.org/wiki?curid=181846", "title": "Aaron Stanford", "text": "Aaron Stanford, nado o 27 de decembro de 1976 en Westford, Massachusetts, \u00e9 un actor estadounidense co\u00f1ecido polo seu papel como \"Pyro\" nos filmes \"X2\" e \"\". Tam\u00e9n interpretou a Doug Bukowski en \"The Hills Have Eyes\".\nNo 2010, Aaron protagonizou xunto con Maggie Q a serie de televisi\u00f3n \"Nikita\"."}
{"id": "181850", "revid": "98629", "url": "https://gl.wikipedia.org/wiki?curid=181850", "title": "Zoolander", "text": "Zoolander \u00e9 un filme estadounidense de comedia dirixido e protagonizado por Ben Stiller que se estreou no 2001.\nSinopse.\nDerek Zoolander (Ben Stiller) foi o modelo masculino do ano durante tres anos seguidos. A noite da gala onde poder\u00eda ga\u00f1ar o seu cuarto galard\u00f3n, o premio l\u00e9vao outro modelo m\u00e1is novo e fresco chamado Hansel (Owen Wilson). Derek queda en rid\u00edculo \u00f3 ir recoller o premio de t\u00f3dolos xeitos, xa que estaba tan convencido de ga\u00f1ar que non escoitou o resultado. Como un idiota decide retirarse. Por\u00e9n, un prestixioso dese\u00f1ador p\u00eddelle que desfile para el.\nBanda sonora.\nA banda sonora foi realizada por Hollywood Records no 2001."}
{"id": "181851", "revid": "89787", "url": "https://gl.wikipedia.org/wiki?curid=181851", "title": "Dante Cunningham", "text": "Dante Lamar Cunningham, nado o 22 de abril de 1987 en Clinton, Maryland , \u00e9 un xogador americano de baloncesto profesional. Antes da NBA, xogou para os Wildcats da Universidade de Villanova.\nTraxectoria.\nCunningham foi elixido na 33\u00aa posici\u00f3n do Draft da NBA de 2009 polos Portland Trail Blazers. Xogou na liga de ver\u00e1n para Portland, onde acadou 18 puntos e 5 rebotes por partido nos catro primeiros encontros. O 21 de agosto de 2009, os Trail Blazers anunciaron que Cunningham asinara un contrato e ti\u00f1a un oco no equipo para a tempada 2009-10.\nO 24 de febreiro de 2011, Cunningham foi traspasados xunto con Joel Pryzbilla, Sean Marks e d\u00faas futuras elecci\u00f3ns de primeira rolda do Draft aos Charlotte Bobcats a cambio de Gerald Wallace.\nO 20 de decembro de 2011, asinou unha oferta dos Memphis Grizzlies por 3 anos e 7 mill\u00f3ns de d\u00f3lares. Os Bobcats decidiron non igualar a oferta, e Cunningham converteuse en novo xogador dos Grizzlies. O 24 de xullo de 2012, Cunningham foi traspasado \u00f3s Minnesota Timberwolves a cambio de Wayne Ellington.\nO 4 de decembro de 2014, Cunningham asinou cos New Orleans Pelicans. O 9 de xullo de 2015, asinou un novo contrato cos Pelicans. O 25 de setembro de 2017, asinou de novo cos Pelicans.\nO 8 de febreiro de 2018, Cunningham foi traspasado \u00f3s Brooklyn Nets a cambio de Rashad Vaughn."}
{"id": "181853", "revid": "89787", "url": "https://gl.wikipedia.org/wiki?curid=181853", "title": "Dominic McGuire", "text": "Dominic McGuire, nado o 20 de outubro de 1985 en San Diego (California) \u00e9 un xogador americano de baloncesto profesional que actualmente xoga para os Aguacateros de Michoac\u00e1n da Liga Nacional de Baloncesto Profesional mexicana.\nNBA.\nMcGuire foi seleccionado na 47\u00aa posici\u00f3n do Draft da NBA de 2007 polos Washington Wizards. O 13 de agosto de 2007, McGuire asinou un contrato de 3 anos polos Wizards. O 16 de abril de 2008, xogou o seu primeiro partido coma titular na s\u00faa carreira na NBA, contra os Orlando Magic.\nO 18 de febreiro de 2010, foi traspasado aos Sacramento Kings a cambio dunha elecci\u00f3n de segunda rolda do Draft de 2010.\nO 22 de xullo de 2010, asinou cos Charlotte Bobcats. O 24 de febreiro de 2011, os Bobcats prescindiron de McGuire tras un traspaso entre Charlotte e os Portland Trail Blazers. En cambio, foi fichado de novo o 3 de marzo de 2011.\nO 15 de decembro de 2011, asinou un contrato cos Golden State Warriors. Xogou o seu primeiro partidos cos Warriors o 25 de decembro de 2011, na derrota con Los Angeles Clippers por 105-86.\nO 12 de setembro de 2012, asinou cos Toronto Raptors. Foi cortado o 30 de novembro de 2012, cando os Raptors ficharon a Micka\u00ebl Pi\u00e9trus.\nO 16 de decembro de 2012, McGuire asinou cos New Orleans Hornets. Foi cortado polos Hornets o 4 de xaneiro de 2013. O 7 de xaneiro de 2013, asinou un contrato de dez d\u00edas cos Indiana Pacers.\nO 26 de setembro de 2013, asinou cos Utah Jazz."}
{"id": "181854", "revid": "85894", "url": "https://gl.wikipedia.org/wiki?curid=181854", "title": "Milla Jovovich", "text": "Milla Jovovich, nada o 17 de decembro de 1975 como Milica Jovovi\u0107 en K\u00ediv, \u00e9 unha actriz, modelo e cantante estadounidense de orixe ucra\u00edna."}
{"id": "181855", "revid": "89787", "url": "https://gl.wikipedia.org/wiki?curid=181855", "title": "Jason Smith", "text": "Jason Victor Smith, nado o 2 de marzo de 1986 en Kersey, Colorado, \u00e9 un ex xogador estadounidense de baloncesto profesional. Antes de ser profesional xogou para a Universidade de Colorado State.\nTraxectoria profesional.\nSmith foi elixido na 20\u00aa posici\u00f3n do Draft da NBA de 2007 polos Miami Heat, pero foi traspasado na noite do Draft, o 28 de xu\u00f1o de 2007, aos Philadelphia 76ers a cambio do escolta Daequan Cook. Smith xogou nove partidos na liga de ver\u00e1n, acadando 9.9 puntos, 6.0 rebotes e 1.0 asistencias en 26.1 minutos de xogo por partido. O 8 de agosto de 2008, o director xeral do Sixers anunciou que Smith se rompera o ligamento cruzado anterior do seu xeonllo esquerdo nun adestramento dos Sixers en Las Vegas.\nSmith foi traspasado aos New Orleans Hornets xunto a Willie Green a cambio de Darius Songaila e o rookie Craig Bracking, o 23 de setembro de 2010. O 1 de febreiro de 2011, Smith conseguiu a maior marca de anotaci\u00f3n da s\u00faa carreira, con 20 puntos contra os Washington Wizards.\nO 7 de febreiro de 2019, Smith foi traspasado xunto a Stanley Johnson e catro futuras elecci\u00f3ns da segunda rolda do Draft \u00f3s New Orleans Pelicans nun traspaso entre tres equipos que tam\u00e9n mandou a Thon Maker \u00f3s Detroit Pistons, e a Nikola Miroti\u0107 \u00f3s Milwaukee Bucks."}
{"id": "181856", "revid": "98629", "url": "https://gl.wikipedia.org/wiki?curid=181856", "title": "Noruwei no mori (filme)", "text": "Noruwei no mori \u00e9 un filme xapon\u00e9s dirixido por Tran Anh Hung baseado na novela \"Noruwei no mori\" de Haruki Murakami.\nSinopse.\nA historia comeza cando un home chamado Toru Watanabe escoita a canci\u00f3n dos Beatles \"Norwegian Wood\" mentres aterra no aeroporto de Hamburgo, o que lle fai retroceder \u00e1 s\u00faa xuventude e \u00f3 turbulento Toquio da d\u00e9cada dos 60."}
{"id": "181857", "revid": "98629", "url": "https://gl.wikipedia.org/wiki?curid=181857", "title": "Ayoze D\u00edaz", "text": " \nAyoze D\u00edaz D\u00edaz, nado en San Crist\u00f3bal de la Laguna (Santa Cruz de Tenerife) o 25 de maio de 1982, \u00e9 un exfutbolista espa\u00f1ol. Xogaba de defensa.\nTraxectoria.\nIniciouse no f\u00fatbol no equipo do seu barrio, o Geneto, onde foi adestrado polo seu pai. Anos m\u00e1is tarde o CD Tenerife f\u00edxase nel e o incorpora nas s\u00faas categor\u00edas inferiores, debutando co CD Tenerife B na campa\u00f1a 1999\u201300 e posteriormente no primeiro equipo.\nPosteriormente, o xogador canario recalou no Racing de Santander en xullo de 2003 firmando por cinco tempadas. O seu debut foi contra o Ciudad de Murcia, equipo ao que foi cedido durante a tempada 2006\u201307. Rematou o seu contrato co Racing o 30 de xu\u00f1o de 2008, e foi contratado polo RCD Mallorca o 5 de xullo dese mesmo ano.\nO 22 de xu\u00f1o de 2011 anunciouse a s\u00faa contrataci\u00f3n polo Deportivo da Coru\u00f1a por tres tempadas. O 2 de setembro de 2013 rescindiu o seu contrato co Deportivo, logo de 41 partidos co conxunto coru\u00f1\u00e9s."}
{"id": "181861", "revid": "85894", "url": "https://gl.wikipedia.org/wiki?curid=181861", "title": "Kelly Hu", "text": "Kelly Ann Hu, (chin\u00e9s tradicional: \u80e1\u51f1\u9e97, chin\u00e9s simplificado: \u80e1\u51ef\u4e3d, pinyin: H\u00fa K\u01ceil\u00ec), nada o 13 de febreiro de 1968 en Honolulu, Hawai, \u00e9 unha actriz e modelo retirada estadounidense. No ano 1985 conseguiu ser Miss Teen USA e en 1993 Miss Hawaii USA.\nTen orixes chinesas, hawaianas e inglesas. Desempe\u00f1ou un papel pioneiro na representaci\u00f3n dos asi\u00e1tico-americanos nos EEUU, e anima activamente \u00f3s asi\u00e1tico-americanos a participar no proceso democr\u00e1tico dos Estados Unidos. Aparece no filme \"The Tournament\" interpretando o papel de \"Lai-Lai Zen\".\nTraxectoria.\nDende a infancia mostrou unha predilecci\u00f3n por artes marciais. Entre os m\u00e9ritos da s\u00faa carreira de modelo est\u00e1n ter sido nomeada \"Miss Teen USA\" en 1985, representando o seu estado natal de Hawai e \"Miss Hawaii USA\" en 1993.\nO seu primeiro papel foi na pel\u00edcula de terror \"\".\nNa primavera de 2010, Hu interpretou a unha muller vampiro chamada \"Pearl\" para a serie de televisi\u00f3n \"Vampire Diaries\" durante a segunda metade da primeira tempada."}
{"id": "181862", "revid": "895", "url": "https://gl.wikipedia.org/wiki?curid=181862", "title": "Primeira Auton\u00f3mica de Galicia 2010/11", "text": "A tempada 2010\u201311 da Primeira Auton\u00f3mica de Galicia iniciouse o 5 de setembro de 2010\u00a0e finalizou o 8 de maio de 2011.\nClasificaci\u00f3n.\nGrupo 1.\nO Lamela e o San Tirso v\u00edronse prexudicados polos descensos de Flavia\u00a0e Noia de Preferente Auton\u00f3mica, descendendo a Segunda Auton\u00f3mica.\nGrupo 2.\nO Atl\u00e9tico Escair\u00f3n, Calasancio, Iberia e Folgueiro v\u00edronse prexudicados polos descensos de Lemos, O P\u00e1ramo, Outeiro de Rei e Castro de Preferente Auton\u00f3mica, descendendo a Segunda Auton\u00f3mica.\nGrupo 3.\nO Antela viuse prexudicado polos descensos do Arenteiro e A Peroxa de Preferente Auton\u00f3mica, descendendo a Segunda Auton\u00f3mica. O Atl\u00e9tico Vilamar\u00edn deixou de competir."}
{"id": "181864", "revid": "43327", "url": "https://gl.wikipedia.org/wiki?curid=181864", "title": "Ben Foster", "text": "Ben Foster pode referirse a:"}
{"id": "181865", "revid": "8354", "url": "https://gl.wikipedia.org/wiki?curid=181865", "title": "Ben Foster (compositor)", "text": "Ben Foster \u00e9 un compositor, orquestrador e director de orquestra brit\u00e1nico co\u00f1ecido polo seu traballo como orquestrador na serie de televisi\u00f3n da BBC \"Doctor Who\".\nTraxectoria.\nFoster estudou Composici\u00f3n e Direcci\u00f3n de orquestra na Guildhall School of Music and Drama gradu\u00e1ndose no ano 2000. Tam\u00e9n se graduou no National Film and Television School, onde estudou con Francis Shaw e Peter Howell. Foi agraciado co premio de composici\u00f3n Lutoslawski."}
{"id": "181866", "revid": "25871", "url": "https://gl.wikipedia.org/wiki?curid=181866", "title": "Ben Foster (actor)", "text": "Ben Foster, nado en Boston (Massachusetts) o 29 de outubro de 1980, \u00e9 un actor estadounidense, ga\u00f1ador dos premios \"Daytime Emmy\" e do \"Sindicato de Actores\". \u00c9 co\u00f1ecido polos seus papeis en filmes para o p\u00fablico adolescente tales como \"Liberty Heights\" 'e \"Get Over It\", as\u00ed como tam\u00e9n filmes de acci\u00f3n como \"Hostage\" (2005), ' (2006), \"Alpha Dog\" (2007), ' (2007) e \"Pandorum\" (2009).\nTraxectoria.\nFoster \u00e9 un actor xudeu fillo de Stephen Foster, que \u00e9 dono dun restaurante. Ten un irm\u00e1n m\u00e1is novo, Jon Foster, que tam\u00e9n \u00e9 actor. A s\u00faa avoa paterna emigrou de Rusia para fuxir dos pogroms. Os pais de Foster, quen el describe como \u00abhippies de esp\u00edrito ceibe e opositores da Guerra de Vietnam\u00bb, mud\u00e1ronse \u00e1 pequena vila de Fairfield, Iowa, cando Ben ti\u00f1a catro anos logo de que a s\u00faa casa en Boston fose roubada mentres a familia estaba presente.\nTraxectoria.\n\u00d3s dezaseis anos, Foster deixa a escola e m\u00fadase aos \u00c1nxeles. Entre 1996 e 1997 apareceu na serie de televisi\u00f3n \"Flash Forward\" e durante os seguintes tres anos tivo pequenos papeis en filmes para televisi\u00f3n e en dous episodios da serie \"Freaks and Geeks\". No 2001, actuou en \"Get Over It\". Foster tam\u00e9n tivo un papel recorrente (22 episodios) na serie \"Six Feet Under\", polo cal compartiu un premio do Sindicato de Actores entregado \u00f3 mellor elenco de actores dunha serie dram\u00e1tica.\nTras filmar ' e \"The Punisher\", apareceu en \"Hostage\" xunto a Bruce Willis, Kevin Pollak e Michelle Horn. No 2006, Foster actuou en ', interpretando ao superheroe dos c\u00f3mics \u00c1ngel/Warren Worthington III. Un dos seus papeis m\u00e1is notorios foi no filme de suspense \"Alpha Dog\", onde interpretou a un drogadicto chamado \"Jake Mazursky\". Foster simulou glaucomas nos seus ollos durante a filmaci\u00f3n para aparentar o abuso de drogas. No 2007, interpretou o asasino \"Charlie Prince\" no filme \"\", o que lle valeu un nomeamento do Sindicato de Actores e outra para os premios Saturn.\nVida persoal.\nActualmente Foster vive co seu irm\u00e1n Jon nos \u00c1nxeles. Segundo a revista \"Bossip\", Foster estivo sa\u00edndo coa actriz Zo\u00eb Kravitz por m\u00e1is de cinco meses, quen o acompa\u00f1ou \u00e1 preestrea de \"\"."}
{"id": "181867", "revid": "85894", "url": "https://gl.wikipedia.org/wiki?curid=181867", "title": "Jon Foster", "text": "Jon Foster, nado o 3 de agosto de 1984, \u00e9 un actor estadounidense. \u00c9 co\u00f1ecido polos seus traballos en filmes como \"Unha muller dif\u00edcil\" no 2004, o filme de terror \"Stay Alive\" no 2006, e coprotagonizando xunto con Jenna Elfman a comedia \"Accidentally on Purpose\".\nBiograf\u00eda.\nFoster naceu en Boston, Massachusetts, fillo dos propietarios dun restaurante Gillian e Steven Foster. Ten un irm\u00e1n m\u00e1is vello, Ben, quen tam\u00e9n \u00e9 actor e que adoitaba describir \u00f3s seus pais como uns \"hippies de esp\u00edrito ceibe en contra da Guerra de Vietnam\". Foster medrou baixo a doutrina relixiosa do seu pai, o xuda\u00edsmo. A s\u00faa avoa paterna emigrou de Rusia para fuxir dos pogroms en 1923.\nA s\u00faa familia mudouse a Fairfield, Iowa, logo de que lles roubaran na s\u00faa antiga casa de Boston mentres estaban presentes."}
{"id": "181870", "revid": "98629", "url": "https://gl.wikipedia.org/wiki?curid=181870", "title": "AMOS 1", "text": "AMOS 1 (\u05e2\u05de\u05d5\u05e1 1 en hebreo) \u00e9 un sat\u00e9lite de comunicaci\u00f3ns israel\u00ed lanzado por un foguete Ariane 4 o 16 de maio de 1996 desde Kourou, na Guaiana francesa, a unha \u00f3rbita xeoestacionaria. Foi o primeiro sat\u00e9lite de comunicaci\u00f3ns israel\u00ed e foi vendido a Intelsat en 2009, pasando a denominarse Intelsat 24.\nCaracter\u00edsticas.\nAMOS 1 / Intelsat 24 foi operado inicialmente por Spacecome posteriormente por Intelsat. Foi desenvolvido sobre a experiencia cos sat\u00e9lites de reco\u00f1ecemento Ofeq conxuntamente con DASA e Alcatel Espace. Inicialmente usouse para servizos de televisi\u00f3n, para o cal leva nove transpondedores en banda Ku. O \u00e9xito de AMOS 1 impulsou a construci\u00f3n de AMOS 2.\nAMOS 1 usou un motor de combustible l\u00edquido de 400 Newton para alcanzar a \u00f3rbita xeoestacionaria tralo lanzamento por parte do Ariane 4. Ten catorce propulsores para o control de actitude, cada un cun pulo de 10 Newtons. Inicialmente levaba 450\u00a0kg de propelente (monometilhidracina e MON 3).\nA lonxitude do sat\u00e9lite, cos paneis solares despregados, \u00e9 de 11,5 metros. Estabil\u00edzase nos tres eixos mediante sensores de Terra e de Sol e mediante volantes de inercia. Os paneis xeran 1150 vatios de potencia, con bater\u00edas de n\u00edquel-cadmio cunha capacidade de 24 Ah como apoio.\nTralo lanzamento foi situado inicialmente nunha posici\u00f3n a 4\u00ba de latitude oeste. AMOS 1 e AMOS 2 foron colocados cerca un doutro para crear unha localizaci\u00f3n com\u00fan, permitiendo \u00f3s usuarios dos sat\u00e9lites aumentar o acceso \u00f3s servizos sen antenas adicionais."}
{"id": "181871", "revid": "23204", "url": "https://gl.wikipedia.org/wiki?curid=181871", "title": "Brian Cox", "text": "Brian Denis Cox, nado o 1 de xu\u00f1o de 1946 en Dundee, \u00e9 un actor de cine e televisi\u00f3n escoc\u00e9s. \u00c9 co\u00f1ecido polo seu traballo coa Royal Shakespeare Company, onde acadou gran reputaci\u00f3n pola s\u00faa interpretaci\u00f3n do Rei Lear. Tam\u00e9n apareceu en numerosas produci\u00f3ns de Hollywood como \"Rushmore\" e \"X2\". Foi o primeiro actor en interpretar a Hannibal Lecter no filme de 1986 \"Manhunter\"."}
{"id": "181873", "revid": "98629", "url": "https://gl.wikipedia.org/wiki?curid=181873", "title": "Rob Roy (filme)", "text": "Rob Roy \u00e9 un filme estadounidense dirixido por Michael Caton-Jones que se estreou en 1995. Estreouse en galego na TVG o 7 de xaneiro de 2011.\nSinopse.\nRobert Roy McGregor foi un heroe escoc\u00e9s do s\u00e9culo XVIII. A cargo de toda a s\u00faa familia, debe pedir cartos \u00f3 Marqu\u00e9s de Montrose. Un c\u00famulo de adversidades conv\u00e9rteo nun proscrito \u00f3 que s\u00f3 o amor que sente por unha muller lle dar\u00e1 forzas para enfrontarse a todo."}
{"id": "181874", "revid": "23204", "url": "https://gl.wikipedia.org/wiki?curid=181874", "title": "Eric Bana", "text": "Eric Banadinovi\u0107, m\u00e1is co\u00f1ecido como Eric Bana, nado o 9 de agosto de 1968 en Melbourne, \u00e9 un actor australiano de cine e televisi\u00f3n. Despois dunha d\u00e9cada de papeis en programas e filmes australianos, Bana ga\u00f1ou a atenci\u00f3n de Hollywood nos papeis do sarxento da Delta Force Norm \"Hoot\" Hooten en \"Black Hawk Down\" (2001), de Hulk no filme de Ang Lee \"Hulk\" (2003), e de Heitor en \"Troia\" (2004)."}
{"id": "181875", "revid": "85894", "url": "https://gl.wikipedia.org/wiki?curid=181875", "title": "Lynn Collins", "text": "Viola Lynn Collins, nada o 16 de maio de 1977 en Harris County, Texas, \u00e9 unha actriz estadounidense co\u00f1ecida por interpretar a \"Silver Fox-Kayla Silverfox\" no filme de acci\u00f3n \"\".\nBiograf\u00eda.\nLynn asistiu \u00e1 Escola de drama Julliard.\nNo 2005 sa\u00edu co actor Keanu Reeves, o seu compa\u00f1eiro en \"A casa do lago\".\nNo 2008 casou co actor Steven Strait.\nTraxectoria.\nTen experiencia nos escenarios e na pantalla en papeis de Shakespeare. No 2004, interpretou o papel de \"Portia\" no filme \"The Merchant of Venice\", baseada na obra de Shakespeare e actuando xunto con Al Pacino, Joseph Fiennes e Jeremy Irons.\nNo 2009 obtivo o papel de \"Kayla Silverfox\" en , logo de que a actriz Michelle Monaghan rexeitara o papel.\nNo 2012 aparece no filme de aventura e ciencia ficci\u00f3n \"John Carter\" onde interpretar\u00e1 a \"Dejah Thoris\"."}
{"id": "181876", "revid": "27155", "url": "https://gl.wikipedia.org/wiki?curid=181876", "title": "Cod\u00f3n de inicio", "text": ""}
{"id": "181877", "revid": "27155", "url": "https://gl.wikipedia.org/wiki?curid=181877", "title": "Cod\u00f3n de iniciaci\u00f3n", "text": ""}
{"id": "181878", "revid": "27155", "url": "https://gl.wikipedia.org/wiki?curid=181878", "title": "Cod\u00f3n de parada", "text": ""}
{"id": "181879", "revid": "27155", "url": "https://gl.wikipedia.org/wiki?curid=181879", "title": "Cod\u00f3n de terminaci\u00f3n", "text": ""}
{"id": "181881", "revid": "51695", "url": "https://gl.wikipedia.org/wiki?curid=181881", "title": "Supercontinente", "text": "Supercontinente \u00e9 a denominaci\u00f3n empregada en xeolox\u00eda para aquelas masas terrestres que consisten en dous ou m\u00e1is crat\u00f3ns ou n\u00facleos de continentes. Comunmente as\u00f3ciase a Panxea con este termo, ou aos outros dous grupos de terras emerxidas da s\u00faa divisi\u00f3n (Gondwana e Laurasia), a\u00ednda que a listaxe de supercontinentes pasados, presentes e futuros \u00e9 m\u00e1is extensa.\nEfectos xeol\u00f3xicos.\nOs supercontinentes bloquean a sa\u00edda da calor interna da terra, o cal produce un sobrequecemento da astenosfera. Eventualmente, isto produce fisuras na litosfera a trav\u00e9s das cales emerxer\u00e1 magma que empurrar\u00e1 aos bloques, afast\u00e1ndoos. Non est\u00e1 a\u00ednda claro se os continentes v\u00f3lvense a xuntar de modo accidental logo de trasladarse polo planeta (ver Deriva continental) ou se se separan e volven unirse logo nun movemento acorde\u00f3nico.\nSupercontinentes parciais.\nOs que abranguen unha cantidade considerable (xeralmente, entre un cuarto e un medio) das terras emerxidas, en orde cronol\u00f3xica."}
{"id": "181883", "revid": "89787", "url": "https://gl.wikipedia.org/wiki?curid=181883", "title": "Gran Ducado de Toscana", "text": "O Gran Ducado de Toscana foi un estado do centro da pen\u00ednsula Italiana existente desde o ano 1569, no seo do Sacro Imperio Romano Xerm\u00e1nico, at\u00e9 a s\u00faa anexi\u00f3n ao Reino de Sarde\u00f1a o ano 1859 (desde 1861 Reino de Italia).\nA Toscana empezou a ser unha entidade pol\u00edtica, ademais de xeogr\u00e1fica e cultural, a partir do s\u00e9culo XV, cando a cidade de Florencia se estendeu coa adquisici\u00f3n por Gabriele Maria Visconti da Rep\u00fablica de Pisa, que Gian Galeazzo Visconti comprara aos Appiano en 1399, e a compra de Livorno aos xenoveses en 1421.\nO Gran Ducado asentouse sobre o Ducado de Florencia, que substitu\u00edra a antiga Rep\u00fablica de Florencia desde o ano 1532 e, dirixido pola familia dos Medici desde o seu inicio, foi ampli\u00e1ndose sucesivamente. O ano 1559 anexionou a Rep\u00fablica de Siena, e o ano 1847 o Ducado de Lucca.\nDesde 1737 foi gobernado pola familia Habsburgo-Lorena at\u00e9 que en 1801 Napole\u00f3n Bonaparte transforma o Gran Ducado en reino de Etruria. Despois da ca\u00edda de Napole\u00f3n, en 1814, foi restaurado e devolto aos Habsburgo-Lorena, que reinaron no ducado at\u00e9 1859, en que foi anexionado ao reino de Sarde\u00f1a. A anexi\u00f3n foi ratificada formalmente nun referendo en 1860, que foi aprobado polo o 95 % dos votantes.\nA s\u00faa capital foi a cidade de Florencia.\nCara ao Gran Ducado: goberno dos Mecici.\nA partir de 1434, ano no que Cosme o Vello regresa triunfalmente do seu exilio veneciano, a familia Medici exercer\u00e1 en Florencia un poder de feito (para o que se cu\u00f1ou o nome de \"criptose\u00f1or\u00edo\"), que se consolidou con Pedro Cosme chamado o Gotoso e o seu fillo Lourenzo o Magn\u00edfico.\nEn 1494 Pedro o Fatuo, incapaz de opo\u00f1erse eficazmente \u00e1 entrada en Florencia do rei de Francia Carlos VIII, viuse obrigado a fuxir. Rest\u00e1urase na cidade o r\u00e9xime republicano, \u00e1 vez que Pisa recupera a s\u00faa independencia, que perder\u00e1 de novo en 1509.\nAo retorno dos Medici en 1512 p\u00faxose \u00e1 fronte do goberno da cidade o cardeal Xulio, fillo natural de Xuliano Cosme que, en 1522 ser\u00eda elixido papa co nome de Clemente VII.\nPor\u00e9n, en 1527, despois do Saqueo de Roma por parte das tropas de Carlos V, os florentinos rebel\u00e1ronse, proclamando de novo a rep\u00fablica.\nPara derrotar a este \u00faltimo r\u00e9xime republicano foi necesario que se aliaran o papa Medici e o Emperador.\nDespois do sitio de Florencia (o denominado \"longo sitio\"), en 1531 Alexandre de Medici toma posesi\u00f3n do goberno da cidade. O ano seguinte ser\u00e1 nomeado Duque. Morreu en 1537 a mans de Lourenzino de Medici, tam\u00e9n chamado \"Lorenzaccio\".\nO goberno foi asumido por Cosme, fillo de Giovanni dalle Bande Nere, descendente doutra rama, sobri\u00f1o de Lorenzo o Magn\u00edfico.\nO novo duque iniciou o seu longo reinado cunha pol\u00edtica expansionista, que comezou coa compra da illa de Elba \u00e1 Rep\u00fablica de X\u00e9nova e culminar\u00eda coa conquista da Rep\u00fablica de Siena (1555), ratificada polo rei Filipe II de Espa\u00f1a no tratado de Londres de 25 de maio de 1557, que supor\u00eda tam\u00e9n a creaci\u00f3n do Estado dos Presidios (baixo soberan\u00eda espa\u00f1ola) no Arxentario, antiga zona de influencia de Siena. Este tratado foi asinado por Filipe II e o se\u00f1or de Piombino, Xacobe VI Appiano, e confirmado polo tratado de Florencia do 3 de xullo do mesmo ano, entre o emperador Carlos V e o duque de Florencia, Cosme I de M\u00e9dici.\nPor bula emitida polo papa P\u00edo V o 27 de agosto de 1569 Cosme alcanza o t\u00edtulo de Gran Duque de Toscana. \u00c1 s\u00faa morte (1574) suc\u00e9deo seu fillo Francisco. Os Medici continuar\u00edan gobernando o gran ducado at\u00e9 a morte de Xo\u00e1n Gast\u00f3n, en 1737, data en que a Toscana, ao carecer de lex\u00edtimo herdeiro, pasar\u00e1 a mans de Francisco, duque de Lorena (Francisco III de Lorena), esposo de Mar\u00eda Tareixa de Habsburgo, arquiduquesa de Austria, base\u00e1ndose nos tratados establecidos polas dinast\u00edas europeas en 1735.\nGoberno dos Habsburgo-Lorena.\nDesde de principios da d\u00e9cada de 1730 diversas cortes europeas realizaran movementos diplom\u00e1ticos sobre a causa sucesoria do Grande Ducado de Toscana. Sen d\u00fabida, o candidato mellor situado era o infante Carlos de Borb\u00f3n, fillo do rei Filipe V de Espa\u00f1a e de Isabel de Farnesio. Carlos herdara dereitos sucesorios sobre o trono florentino por parte da s\u00faa nai; a familia Farnesio estaba emparentada coa familia gran ducal. \nO ano 1735, no curso da Guerra de Sucesi\u00f3n de Polonia, as diplomacias espa\u00f1ola e austr\u00edaca pactaron varios acordos sobre a cuesti\u00f3n florentina, polos cales a a\u00ednda poderosa Monarqu\u00eda Espa\u00f1ola aceptaba como duquesa de Toscana \u00e1 filla do emperador Carlos VI, a arquiduquesa Mar\u00eda Tareixa I de Austria, e o emperador ceder\u00eda o Reino das D\u00faas Sicilias ao infante Carlos de Borb\u00f3n, a cambio do Ducado de Parma (que pasar\u00eda ao seu irm\u00e1n) e da renuncia dos seus dereitos ao trono do Gran Ducado de Toscana.\nAceptado este acordo, Espa\u00f1a abandonar\u00eda calquera disputa na Guerra de Sucesi\u00f3n austr\u00edaca.\nDesactivada a fronte espa\u00f1ola, o emperador Carlos VI negociou directamente con Francia a aceptaci\u00f3n definitiva da s\u00faa filla primox\u00e9nita como a herdeira das s\u00faas posesi\u00f3ns. O esposo da arquiduquesa Mar\u00eda Tareixa, o duque Francisco de Lorena ceder\u00eda o Ducado de Lorena ao rei Estanislau I de Polonia, monarca destronado en 1735 e sogro do rei Lu\u00eds XV de Francia, a cambio dunha xenerosa compensaci\u00f3n econ\u00f3mica e do Gran Ducado de Toscana. O Ducado de Lorena se integrar\u00eda en Francia \u00e1 morte de Estanislau, o que ocorreu en 1766.\nDesta complicada maneira e no curso da guerra de sucesi\u00f3n polaca, e coa accesi\u00f3n de Mar\u00eda Tareixa I de Austria ao trono austr\u00edaco, a familia dos Habsburgo-Lorena conseguiu o poder sobre o Gran Ducado de Toscana. \nDesde o ano 1737 at\u00e9 1765 foi o propio emperador Francisco I do Sacro Imperio Romano Xerm\u00e1nico quen gobernou o Gran Ducado de forma directa desde Viena.\n\u00c1 morte deste o seu fillo, Leopoldo I de Toscana, instalouse en Florencia e impulsou importantes reformes de car\u00e1cter ilustrado no goberno e nas finanzas florentinas.\nDesde o s\u00e9culo XVII a cidade de Florencia caera, igual que outras cidades italianas, noutrora pr\u00f3speras, nunha progresiva decadencia.\nO gran duque Leopoldo encargouse de mellorar o sistema impositivo, de permitir novas pr\u00e1cticas comerciais e de impulsar unha incipiente industrializaci\u00f3n do Gran Ducado que permitiu un certo auxe econ\u00f3mico.\nO ano 1786, o Gran Ducado de Toscana foi o primeiro estado do mundo en abolir a pena de morte. \n\u00c1 morte do emperador Xos\u00e9 II sen descendentes, o seu irm\u00e1n, at\u00e9 ent\u00f3n gran duque Leopoldo I de Toscana debe abandonar Florencia e instalarse en Viena para asumir o Imperio, deixando o gran ducado ao seu fillo, o gran duque Fernando III de Toscana, que inaugurar\u00eda a familia real de Austria-Toscana que a\u00ednda hoxe subsiste.\nGuerras napole\u00f3nicas.\nCoa entrada das tropas napole\u00f3nicas na pen\u00ednsula Italiana o\nano 1801, a familia gran ducal foi desposu\u00edda da Toscana e, a cambio, o emperador Napole\u00f3n Bonaparte lle cedeu o territorio secularizado do Electorado de Salzburgo. \nO Gran Ducado de Toscana, con m\u00e1is de 250 anos de historia, foi disolvido pola diplomacia napole\u00f3nica e, xunto coa Rep\u00fablica de Lucca, serviu para crear o Reino de Etruria polo tratado de Aranjuez de 21 de marzo de 1801 entre Francia e Espa\u00f1a, en favor de Lu\u00eds I de Parma e a s\u00faa descendencia, con cl\u00e1usula de reversi\u00f3n \u00e1 familia real espa\u00f1ola en caso de que non houbera descendencia.\nEtruria foi cedida a Francia polo tratado secreto de Fontainebleau de 27 de outubro de 1807, e integrada no Primeiro Imperio franc\u00e9s, con Parma e Piacenza por decreto do 24 de maio de 1808. O 2 de marzo de 1809, o \"Goberno Xeral\" dos tres departamentos que se formaron en Toscana (Departamentos de Arno, Mediterr\u00e1neo e Ombrone) foi elevado a \"Gran dignidade do Imperio\", e atribu\u00edda a Elisa Bonaparte, irm\u00e1 de Napole\u00f3n. Non se pode propiamente falar dun Gran Ducado soberano, xa que Toscana formaba parte do Imperio franc\u00e9s, sen\u00f3n m\u00e1is ben dun t\u00edtulo honor\u00edfico..\nRestauraci\u00f3n e uni\u00f3n ao Reino de Italia.\nCoa derrota militar de Napole\u00f3n Bonaparte o ano 1814, o Gran Ducado de Toscana foi devolto \u00e1 familia dos Habasburgo-Lorena. \nA trav\u00e9s dunha serie de pactos asinados entre a arquiduquesa Mar\u00eda Lu\u00edsa de Austria, duquesa soberana de Parma e a familia dos Borb\u00f3n-Parma, acept\u00e1base que \u00e1 morte da arquiduquesa o Ducado de Parma e o de Plasencia retornasen aos Borb\u00f3n-Parma, a cambio de incorporar o pequeno Ducado de Lucca, feito que sucedeu en 1847.\nFernando III de Lorena recuperou o seu poder en Florencia. Sucedeuno en 1824 o seu fillo Leopoldo II.\nNo ano revolucionario de 1848 varias insurrecci\u00f3ns de car\u00e1cter republicano (e italianista) trataron de expulsar aos Austria-Toscana de Florencia, duramente reprimidas por Leopoldo. Pero o 27 de abril de 1859 o Gran Ducado foi ocupado militarmente por tropas piemontesas, e Leopoldo II tivo que abandonar o pa\u00eds.\nEn Viena, Leopoldo II abdicou en favor do seu fillo, o gran duque Fernando IV, que se establece en Roma baixo a protecci\u00f3n do papa P\u00edo IX. Fernando IV conv\u00e9rtese en gran duque te\u00f3rico, a pesar das s\u00faas iradas reclamaci\u00f3ns.\nO poder pasou a un \"Goberno Provisional Toscano\" (dentro das daquela denominadas Provincias Unidas do Centro de Italia. Toscana erixiuse como unha rexi\u00f3n independente, coa anexi\u00f3n dos territorios do Ducado de Massa e do Principado de Carrarra, que desde 1829 pertenc\u00edan ao Ducado de M\u00f3dena.\nO Goberno conservou o mando at\u00e9 1860, en que un plebiscito sancionou a uni\u00f3n de Toscana ao Reino de Sarde\u00f1a, que pasou a ser o Reino de Italia en 1861."}
{"id": "181885", "revid": "98629", "url": "https://gl.wikipedia.org/wiki?curid=181885", "title": "Acueduto da Carioca", "text": "O Acueduto da Carioca, popularmente co\u00f1ecido como os Arcos da Lapa, local\u00edzase no barrio da Lapa, na cidade de R\u00edo de Xaneiro, no Brasil. Considerada como a obra arquitect\u00f3nica de maior porte emprendida no Brasil durante o per\u00edodo colonial, \u00e9 hoxe unha das principais postais da cidade, s\u00edmbolo m\u00e1is representativo do R\u00edo Antigo preservado no barrio bohemio da Lapa.\nHistoria.\nOs primeiros estudos para traer as augas do r\u00edo Carioca para a cidade remontan a 1602, por determinaci\u00f3n do ent\u00f3n gobernador da Capitan\u00eda de R\u00edo de Xaneiro, Martim Correia de S\u00e1 (1602-1608). En 1624, un contrato para a construci\u00f3n do primitivo conduto foi firmado con Domingos da Rocha, que non chegou a iniciar os traballos. En 1660 apenas 600 brazas de canos estaban asentadas, tendo as obras recibido impulso en 1706, co goberno de D. Fernando Martins Mascarenhas Lancastro (1705-1709).\nEn 1718, co goberno de Ant\u00f4nio de Brito Freire de Menezes (1717-1719), inic\u00edaronse as obras de instalaci\u00f3n dos canos de auga a trav\u00e9s da antiga R\u00faa dos Barbonos (actual R\u00faa Evaristo da Veiga). Co goberno de Aires de Saldanha de Albuquerque Coutinho Matos e Noronha (1719-1725), en 1720 o encanamento alcanzaba o Campo da Ajuda (actual Cinel\u00e2ndia), a\u00ednda nos arrabaldes da cidade na \u00e9poca. Foi este gobernador quen, alterando o proxecto orixinal, defendeu a vantaxe de prolongar a obra at\u00e9 ao Campo de Santo Ant\u00f4nio (actual Largo da Carioca), optando polos chamados \"Arcos Velhos\" \u2013 un acueduto unindo o morro do Desterro (actual morro de Santa Teresa) ao morro de Santo Ant\u00f4nio, inspirado no Acueduto das \u00c1guas Livres, que ent\u00f3n comezaba a se erguer en Lisboa. A obra estaba conclu\u00edda en 1723, levando as augas \u00e1 Fonte da Carioca, chafariz erguido tam\u00e9n nese ano, que as distribu\u00eda \u00e1 poboaci\u00f3n no referido Campo de Santo Ant\u00f4nio.\nA soluci\u00f3n foi paliativa, en 1727 rexistr\u00e1banse reclamaci\u00f3ns de falta de auga, atribu\u00edndolle a culpa aos quilombolas (escravos fuxitivos, que viv\u00edan ocultos nas matas) pola quebra dos canos. M\u00e1is tarde, o goberno pediu contas ao encargado da conservaci\u00f3n da obra o cal se evadiu do seu deber. Foron estabelecidas penas para os actos de vandalismo contra a obra.\nO gobernador Gomes Freire de Andrade (1733-1763) determinou, en 1744, a reconstruci\u00f3n do Acueduto da Carioca, con pedra do pa\u00eds, ante o elevado custo da cantar\u00eda vida do reino. Coa autor\u00eda atribu\u00edda ao brigadeiro Jos\u00e9 Fernandes Pinto Alpoim, recibiu a actual conformaci\u00f3n, en arcar\u00eda de pedra e cal. A Carta Rexia de 2 de maio de 1747 determinou que as augas fosen cubertas por b\u00f3vedas de ladrillos, para evitar o seu desv\u00edo mal intencionado.\nInaugurado en 1750, as augas brot\u00e1ronse aos p\u00e9s do Convento de Santo Ant\u00f4nio, nun chafariz de m\u00e1rmore, a trav\u00e9s de 16 bicas de bronce. M\u00e1is tarde esa auga foi estendida, a trav\u00e9s da R\u00faa do Cano (actual R\u00faa Sete de Setembro), at\u00e9 ao Largo do Pa\u00e7o (actual Praza Quinze de Novembro), onde os nav\u00edos se vi\u00f1an abastecer.\nNa segunda metade do s\u00e9culo XIX, durante o Imperio e, posteriormente, diante do advento da Rep\u00fablica, novas alternativas para o abastecemento de auga aos moradores da cidade do R\u00edo de Xaneiro foron sendo utilizadas. O acueduto, a partir de 1896, pasou a ser utilizado como viaduto para os novos tranv\u00edas da Companhia de Carris Urbanos, principal medio de acceso do centro aos altos do barrio de Santa Teresa, at\u00e9 os d\u00edas de hoxe.\nConservados polo poder p\u00fablico, nos nosos d\u00edas, os antigos arcos coloniais serven de pano de fondo para diversos eventos, como as festividades da Semana Santa e o tradicional Auto de Nadal da cidade.\nCaracter\u00edsticas.\nA estrutura, en pedra argamasada, presentaba orixinalmente 270 metros de lonxitude por 17,6 metros de alto. En estilo rom\u00e1nico, caiada, pos\u00fae 42 arcos duplos e \u00f3culos na parte superior. Na s\u00faa construci\u00f3n foi empregada man de obra de escravos ind\u00edxenas e africanos."}
{"id": "181886", "revid": "27249", "url": "https://gl.wikipedia.org/wiki?curid=181886", "title": "Arcos da Lapa", "text": ""}
{"id": "181887", "revid": "98629", "url": "https://gl.wikipedia.org/wiki?curid=181887", "title": "Splicing", "text": "O termo ingl\u00e9s splicing util\u00edzase internacionalmente para referirse ao que tam\u00e9n se denomina empalme. Tr\u00e1tase do empalme de fragmentos cortados dunha mol\u00e9cula, que se volven a unir cataliticamente, xeralmente eliminando alg\u00fans deles. O termo \u00fasase fundamentalmente para referirse aos procesos que te\u00f1en lugar durante a maduraci\u00f3n do ARN, pero pode falarse de splicing nos seguintes tres casos:\nSplicing de ARN.\nO splicing de ARN ou empalme de ARN \u00e9 un proceso post-transcricional de corte e empalme de ARN. Normalmente consiste en cortar o ARN, eliminar os intr\u00f3ns do transcrito primario e posteriormente unir os ex\u00f3ns; a\u00ednda que hai casos nos que se eliminan tam\u00e9n ex\u00f3ns ou se conservan intr\u00f3ns (splicing alternativo). \u00c9 un proceso habitual en todos os tipos de ARN de eucariotas, especialmente no ARNm, pero tam\u00e9n se pode dar en ARNr e ARNt de procariotas e bacteri\u00f3fagos.\nIntr\u00f3ns espliceosomais.\nOs intr\u00f3ns espliceosomais at\u00f3panse en xenes eucari\u00f3ticos que codifican prote\u00ednas. Nun destes intr\u00f3ns atopamos tres sitios requiridos para o splicing, que son: o sitio doante de empalme 3', o sitio aceptor de empalme 5', e o sitio de ramificaci\u00f3n (preto do 3' do intr\u00f3n). O sitio de empalme do extremo 5' do intr\u00f3n ten unha secuencia constante GU, situada dentro dunha rexi\u00f3n de consenso m\u00e1is grande e menos conservada. O sitio de empalme 3' ou sitio aceptor remata coa secuencia invariante AG. Desde esta zona en direcci\u00f3n 5' hai unha rexi\u00f3n rica en pirimidinas (C e U). Seguindo en direcci\u00f3n 5' desde esta rexi\u00f3n est\u00e1 o punto de ramificaci\u00f3n, que incl\u00fae unha adenina, implicada na formaci\u00f3n do lazo (\"lariat\"). Mutaci\u00f3ns puntuais no ADN ou erros durante a transcrici\u00f3n poden activar un \"sitio de empalme oculto\" ou cr\u00edptico en parte do transcrito que xeralmente non \u00e9 cortado. Isto orixina un ARNm maduro ao que lle falta unha secci\u00f3n dun ex\u00f3n. Deste modo, unha mutaci\u00f3n puntual, que normalmente s\u00f3 afectar\u00eda a un s\u00f3 amino\u00e1cido, pode manifestarse como unha deleci\u00f3n no final da prote\u00edna.\nM\u00e9todos de splicing de ARN.\nNa natureza existen diversos m\u00e9todos de splicing do ARN. O mecanismo de splicing depende da estrutura do fragmento de ARN que pasar\u00e1 por este proceso, tendo en conta os seus tipos de intr\u00f3ns e o tipo de cat\u00e1lise requirida. Distinguiremos as seguintes v\u00edas de splicing:\nEspliceosoma.\nO espliceosoma ou complexo de empalme \u00e9 un complexo encargado de realizar o splicing formado por cinco ribonucleoprote\u00ednas nucleares pequenas ou snRNP e varios factores proteicos. O compo\u00f1ente de ARN das snRNP \u00e9 o encargado de reco\u00f1ecer o intr\u00f3n. A maior parte das interacci\u00f3ns entre o ARN inmaturo e as snRNP supo\u00f1en emparellamentos de bases entre porci\u00f3ns de secuencias nucleot\u00eddicas complementarias. Por exemplo, o ARN nuclear pequeno U1 do espliceosoma cont\u00e9n unha secuencia complementaria da secuencia consenso atopada na uni\u00f3n ex\u00f3n-intr\u00f3n en 5', o que lle permite unirse a esta rexi\u00f3n dos pre-ARNm. Do mesmo xeito hai emparellamentos de bases entre as diferentes snRNP.\nIdentific\u00e1ronse dous tipos de espliceosomas, o maior e o menor, e cada un cont\u00e9n diferentes tipos de snRNP.\nEspliceosoma maior.\nEst\u00e1 formado polas snRNP U1, U2, U4, U5 e U6, est\u00e1 activo no n\u00facleo e require para a s\u00faa ensamblaxe doutras prote\u00ednas como a U2AF e SF1 . Reco\u00f1ece a secuencia consenso GU (guanina-uracilo) do extremo 5' do intr\u00f3n as\u00ed como a secuencia consenso AG do extremo 3'. O 99% dos intr\u00f3ns elim\u00ednanse a trav\u00e9s deste mecanismo.\nOs compo\u00f1entes do espliceosoma vanse ensamblando seguindo unha orde na que se van formando os seguintes complexos:\nEspliceosoma menor.\n\u00c9 similar ao maior e tam\u00e9n nuclear, pero o seu uso \u00e9 m\u00e1is raro e est\u00e1 reservado para eliminar intr\u00f3ns con diferenzas nos sitios de corte e empalme con respecto ao normal. Tam\u00e9n se diferencian nas secuencias consenso reco\u00f1ecidas, que neste caso son AU e AC para os extremos 3\u2019 e 5\u2019, respectivamente. Ademais, ag\u00e1s a part\u00edcula snRNP U5, o resto son an\u00e1logos funcionais denominadas U11 (an\u00e1logo funcional da U1), U12 (da U2), U4atac (da U4) e U6atac (daU6).\nTrans-splicing.\nConsiste no empalme de ex\u00f3ns de dous transcritos primarios distintos, coa conseguinte formaci\u00f3n dun ARN h\u00edbrido mediada polo espliceosoma. A diferenza deste, o splicing normal (ou cis-splicing) act\u00faa sobre unha soa mol\u00e9cula de ARN en lugar de sobre transcritos distintos. O trans-splicing \u00e9 pouco com\u00fan .\nAuto-splicing.\n\u00c9 un corte e empalme no que o propio intr\u00f3n act\u00faa como catalizador da s\u00faa eliminaci\u00f3n, polo que non se require a actuaci\u00f3n de prote\u00ednas. Cando un fragmento de ARN ten actividade catal\u00edtica denom\u00ednase ribozima. Para que o mecanismo de auto-splicing sexa preciso requ\u00edrese hidr\u00f3lise de ATP. \nExisten dous tipos de intr\u00f3ns que act\u00faan como ribozimas, os intr\u00f3ns do grupo I e os do grupo II. A semellanza no mecanismo de corte e empalme destes intr\u00f3ns e do espliceosoma suxiren que probablemente evolucionaron xuntos a\u00ednda que tam\u00e9n se propuxo que o auto-splicing apareceu durante as primeiras fases da orixe da vida no chamado mundo de ARN.\nSplicing de ARNt.\n\u00c9 un mecanismo de corte e empalme pouco usual que se observa en ARNt. O mecanismo involucra diferentes rutas bioqu\u00edmicas como a esplceosomal e o auto-splicing.\nErros no splicing.\nAs mutaci\u00f3ns poden afectar aos sitios de splicing, o que pode influ\u00edr sobre a s\u00edntese proteica de distintas formas:\nSplicing alternativo.\nO splicing alternativo ou empalme alternativo permite obter a partir dun s\u00f3 transcrito primario de ARN distintas mol\u00e9culas de ARN maduras. Este proceso ocorre principalmente en eucariotas a\u00ednda que tam\u00e9n pode observarse en virus. Basicamente consiste en cambiar a composici\u00f3n de ex\u00f3ns dos ARN definitivos formados. Poden omitirse ex\u00f3ns, empalmalos de diferente maneira, ou reter alg\u00fan intr\u00f3n.\nEvoluci\u00f3n.\nO splicing obs\u00e9rvase en todos os dominios e reinos biol\u00f3xicos, pero a s\u00faa frecuencia e tipos var\u00eda moito duns grupos a outros. Os eucariotas util\u00edzano para procesar moitos ARNm que codifican prote\u00ednas. Os procariotas raramente o utilizan e fano principalmente para procesar ARN non codificante. Outra importante diferenzas entre ambos os grupos \u00e9 que os procariotas carecen por completo do mecanismo espliceosomal.\nComo os intr\u00f3ns esplicoesomais non se conservan en todas as especies, hai un debate sobre o momento en que xurdiu o splicing espliceosomal. Propux\u00e9ronse dous modelos: o modelo dos intr\u00f3ns tard\u00edos e o dos intr\u00f3ns temper\u00e1ns (ver o apartado \"Funci\u00f3ns biol\u00f3xicas e evoluci\u00f3n\" en \"intr\u00f3n\").\nSplicing de prote\u00ednas.\nNalg\u00fans casos as prote\u00ednas tam\u00e9n poden sufrir splicing. Os mecanismo biomoleculares son diferentes aos do splicing do ARN, pero tam\u00e9n neste caso son eliminadas partes da mol\u00e9cula, que na prote\u00edna non se chaman intr\u00f3ns sen\u00f3n inte\u00ednas. As partes que quedan ch\u00e1manse exte\u00ednas en vez de ex\u00f3ns, e \u00fanense formando a prote\u00edna definitiva.\nO splicing de prote\u00ednas observouse nunha ampla gama de organismos, como bacterias, arqueas, plantas, l\u00e9vedos e tam\u00e9n en humanos.\nSplicing de ADN.\nConsiste na uni\u00f3n de fragmentos de ADN. Por exemplo, na t\u00e9cnica do splicing de ADN por ligaz\u00f3n dirixida (ou SDL, \"DNA splicing by directed ligation\") util\u00edzase a amplificaci\u00f3n por PCR dun determinado conxunto de segmentos de ADN, endonucleases de restrici\u00f3n que crean extremos cohesivos nos produtos de amplificaci\u00f3n e a ligaz\u00f3n final dos segmentos para dar a secuencia desexada."}
{"id": "181888", "revid": "85894", "url": "https://gl.wikipedia.org/wiki?curid=181888", "title": "Lambert Wilson", "text": "Lambert Wilson, nado o 3 de agosto de 1958 en Neuilly-sur-Seine, \u00e9 un actor e cantante franc\u00e9s. \u00c9 internacionalmente co\u00f1ecido por interpretar a \"Merovinxio\" nos filmes de \"Matrix Reloaded\" e \"Matrix Revolutions\". \u00c9 o fillo do c\u00f3mico e director Georges Wilson."}
{"id": "181889", "revid": "23204", "url": "https://gl.wikipedia.org/wiki?curid=181889", "title": "Clive Owen", "text": "Clive Owen nado o 3 de outubro de 1964 en Coventry, \u00e9 un actor ingl\u00e9s que traballa en televisi\u00f3n, teatro e cine. Acadou a fama co filme \"Close My Eyes\" (1991) antes de ga\u00f1ar soa internacional en \"Croupier\" (1998). En 2005, Owen ga\u00f1ou un Globo de Ouro e un BAFTA e foi nomeado \u00f3 Oscar pola s\u00faa interpretaci\u00f3n no drama \"Closer\" (2004).\nDende 2014 protagoniza a serie de Cinemax \"The Knick\", onde d\u00e1 vida ao Doutor John W. Thackery e da que tam\u00e9n \u00e9 produtor executivo."}
{"id": "181891", "revid": "23204", "url": "https://gl.wikipedia.org/wiki?curid=181891", "title": "Diane Kruger", "text": "Diane Kruger nada o 15 de xullo de 1976 en Algermissen, \u00e9 unha actriz alem\u00e1. Ela \u00e9 co\u00f1ecida polos seus papeis de Helena en \"Troia\", Abigail Chase en \"National Treasure\" e \"\", Bridget von Hammersmark en \"Inglourious Basterds\", Anna en \"Mr. Nobody\" e Gina en \"Sen identidade\"."}
{"id": "181892", "revid": "23204", "url": "https://gl.wikipedia.org/wiki?curid=181892", "title": "Garrett Hedlund", "text": "Garrett John Hedlund nado en Roseau (Minnesota) o 3 de setembro de 1984, \u00e9 un actor estadounidense co\u00f1ecido polos seus papeis en filmes como \"Friday Night Lights\", \"Four Brothers\", \"Eragon\", \"Country Strong\", polo seu papel de Patroclo no filme \"Troia\" e como Sam Flynn en \"\"."}
{"id": "181893", "revid": "23204", "url": "https://gl.wikipedia.org/wiki?curid=181893", "title": "Eric Dane", "text": "Eric William Dane, nado o 9 de novembro de 1972 en San Francisco, California, \u00e9 un actor estadounidense.\nLogo de facer aparici\u00f3ns na televisi\u00f3n entre os anos 1990 e 2000, acadou reco\u00f1ecemento internacional por interpretar o Doutor \"Mark Sloan\" na serie \"Grey's Anatomy\". Recentemente abriuse paso no cinema \u00f3 protagonizar filmes como \"Marley &amp; Me\", \"Historias do San Valent\u00edn\", e \"Burlesque."}
{"id": "181894", "revid": "85894", "url": "https://gl.wikipedia.org/wiki?curid=181894", "title": "Bruce Davison", "text": "Bruce Davison, nado o 28 de xu\u00f1o de 1946 en Filadelfia, Pensilvania, \u00e9 un actor e director de cine estadounidense. Ga\u00f1ou o Globo de Ouro por \"Longtime Companion\" en 1991 e por \"Short Cuts\" en 1993 nas categor\u00edas de mellor actor secundario e por menci\u00f3n especial \u00f3 elenco coral. Tam\u00e9n foi nomeado \u00f3s Premios \u00d3scar por \"Longtime Companion\". \u00c9 co\u00f1ecido entre outros papeis pola s\u00faa participaci\u00f3n en \"X-Men\" e en \"X2\" onde interpreta o \"Senador Robert Kelly\".\nPremios.\nPremios \u00d3scar\nPremios Globo de Ouro\n\"Premios Independent Spirit\"\n\"Premios Primetime Emmy\"\n\"Premios Daytime Emmy\"\n\"National Society of Film Critics\"\n\"NYFCC\""}
{"id": "181895", "revid": "27155", "url": "https://gl.wikipedia.org/wiki?curid=181895", "title": "Fibrose qu\u00edstica", "text": "A fibrose qu\u00edstica, \u00e9 unha das enfermidades xen\u00e9ticas m\u00e1is frecuentes na raza caucasiana cunha incidencia na poboaci\u00f3n espa\u00f1ola, segundo recentes estudos de cribado neonatal, de aproximadamente 1/5.000 nados vivos. Ao presentar unha herdanza autos\u00f3mica recesiva, calc\u00falase que un 4-5% da poboaci\u00f3n xeral son portadores desta entidade na raza branca. \u00c9 esta unha enfermidade das gl\u00e1ndulas ex\u00f3crinas que afecta a m\u00faltiples \u00f3rganos e sistemas, debido \u00e1 existencia de alteraci\u00f3ns hidroelectrol\u00edticas e das mucoprote\u00ednas a nivel glandular, orixin\u00e1ndose secreci\u00f3ns an\u00f3malas e espesas que producen obstruci\u00f3n e infecci\u00f3n coas consecuentes manifestaci\u00f3ns cl\u00ednicas. A principal causa de morbilidade e mortalidade contin\u00faa sendo a afectaci\u00f3n pulmonar, causante dun 95% dos falecementos.\nEsta enfermidade foi orixinalmente denominada fibrose qu\u00edstica do p\u00e1ncreas, e tam\u00e9n co\u00f1ecida como mucoviscidose (do lat. \"muccus\", 'moco', e \"viscos\", 'pega\u00f1ento'), \u00e9 unha enfermidade frecuente que afecta o organismo en forma xeneralizada, causando morte prematura. A dificultade para respirar \u00e9 o s\u00edntoma m\u00e1is com\u00fan, emerxente de infecci\u00f3ns pulmonares cr\u00f3nicas, as cales poden mostrarse resistentes ao tratamento con antibi\u00f3ticos e outros f\u00e1rmacos. A fibrose qu\u00edstica \u00e9 un trastorno multisist\u00e9mico que causa a formaci\u00f3n e acumulaci\u00f3n dun moco espeso e pega\u00f1ento, afectando fundamentalmente a pulm\u00f3ns, intestinos, p\u00e1ncreas e f\u00edgado. As\u00ed mesmo, caracter\u00edzase pola presenza dunha alta concentraci\u00f3n de sal (NaCl) na suor, o que sentou as bases da proba est\u00e1ndar para este diagn\u00f3stico: o exame de electr\u00f3litos da suor. O mesmo aval\u00eda, entre outros i\u00f3ns, os niveis de cloruro excretados. Unha variedade de s\u00edntomas, inclu\u00edndo infecci\u00f3ns sinusais, diminuci\u00f3n do crecemento, diarrea son o resultado dos efectos da fibrose qu\u00edstica sobre os distintos \u00f3rganos.\nTr\u00e1tase dunha das enfermidades fatais m\u00e1is com\u00fans. A s\u00faa prevalencia \u00e9 maior entre cauc\u00e1sicos; unha de cada 25 persoas de ascendencia europea \u00e9 portadora asintom\u00e1tica dun xene para fibrose qu\u00edstica, sendo a enfermidade xen\u00e9tica heredable m\u00e1is frecuente entre esta poboaci\u00f3n. E aproximadamente unha de cada 25 persoas \u00e9 portador san heterocigoto. Os afectados poden ser diagnosticados mediante probas xen\u00e9ticas prenatais; tam\u00e9n por \"screening\" neonatal ou, durante a infancia temper\u00e1, pola mencionada proba da suor. Non existe cura para a fibrose qu\u00edstica, con todo, hoxe en d\u00eda existen tratamentos nos que se pode ter unha vida completamente normal alargando a mesma un 25%. A supervivencia media para estes pacientes est\u00edmase en 35 anos, alcanzando valores m\u00e1is altos nalg\u00fans pa\u00edses (57,8 en EE.UU.). En casos severos, o empeoramento da enfermidade pode impor a necesidade dun transplante de pulm\u00f3n.\nA fibrose qu\u00edstica \u00e9 causada por unha mutaci\u00f3n nun xene chamado \"regulador da condutancia transmembrana da fibrose qu\u00edstica\" (CFTR, polas s\u00faas siglas en ingl\u00e9s). Este xene interv\u00e9n na produci\u00f3n de suor, mollos g\u00e1stricos e moco. A\u00ednda que a maior\u00eda das persoas sas te\u00f1en d\u00faas copias funcionais do xene, s\u00f3 unha \u00e9 necesaria para impedir o desenvolvemento de fibrose qu\u00edstica. A fibrose qu\u00edstica desenv\u00f3lvese cando ning\u00fan destes xenes opera normalmente. En consecuencia, consid\u00e9rase unha enfermidade autos\u00f3mica recesiva. O nome \"fibrose qu\u00edstica\" ref\u00edrese aos procesos caracter\u00edsticos de cicatriz e formaci\u00f3n de quistes dentro do p\u00e1ncreas, reco\u00f1ecidos por primeira vez nos anos 1930.\nS\u00edntomas e signos.\nA sintomatolox\u00eda da fibrose qu\u00edstica var\u00eda en funci\u00f3n da idade do individuo, o grao en que ven afectados \u00f3rganos espec\u00edficos, a terap\u00e9utica institu\u00edda previamente, e os tipos de infecci\u00f3ns asociadas. Esta enfermidade compromete ao organismo na s\u00faa totalidade e amosa o seu impacto sobre o crecemento, a funci\u00f3n respiratoria, a dixesti\u00f3n. O per\u00edodo neonatal caracter\u00edzase por un pobre aumento de peso e por obstruci\u00f3n intestinal producida por feces densas e voluminosas. Outros s\u00edntomas aparecen, m\u00e1is tarde, durante a nenez e ao comezo da idade adulta. Estes incl\u00faen retardo do crecemento, advenimiento da enfermidade pulmonar, e dificultades crecentes pola mala absorci\u00f3n de vitaminas e nutrientes no tracto gastrointestinal.\n\u00c1 maior\u00eda dos nenos diagnost\u00edcaselles fibrose qu\u00edstica antes do primeiro ano de vida, cando a mucosidade pega\u00f1enta que afecta pulm\u00f3ns e p\u00e1ncreas, comeza a mostrar o seu impacto. No tracto respiratorio, esas secreci\u00f3ns serven como caldo de cultivo para diversas bacterias responsables de infecci\u00f3ns cr\u00f3nicas, con deterioraci\u00f3n progresiva e permanente do par\u00e9nquima pulmonar. Conforme se agrava a condici\u00f3n respiratoria, os pacientes sofren hipertensi\u00f3n pulmonar. Por outra banda, no p\u00e1ncreas, o moco obstr\u00fae o tr\u00e1nsito das encimas sintetizadas pola gl\u00e1ndula e impide que cheguen at\u00e9 os intestinos para dixerir e absorber o alimento.\nEnfermidade pulmonar e sinusal.\nA enfermidade pulmonar resulta do bloqueo das v\u00edas a\u00e9reas m\u00e1is pequenas co moco espeso caracter\u00edstico da fibrose qu\u00edstica. A inflamaci\u00f3n e a infecci\u00f3n producen dano aos pulm\u00f3ns e cambios estruturais que conducen a unha variedade de s\u00edntomas. Nas etapas iniciais, comunmente pres\u00e9ntanse tose incesante, produci\u00f3n copiosa de flegma, e unha diminuci\u00f3n na capacidade aer\u00f3bica. Moitos destes s\u00edntomas ocorren cando certas bacterias (fundamentalmente, \"Pseudomonas aeruginosa\") que normalmente viven no moco espeso, medran de xeito descontrolado e causan pneumon\u00eda. En estados avanzados da fibrose qu\u00edstica, os cambios na arquitectura do pulm\u00f3n producen dificultades respiratorias cr\u00f3nicas.\nOutros s\u00edntomas incl\u00faen expectoraci\u00f3n de sangue ou esputo sanguinolento, dilataci\u00f3n cr\u00f3nica dos bronquios ou bronqu\u00edolos (bronquiectasia), elevaci\u00f3n da presi\u00f3n sangu\u00ednea no pulm\u00f3n, insuficiencia card\u00edaca, sensaci\u00f3n de non estar a recibir suficiente os\u00edxeno ou dispnea, insuficiencia respiratoria e atelectasia; poder\u00eda requirirse soporte ventilatorio. Ademais das infecci\u00f3ns bacterianas m\u00e1is com\u00fans, as persoas con fibrose qu\u00edstica desenvolven con maior facilidade outros tipos de enfermidades respiratorias. Entre estas at\u00f3pase a aspergilose broncopulmonar al\u00e9rxica, caracterizada por unha resposta de hipersensibilidade ante un fungo ordinario do x\u00e9nero \"Aspergillus\" (\"Aspergillus fumigatus\"), que agudiza os problemas respiratorios. Outro exemplo \u00e9 a infecci\u00f3n co complexo \"Mycobacterium avium\" (MAC), grupo de actinobacterias emparentadas con \"Mycobacterium tuberculose\", que pode ocasionar danos maiores ao pulm\u00f3n, e que non responde \u00e1 terap\u00e9utica con antibi\u00f3ticos convencionais.\nO moco nos seos paranasais \u00e9 igualmente denso e pega\u00f1ento, e tam\u00e9n pode causar oclusi\u00f3n dos orificios por onde os seos habitualmente drenan, o cal fai que se acumulen secreci\u00f3ns que act\u00faan como caldo de cultivo para os pat\u00f3xenos antes mencionados. Nestes casos, p\u00f3dense presentar dor facial, febre, secreci\u00f3n nasal profusa e cefaleas. Nas persoas con fibrose qu\u00edstica, a mi\u00fado obs\u00e9rvase crecemento sobreabundante de tecido nasal (p\u00f3lipos), a consecuencia da inflamaci\u00f3n por infecci\u00f3n sinusal cr\u00f3nica. Estes p\u00f3lipos poden agravar a obstruci\u00f3n das v\u00edas respiratorias superiores e intensificar as dificultades respiratorias.\nEnfermidade gastrointestinal, hep\u00e1tica e pancre\u00e1tica.\nCon anterioridade \u00e1 difusi\u00f3n das probas prenatal e neonatal para fibrose qu\u00edstica, era frecuente que a enfermidade se detectase ao constatar que o recentemente nacido non pod\u00eda expulsar as s\u00faas primeiras feces (meconio). O meconio pode obstru\u00edr completamente os intestinos e causar graves trastornos. Esta condici\u00f3n, chamada \u00edleo meconial, ocorre no 10% dos recentemente nacidos con fibrose qu\u00edstica. As\u00ed mesmo, \u00e9 tam\u00e9n frecuente a asociaci\u00f3n de fibrose qu\u00edstica con protrusi\u00f3n das membranas rectais internas (prolapso rectal), debida ao maior volume fecal, \u00e1 malnutrici\u00f3n, e \u00e1 elevaci\u00f3n da presi\u00f3n intraabdominal por tose cr\u00f3nica.\nO moco glutinoso observado no pulm\u00f3n ten o seu correlato nas secreci\u00f3ns espesas do p\u00e1ncreas, \u00f3rgano responsable de prover mollos dixestivos que facilitan a descomposici\u00f3n qu\u00edmica dos alimentos. Estas secreci\u00f3ns impiden o movemento das encimas pancre\u00e1ticas cara ao intestino e producen dano irreversible no p\u00e1ncreas, a mi\u00fado acompa\u00f1ado de dolorosa inflamaci\u00f3n (pancreatitis). A deficiencia de encimas dixestivas trad\u00facese nun impedimento para absorber os nutrientes, coa subseguinte excreci\u00f3n destes nas feces: este trastorno \u00e9 co\u00f1ecido como malabsorci\u00f3n. A malabsorci\u00f3n conduce \u00e1 desnutrici\u00f3n e ao retardo no crecemento e desenvolvemento, ambos os debidos \u00e1 baixa biodispo\u00f1ibilidade cal\u00f3rica. As persoas con fibrose qu\u00edstica te\u00f1en, en particular, problemas para absorber as vitaminas A, D, E, e K. Ademais da afecci\u00f3n pancre\u00e1tica, adoitan experimentar acidez cr\u00f3nica, xerostom\u00eda, obstruci\u00f3n intestinal por intususcepci\u00f3n, e estrinximento. Os pacientes maiores desenvolven tam\u00e9n a s\u00edndrome de obstruci\u00f3n intestinal distal causado polas feces glutinosas.\nEstas secreci\u00f3ns tam\u00e9n poden causar problemas no f\u00edgado. A bile, producida por esta v\u00edscera para facilitar a dixesti\u00f3n, poder\u00eda bloquear as v\u00edas biliares, danando os tecidos adxacentes. Co tempo, esta situaci\u00f3n conduce \u00e1 cirrose. Nese caso, resultan comprometidas funci\u00f3ns de primeira orde, tales como as implicadas na neutralizaci\u00f3n de toxinas, e na s\u00edntese de importantes prote\u00ednas (por exemplo, os factores de coagulaci\u00f3n, responsables da coagulaci\u00f3n sangu\u00ednea).\nEnfermidade end\u00f3crina e crecemento.\nO p\u00e1ncreas cont\u00e9n os illotes de Langerhans, que son os responsables de producir insulina, unha hormona que axuda a regular os niveis de glicosa en sangue. Un dano no p\u00e1ncreas pode provocar a perda das c\u00e9lulas dos illotes e conducir \u00e1 diabetes. Por outra banda, a vitamina D suplementada pola alimentaci\u00f3n est\u00e1 implicada na regulaci\u00f3n do calcio e do f\u00f3sforo. A baixa dispo\u00f1ibilidade desta, por mor da malabsorci\u00f3n, conduce \u00e1 osteoporose, aumentando o risco de sufrir fracturas. Adicionalmente, as persoas con fibrose qu\u00edstica a mi\u00fado presentan, en mans e p\u00e9s, unha malformaci\u00f3n denominada dedos en escarvadentes de tambor, a cal se debe aos efectos desta enfermidade cr\u00f3nica e \u00e1 hipoxia nos seus \u00f3sos.\nO retardo no crecemento \u00e9 un selo distintivo desta enfermidade. Os nenos con fibrose qu\u00edstica non logran, polo xeral, ga\u00f1ar peso e altura en taxas comparables \u00e1s dos seus pares; a mi\u00fado, s\u00f3 reciben diagn\u00f3stico apropiado unha vez que se investigan as causas deste fen\u00f3meno. Os determinantes do retardo no crecemento son multifactoriais e incl\u00faen a infecci\u00f3n pulmonar cr\u00f3nica, a malabsorci\u00f3n de nutrientes no tracto gastrointestinal, e o aumento da demanda metab\u00f3lica asociado \u00e1 afecci\u00f3n cr\u00f3nica.\nA fibrose qu\u00edstica pode diagnosticarse por exame de electr\u00f3litos da suor, ou proba xen\u00e9tica. Ao ano 2006, nos Estados Unidos, o dez por cento dos casos son detectados pouco despois do nacemento como parte dos programas de pescuda neonatal, que identifican niveis elevados na encima tripsina. Con todo, na maior\u00eda dos pa\u00edses estes exames non se realizan de xeito rutineiro. Por esta causa, \u00e9 frecuente que os afectados s\u00f3 reciban diagn\u00f3stico apropiado unha vez que os s\u00edntomas forzan unha avaliaci\u00f3n para esta enfermidade. A proba diagn\u00f3stica m\u00e1is comunmente utilizada \u00e9 o exame da suor, descrito por Lewis E. Gibson e Robert E. Cooke en 1959, usando electroforese cuantitativa (iontoforese) cun f\u00e1rmaco estimulante da suoraci\u00f3n (pilocarpina). Esta substancia, que pos\u00fae carga positiva, apl\u00edcase sobre un el\u00e9ctrodo positivo (+), en contacto coa pel. Logo, mediante o paso de corrente el\u00e9ctrica, a droga migra polo tegumento cara a outro el\u00e9ctrodo de carga oposta (-), colocado a certa distancia, at\u00e9 atravesar a epiderme, producindo a estimulaci\u00f3n das gl\u00e1ndulas suor\u00edparas e causando unha suoraci\u00f3n controlada. As mostras de suor son logo colleitadas en papel de filtro ou nun tubo capilar e son analizadas, determin\u00e1ndose as concentraci\u00f3ns de sodio e cloruro. As persoas con fibrose qu\u00edstica pos\u00faen niveis m\u00e1is altos destes i\u00f3ns na suor. Unha vez que o exame da suor deu positivo, real\u00edzase un diagn\u00f3stico m\u00e1is detallado e preciso, mediante a identificaci\u00f3n das mutaci\u00f3ns no xene CFTR.\nExisten diversas probas para identificar eventuais complicaci\u00f3ns e controlar a evoluci\u00f3n da enfermidade. As imaxes obtidas por raios X e TAC facilitan a detecci\u00f3n de signos de lesi\u00f3n ou infecci\u00f3n nos pulm\u00f3ns. O cultivo de esputo, examinado por microscopio, prov\u00e9 informaci\u00f3n respecto de cales son as bacterias responsables, e permite escoller os antibi\u00f3ticos m\u00e1is efectivos. As probas de funci\u00f3n pulmonar miden as capacidades pulmonares, os volumes pulmonares e a rapidez con que estes poden ser mobilizados (fluxos a\u00e9reos). Por medio de tales exames, \u00e9 posible determinar se \u00e9 procedente un tratamento con antibi\u00f3ticos ou ben avaliar a resposta ao mesmo. Os an\u00e1lise de sangue poden identificar problemas hep\u00e1ticos, deficiencias vitam\u00ednicas, e revelar a irrupci\u00f3n da diabetes. Os dispositivos DEXA ou DXA (do ingl\u00e9s para \"absorciometr\u00eda de raios X de enerx\u00eda dual\"), util\u00edzanse como proba para determinar a presenza de osteoporose. Por \u00faltimo, a cuantificaci\u00f3n de elastase fecal, facilita a detecci\u00f3n de insuficiencia de encimas dixestivas.\nFisiopatolox\u00eda.\nA prote\u00edna sintetizada a partir do xene CFTR \u00fanese \u00e1 membrana externa das c\u00e9lulas nas gl\u00e1ndulas suor\u00edparas, pulm\u00f3n, p\u00e1ncreas, e outros \u00f3rganos afectados. A prote\u00edna atravesa esta membrana e act\u00faa como unha canle i\u00f3nico conectando a parte interna da c\u00e9lula (citoplasma) co flu\u00eddo extracelular. Esta canle \u00e9 maiormente responsable de controlar o paso de cloruro cara a (e desde) o medio interno. Cando a prote\u00edna CFTR non funciona correctamente, este movemento vese restrinxido, ret\u00e9ndose cloruro no espazo extracelular. Debido a que o cloruro ten carga el\u00e9ctrica negativa, os i\u00f3ns con carga positiva tampouco poder\u00e1n cruzar a membrana citoplasm\u00e1tica, por mor da atracci\u00f3n el\u00e9ctrost\u00e1tica exercida polos i\u00f3ns cloruro. O sodio \u00e9 o m\u00e1is com\u00fan entre os i\u00f3ns presentes f\u00f3ra da c\u00e9lula, e a combinaci\u00f3n de sodio e cloruro d\u00e1 lugar ao cloruro de sodio, o cal se perde en grandes cantidades na suor dos individuos con fibrose qu\u00edstica. Esta perda de sal constit\u00fae o argumento b\u00e1sico para explicar a eficacia do test da suor.\nO mecanismo polo cal esta disfunci\u00f3n celular produce as manifestaci\u00f3ns cl\u00ednicas antes descritas non se co\u00f1ece con exactitude. Unha das teor\u00edas que tenta explicalo, suxire que a falla da prote\u00edna CFTR para transportar o cloruro, determina a acumulaci\u00f3n de abundante moco nos pulm\u00f3ns, creando un medio propicio (rico en nutrientes) para as bacterias, que logran as\u00ed eludir ao sistema inmunitario. Tam\u00e9n se postula que esta anomal\u00eda na prote\u00edna CFTR induce un aumento paradoxal na captura de sodio e cloruro, o que estimula a reabsorci\u00f3n de auga, e resulta na formaci\u00f3n da mucosidade deshidratada e espesa. Outras teor\u00edas enf\u00f3canse no fen\u00f3meno do movemento de cloruro cara ao exterior da c\u00e9lula, que tam\u00e9n provoca desecamento do moco e das secreci\u00f3ns pancre\u00e1ticas e biliares. En xeral, estas hip\u00f3teses coinciden en atribu\u00edr os maiores trastornos \u00e1 obstruci\u00f3n dos condutos m\u00e1is delgados polas secreci\u00f3ns espesas e glutinosas nos distintos \u00f3rganos afectados. Esta situaci\u00f3n condiciona a infecci\u00f3n cr\u00f3nica e promove a remodelaci\u00f3n estrutural do pulm\u00f3n, ademais de producir dano pancre\u00e1tico (mediado polas encimas dixestivas aglomeradas), e obstruci\u00f3n dos intestinos por grandes birlos fecais.\nO papel da infecci\u00f3n cr\u00f3nica na enfermidade pulmonar.\nOs pulm\u00f3ns das persoas con fibrose qu\u00edstica son colonizados e infectados por bacterias desde idades temper\u00e1s. Os microorganismos que se propagan nestes pacientes, prosperan no moco an\u00f3malo acumulado nas v\u00edas respiratorias m\u00e1is estreitas. O moco glutinoso estimula o desenvolvemento de microambientes bacterianos (\"biofilms\") que resultan dif\u00edciles de penetrar para as c\u00e9lulas inmunes e os antibi\u00f3ticos. Pola s\u00faa banda, os pulm\u00f3ns responden o dano continuo, infrinxido polas secreci\u00f3ns espesas e as infecci\u00f3ns cr\u00f3nicas, remodelando gradualmente as v\u00edas respiratorias inferiores (bronquiectasia), o que volve \u00e1 infecci\u00f3n a\u00ednda m\u00e1is dif\u00edcil de erradicar.\nCo paso do tempo, cambian tanto o tipo de bacterias que afectan a estes pacientes, como as caracter\u00edsticas espec\u00edficas con que as mesmas pres\u00e9ntanse. Nunha primeira etapa, certas bacterias ordinarias como \"Staphylococcus aureus\" e \"Haemophilus influenzae\" colonizan e infectan os pulm\u00f3ns. M\u00e1is tarde, con todo, prevalecen \"Pseudomonas aeruginosa\" (e, \u00e1s veces, o complexo \"Burkholderia cepacia\", integrado por diferentes especies de \"Burkholderia\"). Unha vez diseminadas polas v\u00edas respiratorias, estas bacterias ad\u00e1ptanse ao medio e desenvolven resistencia aos antibi\u00f3ticos convencionais. \"Pseudomonas\" pode adquirir certas caracter\u00edsticas especiais, dando lugar \u00e1 formaci\u00f3n de grandes colonias - estas cepas son co\u00f1ecidas como \"Pseudomonas\" \"mucoide\" e son raras en persoas libres da enfermidade.\nUn dos modos en que a infecci\u00f3n se propaga \u00e9 por transmisi\u00f3n entre individuos con fibrose qu\u00edstica. No pasado, era habitual que estes participasen, en forma conxunta, de campamentos estivais e outras actividades de esparexemento. Os hospitais aloxaban aos pacientes con fibrose qu\u00edstica nunha \u00e1rea en com\u00fan, e o equipamento de rigor (por exemplo, os nebulizadores) non era esterilizado entre usos sucesivos. Isto conduciu \u00e1 transmisi\u00f3n de cepas bacterianas moi perigosas entre grupos de pacientes. Actualmente, a rutina en establecementos de atenci\u00f3n sanitaria consiste en illar a estes pacientes uns doutros; ademais, o persoal a cargo do seu coidado, debe vestir batas e luvas para limitar a proliferaci\u00f3n de cepas bacterianas virulentas. Con frecuencia, os pacientes afectados por bacterias particularmente perigosas reciben atenci\u00f3n en d\u00edas e en edificios diferentes aos asignados a quen non te\u00f1en esas infecci\u00f3ns.\nAdemais da infecci\u00f3n bacteriana, os pacientes con fibrose qu\u00edstica est\u00e1n predispostos \u00e1 colonizaci\u00f3n por fungos pola capacidade que te\u00f1en alg\u00fans colonizar a v\u00eda respiratoria inferior e polos frecuentes ciclos de antibi\u00f3ticos que precisan para o control da enfermidade. Os fungos que se cultivan con m\u00e1is frecuencia son o \"Aspergillus fumigatus\" e a \"Candida albicans\", esta colonizaci\u00f3n trad\u00facese nunha taxa elevada de resposta inflamatoria fronte aos fungos. Na actualidade non est\u00e1 ben definido o papel dos fungos na fibrose qu\u00edstica, a\u00ednda que se consideran que son non pat\u00f3xenos, excepto nos casos de asperxilose invasiva e de asperxilose broncopulmonar al\u00e9rxica.\nXen\u00e9tica.\nTr\u00e1tase dunha enfermidade autos\u00f3mica recesiva. Na s\u00faa forma m\u00e1is com\u00fan, unha mutaci\u00f3n dun amino\u00e1cido (falta unha fenilalanina na posici\u00f3n 508) conduce a un fallo do transporte celular e localizaci\u00f3n na membrana celular da prote\u00edna CFTR. Describ\u00edronse m\u00e1is de 1.800 mutaci\u00f3ns, sendo a maior\u00eda delas pequenas deleci\u00f3ns, a\u00ednda que con diferentes efectos, como cambios no marco de lectura, cambios de amino\u00e1cidos, terminaci\u00f3n prematura da prote\u00edna ou alteraci\u00f3ns no splicing.\nO xene CFTR est\u00e1 localizado no brazo longo do cromosoma 7, na posici\u00f3n 7q31.2, ocupando 180.000 pares de bases: m\u00e1is precisamente, desde o par 116.907.252 ao 117.095.950 do cromosoma. \u00c9 un xene de gran tama\u00f1o, que pos\u00fae 250 kb e que incl\u00fae 27 ex\u00f3ns. Foi localizado e secuenciado por mapeo xen\u00e9tico.\nEste xene codifica a s\u00edntese dun canle i\u00f3nico de 1480 amino\u00e1cidos, unha prote\u00edna que transporta i\u00f3ns cloruro a trav\u00e9s das c\u00e9lulas epiteliais, e que controla a regulaci\u00f3n doutros transportadores. Nas persoas con fibrose qu\u00edstica, esta prote\u00edna est\u00e1 ausente ou ben se atopa en proporci\u00f3ns sensiblemente menores \u00e1s habituais.\nA penetranza da enfermidade \u00e9 variable segundo o alelo, e \u00e1 s\u00faa vez, a expresi\u00f3n do alelo depende da contorna e do xenoma da persoa afectada.\nBiolox\u00eda molecular.\nSon diversos os mecanismos polos cales estas mutaci\u00f3ns causan problemas na prote\u00edna CFTR. En particular, a mutaci\u00f3n \u0394F508, xera unha prote\u00edna que acaba sendo degradada pola c\u00e9lula. Varias mutaci\u00f3ns com\u00fans na poboaci\u00f3n asquenac\u00ed dan lugar \u00e1 s\u00edntese de prote\u00ednas demasiado curtas, por mor dunha conclusi\u00f3n anticipada da s\u00faa produci\u00f3n. Outras mutaci\u00f3ns menos frecuentes orixinan prote\u00ednas que non utilizan a enerx\u00eda como c\u00f3mpre, non permiten que o cloruro pase a membrana apropiadamente, ou son degradadas a unha taxa m\u00e1is r\u00e1pida que a normal. Certas mutaci\u00f3ns poden conducir tam\u00e9n a unha diminuci\u00f3n na produci\u00f3n de copias da prote\u00edna CFTR.\nEstruturalmente, o xene CFTR pertence \u00e1 denominada superfamilia de transportadores ABC (acr\u00f3nimo para o ingl\u00e9s \"ATP Binding casete\", \"casete de uni\u00f3n a ATP\"). A estrutura terciaria da prote\u00edna codificada por este xene, consta de dous dominios capaces de hidrolizar adenos\u00edn trifosfato, o que permite \u00e1 prote\u00edna utilizar enerx\u00eda na forma de ATP. As\u00ed mesmo, outro par de dominios, cada un constitu\u00eddo por seis h\u00e9lices alfa, posibilita o paso da prote\u00edna a trav\u00e9s da membrana celular. A activaci\u00f3n concr\u00e9tase por reacci\u00f3n de fosforilaci\u00f3n nun sitio de uni\u00f3n regulador, sobre todo mediante a prote\u00edna quinase A (PKA, antes denominada cAPK ou prote\u00edna quinase dependente do adenos\u00edn monofosfato c\u00edclico). O carboxilo terminal (C-) da prote\u00edna est\u00e1 unido ao citoesqueleto por interacci\u00f3n con dominios proteicos PDZ.\nDiagn\u00f3stico.\nDiagn\u00f3stico tradicional (m\u00e9todos non moleculares).\nExisten unha serie de probas que ve\u00f1en realizando de forma com\u00fan para determinar as anomal\u00edas dos metabolitos relacionados coa fibrose qu\u00edstica (especialmente o cloro). Entre elas at\u00f3panse:\nDiagn\u00f3stico molecular.\nO diagn\u00f3stico molecular da enfermidade \u00e9 complexo, xa que en novembro de 2010 atop\u00e1monos con 1824 mutaci\u00f3ns descritas. Estas mutaci\u00f3ns agr\u00fapanse en funci\u00f3n do efecto que te\u00f1en sobre o xene e sobre o fenotipo da enfermidade. Ademais da variabilidade das mutaci\u00f3ns en si mesmas, as distintas poboaci\u00f3ns te\u00f1en frecuencias diferentes para as mesmas, polo que os estudos e test diagn\u00f3sticos deben xestionarse considerando este aspecto. No entanto, a m\u00e1is com\u00fan na maior\u00eda das poboaci\u00f3ns \u00e9 a deleci\u00f3n 508 F.\nActualmente aos nenos nada m\u00e1is nacer f\u00e1iselles un diagn\u00f3stico xen\u00e9tico mediante secuenciaci\u00f3n do xene CFTR para saber se te\u00f1en a enfermidade, xa que \u00e9 unha enfermidade tratable. Cando antes comeza o tratamento, maior calidade de vida e maior lonxevidade.\nDiagn\u00f3stico prenatal.\nAs parellas que est\u00e1n a atravesar un embarazo ou te\u00f1en plans respecto da xestaci\u00f3n, poden ser avaliadas en busca de mutaci\u00f3ns do xene CFTR, co obxecto de determinar as probabilidades de que o seu fillo naza con fibrose qu\u00edstica. A proba ad\u00f3itase realizar nun dos pais ou en ambos e, en caso de detectarse un risco elevado de fibrose qu\u00edstica, efect\u00faase tam\u00e9n no feto. Debido a que o diagn\u00f3stico prenatal non habilita formas de tratamento superiores ou alternativas, a principal raz\u00f3n pola que leva a cabo \u00e9, na pr\u00e1ctica, proporcionar a posibilidade do aborto no caso de que o feto presente a enfermidade. A proba para fibrose qu\u00edstica en parellas ofr\u00e9cese de maneira xeneralizada en pa\u00edses como os Estados Unidos, e o Colexio Americano de Obstetras e Xinec\u00f3logos (ACOG, polas s\u00faas siglas en ingl\u00e9s) recomenda a proba en parellas que pos\u00faen un historial de fibrose qu\u00edstica entre os seus familiares directos ou parentes pr\u00f3ximos, as\u00ed como tam\u00e9n naquelas con risco elevado debido ao seu filiaci\u00f3n \u00e9tnica.\nDebido a que o desenvolvemento da fibrose qu\u00edstica no feto require que cada pai transmita unha copia do xene CFTR mutante, e ao alto custo do exame prenatal, a proba adoita realizarse, inicialmente, s\u00f3 nun dos proxenitores. Se este resulta ser portador dunha mutaci\u00f3n do xene CFTR, ent\u00f3n exam\u00ednase ao outro para determinar o risco de que o seu fillo te\u00f1a a enfermidade. A fibrose qu\u00edstica pode resultar de m\u00e1is un milleiro de mutaci\u00f3ns diferentes e, ao ano 2006, non \u00e9 posible efectuar estudos de laboratorio para cada unha delas. A proba rem\u00edtese a analizar o sangue en busca das m\u00e1is com\u00fans, como \u0394F508 - a maior\u00eda das modalidades dispo\u00f1ibles comercialmente detectan non m\u00e1is de 32 variantes distintas. Se se co\u00f1ece o dato de que unha familia ten unha mutaci\u00f3n pouco com\u00fan, esta \u00faltima pode buscarse especificamente. Como consecuencia de que non todas as mutaci\u00f3ns co\u00f1ecidas son detectadas polas probas correntes, un resultado negativo non garante que o neno vaia a estar libre da enfermidade. Doutra banda, dado que as mutaci\u00f3ns sondadas son necesariamente aquelas m\u00e1is com\u00fans nos grupos de m\u00e1is alto risco, as probas en etnias de baixo risco son menos exitosas, xa que as mutaci\u00f3ns m\u00e1is estendidas nestes grupos son menos frecuentes na poboaci\u00f3n xeral.\nAs parellas en situaci\u00f3n de risco, a mi\u00fado realizan probas adicionais durante o embarazo ou antes de que este se produza. A fecundaci\u00f3n in vitro con diagn\u00f3stico xen\u00e9tico preimplantacional ofrece a posibilidade de examinar o embri\u00f3n antes da s\u00faa colocaci\u00f3n no \u00fatero. Esta proba real\u00edzase tres d\u00edas despois da fecundaci\u00f3n e procura determinar a presenza de xenes CFTR anormais. Se, nun embri\u00f3n, resultan identificados dous xenes CTRF mutantes, este ser\u00e1 exclu\u00eddo da transferencia, implant\u00e1ndose outro que conte con, polo menos, un xene normal.\nDurante o transcurso do embarazo, \u00e9 posible realizar probas tanto sobre a placenta (biopsia de vilosidades cori\u00f3nicas) como sobre o l\u00edquido amni\u00f3tico que rodea ao feto (amniocentese), coa axuda do ultras\u00f3n. Con todo, a biopsia de vilosidades cori\u00f3nicas correlaci\u00f3nase con risco de morte fetal nunha taxa de 1 en 100, e a amniocentese, de 1 en 200, polo que \u00e9 esencial determinar os beneficios adecuadamente para sopesar os riscos, antes de proceder coa proba. Alternativamente, algunhas parellas elixen someterse a t\u00e9cnicas de reproduci\u00f3n asistida con \u00f3vulos doantes (recorrendo \u00e1 fecundaci\u00f3n in vitro) ou con esperma doante (inseminaci\u00f3n artificial por doante).\nTratamento.\nUn aspecto fundamental na terap\u00e9utica da fibrose qu\u00edstica \u00e9 o control e tratamento do dano pulmonar causado polo moco espeso e polas infecci\u00f3ns, co obxecto de mellorar a calidade de vida do paciente. Para o tratamento das infecci\u00f3ns cr\u00f3nicas e agudas admin\u00edstranse antibi\u00f3ticos por v\u00edas intravenosa, inhalatoria e oral. Tam\u00e9n se utilizan dispositivos mec\u00e1nicos e f\u00e1rmacos (en forma de inhaladores) para controlar as secreci\u00f3ns, e desta maneira desconxestionar e desobstruir as v\u00edas respiratorias. Outros aspectos da terapia relaci\u00f3nanse co tratamento da diabetes con insulina, da enfermidade pancre\u00e1tica con substituci\u00f3n encim\u00e1tica. Adicionalmente, post\u00falase a eficacia de distintos procedementos, como o transplante e a terapia x\u00e9nica, para resolver alg\u00fans dos efectos asociados a esta enfermidade.\nUnha dieta sa, elevado exercicio e tratamentos agresivos con antibi\u00f3ticos est\u00e1 a aumentar a esperanza de vida dos enfermos.\nAntibi\u00f3ticos para tratar a enfermidade pulmonar.\nOs antibi\u00f3ticos prescr\u00edbense sempre que exista sospeita de pneumon\u00eda ou se constate deterioraci\u00f3n na funci\u00f3n pulmonar. Habitualmente, esc\u00f3llense en funci\u00f3n do historial de infecci\u00f3ns que afectaron ao paciente previamente. Moitas das bacterias com\u00fans na fibrose qu\u00edstica son resistentes a gran cantidade de antibi\u00f3ticos e requiren semanas de tratamento intravenoso con vancomicina, tobramicina, meropenem, ciprofloxacina e piperacilina.\nA terapia prolongada a mi\u00fado require hospitalizaci\u00f3n e canalizaci\u00f3n dunha v\u00eda intravenosa permanente, por exemplo un cat\u00e9ter central inserido percut\u00e1neamente (PICC). As\u00ed mesmo, \u00e9 frecuente a indicaci\u00f3n simult\u00e1nea de antibi\u00f3ticos administrados por inhalaci\u00f3n, como a tobramicina, a colistina e a gentamicina, por varios meses, co obxecto de mellorar a funci\u00f3n pulmonar impedindo a proliferaci\u00f3n bacteriana. Alg\u00fans antibi\u00f3ticos orais como a ciprofloxacina ou a azitromicina util\u00edzanse \u00e1s veces para axudar a previr a infecci\u00f3n ou para controlala unha vez que est\u00e1 en curso. Nalg\u00fans casos pasan anos entre sucesivas hospitalizaci\u00f3ns, mentres que noutros se require a internaci\u00f3n cada ano para poder realizar o tratamento.\nEn tratamentos prolongados, varios dos antibi\u00f3ticos m\u00e1is com\u00fans (como a tobramicina e a vancomicina) poden causar perda de audici\u00f3n por ototoxicidad ou problemas nos riles. Co obxecto de previr tales efectos secundarios, \u00e9 habitual medir cuantitativamente as concentraci\u00f3ns destes medicamentos en sangue e, de ser necesario, axustar a dosificaci\u00f3n.\nOutros m\u00e9todos para tratar a enfermidade pulmonar.\nSon diversas as t\u00e9cnicas que se implementan co obxecto de fluidificar o esputo e facilitar a s\u00faa expectoraci\u00f3n. No medio hospitalario util\u00edzase a fisioterapia; un terapeuta practica unha serie de manobras mediante presi\u00f3ns e percusi\u00f3ns (palmoteo) exercidas sobre o exterior do peito (t\u00f3rax) varias veces ao d\u00eda. Os dispositivos mec\u00e1nicos que act\u00faan baixo o mesmo principio que aquelas t\u00e9cnicas b\u00e1sicas de drenaxe postural, incl\u00faen o ventilador de alta frecuencia oscilatoria e os aparellos de ventilaci\u00f3n percusiva intrapulmonar, dos que existen modelos port\u00e1tiles, adaptables ao uso hogare\u00f1o. O exercicio aer\u00f3bico \u00e9 altamente beneficioso para as persoas con fibrose qu\u00edstica, xa que non s\u00f3 promove o desconxestionamento do esputo, sen\u00f3n que mellora a sa\u00fade cardiovascular e o estado xeral.\nEntre as substancias administradas por inhalaci\u00f3n que axudan a alixeirar as secreci\u00f3ns e facilitan a s\u00faa expulsi\u00f3n, at\u00f3panse a dornase alfa e a soluci\u00f3n salina hipert\u00f3nica. A dornase \u00e9 unha desoxirribonuclease (DNase) humana recombinante, que descomp\u00f3n o ADN no esputo, reducindo as\u00ed a viscosidade deste \u00faltimo. A N-acetilciste\u00edna (un derivado do amino\u00e1cido ciste\u00edna) tam\u00e9n act\u00faa fluidificando o esputo, pero as investigaci\u00f3ns e a experiencia dispo\u00f1ibles demostraron que os beneficios son pouco significativos. Por \u00faltimo, broncodilatadores como o salbutamol e o salmeterol (ambos os axentes, antagonistas \u03b22-adren\u00e9rxicos) ou o bromuro de ipratropio (un antagonista do receptor colin\u00e9rgxico, derivado cuaternario da atropina) util\u00edzanse para aumentar o tama\u00f1o das v\u00edas respiratorias m\u00e1is pequenas, ao relaxar o m\u00fasculo liso bronquial.\nNa medida en que se agrava a condici\u00f3n pulmonar, pode requirirse soporte respiratorio mec\u00e1nico. Polas noites, alg\u00fans pacientes deben usar m\u00e1scaras especiais que act\u00faan empuxando o fluxo a\u00e9reo at\u00e9 os pulm\u00f3ns. A ventilaci\u00f3n non invasiva mediante m\u00e1scara nasal e presi\u00f3n positiva (VPAP, polo acr\u00f3nimo para o ingl\u00e9s \"variable positive airway pressure\"), axuda a previr, durante o so\u00f1o, ca\u00eddas significativas nos niveis sangu\u00edneos de os\u00edxeno. Tam\u00e9n pode usarse no curso da fisioterapia respiratoria para favorecer a expulsi\u00f3n de esputo. Con todo, en casos severos, pode ser necesario po\u00f1er en funcionamento formas invasivas de asistencia respiratoria con intubaci\u00f3n endotraqueal (isto \u00e9, colocaci\u00f3n dun tubo ou sonda na traquea).\nTratamento doutros aspectos da fibrose qu\u00edstica.\nOs recentemente nados con \u00edleo meconial tipicamente requiren cirurx\u00eda; polo xeral, non sucede o mesmo en adultos con s\u00edndrome de obstruci\u00f3n intestinal distal. O tratamento da insuficiencia pancre\u00e1tica baseado en substituci\u00f3n das encimas dixestivas minguadas permite que os intestinos absorban de maneira apropiada nutrientes e vitaminas que, doutro xeito, perder\u00edanse nas feces. A\u00ednda as\u00ed, a maior\u00eda dos individuos con fibrose qu\u00edstica deben recibir doses adicionais de vitaminas A, D, E e K a partir de suplementos, e seguir unha dieta de alto valor cal\u00f3rico. A diabetes que adoita acompa\u00f1ar a fibrose qu\u00edstica tr\u00e1tase con inxecci\u00f3ns de insulina. O desenvolvemento de osteoporose pode previrse coa suplementaci\u00f3n de vitamina D e calcio, e a mi\u00fado tr\u00e1tase con bifosfonatos. En canto ao atraso no crecemento, proc\u00farase contrarrestalo mediante a inserci\u00f3n dun tubo de alimentaci\u00f3n (gastrostom\u00eda) para aumentar as\u00ed a inxesta de calor\u00edas a partir de nutrici\u00f3n adicional; tam\u00e9n se administran con este fin inxecci\u00f3ns de hormona de crecemento.\nAs infecci\u00f3ns dos seos paranasais adoitan tratarse cun prolongado r\u00e9xime de antibi\u00f3ticos. O desenvolvemento de p\u00f3lipos, as\u00ed como outros cambios estruturais de tipo patol\u00f3xico no interior dos condutos nasais, poden restrinxir o fluxo a\u00e9reo e complicar o cadro. Por este motivo, \u00e9 frecuente a pr\u00e1ctica cir\u00farxica en procura de aliviar a obstruci\u00f3n e limitar o desenvolvemento de novas infecci\u00f3ns. Tam\u00e9n se administran corticosteroides intranasais, como a fluticasona, para reducir a inflamaci\u00f3n. Doutra banda, a infertilidade feminina pode combaterse recorrendo a t\u00e9cnicas de reproduci\u00f3n asistida. Aquela que afecta o home tam\u00e9n ten tratamento: por exemplo, mediante a inxecci\u00f3n intracitoplasm\u00e1tica de esperma.\nTransplante e terapia x\u00e9nica.\nPolo xeral, consid\u00e9rase procedente o transplante de pulm\u00f3n en persoas con deterioraci\u00f3n progresiva da funci\u00f3n pulmonar e crecente intolerancia ao exercicio (fatiga ou esgotamento muscular desproporcionados para o exercicio realizado). A\u00ednda que o transplante dun \u00fanico pulm\u00f3n \u00e9 viable noutras enfermidades, nos pacientes con fibrose qu\u00edstica ambos deben ser substitu\u00eddos xa que, doutro xeito, as bacterias aloxadas no \u00f3rgano remanente poder\u00edan infectar a aquel que foi trasplantado. As\u00ed mesmo, pode practicarse simultaneamente un transplante de p\u00e1ncreas ou de f\u00edgado co prop\u00f3sito de aliviar a enfermidade hep\u00e1tica ou a diabetes. A opci\u00f3n do transplante de pulm\u00f3n aval\u00edase cando a funci\u00f3n pulmonar vese afectada en grao tal que se vexa ameazada a supervivencia ou se requira a asistencia con dispositivos mec\u00e1nicos.\nA terapia x\u00e9nica representa unha v\u00eda futura na loita contra a enfermidade. Mediante esta t\u00e9cnica, proc\u00farase inserir unha copia normal do xene CFTR nas c\u00e9lulas afectadas. Debido \u00e1 incapacidade dos retrovirus para alcanzar c\u00e9lulas que non se dividen, realiz\u00e1ronse an\u00e1lises cl\u00ednicas para inserir xenes en adenovirus. Na actualidade, estes virus est\u00e1n a utilizarse en ensaios nos que o xene CFTR normal admin\u00edstrase, por un m\u00e9todo en aerosol, \u00e1s c\u00e9lulas epiteliais que revisten os pulm\u00f3ns (terapia x\u00e9nica \"in vivo\"). Esp\u00e9rase que os adenovirus insiran o xene normal, inducindo unha funci\u00f3n pertinente das canles de cloro nestas c\u00e9lulas.\nAlg\u00fans estudos sinalaron que para previr as manifestaci\u00f3ns pulmonares da fibrose qu\u00edstica, s\u00f3 se require a expresi\u00f3n x\u00e9nica de entre un 5 e un 10% dos valores normais de prote\u00edna CFTR. Un inconveniente dos adenovirus \u00e9 que non se integran no ADN da c\u00e9lula h\u00f3spede. Por tanto, finalmente p\u00e9rdense, orixinando unha expresi\u00f3n do xene transitoria e a necesidade de reintroducci\u00f3n do vector. Propux\u00e9ronse diversas abordaxes e inici\u00e1ronse numerosos estudos cl\u00ednicos pero, ao ano 2006, persisten m\u00faltiples obst\u00e1culos, que ser\u00e1 preciso superar para que a terapia x\u00e9nica resulte exitosa.\nEpidemiolox\u00eda.\nA fibrose qu\u00edstica \u00e9, entre as persoas de ascendencia europea, a m\u00e1is frecuente das enfermidades autos\u00f3micas recesivas potencialmente fatais. Nos Estados Unidos, aproximadamente 30.000 individuos padecen fibrose qu\u00edstica; na s\u00faa maior\u00eda, son diagnosticados ao seis meses de idade. Canad\u00e1 ten preto de 3.000 habitantes con esta condici\u00f3n. Est\u00edmase que unha de cada 25 persoas de ascendencia europea e unha de cada 29 persoas de ascendencia askenaz\u00ed son portadores dunha mutaci\u00f3n de fibrose qu\u00edstica. A\u00ednda que \u00e9 menos com\u00fan nestes grupos, aproximadamente un de cada 46 hispanoamericanos, un de cada 65 africanos e un de cada 90 asi\u00e1ticos son portadores de polo menos un xene CFTR anormal. A Arxentina representa unha excepci\u00f3n no contexto de Am\u00e9rica Latina, cunha incidencia de casos moito maior \u00e1 media da rexi\u00f3n e moi pr\u00f3xima \u00e1 rexistrada nos Estados Unidos ou Canad\u00e1, e unha prevalencia de portadores sans na poboaci\u00f3n xeral de 1 en 30.\nA fibrose qu\u00edstica diagnost\u00edcase tanto en homes como en mulleres. Por raz\u00f3ns que s\u00f3 en parte co\u00f1\u00e9cense, a esperanza de vida ao nacer resulta ser maior entre os homes afectados que entre as mulleres. Aquel indicador tende a variar principalmente en funci\u00f3n do alcance e a calidade da atenci\u00f3n fornecida polos sistemas de sa\u00fade p\u00fablica. En 1959, a supervivencia media en nenos con fibrose qu\u00edstica era de 6 meses. Para os nados en 2006 nos Estados Unidos, este valor rubir\u00eda aos 36,8 anos, de acordo aos datos compilados pola Fundaci\u00f3n da Fibrose qu\u00edstica. A taxa de esperanza de vida evolucionou en forma an\u00e1loga para boa parte de Occidente, exceptuando os pa\u00edses menos desenvolvidos, onde se reportan cifras sensiblemente menores, e nos cales a maior\u00eda da poboaci\u00f3n afectada non sobrevive m\u00e1is al\u00f3 do dez anos de idade.\nA Fundaci\u00f3n da Fibrose qu\u00edstica compila, ademais, informaci\u00f3n sobre o estilo de vida dos adultos estadounidenses con fibrose qu\u00edstica. En 2004, a fundaci\u00f3n reportou que o 91% desta poboaci\u00f3n completara a ensino medio, e o 54% accedera a algunha forma de educaci\u00f3n universitaria. Os datos en materia de emprego revelaron que o 12,6% destes adultos estaba imposibilitado para traballar (quedando f\u00f3ra da poboaci\u00f3n economicamente activa), e o 9,9% estaba desocupado. Doutra banda, a informaci\u00f3n marital sinalou que un 59% era solteiro e un 36% estaba casado ou vivindo en parella. En 2004, 191 mulleres con fibrose qu\u00edstica atop\u00e1banse embarazadas nos Estados Unidos.\nTeor\u00edas sobre a prevalencia da fibrose qu\u00edstica.\nEst\u00edmase que a mutaci\u00f3n \u0394F508 pode ter at\u00e9 uns 52.000 anos de antig\u00fcidade. Formul\u00e1ronse numerosas hip\u00f3teses tentando explicar por que unha mutaci\u00f3n letal como esta persistiu e estendeuse entre a poboaci\u00f3n humana. Algunhas enfermidades autos\u00f3micas recesivas com\u00fans como a anemia falciforme revelaron a propiedade de protexer aos seus portadores doutras afecci\u00f3ns, concepto co\u00f1ecido como \"vantaxe heterocigota\". Co descubrimento de que a toxina do c\u00f3lera require que os seus h\u00f3spedes sexan prote\u00ednas CFTR normais para poder funcionar apropiadamente, postulouse que os portadores de xenes CFTR mutantes obtiveron o beneficio da resistencia ao c\u00f3lera e a outras causas de diarrea. Con todo, estudos posteriores non confirmaron esta hip\u00f3tese.\nA presenza de prote\u00ednas CFTR normais \u00e9 condici\u00f3n necesaria para o ingreso de \"Salmonella typhi\" (serotipo de \"Salmonella enterica\", proteobacteria gramnegativa do x\u00e9nero \"Salmonella\") nas c\u00e9lulas, o que suxire que os portadores de xenes CFTR mutantes poder\u00edan ser resistentes \u00e1 febre tifoide. Con todo, ning\u00fan estudo \"in vivo\" confirmou esta hip\u00f3tese. En calquera dos casos, a baixa incidencia de fibrose qu\u00edstica f\u00f3ra de Europa, en sitios onde tanto o c\u00f3lera como a febre tifoide son *end\u00e9micos, carece de explicaci\u00f3n inmediata.\nHistoria.\nA\u00ednda que o espectro cl\u00ednico completo da fibrose qu\u00edstica non foi reco\u00f1ecido at\u00e9 os anos 1930, certos aspectos foron identificados moito antes. Carl von Rokitansky describiu un caso de morte fetal con peritonite meconial, unha complicaci\u00f3n do \u00edleo meconial asociado coa fibrose qu\u00edstica. O \u00edleo meconial foi descrito por primeira vez en 1905 por Karl Landsteiner.\nEn 1938, Dorothy Andersen publicou un artigo intitulado \"Cystic fibrosis of the p\u00e1ncreas and its relation to celiac disease: a clinical and pathological study\" (\"A fibrose qu\u00edstica do p\u00e1ncreas e a s\u00faa relaci\u00f3n coa enfermidade cel\u00edaca: un estudo cl\u00ednico e patol\u00f3xico\") na revista \"American Journal of Diseases of Children\". Deste xeito, era a primeira investigadora en definir esta entidade nosol\u00f3xica (denominada, por aquel ent\u00f3n, \"fibrose qu\u00edstica do p\u00e1ncreas\"), e en ligala cos trastornos pulmonares e intestinais prominentes. Tam\u00e9n postulou que era unha enfermidade recesiva e utilizou a substituci\u00f3n de encimas pancre\u00e1ticas como tratamento para os nenos afectados. En 1952, Paul dei Sant' Agnese descubriu anomal\u00edas nos electr\u00f3litos da suor. Sobre a base desa evidencia, desenvolveuse e perfeccionou o exame da suor durante o curso da seguinte d\u00e9cada.\nEn 1985, investigadores de Londres, Toronto e Salt Lake City trazaron o mapa do xene CFTR no cromosoma 7q. Catro anos m\u00e1is tarde, no 1989, Francis Collins, Lap-Chee Tsui e John R. Riordan descubriron a primeira mutaci\u00f3n para a fibrose qu\u00edstica, \u0394F508, nese cromosoma. Investigaci\u00f3ns posteriores a aquel achado, identificaron m\u00e1is de mil mutaci\u00f3ns diferentes que dan orixe \u00e1 enfermidade. Lap-Chee Tsui liderou o equipo de cient\u00edficos do \"Hospital for Sick Children\" (un hospital escola en convenio coa Universidade de Toronto) que descubriu o xene responsable da fibrose qu\u00edstica. Tr\u00e1tase do primeiro trastorno xen\u00e9tico dilucidado estritamente mediante o proceso de xen\u00e9tica inversa. Debido a que as mutaci\u00f3ns do xene CFTR son xeralmente pequenas, as t\u00e9cnicas da xen\u00e9tica cl\u00e1sica ou formal non foron capaces de determinar con precisi\u00f3n o xene mutante. Utilizando marcadores proteicos, os estudos de ligamento xen\u00e9tico lograron trazar un mapa da mutaci\u00f3n do cromosoma 7. As t\u00e9cnicas de paseo e salto cromos\u00f3micos serviron ent\u00f3n para identificar e secuenciar o xene. Este xene foi un dos primeiros xenes en ser localizado e secuenciado por mapeo xen\u00e9tico, e alg\u00fans dos participantes neste proxecto, como Francis Collins estiveron implicados m\u00e1is tarde no Proxecto Xenoma Humano\nA identificaci\u00f3n da mutaci\u00f3n espec\u00edfica responsable da fibrose qu\u00edstica nun paciente pode ser \u00fatil para predicir a evoluci\u00f3n da enfermidade. Por exemplo, os pacientes homocigotos para a mutaci\u00f3n \u0394F508 presentan, en case todos os casos, insuficiencia pancre\u00e1tica e te\u00f1en, polo xeral, un grao relativamente severo de afectaci\u00f3n respiratoria. Con todo, existen excepci\u00f3ns que indican a posibilidade de que factores adicionais (quizais, xenes noutros \"loci\") interve\u00f1an na expresi\u00f3n da enfermidade. Doutra banda, a clonaci\u00f3n do xene da fibrose qu\u00edstica abriu a posibilidade da terapia x\u00e9nica, tal e como se describiu na secci\u00f3n pertinente.\nNa actualidade, os rexistros da enfermidade indican que o 40% dos pacientes con fibrose qu\u00edstica viven m\u00e1is dos 18 anos."}
{"id": "181898", "revid": "89787", "url": "https://gl.wikipedia.org/wiki?curid=181898", "title": "Derrick Williams", "text": "Derrick LeRon Williams, nado o 25 de maio de 1991 en La Mirada (California), \u00e9 un xogador de baloncesto profesional estadounidense que xoga no Panathinaikos BC da A1 Ethniki grega.\nTraxectoria.\nMinnesota Timberwolves (2011-2013).\nWilliams declarouse elixible para o Draft da NBA o 13 de abril de 2011. Foi elixido na 2\u00aa posici\u00f3n do Draft de 2011 polos Minnesota Timberwolves.\nParticipou no Rising Stars Challenge de 2012 xunto ao seu compa\u00f1eiro Ricky Rubio. Ademais, participou no concurso de mates da edici\u00f3n de 2012 do NBA All-Star Weekend. Rematou a s\u00faa primeira tempada na NBA acadando 8.8 puntos e 4.7 rebotes por partido, participando en todos os partidos da tempada, pero sa\u00edndo de titular en tan s\u00f3 15.\nSacramento Kings (2013-2015).\nO 26 de novembro de 2013, Williams foi traspasado \u00f3s Sacramento Kings a cambio de Luc Mbah a Moute. Fixo o seu debut o 29 de novembro de 2013 na derrota dos Kings na pr\u00f3rroga por 104-96 contra os Los Angeles Clippers, facendo 12 puntos, 6 rebotes e 4 asistencias. O 9 de decembro de 2013, Williams anotou 31 puntos, a m\u00e1xima anotaci\u00f3n da s\u00faa carreira, na vitoria de Sacramento sobre os Dallas Mavericks."}
{"id": "181899", "revid": "7523", "url": "https://gl.wikipedia.org/wiki?curid=181899", "title": "Enes Kanter Freedom", "text": "Enes Kanter Freedom, nado coma Enes Kanter o 20 de maio de 1992 en Z\u00faric, Su\u00edza, \u00e9 un xogador turco de baloncesto profesional.\nTraxectoria.\nTurqu\u00eda.\nNa tempada 2008-09, Kanter foi reserva no Fenerbah\u00e7e \u00dclker da liga turca. Xogou nove partidos, catro na Euroliga e cinco en liga. Fenerbah\u00e7e e Olympiacos BC ofrec\u00e9ronlle contratos profesionais, pero Kanter decidiu xogar no instituto e na universidade nos Estados Unidos.\nNBA.\nKanter foi elixido na 3\u00aa posici\u00f3n do Draft da NBA de 2011 polos Utah Jazz. Asinou o seu contrato cos Jazz o 9 de decembro de 2011. Na s\u00faa tempada coma rookie, Kanter acadou 4.6 puntos en 13.2 minutos por partido.\nO 19 de febreiro de 2015, Kanter foi traspasado \u00f3s Oklahoma City Thunder nun traspaso entre os Jazz, os Thunder e os Detroit Pistons.\nO 25 de setembro de 2017, Kanter foi traspasado xunto a Doug McDermott e unha elecci\u00f3n da segunda rolda do Draft de 2018 \u00f3s New York Knicks, a cambio de Carmelo Anthony. O 7 de febreiro de 2019, foi cortado polos Knicks.\nO 17 de xullo de 2019, Kanter asinou cos Boston Celtics un contrato por dous anos e 10 mill\u00f3ns de d\u00f3lares.\nO 20 de novembro de 2020, Kanter foi traspasado \u00f3s Portland Trail Blazers nun traspaso entre tres equipos no que tam\u00e9n participaron os Memphis Grizzlies.\nO 13 de agosto de 2021, Kanter asinou de novo cos Boston Celtics.\nO 10 de febreiro de 2022, Kanter Freedom foi traspasado xunto a Dennis Schr\u00f6der e Bruno Fernando \u00f3s Houston Rockets a cambio de Daniel Theis."}
{"id": "181900", "revid": "98629", "url": "https://gl.wikipedia.org/wiki?curid=181900", "title": "Taylor Kitsch", "text": "Taylor Kitsch, nado o 8 de abril de 1981 en Kelowna, Columbia Brit\u00e1nica, \u00e9 un actor e modelo canadense."}
{"id": "181901", "revid": "72012", "url": "https://gl.wikipedia.org/wiki?curid=181901", "title": "Gran Ducado", "text": "Un Gran Ducado \u00e9 un territorio do cal o seu xefe de estado \u00e9 un monarca que ostenta o t\u00edtulo de Gran Duque ou Gran Duquesa.\nHoxe en d\u00eda Luxemburgo \u00e9 o \u00fanico pa\u00eds soberano que contin\u00faa sendo un Gran Ducado. Por\u00e9n, alg\u00fans hist\u00f3ricos grandes duques a\u00ednda conservan os devanditos honores, normalmente desde o Congreso de Viena, en 1814-1815.\nOrixe e historia do termo.\nO t\u00edtulo de gran duque (lat\u00edn: \"Magnus Dux\", alem\u00e1n: \"Gro\u00dfherzog\", castel\u00e1n: \"Gran Duque\", franc\u00e9s: \"Grand-Duc\", italiano: \"Gran Duca\", portugu\u00e9s: \"Gr\u00e3o-duque\", lituano: \"Didysis Kunigaik\u0161tis\", polaco: \"Wielki ksi\u0105\u017c\u0119\") est\u00e1 na nobreza por debaixo do rei, pero m\u00e1is alto que un duque soberano ou un pr\u00edncipe (non real).\nO termo \"gran ducado\" \u00e9 unha creaci\u00f3n posterior ao s\u00e9culo XVII, e prov\u00e9n probabelmente da Europa occidental, para designar as terras dun duque particularmente poderoso.\nUn dos primeiros exemplos ser\u00eda a utilizaci\u00f3n oficiosa da palabra \"grand-duc\" polos duques de Borgo\u00f1a durante o s\u00e9culo XV, cando reinaban sobre unha vasta rexi\u00f3n da actual Francia oriental, as\u00ed como tam\u00e9n sobre a maior parte dos actuais Pa\u00edses Baixos, B\u00e9lxica, e Luxemburgo.\nA primeira monarqu\u00eda que se denominou oficialmente Gran Ducado foi a Toscana dos Medici, baixo a soberan\u00eda dos emperadores do Sacro Imperio Romano Xerm\u00e1nico. Os Medici recibiron o t\u00edtulo en 1569, e Toscana continuou sendo un gran ducado at\u00e9 1860, cando foi anexionada polo Reino de Piemonte-Sarde\u00f1a no curso da unificaci\u00f3n italiana.\nO termo foi cada vez m\u00e1is utilizado, at\u00e9 o s\u00e9culo XIX, cando Napole\u00f3n o usou para designar varios territorios que entregou aos seus aliados. A\u00ednda que Napole\u00f3n perdeu en Waterloo o seu imperio e os seus territorios vasalos, como o Gran Ducado de Berg, borrados dos mapas europeos, os representantes do Congreso de Viena consentiron, no entanto, a gardar os t\u00edtulos de duques e de pr\u00edncipes, principalmente nos dos territorios que constitu\u00edran o Sacro Imperio Romano Xerm\u00e1nico. As\u00ed, no s\u00e9culo XIX apareceu un novo grupo de monarqu\u00edas tituladas gran ducado en Europa central, como o Gran Ducado de Hesse ou o Gran Ducado de Oldenburgo.\nParalelamente, a utilizaci\u00f3n do t\u00edtulo honor\u00edfico de \"gran duque\" aumentou en Rusia en raz\u00f3n dos moitos nacementos nas varias ramas masculinas das dinast\u00edas reinantes. En Alema\u00f1a, a utilizaci\u00f3n do t\u00edtulo estendeuse despois de 1815, pero a s\u00faa aplicaci\u00f3n non foi universal. En efecto, en alem\u00e1n (que ten palabras distintas para o pr\u00edncipe real, \"Prinz\", e para o pr\u00edncipe soberano, \"F\u00fcrst\"), os grandes duques de Lituania e dos Estados rusos hist\u00f3ricos, as\u00ed como doutros pr\u00edncipes europeos orientais e de dinast\u00edas rusas posteriores, foron designados co t\u00edtulo \"Gro\u00dff\u00fcrst\".\nGrandes ducados europeos.\nEntre o per\u00edodo comprendido entre as guerras napole\u00f3nicas e a segunda guerra mundial houbo bastantes Grandes Ducados en Europa. Un consider\u00e1bel n\u00famero de Grandes Ducados cre\u00e1ronse na era napole\u00f3nica e, m\u00e1is tarde, co Congreso de Viena e a fundaci\u00f3n da Confederaci\u00f3n xerm\u00e1nica.\nO termo \"Gran Ducado\" \u00fasase \u00e1 veces, erroneamente, para referirse ao Ducado de Varsovia (1807-1813), que foi un ducado e non un gran ducado."}
{"id": "181902", "revid": "25871", "url": "https://gl.wikipedia.org/wiki?curid=181902", "title": "Gran Duque", "text": "Gran Duque (en feminino Gran Duquesa) \u00e9 un t\u00edtulo de nobreza, usado sobre todo na Europa central e oriental, para designar a certos soberanos de estados independentes ou semi-independentes de pequena dimensi\u00f3n (Grandes Ducados).\nNa xerarqu\u00eda da nobreza, os gran duques est\u00e1n considerados inferiores aos reis, pero superiores aos pr\u00edncipes (non reis ou aos duques soberanos.\nEn Rusia, desde que Iv\u00e1n o Terr\u00edbel foi coroado tsar, en 1547, o t\u00edtulo pasou darse aos fillos e netos da li\u00f1axe masculina dos tsares. As fillas e netas paternas dos emperadores rusos, as\u00ed como as consortes dos grandes duques rusos, eran xeralmente chamadas \"grandes duquesas\".\nActualmente existe en Europa un \u00fanico gran ducado independente, Luxemburgo, cuxo gran duque \u00e9 Henrique.\nUso do t\u00edtulo.\nEn Rusia.\n\"Gran Duque\" \u00e9 un t\u00edtulo de nobreza ruso que designaba aos fillos, netos e sobri\u00f1os homes do tsar, as\u00ed como \u00e1s s\u00faas esposas (\"Grandes Duquesas\"). Ti\u00f1an dereito ao tratamento de \"Alteza Imperial\".\nO termo ruso, \"velikii kniaz\" quizais estivera mellor traducido por \"gran pr\u00edncipe\" que por \"gran duque\", xa que \"kniaz\" trad\u00facese habitualmente por \"pr\u00edncipe\". En principio reservado aos m\u00e1is grandes pr\u00edncipes rusos, como o gran duque de K\u00ediv ou o gran duque de Moscova, o t\u00edtulo derivou aos membros da familia imperial despois da coroaci\u00f3n imperial de Iv\u00e1n IV de Rusia, en 1547.\nO actual pretendente ao trono imperial ruso (a\u00ednda que esta cuesti\u00f3n estea debatida), leva o t\u00edtulo de \"gran duque de Moscova\".\nF\u00f3ra de Rusia.\nO t\u00edtulo de grand duque utilizouse en certos principados europeos na Idade Moderna: en Toscana en 1569, en Lituania no s\u00e9culo XVI e en Finlandia en 1582.\nNa \u00e9poca napole\u00f3nica, o t\u00edtulo faise bastante corrente na Confederaci\u00f3n do Rin. No Congreso de Viena de 1815, f\u00f3rmanse outros grandes ducados *sont na\nConfederaci\u00f3n xerm\u00e1nica.\nO \u00fanico estado soberano que persiste nos nosos d\u00edas como Gran Ducado \u00e9 Luxemburgo.\nTraduci\u00f3ns do t\u00edtulo.\nAs traduci\u00f3ns de gran duque incl\u00faen: en lat\u00edn, \"Magnus Dux\"; en castel\u00e1n, \"gran duque\"; en ruso, \"\u0432\u0435\u043b\u0438\u043a\u0438\u0439 \u043a\u043d\u044f\u0437\u044c\" (\"velikiy kniaz\"); en alem\u00e1n, \"Gro\u00dfherzog\", en italiano \"gran duca\"; en franc\u00e9s, \"grand-duc\"; en portugu\u00e9s, \"Gr\u00e3o-duque\"; en fin\u00e9s, \"suurherttua\"; en polaco, \"wielki ksi\u0105\u017c\u0119\"; en h\u00fangaro, \"nagyherceg\"; en sueco, \"storhertig\"; en neerland\u00e9s, \"groothertog\"; en dan\u00e9s, \"storhertug\"; en lituano, \"didysis kunigaik\u0161tis\"; en checo \"velkov\u00e9voda\" ou \"velkokn\u00ed\u017ee\".\nT\u00edtulos similares.\nEn 987 o conde Gon\u00e7alo I Mendes de Portucale, pequeno condado no noroeste do actual Portugal, que formaba parte do Condado de Galicia, dentro do Reino de Le\u00f3n, e que posteriormente foi o embri\u00f3n de Portugal, tomou o t\u00edtulo de \"Magnus Dux Portucalensium\" (grande duque de Portucale). Foi vencido polos ex\u00e9rcitos do rei Bermudo II de Le\u00f3n, pero a s\u00faa autonom\u00eda na \u00e9poca f\u00edxoo notar como \"Magnus Dux\".\nNon hai que confundir o t\u00edtulo de gran duque co de \"megaduque\" (grego: \u03bc\u03ad\u03b3\u03b1\u03c2 \u03b4\u03bf\u03cd\u03be \"m\u00e9gas dux\", isto \u00e9 \"gran duque\") que designaba ao almirante do Imperio bizantino.\nTampouco non debe confundirse co de \"arquiduque\", propio do Imperio austr\u00edaco."}
{"id": "181903", "revid": "98629", "url": "https://gl.wikipedia.org/wiki?curid=181903", "title": "Priest (filme de 2011)", "text": "Priest \u00e9 un filme estadounidense de terror dirixido por Scott Charles Stewart que foi estrado no 2011.\nSinopse.\nNun mundo asolado por s\u00e9culos de guerra entre o home e os vampiros, Paul Bettany \u00e9 un lendario guerreiro que destacou durante a derradeira Guerra do Vampiro, pero agora \u00e9 s\u00f3 un sacerdote que vive en compa\u00f1a doutros homes nas amuralladas cidades dist\u00f3picas controladas pola Igrexa. Por\u00e9n, cando a s\u00faa xove sobri\u00f1a \u00e9 secuestrada por un grupo de vampiros asasinos que viven nos p\u00e1ramos desolados do exterior, o sacerdote rompe os seus votos e emprende a s\u00faa busca decidido a vingarse dos secuestradores, especialmente do seu brutal l\u00edder (Karl Urban). Nesta aventura acomp\u00e1\u00f1alle Hicks (Gigandet), o mozo da rapaza, un sheriff e unha sacerdotisa (Maggie Q), membro da lexi\u00f3n de asasinos de vampiros que ten habilidades de combate sobrenaturais."}
{"id": "181904", "revid": "27155", "url": "https://gl.wikipedia.org/wiki?curid=181904", "title": "Bicapa lip\u00eddica", "text": "Unha bicapa lip\u00eddica \u00e9 unha membrana delgada feita de d\u00faas capas de l\u00edpidos. Estas membranas son l\u00e1minas planas que forman unha barreira continua e delimitan as c\u00e9lulas. A membrana plasm\u00e1tica de todos os organismos vivos e a membrana da envoltura de moitos virus est\u00e1 composta dunha bicapa lip\u00eddica, e tam\u00e9n as membranas que rodean o n\u00facleo celular e outras estruturas subcelulares, a\u00ednda que todas estas membranas conte\u00f1en tam\u00e9n prote\u00ednas de membrana, que son fundamentais na s\u00faa funci\u00f3n. A bicapa lip\u00eddica \u00e9 a barreira que mant\u00e9n a i\u00f3ns, prote\u00ednas e outras mol\u00e9culas compartimentadas e lles impide a libre difusi\u00f3n. As bicapas lip\u00eddicas son ideais para este papel porque, a\u00ednda que son s\u00f3 duns poucos nm de espesor, son impermeables \u00e1 maior\u00eda das mol\u00e9culas solubles en auga (mol\u00e9culas hidr\u00f3filas). As bicapas son especialmente impermeables aos i\u00f3ns, o que permite que as c\u00e9lulas regulen as concentraci\u00f3ns de electr\u00f3litos e pH por medio do bombeo de i\u00f3ns a trav\u00e9s das s\u00faas membranas usando prote\u00ednas chamadas bombas de i\u00f3ns.\nCaracter\u00edsticas.\nAs bicapas naturais est\u00e1n compostas na s\u00faa maior\u00eda de fosfol\u00edpidos, que te\u00f1en unha cabeza hidr\u00f3fila e d\u00faas colas hidr\u00f3fobas. As substancias con esa caracter\u00edstica ch\u00e1manse anfip\u00e1ticas. Cando os fosfol\u00edpidos entran en contacto coa auga, organ\u00edzanse en d\u00faas capas de mol\u00e9culas (unha bicapa) con todas as colas orientadas cara ao interior da bicapa. O centro desta bicapa case non cont\u00e9n auga e tam\u00e9n excl\u00fae mol\u00e9culas como os azucres ou os sales, que se disolven en auga pero non en solventes apolares. Esta organizaci\u00f3n \u00e9 similar \u00e1 coalescencia de pingas de aceite na auga e r\u00e9xese pola mesma forza, chamada efecto hidr\u00f3fobo. Debido a que as bicapas lip\u00eddicas son moi fr\u00e1xiles e tan delgadas que son invisibles con microscopio \u00f3ptico tradicional, son moi dif\u00edciles de estudar. Os experimentos con bicapas a mi\u00fado requiren o uso de t\u00e9cnicas avanzadas, como a microscop\u00eda electr\u00f3nica e a microscop\u00eda de forza at\u00f3mica.\nFosfol\u00edpidos con determinados grupos de cabeza poden alterar a qu\u00edmica da superficie dunha bicapa e poden, por exemplo, marcar unha c\u00e9lula para a s\u00faa destruci\u00f3n polo sistema inmune. As colas dos l\u00edpidos tam\u00e9n poden afectar \u00e1s propiedades da membrana, como por exemplo a determinaci\u00f3n da fase da bicapa. A bicapa pode adoptar unha fase s\u00f3lida de xel a temperaturas m\u00e1is baixas, sufrindo unha transici\u00f3n de fase ao estado l\u00edquido a unha temperatura m\u00e1is alta. O empaquetamento dos l\u00edpidos dentro da bicapa tam\u00e9n afecta \u00e1s s\u00faas propiedades mec\u00e1nicas, inclu\u00edndo a s\u00faa resistencia ao estiramiento e flexi\u00f3n. Moitas destas propiedades foron estudadas co uso dun \"modelo\" artificial de bicapas producido en laboratorio. Modelos de ves\u00edculas formadas por bicapas (liposomas) tam\u00e9n se te\u00f1en utilizado clinicamente para administrar drogas.\nAs bicapas adoitan inclu\u00edr varios tipos de l\u00edpidos distintos dos fosfol\u00edpidos. Un exemplo particularmente importante \u00e9 o colesterol, que axuda a fortalecer a bicapa e diminu\u00edr a s\u00faa permeabilidade. O colesterol tam\u00e9n axuda a regular a actividade de certas prote\u00ednas integrais de membrana. As prote\u00ednas integrais de membrana son un tipo de prote\u00ednas que est\u00e1n activas cando se incorporan a unha bicapa lip\u00eddica. Debido a que as bicapas definen os l\u00edmites da c\u00e9lula e os seus compo\u00f1entes, as prote\u00ednas de membrana participan nos procesos de comunicaci\u00f3n e sinalizaci\u00f3n celular. Certos tipos de prote\u00ednas de membrana participan no proceso de fusi\u00f3n de d\u00faas bicapas. Esta fusi\u00f3n permite a uni\u00f3n de d\u00faas estruturas distintas, como na fecundaci\u00f3n da c\u00e9lula ovo polos espermatozoides ou a entrada dun virus nunha c\u00e9lula.\nA estrutura de bicapa lip\u00eddica da membrana celular ax\u00fastase ao modelo de mosaico flu\u00eddo de Singer e Nicolson (1972).\nNos l\u00edpidos presentes nas membranas biol\u00f3xicas, a cabeza hidr\u00f3fila procede dun destes tres grupos: \nA bicapa lip\u00eddica pode formar:\nEstrutura e organizaci\u00f3n.\nUnha bicapa lip\u00eddica \u00e9 unha estrutura laminar lip\u00eddica de d\u00faas mol\u00e9culas lip\u00eddicas de grosor, dispostas de tal xeito que as s\u00faas cabezas fosfato hidr\u00f3filas queden orientadas cara ao exterior, onde est\u00e1 a soluci\u00f3n acuosa que rodea a membrana por ambas as caras, e as colas hidr\u00f3fobas dos l\u00edpidos queden orientadas cara ao interior da membrana, f\u00f3ra do contacto coa auga. Esta disposici\u00f3n orixina d\u00faas capas cada unha dunha soa mol\u00e9cula de grosor. Os l\u00edpidos autoens\u00e1mblanse dentro desta estrutura debido ao efecto hidr\u00f3fobo, que crea unha interacci\u00f3n enerxeticamente desfavorable entre as colas hidr\u00f3fobas dos l\u00edpidos e a auga que os rodea. As\u00ed, pode dicirse que unha bicapa lip\u00eddica mantense unida s\u00f3 por forzas non covalentes que non implican a formaci\u00f3n de enlaces qu\u00edmicos entre as mol\u00e9culas individuais.\nHai algunhas semellanzas entre esta estrutura e unha burbulla de xab\u00f3n corrente, pero tam\u00e9n importantes diferenzas. Ambas as estruturas implican a d\u00faas capas dunha soa mol\u00e9cula de grosor dunha substancia anfip\u00e1tica. No caso da burbulla de xab\u00f3n, as d\u00faas monocapas de xab\u00f3n cobren unha capa de auga intercalada. As cabezas hidr\u00f3filas est\u00e1n orientadas cara a auga intercalada, entanto que as colas hidr\u00f3fobas apuntan ao aire de dentro e de f\u00f3ra da burbulla, \u00e9 dicir, partes hidr\u00f3fobas por f\u00f3ra da bicapa e hidr\u00f3filas por dentro da mesma. No caso dunha bicapa lip\u00eddica, esta estrutura est\u00e1 invertida coas cabezas por f\u00f3ra da bicapa e as colas hidr\u00f3fobas no centro e non hai auga interclada dentro da bicapa. Outra importante diferenza entre ambas as d\u00faas \u00e9 o seu tama\u00f1o relativo. As burbullas de xab\u00f3n te\u00f1en normalmente centos de nan\u00f3metros de grosor, que \u00e9 a mesma orde de tama\u00f1o ca a lonxitude de onda da luz, o cal explica por que os efectos de interferencia lum\u00ednica causan a aparici\u00f3n das cores do arco da vella na superficie da burbulla. Unha bicapa lip\u00eddica, polo contrario, ten arredor de cinco nan\u00f3metros de grosor, moito menor ca a lonxitude de onda da luz e, xa que logo, \u00e9 invisible a simple vista, e mesmo cun microscopio \u00f3ptico normal.\nAn\u00e1lise dunha secci\u00f3n de bicapa.\nA bicapa lip\u00eddica \u00e9 moi fina comparada coas s\u00faas dimensi\u00f3ns lonxitudinais. Se ampli\u00e1semos unha c\u00e9lula t\u00edpica de mam\u00edfero (cun di\u00e1metro celular de ~10 micrometros) ata o tama\u00f1o dunha sand\u00eda (30\u00a0cm), a bicapa lip\u00eddica que constit\u00fae a s\u00faa membrana plasm\u00e1tica ter\u00eda o grosor dunha folla de papel. Malia os seus poucos nan\u00f3metros de grosor, a bicapa lip\u00eddica consta de varias rexi\u00f3ns quimicamente distintas vista en secci\u00f3n. Estas rexi\u00f3n foron caracterizadas usando reflectometr\u00eda de raios X, dispersi\u00f3n de neutr\u00f3ns e resonancia magn\u00e9tica nuclear.\nA primeira rexi\u00f3n a cada lado da bicapa \u00e9 a zona das cabezas con grupos hidr\u00f3filos. Esta porci\u00f3n da membrana est\u00e1 completamente hidratada e adoita ter un grosor de arredor de 0,8-0,9\u00a0nm. Nas bicapas de fosfol\u00edpidos o grupo fosfato local\u00edzase nesta rexi\u00f3n hidratada, separada aproximadamente 0,5\u00a0nm da rexi\u00f3n central hidr\u00f3foba. Nalg\u00fans casos, a rexi\u00f3n hidratada pode estenderse moito m\u00e1is, por exemplo en l\u00edpidos con longas cadeas proteicas ou de azucres unidas \u00e1 s\u00faa cabeza. Un exemplo com\u00fan de tal modificaci\u00f3n \u00e9 a cuberta de lipopolisac\u00e1rido da membrana externa das bacterias, que axuda a reter unha capa de auga arredor da bacteria, impediando a s\u00faa deshidrataci\u00f3n.\nA continuaci\u00f3n da rexi\u00f3n hidratada hai unha zona intermedia que est\u00e1 s\u00f3 parcialmente hidratada. Esta capa l\u00edmite ten aproximadamente 0.3\u00a0nm de grosor. Nesta pequena rexi\u00f3n a concentraci\u00f3n de auga baixa progresivamente de 2M (que era a que hab\u00eda na rexi\u00f3n das cabezas hidr\u00f3filas) a practicamente cero na zona central das colas hidr\u00f3fobas. A rexi\u00f3n central hidr\u00f3foba da bicapa ten uns 3-4\u00a0nm de grosor, pero este valor var\u00eda dependendo da lonxitude e propiedades qu\u00edmicas das cadeas das colas. O grosor desta rexi\u00f3n central tam\u00e9n var\u00eda significativamente coa temperatura, particularmente preto da transici\u00f3n de fase (fusi\u00f3n).\nAsimetr\u00eda.\nEn moitas membranas naturais a composici\u00f3n das capas externa e interna da bicapa son diferentes. Nos eritrocitos humanos a capa interna (citoplasm\u00e1tica) est\u00e1 composta en grande medida de fosfatidiletanolamina, fosfatidilserina e fosfatidilinositol e os seus fosfol\u00edpidos derivados. Polo contrario, a capa externa (extracelular) ten unha composici\u00f3n baseada na fosfatidilcolina, esfingomielina e unha variedade de glicol\u00edpidos, Nalg\u00fans casos esta asimetr\u00eda depende do lugar onde se forman os distintos l\u00edpidos na c\u00e9lula e reflicte a s\u00faa orientaci\u00f3n inicial. As funci\u00f3ns biol\u00f3xicas desta asimetr\u00eda dos l\u00edpidos non se co\u00f1ecen ben, mais est\u00e1 claro que son importantes en varias situaci\u00f3ns. Por exemplo, cando a c\u00e9lula sofre apoptose, a fosfatidilserina (normalmente situada na capa citoplasm\u00e1tica) transf\u00edrese \u00e1 capa externa: al\u00ed \u00e9 reco\u00f1ecida polos macr\u00f3fagos, que fagocitan activamente a c\u00e9lula moribunda.\nEsta asimetr\u00eda dos l\u00edpidos orix\u00ednase, polo menos en parte, no feito de que a maior\u00eda dos fosfol\u00edpidos son sintetizados e inicialmente inseridos na monocapa interna. Os que formar\u00e1n a monocapa externa son despois transportados al\u00ed por unha tipo de encimas chamados flipases. Outros l\u00edpidos, como as esfingomielinas, parecen sintetizarse na capa externa. As flipases son membros dunha ampla familia de mol\u00e9culas transportadoras de l\u00edpidos que tam\u00e9n incl\u00fae as flopases, que transfiren l\u00edpidos na direcci\u00f3n oposta, e \"scramblases\" (~\"mesturases\"), que mesturan e fan aleatoria a distribuci\u00f3n de l\u00edpidos a trav\u00e9s das d\u00faas capas (como sucede en c\u00e9lulas apopt\u00f3ticas). En calquera caso, unha vez que queda establecida a asimetr\u00eda dos l\u00edpidos esta non se disipa rapidamente porque o movemento espont\u00e1neo de cambio de capa ou flip-flop dos l\u00edpidos \u00e9 extremadamente lento.\n\u00c9 posible imitar esta asimetr\u00eda das membranas naturais no laboratorio en sistemas de bicapas modelo. Certos tipos de ves\u00edculas artificiais moi pequenas fanse automaticamente elas mesmas un pouco asim\u00e9tricas, a\u00ednda que o mecanismo polo cal se xera esta asimetr\u00eda \u00e9 moi diferente ao observado nas c\u00e9lulas. Utilizando d\u00faas monocapas diferentes na t\u00e9cnica de deposici\u00f3n Langmuir-Blodgett ou unha combinaci\u00f3n de deposici\u00f3n Langmuir-Blodgett e rotura de ves\u00edculas \u00e9 tam\u00e9n posible sintetizar unha bicapa planar asim\u00e9trica. Esta asimetr\u00eda pode perderse co tempo a medida que os l\u00edpidos destas bicapas tenden a realizar movementos flip-flop.\nFases e transici\u00f3ns de fase.\nA unha temperatura dada unha bicapa lip\u00eddica pode atoparse tanto en estado l\u00edquido coma en forma de xel (fase s\u00f3lida). Todos os l\u00edpidos te\u00f1en unha temperatura caracter\u00edstica \u00e1 cal fan a transici\u00f3n (funden) de xel \u00e1 fase l\u00edquida. En ambas as fases as mol\u00e9culas lip\u00eddicas te\u00f1en un impedimento para facer movementos de flip-flop (cambio de capa) a trav\u00e9s da membrana, pero na fase l\u00edquida unha mol\u00e9cula de l\u00edpido da bicapa pode cambiar a s\u00faa posici\u00f3n coa s\u00faa veci\u00f1a (dentro da mesma capa) mill\u00f3ns de veces por segundo. Este movemento aleatorio permite aos l\u00edpidos difundir e vagar a trav\u00e9s da superficie da membrana. A diferenza das bicapas en fase l\u00edquida, os l\u00edpidos na fase de xel est\u00e1n localizados nun sitio fixo.\nO comportamento de fase das bicapas lip\u00eddicas est\u00e1 en grande medida determinado pola forza das interacci\u00f3ns de Van der Waals entre mol\u00e9culas de l\u00edpidos adxacentes. Os l\u00edpidos de cadeas hidrocarbonadas m\u00e1is longas te\u00f1en m\u00e1is \u00e1rea na cal interaccionar, incrementando a forza da interacci\u00f3n e en consecuencia diminu\u00edndo a mobilidade dos l\u00edpidos. As\u00ed, a unha temperatura dada, un l\u00edpido de cola curta ser\u00e1 m\u00e1is flu\u00eddo ca outro id\u00e9ntico pero de cola m\u00e1is longa. A temperatura de transici\u00f3n (ou fusi\u00f3n) pode tam\u00e9n verse afectada polo grao de insaturaci\u00f3n das colas dos l\u00edpidos. A insaturaci\u00f3n por un dobre enlace pode producir un dobramento na cadea hidrocarbonada, que distorsiona o empaquetamento dos l\u00edpidos. Esta distorsi\u00f3n crea un espazo libre extra entre os l\u00edpidos que permite \u00e1s colas unha flexibilidade adicional. Un exemplo deste efecto pode ser a manteiga, que ten unha grande porcentaxe de graxas saturadas, e \u00e9 s\u00f3lida a temperaturas moderadas, entanto que o aceite vexetal, que \u00e9 principalmente insaturado, a esa mesma temperatura \u00e9 l\u00edquido.\nA maior\u00eda das membranas naturais son unha complexa mestura de diferentes l\u00edpidos (e de prote\u00ednas). Se a unha determinada temperatura alg\u00fan dos compo\u00f1entes est\u00e1 l\u00edquido e outros est\u00e1n en fase de xel, as d\u00faas fases poden coexistir en rexi\u00f3ns espacialmente separadas, como icebergs flotando no oc\u00e9ano. Esta separaci\u00f3n de fases xoga un papel cr\u00edtico nos fen\u00f3menos bioqu\u00edmicos porque compo\u00f1entes da membrana como as prote\u00ednas poden particionarse nunha fase ou na outra, e as\u00ed poden ser concentradas localmente ou activadas. Un compo\u00f1ente particularmente importante de moitos sistemas de fases mesturadas \u00e9 o colesterol, que modula a permeabilidade da bicapa, a s\u00faa forza mec\u00e1nica e as interacci\u00f3ns bioqu\u00edmicas.\nA qu\u00edmica de superficie.\nSe as colas dos l\u00edpidos son as que principalmente modulan o comportamento de fase da bicapa, son as cabezas hidr\u00f3filas as que determinan a qu\u00edmica da superficie da bicapa. A maior\u00eda das bicapas naturais est\u00e1n compostas principalmente de fosfol\u00edpidos con glicerina, a\u00ednda que son tam\u00e9n compo\u00f1entes importantes os esfingol\u00edpidos como as esfingomielinas e os esterois como o colesterol. Nos fosfol\u00edpidos, o grupo de cabeza m\u00e1is com\u00fan \u00e9 a colina, polo que o fosfol\u00edpido fosfatidilcolina chega a supo\u00f1er arredor da metade de todos os fosfol\u00edpidos na maior\u00eda das c\u00e9lulas de mam\u00edferos. A fosfatidilcolina comp\u00f3rtase como un composto zwitteri\u00f3nico, xa que ten unha carga negativa no grupo fosfato e positiva no grupo amino da colina, pero, malia estas cargas locais, o balance global \u00e9 que non ten unha carga neta.\nTam\u00e9n est\u00e1n presentes l\u00edpidos con outras cabezas polares en diversas proporci\u00f3ns, entre eles a fosfatidilserina, fosfatidiletanolamina e fosftidilglicerol. Estas mol\u00e9culas danlle a mi\u00fado funcionalidade biol\u00f3xica especial \u00e1s bicapas, que depende moito do contexto. Por exemplo, a presenza de fosfatidilserina na cara extracelular da membrana dos eritrocitos e un sinal para a apoptose da c\u00e9lula, e a fosfatilserina en ves\u00edculas nas placas epifisarias de crecemento \u00e9 necesaria para a nucleaci\u00f3n de cristais de hidroxiapatito durante a mineralizaci\u00f3n dos \u00f3sos. A diferenza da fosfatidilcolina, outros l\u00edpidos te\u00f1en unha carga neta, o que pode alterar as interacci\u00f3ns electrost\u00e1ticas de pequenas mol\u00e9culas coa bicapa.\nFunci\u00f3ns biol\u00f3xicas.\nContenci\u00f3n e separaci\u00f3n.\nA principal funci\u00f3n biol\u00f3xica da bicapa lip\u00eddica \u00e9 separar determinados compartimentos de contido acuoso do que os rodea. Se non existise algunha forma de barreira que delimitase o que \u00e9 unha c\u00e9lula e o que \u00e9 o exterior, ser\u00eda mesmo dif\u00edcil definir o concepto de organismo vivo. Esta barreira \u00e9 a bicapa lip\u00eddica en todas as formas de vida co\u00f1ecidas ag\u00e1s nunhas poucas especies de arqueas, que utilizan unha monocapa lip\u00eddica especialmente adaptada. Mesmo se ten proposto que as primeiras formas de vida puideron ser unha simple ves\u00edcula lip\u00eddica con inicialmente unha soa capacidade biosint\u00e9tica: a produci\u00f3n de m\u00e1is fosfol\u00edpidos para a bicapa. A capacidade de separar da bicapa lip\u00eddica est\u00e1 baseada no feito de que as mol\u00e9culas hidr\u00f3filas non poden cruzar facilmente o centro hidr\u00f3fobo da bicapa, como se discute m\u00e1is abaixo no apartado \"Transporte a trav\u00e9s da bicapa\".\nOs procariotas te\u00f1en s\u00f3 unha bicapa lip\u00eddica, a membrana plasm\u00e1tica. Moitos procariotas te\u00f1en tam\u00e9n unha parede celular, pero a parede celular est\u00e1 composta de longas cadeas de carbohidratos ou de prote\u00ednas, non de l\u00edpidos. Polo contrario, os eucariotas te\u00f1en un conxunto de org\u00e1nulos rodeados de bicapas lip\u00eddicas, como o n\u00facleo celular, mitocondrias, lisosomas aparato de Golgi, ret\u00edculo endoplasm\u00e1tico, peroxisomas e outras ves\u00edculas. Todos estes compartimentos subcelulares est\u00e1n rodeados por unha ou m\u00e1is bicapas lip\u00eddicas e, xuntos, suman a maior parte da superficie das bicapas lip\u00eddicas da c\u00e9lula. Nos hepatocitos do f\u00edgado por exemplo, a membrana plasm\u00e1tica sup\u00f3n s\u00f3 o 2% do total da superficie de bicapas da c\u00e9lula, mentres que o seu ret\u00edculo endoplasm\u00e1tico cont\u00e9n m\u00e1is do 50% e as mitocondrias un 30%.\nSinalizaci\u00f3n.\nProbablemente a forma m\u00e1is co\u00f1ecida de sinalizaci\u00f3n ou comunicaci\u00f3n celular \u00e9 a transmisi\u00f3n sin\u00e1ptica, por medio da cal un impulso nervioso que acadase o extremo do ax\u00f3n dunha neurona transm\u00edtese \u00e1 neurona adxacente por medio da liberaci\u00f3n de neurotransmisores. Esta transmisi\u00f3n faise posible pola acci\u00f3n de ves\u00edculas sin\u00e1pticas cargadas con neurotransmisores que ser\u00e1n liberados. Estas ves\u00edculas fusi\u00f3nanse coa membrana celular no terminal presin\u00e1ptico da primeira neurona e ceiban o seu contido no exterior da c\u00e9lula. O contido difunde a trav\u00e9s do espazo sin\u00e1ptico e chega ao terminal postsin\u00e1ptico da seguinte neurona.\nAs bicapas lip\u00eddicas est\u00e1n tam\u00e9n implicadas na transduci\u00f3n de sinais xa que son o lugar onde est\u00e1n inseridas as prote\u00ednas integrais de membrana. Estas prote\u00ednas constit\u00faen unha clase de mol\u00e9culas moi variada e importante. Est\u00edmase que ata un terzo do proteoma humano pode estar formado por prote\u00ednas de membrana. Algunhas destas prote\u00ednas est\u00e1n ligadas ao exterior da membrana celular. Un exemplo \u00e9 a prote\u00edna CD59, que identifica as c\u00e9lulas \u201cpropias\u201d e inhibe a s\u00faa destruci\u00f3n polo sistema inmune. O virus VIH evita a acci\u00f3n do sistema inmunitario en parte ao inserir estas prote\u00ednas da membrana da c\u00e9lula h\u00f3spede na s\u00faa propia membrana superficial. Outras prote\u00ednas est\u00e1n situadas na bicapa atravesando todo o seu grosor (prote\u00ednas transmembrana) e serven para retransmitir certos sinais desde o exterior ao interior da c\u00e9lula. O tipo m\u00e1is com\u00fan destas prote\u00ednas \u00e9 o receptor acoplado \u00e1 prote\u00edna G (GPCR). Os GPCRs son responsables da maior parte da capacidade celular de percibir o seu medio externo e, debido \u00e1 s\u00faa importante funci\u00f3n, aproximadamente o 40% de todos os medicamentos modernos est\u00e1n dirixidos aos GPCRs.\nAdemais de procesos mediados por prote\u00ednas e disoluci\u00f3ns, as bicapas lip\u00eddicas poden tam\u00e9n participar directamente na sinalizaci\u00f3n celular. Un cl\u00e1sico exemplo disto \u00e9 a fagocitose activada por fosfatidilserina. Normalmente, a fosfatidilserina est\u00e1 distribu\u00edda asimetricamente na membrana da c\u00e9lula e est\u00e1 presente s\u00f3 na cara citoplasm\u00e1tica. Durante a morte celular programada unha prote\u00edna chamada \"scramblase\" equilibra esta distribuci\u00f3n, dispo\u00f1endo fosfatidilserina na cara extracelular da bicapa. A presenza de fosfatidilserina desencadea ent\u00f3n a fagocitose que eliminar\u00e1 as c\u00e9lulas mortas ou moribundas.\nM\u00e9todos de caracterizaci\u00f3n.\nA bicapa lip\u00eddica \u00e9 unha estrutura bastante complicada de estudar porque \u00e9 moi delgada e fr\u00e1xil. Malia estas limitaci\u00f3ns nos \u00faltimos setenta anos t\u00e9\u00f1ense desenvolvido ducias de t\u00e9cnicas que permitiron investigar a s\u00faa estrutura e funci\u00f3n.\nAs medici\u00f3ns el\u00e9ctricas son unha forma directa de caracterizar unha importante funci\u00f3n da membrana: a s\u00faa capacidade de separar e impedir o fluxo de i\u00f3ns en disoluci\u00f3n. Aplicando unha voltaxe a trav\u00e9s da bicapa e medindo a corrente resultante, pode determnarse a resistencia el\u00e9ctrica da bicapa, que \u00e9 relativamente alta (108ohm*cm2 de resistencia en bicapas lip\u00eddicas puras), xa que a parte central hidr\u00f3foba \u00e9 impermeable a substancias cargadas. A presenza de furados na bicapa de s\u00f3 uns poucos nan\u00f3metros causa un importante incremento da corrente el\u00e9ctrica. A sensibilidade do sistema \u00e9 tal que mesmo se pode determinar a actividade dunha soa canle i\u00f3nica.\nAs medidas el\u00e9ctricas non nos proporcionan unha imaxe real do que pasa na membrana como o far\u00eda unha imaxe de microscop\u00eda. As bicapas lip\u00eddicas non poden verse nun microscopio convencional porque son moi finas, e hai que utilizar o microscopio de fluorescencia. Nestas t\u00e9cnicas a mostra \u00e9 excitada cunha luz dunha lonxitude de onda determinada, que causa fluorescencia na mostra (luz de maior lonxitude de onda), que \u00e9 observada co microscopio despois de pasar por unha serie de filtros. As bicapas lip\u00eddicas naturais non son fluorescentes, de modo que hai que usar unha tinguidura que se una \u00e1s mol\u00e9culas que se desexe da bicapa. A resoluci\u00f3n est\u00e1 normalmente limitada a uns poucos centos de nan\u00f3metros, que \u00e9 moito menos ca o tama\u00f1o dunha c\u00e9lula pero moito maior ca o grosor da bicapa.\nO microscopio electr\u00f3nico proporciona imaxes de maior resoluci\u00f3n. No microscopio electr\u00f3nico, en lugar de fot\u00f3ns (luz) focal\u00edzase sobre a mostra un feixe de electr\u00f3ns. \u00c1s imaxes cl\u00e1sicas obtidas con tinguidura de tetr\u00f3xido de osmio, que mostraban tres bandas nas membranas, d\u00faas escuras e no medio unha clara, que se correspond\u00edan coas zonas hidr\u00f3filas e hidr\u00f3fobas da membrana, seguironlles outras probas m\u00e1is sofisticadas. Usando o microscopio electr\u00f3nico xunto con t\u00e9cnicas de conxelaci\u00f3n (criofractura), poden estudarse os mecanismsmos do transporte inter- e intracelular, por exemplo para demostrar que as ves\u00edculas de exocitose son o modo en que se liberan os neurotransmisores nas sinapses.\nTam\u00e9n se usa moito a espectroscop\u00eda 31P-NMR (resonancia magn\u00e9tica nuclear) en estudos das bicapas de fosfol\u00edpidos preparadas e das membranas biol\u00f3xicas en condici\u00f3ns naturais. A an\u00e1lise do espectro 31P-NMR dos l\u00edpidos pode dar moita informaci\u00f3n sobre o empaquetamento da bicapa lip\u00eddica, as transici\u00f3ns de fase, a orientaci\u00f3n e din\u00e1mica dos grupos de cabeza polar dos l\u00edpidos, e as propiedades el\u00e1sticas de bicapas lip\u00eddicas puras ou o seu comportamento como resultado da uni\u00f3n de prote\u00ednas e outras biomol\u00e9culas.\nAdemais, un experimento espec\u00edfico H-N...(O)-P (transici\u00f3n por axuste escalar 3JH-P~5\u00a0Hz) pode fornecer informaci\u00f3n directa sobre a formaci\u00f3n de pontes de hidr\u00f3xeno entre os prot\u00f3ns dos grupos amido proteicos e o fosfato das partes polares dos lipidos, o que \u00e9 moi \u00fatil en estudos das interacci\u00f3ns prote\u00edna/membrana.\nUn novo m\u00e9todo de estudo das bicapas lip\u00eddicas \u00e9 a microscop\u00eda de forza at\u00f3mica. Nesta t\u00e9cnica non se usa luz nin electr\u00f3ns sen\u00f3n unha sonda de silicio cunha agulla moi pequena e afiada que varre a superficie facendo contacto f\u00edsico coa bicapa e mov\u00e9ndose sobre ela, de modo semellante ao que que far\u00eda unha agulla dun tocadiscos. A microscop\u00eda de forza at\u00f3mica \u00e9 unha t\u00e9cnica moi prometedora porque ten a potencialidade de obter imaxes cunha resoluci\u00f3n de nan\u00f3metros a temperaturas ambientais moderadas e mesmo baixo a auga ou tamp\u00f3n fisiol\u00f3xico, condici\u00f3ns necesarias para estudar o comportamento natural das bicapas. Utilizando esta capacidade, a microscop\u00eda de forza at\u00f3mica tense usado para examinar o comportamento din\u00e1mico das membranas inclu\u00edndo a formaci\u00f3n de poros transmembrana e transici\u00f3ns de fase en bicapas de laboratorio. Outra vantaxe \u00e9 que esta t\u00e9cnica non require a marcaxe fluorescente ou isot\u00f3pica dos l\u00edpidos, xa que a punta da sonda interacciona mecanicamente coa superficie da bicapa. Grazas a iso, o mesmo varrido pode obter imaxes tanto dos l\u00edpidos coma das prote\u00ednas asociadas a eles, \u00e1s veces mesmo cunha resoluci\u00f3n dunha soa mol\u00e9cula. Esta microscop\u00eda pode tam\u00e9n explorar a natureza mec\u00e1nica das bicapas lip\u00eddicas.\nAs bicapas lip\u00eddicas mostran unha alta birrefrinxencia, xa que o \u00edndice de refracci\u00f3n no plano da bicapa difire do que presenta o plano perpendicular en 0,1 unidades de \u00edndice de refracci\u00f3n. Isto usouse para caracterizar o grao de orde e distorsi\u00f3n nas bicapas usando interferometr\u00eda de polarizaci\u00f3n dual para comprender as\u00ed os mecanismos das interacci\u00f3ns das prote\u00ednas.\nTransporte a trav\u00e9s da bicapa.\nDifusi\u00f3n pasiva.\nA maior\u00eda das mol\u00e9culas polares te\u00f1en unha solubilidade baixa na zona central hidrocarbonada da bicapa lip\u00eddica e en consecuencia te\u00f1en baixos coeficientes de permeabilidade a trav\u00e9s da bicapa. Este efecto \u00e9 particularmente pronunciado no caso das mol\u00e9culas cargadas, que te\u00f1en coeficientes de permeabilidade a\u00ednda m\u00e1is baixos ca as polares neutras. Os ani\u00f3ns normalmente te\u00f1en un grao de difusi\u00f3n a trav\u00e9s das bicapas moito maior c\u00f3s cati\u00f3ns. Comparados coas mol\u00e9culas i\u00f3nicas, as mol\u00e9culas de auga en realidade te\u00f1en unha permeabilidade a trav\u00e9s da membrana relativamente grande, o que se pon en evidencia no fen\u00f3meno do inchamento da c\u00e9lula por osmose. Cando unha c\u00e9lula ou unha ves\u00edcula cunha concentraci\u00f3n de sales alta no seu interior se encontra no seo dunha disoluci\u00f3n con concentraci\u00f3ns baixas de sales, a auga penetrar\u00e1 na c\u00e9lula por osmose e a c\u00e9lula incha e mesmo pode chegar a rebentar. Este resultado non se dar\u00eda se a auga non puidese pasar a trav\u00e9s da bicapa lip\u00eddica con relativa facilidade. A an\u00f3mala alta permeabilidade relativa da auga a trav\u00e9s da bicapa a\u00ednda non se comprende por completo e contin\u00faa sendo obxecto de activo debate. As mol\u00e9culas non cargadas apolares difunden a trav\u00e9s das bicapas lip\u00eddicas considerablemente m\u00e1is r\u00e1pido ca as mol\u00e9culas de auga. Isto pode aplicarse tanto a graxas coma a disolventes org\u00e1nicos como o cloroformo e \u00e9ter. Sen termos en conta o seu car\u00e1cter polar, o tama\u00f1o da mol\u00e9cula tam\u00e9n infl\u00fae, xa que as mol\u00e9culas grandes difunden a trav\u00e9s da bicapa m\u00e1is lentamente ca as pequenas.\nBombas i\u00f3nicas e canles.\nExisten d\u00faas clases de prote\u00ednas que controlan os gradientes i\u00f3nicos observados a trav\u00e9s das membranas celulares e subcelulares naturais, que son: canles i\u00f3nicas e bombas i\u00f3nicas. Tanto as bombas coma as canles son prote\u00ednas integrais de membrana que atravesan todo o grosor da bicapa, pero as s\u00faas funci\u00f3ns son bastante diferentes. As bombas i\u00f3nicas son prote\u00ednas que crean e mante\u00f1en os gradientes qu\u00edmicos utilizando unha fonte de enerx\u00eda externa para mover os i\u00f3ns en contra dos gradientes de concentraci\u00f3n pas\u00e1ndoos a unha zona con potencial qu\u00edmico m\u00e1is alto. A fonte de enerx\u00eda pode ser ATP, como \u00e9 o caso da ATPase de Na+-K+ ou bomba de Na+-K+. Alternativamente, a fonte de exerx\u00eda pode ser outro gradiente qu\u00edmico xa existente, como sucede no caso do antitransportador de Ca2+/Na+ , que intercambia eses dous i\u00f3ns. Grazas \u00e1 acci\u00f3n das bombas de i\u00f3ns a c\u00e9lula pode regular o pH por medio do bombeo de prot\u00f3ns.\nA diferenza das bombas de i\u00f3ns, as canles i\u00f3nicas non crean gradientes qu\u00edmicos sen\u00f3n que m\u00e1is ben os disipan para realizar un traballo ou enviar un sinal. Probablemente o exemplo m\u00e1is co\u00f1ecido e estudado \u00e9 a canle de Na+ regulada por voltaxe, que permite a conduci\u00f3n dun potencial de acci\u00f3n ao longo das neuronas. Todas as canles de i\u00f3ns te\u00f1en alg\u00fan tipo de disparador ou mecanismo de \u201capertura\u201d. No exemplo anterior era unha voltaxe de polarizaci\u00f3n, pero outras canles poden activarse pola uni\u00f3n de ligandos ou por medio dun cambio conformacional doutra prote\u00edna pr\u00f3xima.\nEndocitose e exocitose.\nAlgunhas mol\u00e9culas ou part\u00edculas son demasiado grandes ou demasiado hidr\u00f3filas para conseguiren pasar a trav\u00e9s da bicapa lip\u00eddica. Outras mol\u00e9culas poden pasar a trav\u00e9s da bicapa pero deben facelo rapidamente e en tan gran cantidade que o seu transporte por canles \u00e9 inviable. En ambos os casos este tipo de mol\u00e9culas poden ser transportadas a trav\u00e9s da membrana celular por medio da fusi\u00f3n ou evaxinaci\u00f3n de ves\u00edculas. Cando se orixina unha ves\u00edcula no interior da c\u00e9lula e fusi\u00f3nase coa membrana plasm\u00e1tica para liberar o seu contido no espazo extracelular, falamos de exocitose. O proceso inverso ch\u00e1mase endocitose e consiste en que unha rexi\u00f3n da membrana plasm\u00e1tica se invaxina e finalmente despr\u00e9ndese cara ao interior da c\u00e9lula, levando no seu interior unha porci\u00f3n do flu\u00eddo extracelular para transportalo ao interior da c\u00e9lula. A endocitose e a exocitose dependen para o seu funcionamento de maquinarias celulares moi diferentes, pero os dous procesos est\u00e1n intimamente ligados e non poder\u00edan funcionar un sen o outro. O mecanismo primario desta interdependencia e o volume total de material lip\u00eddico implicado. Nunha c\u00e9lula t\u00edpica interv\u00e9n no ciclo de endocitose/exocitose unha \u00e1rea de bicapa equivalente ao total da membrana plasm\u00e1tica en s\u00f3 media hora. Se estes dous procesos non est\u00e1n equilibrados a c\u00e9lula ou inchar\u00eda ata un incrible tama\u00f1o ou perder\u00eda completamente a s\u00faa membrana plasm\u00e1tica en cuesti\u00f3n de minutos.\nElectroporaci\u00f3n.\nA electroporaci\u00f3n \u00e9 o r\u00e1pido incremento da permeabilidade da bicapa inducido pola aplicaci\u00f3n dun forte campo el\u00e9ctrico artificial a trav\u00e9s da membrana. Experimentalmente, \u00fasase a electroporaci\u00f3n para introducir nas c\u00e9lulas mol\u00e9culas hidr\u00f3filas. \u00c9 unha t\u00e9cnica especialmente \u00fatil para introducir na c\u00e9lula mol\u00e9culas grandes e moi cargadas como o ADN, que nunca poder\u00eda difundir pasivamente a trav\u00e9s da zona central hidr\u00f3foba da bicapa lip\u00eddica. Por esta raz\u00f3n, a electroporaci\u00f3n \u00e9 un dos m\u00e9todos b\u00e1sicos para a transfecci\u00f3n (introduci\u00f3n artificial de ADN na c\u00e9lula) e para a transformaci\u00f3n bacteriana. Prop\u00faxose tam\u00e9n que a electroporaci\u00f3n resultante das tormentas de l\u00f3stregos poder\u00eda ser un mecanismo natural para a transferencia de xenes dunha especie a outra (ou transferencia horizontal de xenes).\nEste incremento de permeabilidade afecta principalmente ao transporte de i\u00f3ns e doutras especies qu\u00edmicas hidratadas, o que indica que o seu mecanismo de acci\u00f3n \u00e9 a creaci\u00f3n na membrana de orificios cheos de auga de escala nanom\u00e9trica. A\u00ednda que tanto a electroporaci\u00f3n coma a rotura diel\u00e9ctrica (perda de resistencia do material illante) orix\u00ednanse ambas pola aplicaci\u00f3n de campos el\u00e9ctricos, os mecanismos implicados son moi diferentes. Na rotura diel\u00e9ctrica o material que fai de barreira \u00e9 inonizado, creando unha v\u00eda condutiva. A alteraci\u00f3n do material \u00e9 neste caso de natureza qu\u00edmica. Polo contrario, durante a electroporaci\u00f3n as mol\u00e9culas lip\u00eddicas non son alteradas quimicamente sen\u00f3n que simplemente cambian de posici\u00f3n, abrindo un poro que act\u00faa como a v\u00eda de conduci\u00f3n a trav\u00e9s da bicapa a medida que se vai enchendo de auga.\nMec\u00e1nica das bicapas.\nAs bicapas lip\u00eddicas son estruturas grandes dabondo como para mostrar algunhas das propiedades mec\u00e1nicas dos l\u00edquidos e os s\u00f3lidos. O m\u00f3dulo de compresi\u00f3n de \u00e1rea Ka, o m\u00f3dulo de flexi\u00f3n Kb, e a enerx\u00eda de bordo formula_1, poden usarse para describilas. As bicapas lip\u00eddicas s\u00f3lidas tam\u00e9n te\u00f1en un m\u00f3dulo de cizalladura ou rixidez, pero como para calquera l\u00edquido, este m\u00f3dulo \u00e9 cero para bicapas l\u00edquidas. Estas propiedades mec\u00e1nicas afectan ao funcionamento das membranas. Ka e Kb afectan \u00e1 capacidade das prote\u00ednas e das pequenas mol\u00e9culas de inserirse na bicapa, e s\u00e1bese que as propiedades mec\u00e1nicas da bicapa alteran o funcionamento das canles i\u00f3nicas activadas mecanicamente. As propiedades mec\u00e1nicas das bicapas tam\u00e9n determinan que tipos de estr\u00e9s pode soportar a c\u00e9lula sen rachar. A\u00ednda que as bicapas poden dobrarse facilmente, a maior\u00eda non se poden estirar m\u00e1is dunha pequena porcentaxe sen romperen.\nComo se comentou no apartado de \"estrutura e organizaci\u00f3n\", a forza principal que mant\u00e9n cohesionadas as bicapas \u00e9 a repulsi\u00f3n hidr\u00f3foba entre as colas hidrocarbonadas dos l\u00edpidos e a auga. As\u00ed, o m\u00f3dulo el\u00e1stico da bicapa est\u00e1 determinado esencialmente pola \u00e1rea extra que queda exposta \u00e1 auga cando estiramos e separamos os l\u00edpidos. Non debe estra\u00f1ar tendo en conta as forzas implicadas que os estudos realizados mostrasen que Ka var\u00eda moito segundo as condici\u00f3ns da disoluci\u00f3n pero s\u00f3 un pouco ao variaren a lonxitude e insaturaci\u00f3n das colas lip\u00eddicas. Como as forzas implicadas son tan pequenas, \u00e9 dif\u00edcil determinar experimentalmente Ka. A maior\u00eda das probas requiren usar sofisticadas t\u00e9cnicas de microscop\u00eda e un equipamento de medici\u00f3n moi sensible.\nA diferenza do Ka, que \u00e9 unha medida de canta enerx\u00eda se necesita para estirar a bicapa, Kb mide canta enerx\u00eda se precisa para dobrala ou flexionala. Formalmente, o m\u00f3dulo de flexi\u00f3n def\u00ednese como a enerx\u00eda requirida para deformar unha membrana desde a s\u00faa curvatura intr\u00ednseca a outra curvatura. A curvatura intr\u00ednseca def\u00ednese pola raz\u00f3n do di\u00e1metro do grupo de cabeza do l\u00edpido con respecto do grupo de cola. Para un l\u00edpido con d\u00faas colas hidrocarbonadas como a fosfatidilcolina, esta raz\u00f3n \u00e9 de case 1, polo que a curvatura intr\u00ednseca \u00e9 case 0. Se un determinado l\u00edpido ten na s\u00faa curvatura intr\u00ednseca unha desviaci\u00f3n grande de cero, non formar\u00e1 unha bicapa, e en lugar diso formar\u00e1 outras fases como micelas ou micelas invertidas. Tipicamente, Kb non se mide experimentalmente sen\u00f3n que se calcula a partir de medici\u00f3ns de Ka e do grosor da bicapa, xa que os tres par\u00e1metros est\u00e1n relacionados.\nformula_1 \u00e9 unha medida da enerx\u00eda necesaria para expo\u00f1er o bordo da bicapa \u00e1 auga ao rachar a bicapa ou crearlle un buraco. A orixe desta enerx\u00eda \u00e9 o feito de que ao crear ese tipo de interface quedan expostas \u00e1 auga algunhas das colas lip\u00eddicas, pero a orientaci\u00f3n exacta dos l\u00edpidos deste l\u00edmite non se co\u00f1ece. Hai algunhas evidencias de que poden coexistir tanto poros hidr\u00f3fobos (colas rectas) coma hidr\u00f3filos (cabezas curvadas).\nFusi\u00f3n.\nA fusi\u00f3n de bicapas lip\u00eddicas \u00e9 o proceso polo cal d\u00faas bicapas se unen formando unha estrutura \u00fanica conectada. Se esta fusi\u00f3n ten lugar de forma completa entre as d\u00faas capas da bicapa, f\u00f3rmase unha ponte chea de auga e mest\u00faranse as soluci\u00f3ns contidas nos dous compartimentos das bicapas. Outra posible alternativa d\u00e1se se s\u00f3 interv\u00e9n na fusi\u00f3n unha das capas de cada bicapa; nese caso f\u00e1lase de hemifusi\u00f3n. A fusi\u00f3n est\u00e1 implicada en moitos procesos celulares, especialmente en eucariotas, xa que as c\u00e9lulas eucariotas est\u00e1n moi subdivididas en compartimentos por membranas de bicapas. A exocitose, a fertilizaci\u00f3n dos ovos polo espermatozoide e o transporte de produtos residuais ao lisosoma son s\u00f3 alg\u00fans dos moitos procesos eucari\u00f3ticos que dependen desta fusi\u00f3n. Mesmo a entrada de pat\u00f3xenos pode estar determinada pola fusi\u00f3n, pois moitos virus con cubertas membranosas de bicapa especializaron certas prote\u00ednas de fusi\u00f3n situadas na s\u00faa superficie para conseguir entrar na c\u00e9lula h\u00f3spede.\nNo proceso de fusi\u00f3n hai catro pasos fundamentais. Primeiro, as membranas implicadas no proceso deben achegarse, aproximarse unha a outra ata s\u00f3 uns poucos nan\u00f3metros. Segundo, as d\u00faas bicapas deben po\u00f1erse en estreito contacto (a s\u00f3 uns poucos \u00e1ngstroms). Para conseguir este contacto, as d\u00faas superficies deben deshidratarse polo menos parcialmente, xa que a auga unida \u00e1 superficie que normalmente presentan as bicapas fai que as bicapas se repelan enerxicamente. A presenza de i\u00f3ns, especialmente de cati\u00f3ns divalentes como os i\u00f3ns magnesio e calcio, afecta moito a esta fase do proceso. Unha das funci\u00f3ns b\u00e1sicas do calcio no organismo \u00e9 regular a fusi\u00f3n das membranas. Terceiro, debe orixinarse unha desestabilizaci\u00f3n nalg\u00fan punto entre as d\u00faas bicapas en fusi\u00f3n, que distorsione localmente as s\u00faas estruturas. A natureza exacta desta distorsi\u00f3n non se co\u00f1ece. Unha teor\u00eda \u00e9 que se deben formar unha especie de protrusi\u00f3ns (\"stalks\") moi curvadas entre as d\u00faas bicapas. Os partidarios desta teor\u00eda pensan que isto explicar\u00eda por que a fosfatidiletanolamina, un l\u00edpido moi curvado, facilita a fusi\u00f3n. Finalmente, na \u00faltima fase da fusi\u00f3n, este punto distorsionado crece e os compo\u00f1entes das d\u00faas bicapas mest\u00faranse e difunden desde o sitio de contacto.\nA situaci\u00f3n \u00e9 m\u00e1is complicada na fusi\u00f3n \"in vivo\" porque a fusi\u00f3n biol\u00f3xica est\u00e1 case sempre regulada pola acci\u00f3n de prote\u00ednas asociadas \u00e1 membrana. As primeiras destas prote\u00ednas en seren estudadas foron as prote\u00ednas virais de fusi\u00f3n, que permiten aos virus con envoltura inserir o seu material xen\u00e9tico na c\u00e9lula h\u00f3spede (os virus con envoltura est\u00e1n rodeados por unha bicapa lip\u00eddica; outros s\u00f3 te\u00f1en unha cuberta proteica). As c\u00e9lulas eucari\u00f3ticas tam\u00e9n presentan prote\u00ednas de fusi\u00f3n, as mellor estudadas das cales son as prote\u00ednas SNARE. As prote\u00ednas SNARE \u00fasanse para dirixir todo o tr\u00e1fico intracelular de ves\u00edculas. A pesar dos anos que se levan estudando, a\u00ednda se desco\u00f1ece moito sobre as funci\u00f3ns desta clase de prote\u00ednas. De feito, hai a\u00ednda un activo debate sobre se as SNARE est\u00e1n relacionadas coa fixaci\u00f3n inicial da ves\u00edcula \u00e1 membrana ou participan m\u00e1is tarde no proceso de fusi\u00f3n facilitando a hemifusi\u00f3n.\nNos estudos de biolox\u00eda molecular e cellular \u00e9 a mi\u00fado preferible inducir artificialmente a fusi\u00f3n. A adici\u00f3n de polietilenglicol causa a fusi\u00f3n sen que se produza unha agregaci\u00f3n significativa ou distorsi\u00f3n bioqu\u00edmica. Este procedemento \u00fasase hoxe continuamente, por exemplo para fusionar linfocitos B con c\u00e9lulas de melanoma. O \u201chibridoma\u201d resultante desta combinaci\u00f3n expresa un anticorpo desexado determinado pola c\u00e9lula B, pero este queda \"inmortalizado\" pola c\u00e9lula de melanoma fusionada. A fusi\u00f3n tam\u00e9n se pode inducir artificialmente por electroporaci\u00f3n nun proceso chamado electrofusi\u00f3n. Crese que este fen\u00f3meno d\u00e9bese aos bordos enerxeticamente activos formados na membrana durante a electroporaci\u00f3n, que poden actuar como os puntos locais de distorsi\u00f3n para nuclear o crecemento da protrusi\u00f3n entre as d\u00faas bicapas.\nSistemas modelo.\nAs membranas lip\u00eddicas poden crearse artificialmente no laboratorio para facilitar aos investigadores a realizaci\u00f3n de experimentos que non son factibles con bicapas naturais. Estes sistemas sint\u00e9ticos ch\u00e1manse bicapas lip\u00eddicas modelo. Hai moitos tipos deferentes de bicapas modelo, e cada unha ten as s\u00faas vantaxes e desvantaxes experimentais. Poden elaborarse tanto con l\u00edpidos sint\u00e9ticos coma naturais. Entre os sistemas modelo m\u00e1is com\u00fans est\u00e1n:\nAplicaci\u00f3ns comerciais.\nAta hoxe, a aplicaci\u00f3n comercial m\u00e1is exitosa das bicapas lip\u00eddicas foi o uso de liposomas para a administraci\u00f3n de medicamentos, especialmente no tratamento do c\u00e1ncer. Os liposomas son unha especie de ves\u00edculas artificiais. A idea b\u00e1sica do uso de liposomas para a administraci\u00f3n de f\u00e1rmacos \u00e9 que o f\u00e1rmaco vai encapsulado en disoluci\u00f3n no interior do liposoma, o cal \u00e9 despois inxectado no paciente. Estes liposomas cargados con f\u00e1rmacos viaxan a trav\u00e9s dos sistemas corporais ata que se unen aos destinos diana e al\u00ed rompen, liberando o f\u00e1rmaco. En teor\u00eda os liposomas deber\u00edan ser un m\u00e9todo ideal de administraci\u00f3n de f\u00e1rmacos, xa que dentro deles se pode illar case calquera f\u00e1rmaco liposoluble, p\u00f3denselle inserir mol\u00e9culas que se unan a determinados tecidos diana e son relativamente pouco t\u00f3xicos porque o noso corpo pos\u00fae v\u00edas metab\u00f3licas para degradar os l\u00edpidos que os compo\u00f1en.\nA primeira xeraci\u00f3n de liposomas usados para a administraci\u00f3n de f\u00e1rmacos ti\u00f1a unha composici\u00f3n lip\u00eddica sinxela e o seu uso presentaba varias limitac\u00f3ns. A s\u00faa circulaci\u00f3n pola corrente sangu\u00ednea era moi limitada debido \u00e1 s\u00faa eliminaci\u00f3n polos riles e \u00e1 fagocitose. Un maior refinamento da s\u00faa composici\u00f3n lip\u00eddica para mellorar a s\u00faa fluidez, densidade de carga superficial e hidrataci\u00f3n superficial serviu para elaborar ves\u00edculas que adsorb\u00edan menos prote\u00ednas do plasma sangu\u00edneo, o que dificultaba o seu reco\u00f1ecemento polo sistema inmunitario. O avance m\u00e1is significativo neste eido foi a inserci\u00f3n de polietilenglicol na superficie do liposoma para producir ves\u00edculas \u201csilandeiras\u201d, que pasan desapercibidas e circulan polo corpo durante longo tempo sen que o sistema inmune ou os riles os eliminen.\nOs primeiros liposomas deste novo tipo foron dirixidos pasivamente a tecidos tumorais. Pero como os tumores inducen unha r\u00e1pida e incontrolada anxiox\u00e9nese son especialmente \u201cpermeables\u201d e permiten aos liposomas sa\u00edr da circulaci\u00f3n sangu\u00ednea con moita maior rapidez do que o far\u00edan en tecidos non tumorais. Posteriores traballos seguiron a estratexia de inserir anticorpos ou outros marcadores moleculares na superficie do liposoma coa esperanza de que estes se unisen activamente a c\u00e9lulas ou tecidos espec\u00edficos. Alg\u00fans exemplos desta estratexia est\u00e1n xa na fase de probas cl\u00ednicas.\nOutra potencial aplicaci\u00f3n das bicapas lip\u00eddicas \u00e9 no campo dos biosensores. Como a bicapa lip\u00eddica \u00e9 a barreira que hai entre o interior e o exterior da c\u00e9lula, tam\u00e9n \u00e9 un sitio de intensa transduci\u00f3n de sinais. Durante anos os investigadores trataron de aproveitar este potencial para preparar un dispositivo baseado nas bicapas para usalo na detecci\u00f3n de substancias con uso cl\u00ednico ou no bioterrorismo. Pero os progresos foron lentos e, a\u00ednda que algunhas compa\u00f1\u00edas desenvolveron sistemas de detecci\u00f3n autom\u00e1ticos baseados en bicapas lip\u00eddicas, s\u00f3 se usan para fins de investigaci\u00f3n. Un exemplo \u00e9 o chip desbotable ofrecido por Biacore Life Sciences, que utiliza bicapas lip\u00eddicas, ou os de Nanion Inc que desenvolveu un sistema para estudos electrofisiol\u00f3xicos (\"planar patch clamp\"). Tam\u00e9n se est\u00e1 a investigar noutras aplicaci\u00f3ns m\u00e1is ex\u00f3ticas como o uso de poros de membranas de bicapa lip\u00eddica para a secuenciaci\u00f3n do ADN en Oxford Nanolabs, que a\u00ednda non \u00e9 comercialmente viable.\nAs bicapas lip\u00eddicas apoiadas en substrato s\u00f3lido tiveron \u00e9xito comercial como t\u00e9cnicas de cribado ou selecci\u00f3n para medir a permeabilidade de f\u00e1rmacos, como a t\u00e9cnica denominada PAMPA (\"parallel artificial membrane permeability assay\").\nHistoria.\nA principios do s\u00e9culo XX os cient\u00edficos xa pensaban que as c\u00e9lulas estaban rodeadas por unha delgada barreira de caracter\u00edsticas aceitosas, pero a natureza estrutural desta membrana non se co\u00f1ec\u00eda. Dous experimentos de 1925 puxeron as bases para acabar con este desco\u00f1ecemento. Hugo Ficke, medindo a capacitancia de soluci\u00f3ns de eritrocitos , determinou que a membrana celular ti\u00f1a un grosor de 3,3\u00a0nm.\nA\u00ednda que os resultados deste experimento eran precisos, Fricke malinterpretou os datos e pensou que a membrana celular constaba dunha soa capa de mol\u00e9culas. Evert Gorter (1881\u20131954) e F. Grendel da Universidade de Leiden abordaron o problema desde outra perspectiva, estendendo os l\u00edpidos dos eritrocitos formando unha monocapa nun dispositivo Langmuir-Blodgett. Cando compararon a \u00e1rea da monocapa coa a \u00e1rea superficial das c\u00e9lulas observaron que a relaci\u00f3n era de 2 a 1. Posteriores an\u00e1lises puxeron en evidencia varios erros e asunci\u00f3ns incorrectas nese experimento, pero, por pura sorte, estes erros se cancelaban e con eses datos defectuosos Gorter e Grendel chegaron \u00e1 conclusi\u00f3n correcta: a membrana celular era unha bicapa lip\u00eddica.\nEsta teor\u00eda foi confirmada co uso do microscopio electr\u00f3nico na d\u00e9cada de 1950. A\u00ednda que non publicou o primeiro estudo de microscop\u00eda electr\u00f3nica de bicapas lip\u00eddicas, foi J. David Robertson o primeiro en afirmar que as d\u00faas bandas escuras electrodensas que se observaban na membrana eran os grupos de cabeza hidr\u00f3filos dos l\u00edpidos e as prote\u00ednas asociadas de cada unha das capas superpostas da bicapa. Con eses traballos Robertson presentou o concepto de \u201cunidade de membrana.\u201d Esta foi a primeira vez que a estrutura en bicapa era universalmente asignada a todas as membranas celulares e dos org\u00e1nulos.\nM\u00e1is ou menos ao mesmo tempo o desenvolvemento de membranas modelo confirmou que a bicapa lip\u00eddica \u00e9 unha estrutura estable que pode existir independentemente das prote\u00ednas. \u201cPintando\u201d unha disoluci\u00f3n de l\u00edpidos en disolvente org\u00e1nico sobre un orificio (\u00e9 dicir, constru\u00edndo unha membrana \"negra\"), Mueller e Rudin puideron crear unha bicapa artificial e determinar que esta mostraba fluidez lateral, alta resistencia el\u00e9ctrica e autorrexeneraci\u00f3n en resposta a unha perforaci\u00f3n, e todas estas eran propiedades dunha membrana celular natural. Uns poucos anos despois, Alec Bangham demostrou que as bicapas, en forma de ves\u00edculas lip\u00eddicas, pod\u00edan tam\u00e9n formarse simplemente po\u00f1endo unha mostra seca de l\u00edpidos en auga. Este foi un importante avance, porque demostraba que as bicapas lip\u00eddicas se formaban espontaneamente por autoensamblaxe e non requir\u00edan unha estrutura de soporte."}
{"id": "181905", "revid": "25871", "url": "https://gl.wikipedia.org/wiki?curid=181905", "title": "Apicoplasto", "text": "Un apicoplasto \u00e9 un org\u00e1nulo derivado dun plasto con funci\u00f3n non fotosint\u00e9tica, que se encontra en moitos protistas Apicomplexa, entre os que est\u00e1 o parasito da malaria \"Plasmodium falciparum\", pero non noutros como \"Cryptosporidium\".\nA presenza dun plasto nestes organismos heter\u00f3trofos e parasitos \u00e9 estra\u00f1a, e, a\u00ednda que a orixe do org\u00e1nulo non est\u00e1 de todo clara, p\u00e9nsase que se orixinaron por medio dunha antiga endosimbiose secundaria nos devanceiros destes protistas. O apicoplasto est\u00e1 rodeado de catro membranas, o que apoia a s\u00faa orixe a partir dunha endosimbiose secundaria. Como entre os organismos con apicoplastos est\u00e1 o plasmodio da malaria est\u00e1n fac\u00e9ndose algunhas investigaci\u00f3ns para tratar de buscar drogas que alteren o funcionamento deste org\u00e1nulo, que parece ser vital para o parasito. Por exemplo, certos herbicidas parecen alterar os apicoplastos sen afectaren aos mam\u00edferos.\nDescrici\u00f3n.\nOs apicoplastos son ovoides, pequenos (0,15-1,5 \u03bcm) e s\u00f3 hai un por c\u00e9lula. At\u00f3pase situado preto do n\u00facleo e en estreita asociaci\u00f3n cunha mitocondria. Est\u00e1 rodeado por catro membranas . No interior te\u00f1en ADN circular de 35 kb que codifica 30 prote\u00ednas, e ARNts. Cont\u00e9n unhas part\u00edculas que se cre son ribosomas bacterianos, e uns t\u00fabulos internos que lembran a tilacoides..\nFunci\u00f3n.\nOs antigos plastos incorporados por endosimbiose dexeneraron e perderon a s\u00faa funci\u00f3n fotosint\u00e9tica, convert\u00e9ndose en apicoplastos, pero as s\u00faas funci\u00f3ns actuais na c\u00e9lula non est\u00e1n claras. S\u00e1bese que o org\u00e1nulo \u00e9 vital para a supervivencia do parasito. Por\u00e9n, a destruci\u00f3n do org\u00e1nulo non causa a morte inmediata do parasito, pero imp\u00eddelle poder invadir novas c\u00e9lulas h\u00f3spedes. Isto suxire que poder\u00eda intervir no metabolismo de l\u00edpidos. Se o parasito non pode sintetizar suficientes \u00e1cidos graxos tampouco pode formar o vac\u00faolo chamado parasit\u00f3foro, que \u00e9 imprescindible para poder invadir as c\u00e9lulas h\u00f3spedes. De feito, neles foi atopada unha \u00e1cido graxo sintetase tipo II.\nTam\u00e9n se ten suxerido que poder\u00edan intervir na s\u00edntese do grupo hemo e na de amino\u00e1cidos e no desenvolvemento celular, pero con menor base experimental."}
{"id": "181907", "revid": "7523", "url": "https://gl.wikipedia.org/wiki?curid=181907", "title": "Kyrie Irving", "text": "Kyrie Andrew Irving, nado o 23 de marzo de 1992 en Melbourne (Victoria, Australia) \u00e9 un xogador estadounidense de baloncesto profesional que xoga nos Dallas Mavericks da National Basketball Association (NBA). Antes xogou para a Universidade de Duke. \u00c9 o segundo xogador nado en Australia que \u00e9 seleccionado na primeira posici\u00f3n do Draft da NBA, despois de Andrew Bogut, no Draft de 2005.\nTraxectoria.\nCleveland Cavaliers (2011-2017).\nIrving anunciou que se \u00eda declarar elixible para o Draft da NBA de 2011, onde foi elixido na 1\u00aa posici\u00f3n polos Cleveland Cavaliers. O 9 de decembro asinou o seu contrato cos Cavaliers.\nIrving tivo un gran comezo, nos primeiros 23 partidos, tivo 10 con m\u00e1is de 20 puntos anotados, inclu\u00edndo 32 puntos na derrota contra os New Jersey Nets. Nese mesmo partido, anotou 21 puntos no \u00faltimo cuarto. Irving e o seu compa\u00f1eiro Tristan Thompson foron elixidos para xogar no Rising Stars Challenge de 2012. Por\u00e9n, Irving xogou no Team Chuck, e Thompson no Team Shaq. Irving anotou 34 puntos, e foi o MVP do partido. Foi elixido Rookie do Ano da NBA 2012, recibindo 117 de 120 votos posibles na primeira posici\u00f3n. Foi ademais a \u00fanica elecci\u00f3n un\u00e1nime no Primeiro Equipo de Rookies da NBA. Na s\u00faa primeira tempada, acadou 18.5 puntos, 5.4 asistencias e unha porcentaxe de tiros de campo dun 46.9%, e dun 39.9% en triplas.\nTempada 2012-13.\nO 17 de novembro de 2012, na derrota contra os Dallas Mavericks, Irving mancouse nun dedo dunha man. Malia que xogou no seguinte partido dos Cavaliers, a s\u00faa lesi\u00f3n obrigouno a perderse tres semanas de xogo. \u00d3 segundo partido da s\u00faa volta, o 15 de decembro contra os New York Knicks, Irving anotou 41 puntos, o m\u00e1ximo na s\u00faa carreira, xunto a cinco rebotes e cinco asistencias. Irving converteuse no xogador m\u00e1is novo na historia da NBA en anotar 40 puntos no Madison Square Garden, sendo un ano m\u00e1is novo que cando Michael Jordan o fixo en 1985.\nO 24 de xaneiro de 2013, Irving foi seleccionado para xogar o NBA All-Star Game, sendo a s\u00faa primeira aparici\u00f3n no evento.\nBoston Celtics (2017-presente).\nO 22 de agosto de 2017, Irving foi traspasado aos Boston Celtics a cambio de Isaiah Thomas, Jae Crowder, Ante \u017di\u017ei\u0107 e os dereitos da elecci\u00f3n da primeira rolda do Draft de 2018 dos Brooklyn Nets."}
{"id": "181908", "revid": "7523", "url": "https://gl.wikipedia.org/wiki?curid=181908", "title": "Tristan Thompson", "text": "Tristan Trevor James Thompson, nado o 13 de marzo de 1991 en Brampton, Ontario, Canad\u00e1, \u00e9 un xogador canadense de baloncesto profesional que xoga nos Los Angeles Lakers da National Basketball Association (NBA).\nTraxectoria.\nO 23 de xu\u00f1o de 2011, Thompson foi elixido na 4\u00aa posici\u00f3n do Draft da NBA de 2011 polos Cleveland Cavaliers. O 9 de decembro asinou o seu contrato cos Cavaliers. Thompson fixo o seu debut coma profesional contra o equipo da s\u00faa cidade natal, os Toronto Raptors, o 26 de decembro de 2011. Xogou 17 minutos comezando coma suplente, nos cales anotou 12 puntos e capturou 5 rebotes. Thompson e o seu compa\u00f1eiro de equipo Kyrie Irving foron elixidos para xogar o Rising Stars Challenge de 2012. Por\u00e9n, Thompson xogou para o Team Shaq, e Irving para o Team Chuck. Thompson liderou \u00f3 Team Shaq con 20 puntos anotados. Na s\u00faa tempada coma rookie, fixo unha media de 8,2 puntos e 6,5 rebotes en 23,7 minutos por partido. Foi inclu\u00eddo no segundo equipo de Rookies da NBA, convert\u00e9ndose no primeiro xogador canadense en estar nun dos mellores equipos de rookies ao remate da tempada.\nO 30 de novembro de 2020, Thompson asinou cos Boston Celtics.\nO 7 de agosto de 2021, Thompson foi traspasado \u00f3s Sacramento Kings nun traspaso entre tres equipos no que tam\u00e9n participaron os Atlanta Hawks.\nO 8 de febreiro de 2022, Thompson foi traspasado xunto a Tyrese Haliburton e Buddy Hield \u00f3s Indiana Pacers, a cambio de Domantas Sabonis, Justin Holiday, Jeremy Lamb e unha elecci\u00f3n da segunda rolda do Draft de 2023. O 17 de febreiro, os Pacers chegaron a un acordo con Thompson para rescindir o seu contrato.\nO 19 de febreiro de 2022, Thompson asinou cos Chicago Bulls."}
{"id": "181909", "revid": "89787", "url": "https://gl.wikipedia.org/wiki?curid=181909", "title": "Jonas Valan\u010di\u016bnas", "text": "Jonas Valan\u010di\u016bnas (: \u200b[\u02c8jo\u02d0n\u0250s v\u0250\u026b\u0250n\u02b2\u02c8t\u0361\u0283\u00fb\u02d0n\u0250s]), nado o 6 de maio de 1992 en Utena, \u00e9 un xogador lituano de baloncesto profesional que xoga nos New Orleans Pelicans da National Basketball Association (NBA).\nTraxectoria profesional.\nLituania.\nNos primeiros anos da s\u00faa carreira, Valan\u010di\u016bnas xogou para o BC Perlas lituano, e dous anos m\u00e1is tarde, fichar\u00eda polo BC Lietuvos Rytas, onde ga\u00f1ou a liga e a copa lituana.\nNBA.\nO 23 de xu\u00f1o de 2011, Valan\u010di\u016bnas foi elixido na 5\u00aa posici\u00f3n do Draft da NBA de 2011 polos Toronto Raptors. Ata a tempada 2012-2013 non poder\u00e1 xogar cos Raptors, debido \u00e1 cl\u00e1usula de 2.5 mill\u00f3ns que ten co Lietuvos Rytas. Os Raptors s\u00f3 poden pagar medio mill\u00f3n debido \u00e1s regras da NBA, pero Valan\u010di\u016bnas anunciou que el mesmo \u00eda pagar o resto para poder xogar na NBA. O Lietuvos Rytas, por\u00e9n, dixo que non lle permitir\u00eda xogar na NBA ata a tempada 2012-13.\nO 7 de febreiro de 2019, Valan\u010di\u016bnas foi traspasado xunto a C. J. Miles, Delon Wright e unha elecci\u00f3n da segunda rolda do Draft \u00f3s Memphis Grizzlies, a cambio de Marc Gasol.\nO 7 de agosto de 2021, Valan\u010di\u016bnas foi traspasado \u00f3s New Orleans Pelicans."}
{"id": "181910", "revid": "23204", "url": "https://gl.wikipedia.org/wiki?curid=181910", "title": "Arquiduque", "text": "Arquiduque (en feminino arquiduquesa, e en alem\u00e1n \"Erzherzog\" e \"Erzherzogin\") \u00e9 un t\u00edtulo principesco, reservado unicamente aos membros da Casa de Austria (no Sacro Imperio Romano Xerm\u00e1nico e na Casa de Habsburgo), a\u00ednda que a orixe desta denominaci\u00f3n rem\u00f3ntase a s\u00e9culos atr\u00e1s.\nOrixe do t\u00edtulo.\nA primeira utilizaci\u00f3n deste t\u00edtulo foi cos gobernantes de Austrasia.\nE iso foi porque un dos merovinxios o usou como resultado da sucesi\u00f3n complexa de Clodoveo I (ca. 466 \u2013 27 de novembro de 511), Rei dos Francos.\nNo Imperio Carolinxio, o t\u00edtulo concibiuse exclusivamente para o Duque da Lotarinxia, que poder\u00eda ser visto como sucesor do Reino da Lotarinxia, que fora par do Reino de Francia occidental. Co falecemento de Carlos Magno a parte oriental co\u00f1eceuse como Francia oriental, que foi a precursora do Sacro Imperio Romano Xerm\u00e1nico.\nDespois, A Lotarinxia dividiuse en Alta Lotarinxia (a moderna Lorena; en alem\u00e1n: \"Oberlothringen\") e da Baixa Lorena (correspondente ao Ducado de Lorena; (en alem\u00e1n: \"Niederlothringen\").\nA capital da Baixa Lotarinxia foi Colonia e orixinalmente o seu soberano foi investido como \"Pr\u00edncipe-bispo\", con territorios que se estend\u00edan cara ao norte at\u00e9 Frisia. A Baixa Lorena sufriu unha gran fragmentaci\u00f3n, coa creaci\u00f3n dos ducados dos Pa\u00edses Baixos, Brabante (principalmente na B\u00e9lxica actual) e G\u00fceldres (agora no reino holand\u00e9s), reivindicando o posto arquiducal, pero nunca foron oficialmente concedidas polo Sacro Emperador Romano.\nAustria.\nO t\u00edtulo de Arquiduque da Austria data de 1156, pero non foi hereditario at\u00e9 a promulgaci\u00f3n da Bula Dourada de 1356. En 1359 apareceu no \"Privilegium Maius\", un documento no que que o duque Rodolfo IV de Austria falsificou a sinatura do emperador Frederico I que estaba orixinalmente no documento \"Privilegium Minus\".\nE iso porque o duque Rodolfo IV intentaba incrementar a influencia pol\u00edtica dos Habsburgos na escena europea, tratando de establecer relaci\u00f3ns co emperador Carlos IV de Luxemburgo e aumentar o respecto dos gobernantes austr\u00edacos. Rodolfo IV non pertenc\u00eda aos sete pr\u00edncipes-electores , que \u2014conforme o ditado pola Bula Dourada de 1356\u2014 ti\u00f1a o poder de elixir ao Emperador.\nTal como Carlos IV fixera a Praga o centro do seu goberno, Rodolfo IV fixo o mesmo en Viena, d\u00e1ndolle privilexios especiais, como a promoci\u00f3n de proxectos de construci\u00f3n e a fundaci\u00f3n da Universidade de Viena. Todo iso con vistas a aumentar a lexitimidade e a influencia da s\u00faa Casa e das s\u00faas terras austr\u00edacas. A este efecto, no inverno de 1358/1359, Rodolfo IV ordenou a creaci\u00f3n du documento falsificado chamado \"Privilegium Maius\" (\"o maior privilexio\"). Nel, entre outras cousas, se determinaba que o t\u00edtulo Palatino de Arquiduque ser\u00eda equiparado aos Pr\u00edncipes electores. Este novo t\u00edtulo, con todo, non foi reco\u00f1ecido polo emperador Carlos IV. At\u00e9 1453 non foi reco\u00f1ecido polos pr\u00edncipes electores.\nNa epifan\u00eda de 1453, o emperador Frederico III, pertencente \u00e1 Casa de Habsburgo, regulamentou o t\u00edtulo de Arquiduque para os membros da s\u00faa Casa. At\u00e9 ent\u00f3n ning\u00fan membro doutras casas reinantes no Sacro Imperio Romano Xerm\u00e1nico reco\u00f1ec\u00eda oficialmente a existencia de tal denominaci\u00f3n. A base territorial foi o Ducado da Austria, que pasou a ser Arquiducado de Austria. Este feito foi singular na historia mundial, pois non houbera antes outro arquiducado.\nA Austria moderna permaneceu como Arquiducado at\u00e9 1918. A s\u00faa base era a Alta e a Baixa Austria. Despois da desaparici\u00f3n de Sacro Imperio, en 1804, estabeleceuse o t\u00edtulo de emperador de Austria coa proclamaci\u00f3n do Imperio Austr\u00edaco, e o Arquiducado estaba formalmente subordinado ao emperador, a pesar de ser a mesma persoa.\nA Casa de Habsburgo, xeralmente co\u00f1ecida como Casa de Austria, representa o pa\u00eds moderno, xa que, a pesar de que a familia \u00e9 orixinaria de Su\u00edza, no s\u00e9culo XI, deixaron de ter posesi\u00f3ns neste pa\u00eds no s\u00e9culo XIV. O nome \"Habsburgo\" deriva de \"Habichtsburg\", o castelo do azor, a s\u00faa residencia oficial, constru\u00eddo en 1020, no actual cant\u00f3n de Aargau..\nUtilizaci\u00f3n.\nNa orixe, non o levaba o t\u00edtulo m\u00e1is que o xefe da Casa de Austria que non posu\u00eda a\u00ednda as coroas reais de Hungr\u00eda e de Bohemia e a coroa imperial do Sacro Imperio Romano Xerm\u00e1nico.\nEn 1477 o emperador Frederico III concedeu a s\u00faa utilizaci\u00f3n ao seu primo, Sexismundo I de Austria, rexente da Austria Anterior. O propio Frederico III nunca usou o t\u00edtulo de Arquiduque, sen\u00f3n o de Duque, at\u00e9 o seu falecemento, en 1493.\nO primeiro que usou oficialmente o t\u00edtulo foi Alberte VI de Austria, en 1563.\nO fillo e herdeiro do emperador Frederico III, Maximiliano I, pasou a usar o t\u00edtulo, despois da morte da s\u00faa esposa Mar\u00eda, duquesa de Borgo\u00f1a. S\u00f3 co seu fillo, Filipe I, \u00e9 co que aparece en primeiro lugar nos documentos dos Pa\u00edses Baixos.\nLadislau V de Hungr\u00eda, o P\u00f3stumo, Duque de Austria, nunca estivo, en vida, autorizado a usalo. E consecuentemente ningu\u00e9n da s\u00faa rama din\u00e1stica.\nO Duque Ernesto I de Austria (Ernesto, o de Ferro), e os seus descendentes asumiron, unilateralmente e de forma persoal, o t\u00edtulo de \"Arquiduque\".\nDesde o s\u00e9culo XVI en adiante, arquiduque ou a s\u00faa forma feminina, arquiduquesa, pasou a ser usado por todos os integrantes da Casa de Habsburgo, dun modo similar a como outras casas reais usan o t\u00edtulo de Pr\u00edncipe. Este costume mant\u00edvose na Espa\u00f1a dos Austrias (1516-1700), no Imperio austr\u00edaco (1804-1867) e no Imperio austroh\u00fangaro (1867-1918).\nCoa abolici\u00f3n da monarqu\u00eda, os t\u00edtulos e o sistema da nobreza foron tam\u00e9n abolidos en Austria. Desta maneira aqueles membros da extensa familia Habsburgo que son cidad\u00e1ns da actual Rep\u00fablica de Austria son co\u00f1ecidos unicamente polos seus nomes de p\u00eda e o seu apelido Habsburg-Lothringen. O uso de t\u00edtulos como arquiduque \u00e9 de feito ilegal en Austria. A\u00ednda as\u00ed, alg\u00fans membros da familia que son cidad\u00e1ns doutros pa\u00edses, como Alema\u00f1a, onde os t\u00edtulos se engadiron aos nomes, poden usalo."}
{"id": "181913", "revid": "89787", "url": "https://gl.wikipedia.org/wiki?curid=181913", "title": "Darren Collison", "text": "Darren Michael Collison, nado o 23 de agosto de 1987 en Rancho Cucamonga (California), \u00e9 un ex xogador de baloncesto profesional estadounidense que xogou dez tempadas na National Basketball Association (NBA). Xogou anteriormente na universidade para os UCLA Bruins.\nTraxectoria.\nCollison declarouse elixible para o Draft da NBA de 2009 e foi seleccionado na 21\u00aa posici\u00f3n polos New Orleans Hornets. Con Chris Paul f\u00f3ra durante dous meses en dous momentos na tempada 2009-10 diferentes, Collison se converteu no base titular. O 30 de xaneiro de 2010, Collison conseguiu 18 asistencias, o r\u00e9cord dun xogador coma rookie nos Hornets, ademais de 17 puntos na vitoria contra os Memphis Grizzlies, que remataba a xeira de 11 vitorias consecutivas de Memphis na s\u00faa casa, por 113-111 na pr\u00f3rroga. O 8 de marzo de 2010, Collison superou a s\u00faa propia marca con 20 asistencias, xunto con 16 puntos, na vitoria por 135-131 contra os Golden State Warriors. Nun partido contra os Indiana Pacers, o 19 de febreiro de 2010, Collison converteuse no segundo rookie da tempada en conseguir un triplo-dobre, con 18 puntos, 13 rebotes e 12 asistencias. Rematou 4\u00ba na votaci\u00f3n do Rookie do Ano da NBA, e acadou 18.8 puntos e 9.1 asistencias.\nO 11 de agosto de 2010, os Hornets traspasaron a Collison e a James Posey aos Indiana Pacers nun traspaso entre catro equipos, no que se viron involucrados cinco xogadores. O 12 de xullo de 2012, Collison e Dahntay Jones foron traspasados \u00f3s Dallas Mavericks a cambio de Ian Mahinmi. Collison converteuse no base titular de Dallas tras a marcha de Jason Kidd coma axente libre. O 10 de xullo de 2013, Collison asinou cos Los Angeles Clippers. O 12 de xullo de 2014, Collison asinou cos Sacramento Kings.\nO 28 de xu\u00f1o de 2019, anunciou a s\u00faa retirada da NBA."}
{"id": "181914", "revid": "98629", "url": "https://gl.wikipedia.org/wiki?curid=181914", "title": "AMOS 2", "text": "AMOS 2 (\u05e2\u05de\u05d5\u05e1 2 en hebreo) \u00e9 un sat\u00e9lite de comunicaci\u00f3ns comercial israel\u00ed lanzado por un foguete Soiuz o 27 de decembro de 2003 desde o cosm\u00f3dromo de Baikonur, en Casaquist\u00e1n, a unha \u00f3rbita xeoestacionaria. Foi o segundo sat\u00e9lite de comunicaci\u00f3ns israel\u00ed.\nCaracter\u00edsticas.\nAMOS 2 \u00e9 operado por Spacecom. Foi situado nunha posici\u00f3n a 4\u00ba de latitude oeste e da servizo a Oriente Medio (inclu\u00edndo Israel), Europa e a costa leste dos Estados Unidos grazas \u00f3s seus once transpondedores en banda Ku.\nAMOS 1 usou un motor de combustible l\u00edquido de 400 Newton para alcanzar a \u00f3rbita xeoestacionaria tralo lanzamento por parte do Soiuz. Ten dez propulsores para o control de actitude, cada un cun pulo de 10 Newtons. Inicialmente levaba 450\u00a0kg de propelente (monometil hidracina e MON 3).\nA lonxitude do sat\u00e9lite, cos paneis solares despregados, \u00e9 de 11,5 metros. Estabil\u00edzase nos tres eixos mediante sensores de Terra e de Sol e mediante volantes de inercia. Os paneis xeran 1700 vatios de potencia, con bater\u00edas de n\u00edquel-cadmio como apoio.\nAMOS 1 e AMOS 2 foron colocados cerca un doutro para crear unha localizaci\u00f3n com\u00fan, permitiendo \u00f3s usuarios dos sat\u00e9lites aumentar o acceso \u00f3s servizos sen antenas adicionais."}
{"id": "181915", "revid": "89787", "url": "https://gl.wikipedia.org/wiki?curid=181915", "title": "Jermaine Taylor", "text": "Jermaine Taylor, nado o 8 de decembro de 1986 en Tavares, Florida, \u00e9 un ex xogador americano de baloncesto profesional. Taylor era o escolta titular da Universidade de Central Florida.\nTraxectoria profesional.\nTaylor foi elixido na 32\u00aa posici\u00f3n do Draft da NBA de 2009 polos Washington Wizards. Foi traspasado pouco m\u00e1is tarde aos Houston Rockets a cambio de di\u00f1eiro.\nO 29 de xaneiro de 2010, Taylor foi asignado aos Rio Grande Valley Vipers da NBA Development League.\nO 4 de febreiro de 2010, foi chamado polos Rockets tras anotar 32 e 30 puntos en dous partidos cos Vipers. Foi enviado de novo aos Vipers o 19 de febreiro de 2010, pero chamado outra vez catro d\u00edas despois m\u00e1is tarde, e volveu aos Vipers o 17 de marzo de 2010. Taylor foi chamado polos Rockets de novo o 24 de marzo de 2010. Taylor xogou o seu primeiro partido coma titular contra Los Angeles Lakers o 27 de marzo de 2010, no cal anotou 15 puntos.\nO 15 de decembro de 2010, Taylor foi traspasado aos Sacramento Kings, a cambio dunha elecci\u00f3n de segunda rolda do Draft. Foi despedido polos Kings ao remate da tempada."}
{"id": "181916", "revid": "98629", "url": "https://gl.wikipedia.org/wiki?curid=181916", "title": "Niki Lauda", "text": "Andreas Nikolaus \"Niki\" Lauda, nado en Viena, Austria, o 22 de febreiro de 1949 e finado na mesma cidade o 20 de maio de 2019, foi un piloto austr\u00edaco de F\u00f3rmula 1 de orixe galega, tres veces Campi\u00f3n do Mundo de F1. Posteriormente, empresario de aviaci\u00f3n, que fundou e dirixiu d\u00faas li\u00f1as a\u00e9reas e foi xerente do equipo de carreiras Jaguar de F\u00f3rmula 1 durante dous anos.\nOs primeiros anos nas carreiras.\nNado en Viena, Austria, nunha familia rica. A\u00ednda que se di que o seu av\u00f3 paterno era Juan Lauda Crespo, orixinario de Galicia, segundo fontes austr\u00edacas o seu av\u00f3 paterno foi o empresario vien\u00e9s Hans Lauda.\nLauda converteuse en piloto de carreiras a pesar da desaprobaci\u00f3n da s\u00faa familia. Logo de comezar cun Mini, Lauda pasou \u00e1 F\u00f3rmula Vee, comezou a correr na F\u00f3rmula 1 co equipo March en 1971. Tivo ao principio pouco \u00e9xito, tanto no equipo March como no BRM, ao que se incorporou en 1973, pero deu o seu gran salto deportivo cando o seu compa\u00f1eiro de equipo en BRM, Clay Regazzoni, volveu ao equipo Ferrari na tempada . O lendario propietario do equipo, Enzo Ferrari, requiriu a opini\u00f3n de Regazzoni sobre o condutor austr\u00edaco, e ao recibir boas refencias inmediatamente fichouno.\nFerrari 1974-1977.\nLogo dun mal comezo na d\u00e9cada de 1970 que culminaron nun desastroso comezo da tempada 1973, Ferrari rexurdiu da man de Luca di Montezemolo en . A fe do equipo nun desco\u00f1ecido L\u00e1uda foi recompensada rapidamente por un segundo posto na s\u00faa carreira de debut co equipo, o Gran Premio da Arxentina. A s\u00faa primeira vitoria nun Grand Prix e a primeira para Ferrari desde 1972, conseguiuna s\u00f3 tres carreiras m\u00e1is tarde en Espa\u00f1a. A pesar de que foi Lauda quen marcou a pauta da tempada, logrando seis 'pole position' consecutivas, unha mestura de inexperiencia e falta de fiabilidade mec\u00e1nica significaron que Lauda ga\u00f1ara s\u00f3 unha carreira m\u00e1is ese ano, o Gran Premio dos Pa\u00edses Baixos de 1974. Terminou cuarto no campionato de pilotos e demostrou un empe\u00f1o extraordinario para probar e mellorar o coche.\nA tempada de comezou lentamente para Lauda, acadando s\u00f3 un quinto lugar nas primeiras catro carreiras, logo ga\u00f1ou catro das cinco carreiras no novo Ferrari 312T. Confirmando o seu primeiro Campionato Mundial cunha quinta vitoria na \u00faltima carreira do ano, o GP dos Estados Unidos. Tam\u00e9n se converteu no primeiro e \u00fanico piloto en facer o circu\u00edto de N\u00fcrburgring en menos de 7 minutos, o que se considerou unha gran faza\u00f1a xa que era 2 millas m\u00e1is longo do que \u00e9 hoxe en d\u00eda.\nA diferenza de 1975, Lauda dominou o inicio da tempada , ga\u00f1ando catro das seis primeiras carreiras e terminou segundo nas outras d\u00faas. No momento do seu quinto triunfo do ano no GP do Reino Unido, ti\u00f1a m\u00e1is do dobre de puntos que os seus m\u00e1is pr\u00f3ximos rivais Jody Scheckter e James Hunt, e un segundo t\u00edtulo mundial consecutivo parec\u00eda unha formalidade. Ser\u00eda unha faza\u00f1a non lograda desde que Jack Brabham lograra os campionatos de e . Tam\u00e9n parec\u00eda que \u00eda ga\u00f1ar a maior\u00eda das carreiras nunha tempada, unha marca en poder de Jim Clark desde .\nUnha semana antes do Gran Premio de Alema\u00f1a de 1976 no temible circu\u00edto de N\u00fcrburgring, (a pesar de que el era o piloto m\u00e1is r\u00e1pido no circu\u00edto nese momento) Lauda tratou de boicotear o circu\u00edto, en gran parte debido a problemas de seguridade. A maior\u00eda dos outros pilotos votaron en contra e a carreira seguiu adiante. Na segunda volta nunha curva a esquerda moi r\u00e1pida antes de Bergwerk, o Ferrari de Lauda sa\u00eduse da pista, sosp\u00e9itase que debido a unha avar\u00eda na suspensi\u00f3n traseira, golpeou un terrapl\u00e9n e arroiou o coche de Brett Lunger un Surtees- Ford. O Ferrari de Lauda estalou en chamas, a diferenza de Lunger, que quedou atrapado entre os cascallos. Os pilotos Arturo Merzario, Brett Lunger, Guy Edwards e Harald Ertl chegaron ao lugar poucos despois, pero antes de que fosen capaces de sacar a Lauda do seu coche, este sufriu queimaduras graves na cabeza e inh\u00e1lou gases t\u00f3xicos quentes que danaron os seus pulm\u00f3ns e o sangue. A pesar de que Lauda estaba consciente e foi capaz de sa\u00edr a p\u00e9 inmediatamente despois do accidente, m\u00e1is tarde entrou en coma.\nLauda sufriu grandes cicatrices das queimaduras, que se converteron, posiblemente, no seu atributo m\u00e1is famoso aos ollos da opini\u00f3n p\u00fablica. S\u00f3 fixo unha cirurx\u00eda reconstructiva suficiente para conseguir que as s\u00faas p\u00e1lpebras funcionasen correctamente, pero nunca sentiu a necesidade de facer nada m\u00e1is. A orella dereita case desapareceu. Desde o accidente levou sempre unha gorra para cubrir as cicatrices na s\u00faa cabeza. Utilizou sempre a gorra para a publicidade dos patrocinadores.\nCon L\u00e1uda fora da competici\u00f3n, Ferrari boicoteou o Gran Premio austr\u00edaco en protesta polo que consideraban un trato preferente para o piloto de McLaren James Hunt nos GP espa\u00f1ol e brit\u00e1nico. Pensouse incluso en Carlos Reutemann, como un posible substituto.\nLauda volveu \u00e1s carreiras s\u00f3 seis semanas (d\u00faas carreiras) m\u00e1is tarde, terminando cuarto no GP de Italia. En ausencia de Lauda, Hunt reduciu a s\u00faa desvantaxe na clasificaci\u00f3n do Campionato do Mundo. Logo das vitorias no Canad\u00e1 e Estados Unidos, Hunt p\u00faxose a s\u00f3 tres puntos por detr\u00e1s de Lauda antes da \u00faltima carreira da tempada, o GP do Xap\u00f3n.\nLauda cualificou en terceiro lugar, detr\u00e1s de Hunt, pero no d\u00eda da carreira houbo choivas torrenciais e Lauda retirouse logo de d\u00faas voltas, indicando que el creu que era perigoso seguir nesas condici\u00f3ns. Hunt liderou a carreira durante a maior parte do gran premio, ata que unha picada f\u00edxolle perder posici\u00f3ns. Conseguiu remontar, ata a terceira posici\u00f3n, o que lle valeu o t\u00edtulo mundial por un s\u00f3 punto. A pesar disto, Lauda \u00e9 visto como un dos m\u00e1is valentes exemplos no automobilismo.\nAs\u00ed a todo a relaci\u00f3n de Lauda con Ferrari viuse gravemente afectada pola s\u00faa decisi\u00f3n de retirarse da carreira, e tivo que soportar unha dif\u00edcil tempada de , a pesar de vencer comodamente o campionato mundial grazas \u00e1 s\u00faa regularidade. Logo de anunciar a s\u00faa decisi\u00f3n de abandonar Ferrari a final da tempada, Lauda anticipou dito abandono ante a decisi\u00f3n de Ferrari de incorporar a un terceiro coche ao ent\u00f3n desco\u00f1ecido Gilles Villeneuve no Gran Premio do Canad\u00e1 de 1977.\nBrabham, retirada, regreso con McLaren e segunda retirada.\nEn 1978 fichou por Brabham por un salario de 1 mill\u00f3n de d\u00f3lares, Lauda disputou d\u00faas tempadas sen \u00e9xito, en boa medida debido ao radical dese\u00f1o do coche, cunha aerodin\u00e1mica asistida por turbinas. Tras a s\u00faa \u00fanica vitoria, o coche foi inmediatamente descualificado. No Gran Premio do Canad\u00e1, Lauda informou ao propietario da escuadra, Bernie Ecclestone, do seu desexo de retirarse inmediatamente, pois non desexaba \"seguir conducindo en c\u00edrculos\". Lauda, que fundara unha compa\u00f1\u00eda de voos charter, regresou a Austria para dirixir a compa\u00f1\u00eda a tempo completo.\nNecesitaba di\u00f1eiro para o seu novo negocio, e en 1982 Lauda volveu \u00e1 competici\u00f3n, sentindo que a\u00ednda ti\u00f1a moito que dicir na F\u00f3rmula 1. Logo dunha exitosa proba con McLaren, o \u00fanico problema foi convencer ao patrocinador do equipo Marlboro de que a\u00ednda era capaz de ga\u00f1ar. Lauda demostrou que a\u00ednda era moi capaz cando, na terceira carreira, ga\u00f1ou o Gran premio do oeste dos Estados Unidos de 1982. Lauda ga\u00f1ou o terceiro campionato mundial en por medio punto sobre o seu compa\u00f1eiro Alain Prost.\n1985 foi unha mala tempada para Lauda, con trece abandonos en dezaseis carreiras. quedou cuarto no Gran Premio de San Marino de 1985, quinto no Gran Premio de Alema\u00f1a de 1985, e obtivo unha \u00fanica vitoria no Gran Premio dos Pa\u00edses Baixos de 1985. Esta resultou ser a s\u00faa derradeira vitoria nun Gran Premio. Retirouse para sempre ao final da tempada.\nA vida logo da F\u00f3rmula 1.\nLogo da s\u00faa segunda retirada da F\u00f3rmula 1 en 1985, Lauda volveu \u00e1 executiva da s\u00faa aerol\u00ednea, Lauda Air. Tam\u00e9n foi nomeado asesor de Ferrari como parte dun esforzo de Montezemolo para rexuvenecer o equipo. En 1999 tras a venda da compa\u00f1\u00eda ao socio maioritario Austrian Airlines, dirixiu o equipo Jaguar de F\u00f3rmula 1 en 2001-2002 . A finais de 2003, fundou unha nova aerol\u00ednea, Niki. Lauda ten licenza de piloto comercial e de cando en vez act\u00faa como capit\u00e1n nos voos da s\u00faa aerol\u00ednea.\nFoi inclu\u00eddo no International Motorsports Hall of Fame en 1993 e desde 1996 e comentarista de F\u00f3rmula 1 para a televisi\u00f3n austr\u00edaca e alem\u00e1 de RTL. Foi, con todo, foi criticado duramente por chamar a Robert Kubica \"polaco\" en directo en maio de 2010 no Gran Premio de M\u00f3naco.\nNiki Lauda escribiu cinco libros.\nA Lauda co\u00f1\u00e9ceselle polo nick \"a rata\" ou \"SuperRat\" debido ao seu prominente ali\u00f1amento dos dentes.\nLauda tivo dous fillos coa s\u00faa primeira esposa, Marlene: Mathias, tam\u00e9n piloto de carreiras, e Lukas, preparador do seu irm\u00e1n. A parella divorciouse en 1991. Tam\u00e9n ten un fillo f\u00f3ra do matrimonio, Christoph. En 2008 casou con Birgit, que era 30 anos m\u00e1is nova ca el e foi azafata da s\u00faa aeroli\u00f1a. Ela tam\u00e9n doaralle un ril a Lauda cando o ril que recibira do seu irm\u00e1n anos antes fora rexeitado polo seu corpo. En setembro de 2009 Birgit deu a luz a xemelgos, un neno e unha nena.\nCine.\nA batalla de na F1 entre Niki Lauda e James Hunt foi dramatizada na pel\u00edcula de 2013 \"Rush\", onde Lauda foi interpretado por Daniel Br\u00fchl. O propio Lauda fixo un cameo ao final da pel\u00edcula. Neste punto Lauda dixo sobre a morte de Hunt, \"Cando me comunicaron que morrera aos 45 anos dun ataque ao coraz\u00f3n non me sorprendeu, estaba triste.\" Tam\u00e9n dixo que Hunt era un do seu pequeno n\u00famero de amigos, unha das poucas persoas que respectaba e o \u00fanico home ao que envexara.\nResultados completos na F\u00f3rmula 1.\nCarreiras en letra grosa indican pole position, carreiras en \"italicas\" indican volta r\u00e1pida."}
{"id": "181919", "revid": "5132", "url": "https://gl.wikipedia.org/wiki?curid=181919", "title": "Christian Eyenga", "text": "Christian Eyenga Moenge, nado o 22 de xu\u00f1o de 1989 en Kinshasa, Rep\u00fablica Democr\u00e1tica do Congo \u00e9 un xogador congol\u00e9s de baloncesto profesional que xoga para o Dinamo Sassari.\nTraxectoria.\nNBA.\nEyenga foi seleccionado na 30\u00aa posici\u00f3n do Draft da NBA de 2010 polos Cleveland Cavaliers. Xogou a liga de ver\u00e1n cos Cavaliers en 2010. Despois, asinou un contrato por dous anos o 23 de xullo de 2010, con opci\u00f3n a un ou dous anos m\u00e1is. O 18 de novembro, Eyenga foi asignado aos Erie BayHawks, afiliado dos Cavs na NBA Development League. O 2 de xaneiro de 2011, foi chamado polos Cavaliers e fixo o seu debut no mesmo d\u00eda, contra os Dallas Mavericks, onde anotou 4 puntos e capturou 3 rebotes.\nO 15 de marzo de 2012, foi traspasado aos Los Angeles Lakers xunto a Ramon Sessions a cambio dunha elecci\u00f3n de primeira rolda do Draft de 2012 e Luke Walton.\nO 10 de agosto de 2012, Eyenga foi traspasado \u00f3s Orlando Magic."}
{"id": "181920", "revid": "89787", "url": "https://gl.wikipedia.org/wiki?curid=181920", "title": "Earl Clark", "text": "Earl Rashad Clark, nado o 17 de xaneiro de 1988 en Plainfield, Nova Jersey, \u00e9 un xogador profesional estadounidense de baloncesto profesional.\nTraxectoria profesional.\nNBA.\nClark foi elixido na 14\u00aa posici\u00f3n do Draft da NBA de 2009 polos Phoenix Suns. Clark foi enviado aos Iowa Energy da NBA Development League o 15 de marzo de 2010, tras facer tan s\u00f3 2.7 puntos, 1.1 rebotes en 7.6 minutos de xogo en 45 partidos.\nO 18 de decembro de 2010, Clark foi traspasado aos Orlando Magic xunto a Jason Richardson e Hedo T\u00fcrko\u011flu a cambio de Vince Carter, Marcin Gortat, Micka\u00ebl Pi\u00e9trus, unha elecci\u00f3n de primeira rolda do Draft de 2011 e 3 mill\u00f3ns de d\u00f3lares.\nChina.\nEn agosto de 2011, asinou un contrato dun ano cos Zhejiang Lions da Chinese Basketball League. Por\u00e9n, \u00f3 seguinte mes deixou o equipo por motivos familiares, e non chegou a disputar ning\u00fan partido.\nRegreso \u00e1 NBA.\nO 10 de agosto de 2012, Clark foi traspasado \u00f3s Los Angeles Lakers no traspaso entre catro equipos que mandou a Dwight Howard \u00f3s Lakers.\nO 12 de xullo de 2013, Clark asinou cos Cleveland Cavaliers. O 20 de febreiro de 2014, os Cavaliers traspasaron a Clark xunto a Henry Sims e d\u00faas futuras elecci\u00f3ns de segunda rolda do Draft \u00f3s Philadelphia 76ers a cambio de Spencer Hawes, pero foi cortado \u00f3 d\u00eda seguinte.\nO 27 de febreiro de 2014, asinou un contrato de dez d\u00edas cos New York Knicks. O 10 de marzo de 2014, asinou un segundo contrato de dez d\u00edas cos Knicks.\nO 25 de setembro de 2014, Clark asinou cos Memphis Grizzlies."}
{"id": "181921", "revid": "23204", "url": "https://gl.wikipedia.org/wiki?curid=181921", "title": "Ducado de Brabante", "text": "O Ducado de Brabante foi un antigo ducado situado entre os Pa\u00edses Baixos e B\u00e9lxica. Estend\u00edase polas actuais provincias belgas de Brabante Flamengo, Brabante Val\u00f3n, Antuerpen e a Rexi\u00f3n de Bruxelas-Capital e a provincia neerlandesa de Brabante do Norte.\nNa \u00e9poca romana, Brabante estaba repartido entre as provincias romanas de Gallia Belgica e Xermania Inferior e habitada por tribos celtas at\u00e9 que pobos xerm\u00e1nicos os substitu\u00edron e terminaron co Imperio romano.\nAs principais cidades do ducado foron Bruxelas, Antuerpen, Lovaina, Breda, Tilburg, Lier, Den Bosch e Eindhoven.\nO nome da rexi\u00f3n (e do ducado) prov\u00e9n do ducado carolinxio de \"pagus Bracbatensis\", situado entre os r\u00edos Escalda e Dijle, e que \u00e1 s\u00faa vez deriva das palabras \"Bracha\" (Novo) e \"Bant\" (Rexi\u00f3n).\nHistoria.\nO ducado tivo como antecesor o condado de Brabante (Landgraviato), que foi creado como un feudo dentro do ducado de Lotarinxia, e m\u00e1is especificamente, no da Baixa Lotarinxia desde a partici\u00f3n do ducado en 959. Polo tanto, formaba parte da Francia Media, e a s\u00faa orixe estivo no Sacro Imperio Romano Xerm\u00e1nico. O feudo imperial foi concedido ao conde Henrique III de Lovaina contra os anos 1085 ou 1086, tras a morte do anterior margrave de Brabante, o conde do Palatinado Hermann II de Lotarinxia.\nFormalmente, o ducado creouse como un t\u00edtulo hereditario por Frederico I Barbarroxa en 1183-1184 en favor de Henrique I de Brabante, fillo de Godofredo III de Lovaina, duque da Baixa Lotarinxia. A\u00ednda que a extensi\u00f3n do territorio do ducado era pequena, quedando comprendido entre os r\u00edos Dender e Senne, situado ao oeste de Bruxelas, o nome do ducado empregouse para referirse a todas as posesi\u00f3ns dos duques a partir do s\u00e9culo XIII.\nEn 1190, Henrique I de Brabante pasou a ser tam\u00e9n duque da Baixa Lotarinxia despois da morte de Godofredo III, t\u00edtulo que practicamente non ti\u00f1a autoridade territorial. De acordo co protocolo, todos os seus sucesores cham\u00e1ronse a partir de ent\u00f3n duques de Brabante e da Baixa Lotarinxia, co\u00f1ecidos posteriormente como duques de Lothier.\nTras a batalla de Worringen, acaecida en 1288, os duques de Brabante obtiveron o ducado de Limburgo. En 1354, o duque Xo\u00e1n III de Brabante institu\u00edu o cargo do \"Blijde Inkomst\". En 1430, os ducados de Lotarinxia, Brabante e Limburgo foron herdados por Filipe III de Borgo\u00f1a. En 1477 os t\u00edtulos pasaron \u00e1 casa de Habsburgo a trav\u00e9s de Mar\u00eda de Borgo\u00f1a. A historia posterior do ducado \u00e9 parte da historia dos Pa\u00edses Baixos ou as \"Dezasete Provincias\".\nAs provincias do norte do ducado lograron a independencia dos Habsburgo espa\u00f1ois na guerra dos Oitenta Anos (1568-1648). Tras a Paz de Westfalia en 1648, confirmouse a independencia das Provincias Unidas, quedando baixo control neerland\u00e9s a parte norte de Brabante, que pasar\u00eda a ser unha das Terras da Xeneralidade co nome de Staats-Brabant, o que actualmente \u00e9 a provincia de Brabante do Norte nos Pa\u00edses Baixos.\nA parte sur continuou en mans dos Habsburgo como parte dos Pa\u00edses Baixos espa\u00f1ois. Estes pasaron \u00e1 rama austr\u00edaca dos Habsburgo en 1714, (Pa\u00edses Baixos austr\u00edacos) como consecuencia da Tratado de Utrecht.\nO ducado foi disolvido en 1795 durante a ocupaci\u00f3n francesa, e o seu territorio foi reorganizado en departamentos."}
{"id": "181922", "revid": "1131", "url": "https://gl.wikipedia.org/wiki?curid=181922", "title": "Misi\u00f3n Apolo", "text": ""}
{"id": "181924", "revid": "839", "url": "https://gl.wikipedia.org/wiki?curid=181924", "title": "Brabante", "text": "O top\u00f3nimo Brabante p\u00f3dese referir a:"}
{"id": "181927", "revid": "22795", "url": "https://gl.wikipedia.org/wiki?curid=181927", "title": "Condado de Brabante", "text": ""}
{"id": "181929", "revid": "23204", "url": "https://gl.wikipedia.org/wiki?curid=181929", "title": "Sean Bean", "text": "Shaun Mark \"Sean\" Bean, nado o 17 de abril de 1959 en Handsworth, Sheffield (Yorkshire), \u00e9 un actor ingl\u00e9s de cine e de teatro. Bean \u00e9 co\u00f1ecido polo seu papel de Boromir no filme \"\", de Ulises en \"Troia\", e por participar noutros filmes como \"Silent Hill\".\nTraxectoria.\nNa s\u00faa xuventude chegou a practicar boxeo antes de comezar a traballar co seu pai na empresa familiar de soldaduras e nun supermercado. Definitivamente dedicouse profesionalmente ao teatro a finais dos anos 70 ao mesmo tempo que perfeccionaba a s\u00faa t\u00e9cnica no RADA (Royal Academy of Dramatic Art). Debutou no cine no ano 1984 cunha breve intervenci\u00f3n na pel\u00edcula de Roy Battersby \"Winter Flight\".\nEstivo casado en catro ocasi\u00f3ns, froito destas relaci\u00f3ns naceron tres fillas."}
{"id": "181930", "revid": "25871", "url": "https://gl.wikipedia.org/wiki?curid=181930", "title": "Ribozima", "text": "Os ribozimas (contracci\u00f3n de \u00e1cido ribonucleico e enzimas) ou ribocimas son ARNs que te\u00f1en a propiedade de catalizar unha reacci\u00f3n qu\u00edmica espec\u00edfica, polo que te\u00f1en actividade de enzimas.\nA descuberta destas mol\u00e9culas nos anos 1980, realizada independentemente por Thomas Cech e Sidney Altman, foi unha gran sorpresa naquel momento, porque ata ent\u00f3n as prote\u00ednas eran as \u00fanicas macromol\u00e9culas co\u00f1ecidas que pod\u00edan catalizar reacci\u00f3ns qu\u00edmicas.\nAs propiedades catal\u00edticas dos ribozimas est\u00e1n ligadas \u00e1 capacidade do ARN de sufrir pregamento para formar unha estrutura compacta ben definida, que, como sucede nas prote\u00ednas, permite a formaci\u00f3n de cavidades que forman sitios de fixaci\u00f3n de ligandos (centros activos). Al\u00ed est\u00e1n situados grupos qu\u00edmicos reactivos coa orientaci\u00f3n precisa, que realizan a cat\u00e1lise propiamente dita.\nAlg\u00fans ribozimas poden usarse como axentes terap\u00e9uticos, como biosensores, ou te\u00f1en aplicaci\u00f3ns en xen\u00f3mica funcional e na descuberta de xenes.\nExemplos de ribozimas.\nCo\u00f1\u00e9cense un certo n\u00famero de ARN naturais que te\u00f1en unha capacidade riboenzim\u00e1tica demostrada ou son ribozimas probables ou son ARN autocatal\u00edticos (que son eles mesmos o seu propio substrato). Estes \u00faltimos s\u00f3 catalizan a s\u00faa reacci\u00f3n unha soa vez, polo que \"stricto sensu\" non ter\u00edan unha verdadeira actividade de enzima. Salientaremos os exemplos seguintes:\nExisten tam\u00e9n ribozimas artificiais, illados no laboratorio a partir dun proceso de selecci\u00f3n \"in vitro\" chamado SELEX.\nUnha lista completa dos ribozimas naturais co\u00f1ecidos \u00e9 a seguinte: ARNr 23S (peptidil transferase), ARNase P, intr\u00f3ns catal\u00edticos dos grupos I e II, o ribozima ramificador GIR1, Leadzyme (creado inicialmente \"in vitro\" e atopado despois na natureza), ribozima forquita (\"hairpin\"), ribozima cabeza de martelo, ribozima do virus da hepatite delta, ribozima CPEB3 de mam\u00edferos, ribozima VS, ribozima activado pola glicosamina-6 fosfato glmS (un \"riboswitch\"), ribozima da escisi\u00f3n cotranscricional da beta-globina.\nOs ribozimas e a orixe da vida.\nA descuberta dos ribozimas tivo un grande impacto no estudo da orixe da vida. Se o ARN pode catalizar reacci\u00f3ns e \u00e1 vez, como fai o ADN, almacenar a informaci\u00f3n xen\u00e9tica, \u00e9 doado imaxinar un mundo prebi\u00f3tico no que o ARN fose o precursor de todas as funci\u00f3ns biol\u00f3xicas. Esta hip\u00f3tese denom\u00ednase o \"mundo de ARN\".\nOs investigadores que estudaron a orixe da vida crearon ribozimas no laboratorio que pod\u00edan en condici\u00f3ns espec\u00edficas catalizar a s\u00faa propia s\u00edntese, como por exemplo, un ribozima ARN polimerase. Nestes experimentos provocouse mutax\u00e9nese e selecci\u00f3n e obtiv\u00e9ronse variantes melloradas do ribozima polimerase \"Round-18\" atopado en 2001. A variante \"B6.61\" pode engadir uns 20 nucle\u00f3tidos a un molde cebador en 24 horas, ata que a cadea se descomp\u00f3n pola hidr\u00f3lise dos seus enlaces fosfodi\u00e9ster. O ribozima \"tC19Z\" pode engadir ata 95 nucle\u00f3tidos cunha fidelidade de 0,0083 mutaci\u00f3ns/nucle\u00f3tido.\nSe a hip\u00f3tese do mundo de ARN \u00e9 correcta debemos considerar aos ribozimas actuais como f\u00f3siles qu\u00edmicos dun mundo primitivo baseado principalmente na qu\u00edmica do ARN."}
{"id": "181931", "revid": "23204", "url": "https://gl.wikipedia.org/wiki?curid=181931", "title": "D\u00fan Laoghaire", "text": "D\u00fan Laoghaire ou D\u00fan Laoire, e \u00e1s veces anglificado como Dunleary \u00e9 unha localidade do condado de Dun Laoghaire-Rathdown, un condado administrativo dentro do condado de Dubl\u00edn, na provincia de Leinster (Rep\u00fablica de Irlanda). A localidade est\u00e1 situada a uns doce quil\u00f3metros ao sur do centro de Dubl\u00edn e \u00e9 un importante porto de entrada a Irlanda dende Gran Breta\u00f1a. Dende 1821 ata 1921 o seu nome oficial foi Kingstown."}
{"id": "181932", "revid": "85894", "url": "https://gl.wikipedia.org/wiki?curid=181932", "title": "Aaron Ashmore", "text": "Aaron Robert Ashmore, nado o 7 de outubro de 1979 en Richmond, Columbia Brit\u00e1nica, \u00e9 un actor de cine e televisi\u00f3n canadense, co\u00f1ecido por interpretar a \"Jimmy Olsen\" en \"Smallville\". \u00c9 o irm\u00e1n xemelgo do tam\u00e9n actor Shawn Ashmore, co quen ten compartido papeis nalg\u00fans filmes."}
{"id": "181933", "revid": "98629", "url": "https://gl.wikipedia.org/wiki?curid=181933", "title": "Kimmage", "text": "Kimmage ou Camaigh en irland\u00e9s (Dubl\u00edn 12 e Dubl\u00edn 6W) \u00e9 un suburbio de Dubl\u00edn preto de , Greenhills, Harold's Cross, Rathfarnham, Templeogue e Terenure. O nome \"Kimmage\" v\u00e9n do irland\u00e9s \"cam uisce\", que significa r\u00edo \"ventoso\". O R\u00edo Poddle percorre Dimmage para logo unirse ao R\u00edo Liffey. O seu sinal m\u00e1is famoso \u00e9 o KCR ou Cruzamento de Cami\u00f1os de Kimmage, que foi unha estaci\u00f3n de gasolina e unha tenda durante m\u00e1is de vinte anos."}
{"id": "181937", "revid": "23204", "url": "https://gl.wikipedia.org/wiki?curid=181937", "title": "Oranmore", "text": "Oranmore ou \u00d3r\u00e1n M\u00f3r en irland\u00e9s \u00e9 unha pequena localidade do condado de Galway, na Rep\u00fablica de Irlanda. Est\u00e1 situada a 9 quil\u00f3metros ao leste da cidade de Galway, na ba\u00eda de Oranmore, dentro da ba\u00eda de Galway. No 2006 contaba cunha poboaci\u00f3n de 3.513 habitantes."}
{"id": "181943", "revid": "23204", "url": "https://gl.wikipedia.org/wiki?curid=181943", "title": "Karl Urban", "text": "Karl-Heinz Urban, nado o 7 de xu\u00f1o de 1972 en Wellington \u00e9 un actor neozeland\u00e9s. \u00c9 famosos polo seu papel de \u00c9omer en ' e ', Leonard McCoy no filme de 2009 \"Star Trek\" e Xulio C\u00e9sar en \"\". Interpretou a Vaako en \"The Chronicles of Riddick\", a Kirill en \"The Bourne Supremacy\", e a Ghost en \"Pathfinder\"."}
{"id": "181944", "revid": "98629", "url": "https://gl.wikipedia.org/wiki?curid=181944", "title": "Segunda Auton\u00f3mica de Galicia 2010/11", "text": "A tempada 2010\u201311 da Segunda Auton\u00f3mica de Galicia disputouse entre o 5 de setembro de 2010\u00a0e o 8 de maio de 2011."}
{"id": "181947", "revid": "54334", "url": "https://gl.wikipedia.org/wiki?curid=181947", "title": "Dominic Monaghan", "text": "Dominic Bernard Patrick Luke Monaghan, nado o 8 de decembro de 1976 en Berl\u00edn, \u00e9 un actor ingl\u00e9s. \nAcadou reco\u00f1ecemento internacional por interpretar a Merri nas adaptaci\u00f3ns cinematogr\u00e1ficas da trilox\u00eda d'O Se\u00f1or dos Aneis de J. R. R. Tolkien dirixidas por Peter Jackson.\nTam\u00e9n \u00e9 famoso por facer de Charlie Pace na serie de televisi\u00f3n \"Lost\". Tam\u00e9n tivo o papel principal na serie de comedia de radio, \"Stockport, So Good They Named It Once\"."}
{"id": "181948", "revid": "56817", "url": "https://gl.wikipedia.org/wiki?curid=181948", "title": "Royal Irish Constabulary", "text": "A Royal Irish Constabulary (RIC; en galego Polic\u00eda Real Irlandesa) foi o principal corpo de polic\u00eda irlandesa operativo entre 1822 e 1922. Divisi\u00f3ns especiais dentro da propia RIC actuaban en Belfast e Derry.\nXogou un papel destacado ao servizo dos intereses brit\u00e1nicos no Alzamento de Pascua de 1916 e na Guerra de Independencia Irlandesa (1919 - 1921). Desapareceu en 1922 substitu\u00edda pola Garda S\u00edoch\u00e1na no Estado Libre Irland\u00e9s e pola Royal Ulster Constabulary en Irlanda do Norte."}
{"id": "181949", "revid": "16394", "url": "https://gl.wikipedia.org/wiki?curid=181949", "title": "Polic\u00eda Real Irlandesa", "text": ""}
{"id": "181950", "revid": "5863", "url": "https://gl.wikipedia.org/wiki?curid=181950", "title": "Home Rule en Irlanda", "text": "A Home Rule ref\u00edrese ao establecemento dun Estatuto que dotase de certa autonom\u00eda a Irlanda dentro do Reino Unido, e ao movemento que o sustentaba.\nHistoria.\nDende finais do s\u00e9culo XIX o Partido Parlamentario Irland\u00e9s vi\u00f1a demandando ao goberno brit\u00e1nico un maior autogoberno para a illa irlandesa. Con ese obxectivo, o PPI fixo pasar 4 proxectos de autonom\u00eda polo Parlamento do Reino Unido. Os dous primeiros, en 1886 e 1893, foron rexeitados. O presentado en 1914 foi aprobado, pero non entrou en vigor polo estalido da primeira guerra mundial. S\u00f3 a de 1920 logrou aplicarse finalmente, pero s\u00f3 no Ulster, xa que no resto da illa constitu\u00eduse o Estado Libre Irland\u00e9s."}
{"id": "181951", "revid": "17467", "url": "https://gl.wikipedia.org/wiki?curid=181951", "title": "Home Rule, Irlanda", "text": ""}
{"id": "181952", "revid": "54334", "url": "https://gl.wikipedia.org/wiki?curid=181952", "title": "Home Rule", "text": "Home Rule foi o nome xen\u00e9rico que recibiron as distintas concesi\u00f3ns dun certo grao de autonom\u00eda por parte dalg\u00fans estados de lingua inglesa a \u00e1reas de territorio baixo a s\u00faa administraci\u00f3n.\nDist\u00ednguense as seguintes \"Home Rule\"."}
{"id": "181953", "revid": "98629", "url": "https://gl.wikipedia.org/wiki?curid=181953", "title": "Ribonucleoprote\u00edna nuclear pequena", "text": "As ribonucleoprote\u00ednas nucleares pequenas, con frecuencia co\u00f1ecidas abreviadamente polas s\u00faas siglas en ingl\u00e9s snRNP (\"Small Nuclear Ribonucleoprotein\", pronunciada a sigla como \"snurp\"), son complexos de prote\u00ednas, que est\u00e1n unidas a snRNA, e que se combinan co pre-ARNm non modificado e con outras varias prote\u00ednas para formar o espliceosoma, un grande complexo molecular de ARN-prote\u00edna que realiza o splicing do pre-ARNm. A actuaci\u00f3n das snRNP \u00e9 esencial para a eliminaci\u00f3n dos intr\u00f3ns dos pre-ARNm, algo fundamental na modificaci\u00f3n postranscricional do ARN, que ocorre s\u00f3 no n\u00facleo da c\u00e9lula eucariota.\nOs dous compo\u00f1entes esenciais das snRNP son prote\u00ednas e ARN. O ARN presente nas snRNP co\u00f1\u00e9cese como ARN nuclear pequeno (snRNA), e ten normalmente uns 150 nucle\u00f3tidos de longo. Este ARN d\u00e1lle \u00e1s snRNP especificidade con respecto a determinados intr\u00f3ns porque reco\u00f1ece as secuencias dos sinais de splicing situados nos extremos 5' e 3' e o sinal de ramificaci\u00f3n que te\u00f1en os intr\u00f3ns. Este ARN par\u00e9cese ao ARN ribos\u00f3mico en que ten tanto unha actividade encim\u00e1tica coma un papel estrutural.\nAs snRNP descubr\u00edronas Michael R. Lerner e Joan A. Steitz.\nAdemais, Thomas Cech e Sidney Altman contribu\u00edron tam\u00e9n ao seu estudo, ga\u00f1ando o premio Nobel de Qu\u00edmica de 1989 polo seu descubrimento independente de que o ARN pode funcionar como un catalizador na c\u00e9lula.\nTipos de snRNP.\nPolo menos cinco tipos diferentes de snRNP \u00fanense no espliceosoma para participar no splicing. Poden detectarse por electroforese en xel e co\u00f1\u00e9cense individualmente por: U1, U2, U4, U5, e U6. Os seus compo\u00f1entes de ARN nuclear pequeno co\u00f1\u00e9cense respectivamente por: U1 snRNA, U2 snRNA, U4 snRNA, U5 snRNA, e U6 snRNA.\nNa metade da d\u00e9cada de 1990, descubriuse que exist\u00eda outra clase de snRNP que axudaba no splicing dun determinado tipo de intr\u00f3ns que s\u00f3 existen en animais, que ten moi conservados os sitios de splicing 5' e de ramificaci\u00f3n. Esta clase nova de snRNPs incl\u00fae os seguintes ARN: U11 snRNA, U12 snRNA, U4atac snRNA, e U6atac snRNA. A\u00ednda que diferentes, estas snRNP levan a cabo as mesmas funci\u00f3ns que as snRNP normais U1, U2, U4 e U6, respectivamente.\nBiox\u00e9nese.\nAs snRNP ens\u00e1mblanse seguindo un proceso moi regulado que implica tanto ao n\u00facleo celular como o citoplasma.\nS\u00edntese e exportaci\u00f3n do ARN no n\u00facleo.\nA ARN polimerase II transcribe os snRNA U1, U2, U4, U5 snRNA, e os menos abundantes U11, U12 e U4atac adquiren unha carapucha m7G que serve como sinal de exportaci\u00f3n. A exportaci\u00f3n nuclear est\u00e1 mediada pola prote\u00edna CRM1.\nS\u00edntese e almacenamento de prote\u00ednas Sm no citoplasma.\nAs prote\u00ednas Sm sintet\u00edzanse nos ribosomas do citoplasma, nos que se traduce o ARNm das Sm, como calquera outra prote\u00edna, e funcionan como un armaz\u00f3n para a ensamblaxe das snRNP. Estas prote\u00ednas almac\u00e9nanse despois no citoplasma en forma de tres complexos en anel parcialmente ensamblados asociados coas prote\u00ednas pICln. Estes tres complexos son: \nSmD3, SmB e SmD1 sofren modificaci\u00f3ns no metilosoma. Estas tres prote\u00ednas Sm te\u00f1en motivos arxinina-glicina repetidos no extremo C-terminal de SmD1, SmD3 e SmB, e as cadeas laterais da arxinina est\u00e1n dimetiladas simetricamente en \u03c9-NG, NG'-dimetil-arxinina. Suxeriuse que pICln, que aparece nos tres complexos precursores pero est\u00e1 ausente nas snRNP maduras, funciona como unha chaperona especializada, impedindo a ensamblaxe prematura das prote\u00ednas Sm.\nEnsamblaxe da part\u00edcula central das snRNP no complexo SMN.\nOs ARN nucleares pequenos (U1, U2, U4, U5, e os menos abundantes U11, U12 e U4atac) interaccionan rapidamente coa prote\u00edna SMN (Supervivencia de motoneurona) e con outras prote\u00ednas (xeminas 2-8) formando o gran complexo SMN. \u00c9 agora cando os ARN nucleares pequenos se unen ao pent\u00e1mero SmD1-SmD2-SmF-SmE-SmG, ao que lle segue a adici\u00f3n do d\u00edmero SmD3-SmB para completar o anel de Sm arredor do denominado sitio Sm do ARN nuclear pequeno. Este sitio Sm \u00e9 unha secuencia de nucle\u00f3tidos conservada que te\u00f1en ditos ARN, que tipicamente \u00e9 AUUUGUGG (onde A, U e G representan os nucle\u00f3sidos adenosina, uridina e guanosina respectivamente). Despois da ensamblaxe do anel Sm arredor do ARN nuclear pequeno, o nucle\u00f3sido 5' terminal (xa modificado como a carapucha 7-metilguanosina) \u00e9 hipermetilatdo transform\u00e1ndose en 2,2,7-trimetilguanosina, e o outro extremo (o 3') do ARN nuclear pequeno \u00e9 recortado. Esta modificaci\u00f3n, e a presenza dun anel completo Sm, \u00e9 reco\u00f1ecida pola prote\u00edna snurportina 1.\nEnsamblaxe final das snRNP no n\u00facleo.\nA part\u00edcula central completa (\"core\") snRNP-snurportina 1 \u00e9 transportada ao n\u00facleo pola prote\u00edna importina \u03b2. Unha vez dentro do n\u00facleo, o complexo aparece nos corpos de Cajal, onde ten lugar a fase final da ensamblaxe das snRNP. Esta consiste na adici\u00f3n de prote\u00ednas adicionais e outras modificaci\u00f3ns espec\u00edficas en determinadas snRNP (U1, U2, U4, U5). A biox\u00e9nese da snRNP U6 ocorre no n\u00facleo a\u00ednda que no citoplasma se atopan grandes cantidades de U6 libre. O anel LSm pode ensamblarse primeiro, e despois asociarse co ARN nuclear pequeno U6.\nDesensamblaxe das snRNP.\nAs snRNP te\u00f1en unha longa duraci\u00f3n na c\u00e9lula, pero as\u00famese que son finalmente desensambladas e degradadas, a\u00ednda que non se sabe nada sobre este proceso.\nDefectos na biox\u00e9nese das snRNP como causa da atrofia muscular espi\u00f1al.\nOs defectos no xene da SMN est\u00e1n asociados coa morte prematura das motoneuronas espi\u00f1ais, e orixinan atrofia muscular espi\u00f1al. Esta doenza xen\u00e9tica manif\u00e9stase con moi diversos graos de gravidade. A forma m\u00e1is severa causa par\u00e1lise, \u00e9 xeralmente mortal ao chegar aos 2 anos de idade, e \u00e9 a causa de orixe xen\u00e9tica m\u00e1is com\u00fan de morte infantil.\nAnticorpos anti-snRNP.\n\u00c1s veces poden producirse autoanticorpos contra as nosas propias snRNP, especialmente anticorpos anti-Sm dirixidos contra as prote\u00ednas Sm das snRNP, especificamente en casos de lupus eritematoso sist\u00e9mico."}
{"id": "181954", "revid": "89787", "url": "https://gl.wikipedia.org/wiki?curid=181954", "title": "Atlas Coelestis", "text": "O Atlas Coelestis \u00e9 un cat\u00e1logo estelar publicado postumamente en 1729, baseado en observaci\u00f3ns feitas polo primeiro astr\u00f3nomo real, John Flamsteed.\nO Atlas - o m\u00e1is grande que xamais se publicara - cont\u00e9n 26 mapas das principais constelaci\u00f3ns visibles dende Greenwich, con debuxos feitos no estilo rococ\u00f3 por James Thornhill. Tam\u00e9n se presentan dous planisferios dese\u00f1ados por Abraham Sharp.\nHistoria.\nPrimeiro atlas estelar baseado en observaci\u00f3ns telesc\u00f3picas, o \u00abAtlas Coelestis\u00bb s\u00f3 se publicou dez anos despois da morte de Flamsteed, pola s\u00faa vi\u00fava, coa asistencia de Joseph Crosthwait e Abraham Sharp. Foi precedido pola obra \u00abStellarum inerrantium Catalogus Britannicus\u00bb (ou simplemente \"Cat\u00e1logo brit\u00e1nico\", publicado en 1725, con 2919 estrelas).\nUnha das principais motivaci\u00f3ns de Flamsteed para producir o Atlas, foi para corrixir a representaci\u00f3n das figuras das constelaci\u00f3ns, como feitas por Bayer na s\u00faa \"Uranometr\u00eda\" (1603). Bayer representaba as figuras vistas de detr\u00e1s (non de fronte, como era feito dende a \u00e9poca de Tolomeo), invertendo as posici\u00f3ns das estrelas e creando unha confusi\u00f3n innecesaria.\nA publicaci\u00f3n tivo un \u00e9xito inmediato, convert\u00e9ndose no est\u00e1ndar de referencia para os astr\u00f3nomos profesionais por case un s\u00e9culo. A\u00ednda as\u00ed, foron levantadas tres obxecci\u00f3ns con respecto a el: o alto prezo, gran tama\u00f1o (fac\u00e9ndoo dif\u00edcil de manexar) e a baixa calidade art\u00edstica (moitas cr\u00edticas fac\u00edanse aos debuxos de James Thornhill, especialmente en canto \u00e1 representaci\u00f3n de Acuario).\nIsto levou ao dr. John Bevis a intentar mellorar o Atlas. En 1745, produciu a \u00abUranographia Britannica\u00bb, con dimensi\u00f3ns m\u00e1is pequenas, observaci\u00f3ns actualizadas e imaxes m\u00e1is art\u00edsticas. Non obstante, este atlas nunca foi publicado oficialmente e na actualidade, s\u00f3 hai 16 copias co\u00f1ecidas.\nO \u00abAtlas Fortin-Flamsteed\u00bb.\nFinalmente, os cambios nas posici\u00f3ns das estrelas (as observaci\u00f3ns orixinais foron feitas na d\u00e9cada de 1690), conduciron a unha actualizaci\u00f3n realizada na d\u00e9cada de 1770 polo enxe\u00f1eiro franc\u00e9s Nicolas Fortin, supervisado polos astr\u00f3nomos Le Monnier e Messier, da Real Academia de Ciencias en Par\u00eds.\nA nova versi\u00f3n, chamada \u00abAtlas Fortin-Flamsteed\u00bb, ti\u00f1a 1/3 do tama\u00f1o do orixinal, pero mantivo a mesma estrutura de t\u00e1boas. Tam\u00e9n se deron retoques art\u00edsticos a algunhas ilustraci\u00f3ns (na s\u00faa maior\u00eda, Andr\u00f3meda, Virgo e Acuario).\nOs nomes das constelaci\u00f3ns est\u00e1n en franc\u00e9s (non en lat\u00edn) e inclu\u00edan algunhas nebulosas descubertas despois da morte de Flamsteed.\nEn 1795 publicouse unha versi\u00f3n actualizada, producida por M\u00e9chain e Lalande, con novas constelaci\u00f3ns e moito m\u00e1is nebulosas."}
{"id": "181956", "revid": "27155", "url": "https://gl.wikipedia.org/wiki?curid=181956", "title": "SnRNP", "text": ""}
{"id": "181957", "revid": "27155", "url": "https://gl.wikipedia.org/wiki?curid=181957", "title": "Ribonucleoprote\u00edna pequena nuclear", "text": ""}
{"id": "181958", "revid": "25871", "url": "https://gl.wikipedia.org/wiki?curid=181958", "title": "Gran Premio de Europa de 2011", "text": "O Gran Premio de Europa 2011 foi a oitava carreira de . Celbrouse o 26 de xu\u00f1o de 2011 no Circu\u00edto urbano de Valencia en Valencia, Espa\u00f1a.\nPrevio.\nNa semana previa ao GP , Charlie Whiting anunciou que no Gran Premio do Canad\u00e1 veriase a introduci\u00f3n dunha segunda zona de activaci\u00f3n do DRS. O plan para unha segunda zona de DRS manter\u00edase no Gran Premio de Europa, coa primeira zona na longa recta de atr\u00e1s na aproximaci\u00f3n \u00e1 curva 12, e a segunda zona no tramo de curvas 14 a 17. O uso futuro dunha segunda zona de DRS depender\u00e1 do seu \u00e9xito en Montreal e Valencia.\nPara o Gran Premio de Europa Pirelli forneceu dous tipos de compostos, brando e medio."}
{"id": "181959", "revid": "23204", "url": "https://gl.wikipedia.org/wiki?curid=181959", "title": "Brabante Val\u00f3n", "text": "A provincia do Brabante Val\u00f3n (franc\u00e9s: \"Brabant wallon\", neerland\u00e9s: \"Waals-Brabant\") \u00e9 a m\u00e1is nova e tam\u00e9n a m\u00e1is pequena provincia belga.\nBaixo a tutela da Rexi\u00f3n Valoa, est\u00e1 fortemente polarizada por Bruxelas, da que \u00e9 unha extensi\u00f3n periurbana. As principais \"communes\" son Wavre, Waterloo, Braine-l'Alleud, Nivelles, Tubize, Rixensart, Ottignies-Louvain-la-Neuve e Jodoigne.\nA provincia contaba (a 1 de xaneiro de 2008) con 373.4922 habitantes. A s\u00faa superficie \u00e9 de 1.093\u00a0km\u00b2 e a s\u00faa capital \u00e9 a cidade de Wavre.\nPequena historia.\nA provincia naceu da escisi\u00f3n da antiga provincia unitaria de Brabante entre o Brabante Flamengo (de fala predominante neerlandesa) e o Brabante Val\u00f3n (de fala predominante francesa)..\nDita escisi\u00f3n levouse a cabo por un acordo de cooperaci\u00f3n asinado o 30 de maio de 1993 entre o Estado federal, as tres Rexi\u00f3ns e as Comunidades francesa e flamenga.\nO nacemento oficial da provincia do Brabante Val\u00f3n consagrouse o 1 de xaneiro de 1995.\nConcellos (\"communes\") do Brabante Val\u00f3n.\nA provincia est\u00e1 formada por un \u00fanico \"arrondissement\" (distrito) \u2014Nivelles\u2014 que incl\u00fae 27 \"communes\" (municipios ou concellos). A capital do \"arrondissement\" \u00e9 Nivelles (\"Nijvel\", en neerland\u00e9s).\nEvoluci\u00f3n da poboaci\u00f3n.\nPoboaci\u00f3n de dereito a primeiro de xullo de cada ano:"}
{"id": "181960", "revid": "23204", "url": "https://gl.wikipedia.org/wiki?curid=181960", "title": "Ronald Pope", "text": "Ronald Pope, nado en Derbyshire en 1920 e finado en 1997, foi un pintor e escultor ingl\u00e9s. Viviu gran parte da s\u00faa vida en Melbourne, onde desenvolveu o seu traballo art\u00edstico.\nTraxectoria.\nPope pasou os anos da guerra debuxando ferramentas para a Rolls Royce en Derby, onde aprendeu as t\u00e9cnicas de fundici\u00f3n e soldadura que despois vir\u00eda a utilizar nas s\u00faas obras. En 1945, estudou escultura co profesor F. E. McWilliam na \u00abSlade School of Fine Art\u00bb en Londres. M\u00e1is tarde, estudou cer\u00e1mica con Heber Matthews na \u00abWoolwich Polytechnic\u00bb.\nNos anos seguintes, Pope desenvolveu numerosos traballos para espazos p\u00fablicos, igrexas, escolas, hospitais, empresas e traballos encomendados por arquitectos (como Sir Basil Spence). A s\u00faa obra \u00e9 marcada principalmente pola harmon\u00eda das formas e a busca da expresi\u00f3n dos ideais humanistas, da paz e reflexi\u00f3n.\nPope deixou de traballar con esculturas na d\u00e9cada de 1990 e dedicouse a pintar acuarelas. Algunhas das s\u00faas obras (tanto de pintura coma de escultura) est\u00e1n en exhibici\u00f3n permanente nos museos Derby Museum and Art Gallery e Museo de Watford. Non obstante, moitas das s\u00faas esculturas m\u00e1is importantes, producidas nos anos 1950 e 1960 enc\u00f3ntranse en lugares p\u00fablicos en Staffordshire, Derbyshire, Nottinghamshire, Leicestershire, Gloucestershire, Hertfordshire, Norfolk e Yorkshire.\nPope morreu en 1997, deixando esposa e dous fillos adultos."}
{"id": "181962", "revid": "895", "url": "https://gl.wikipedia.org/wiki?curid=181962", "title": "SD Villestro", "text": ""}
{"id": "181964", "revid": "89787", "url": "https://gl.wikipedia.org/wiki?curid=181964", "title": "Kris Humphries", "text": "Kris Nathan Humphries, nado o 6 de febreiro de 1985 en Minneapolis, Minnesota, \u00e9 un xogador de baloncesto profesional estadounidense que actualmente \u00e9 axente libre.\nTraxectoria profesional.\nHumphries foi elixido na 14\u00aa posici\u00f3n do Draft da NBA de 2004 polos Utah Jazz. Xogou d\u00faas tempadas en Utah, onde acadou 3.6 puntos e 2.7 rebotes por partido, en 11.6 minutos de xogo.\nO 8 de xu\u00f1o de 2006, Humphries foi traspasado xunto con Robert Whaley aos Toronto Raptors a cambio de Rafael Ara\u00fajo. Na tempada 2006-07, tras un comezo frouxo no cal non recibiu moitos minutos do seu adestrador Sam Mitchell, Humphries demostrou ser un gran reboteador con moita enerx\u00eda, e contribu\u00edu a que os Raptors conseguiran o primeiro t\u00edtulo da Divisi\u00f3n Atl\u00e1ntico da s\u00faa historia. O 28 de marzo de 2007, capturou sete rebotes ofensivos en 27 minutos contra os Miami Heat, ambas marcas as maiores da tempada e da s\u00faa carreira. O 13 de abril de 2007, mellorou esas marcas na vitoria dos Raptors contra os Detroit Pistons, con nove rebotes ofensivos, e 18 rebotes totais. Humphries rematou a s\u00faa primeira tempada cos Raptors con 3.1 rebotes por partido e cunha porcentaxe de tiros de campo dun 47%, con 3.8 puntos por partido.\nO 9 de xullo de 2009, Humphries, Shawn Marion e Nathan Jawai foron traspasados aos Dallas Mavericks como parte dun traspaso entre catro equipos: Raptors, Mavericks, Orlando Magic e Memphis Grizzlies.\nO 11 de xaneiro de 2010, os Mavericks traspasaron a Humphries xunto a Shawne Williams aos New Jersey Nets para adquirir de novo a Eduardo N\u00e1jera. O 27 de xaneiro de 2010, Humphries anotou 25 puntos, o m\u00e1ximo da s\u00faa carreira, contra Los Angeles Clippers.\nA tempada 2010-11 foi unha gran tempada para Humphries, ao rematala acadando un dobre-dobre en puntos e rebotes."}
{"id": "181966", "revid": "23204", "url": "https://gl.wikipedia.org/wiki?curid=181966", "title": "Rudyard Kipling's The Jungle Book", "text": "Rudyard Kipling's The Jungle Book \u00e9 un filme de Disney baseado na novela \"O libro da selva\" de Rudyard Kipling. Est\u00e1 dirixido por Stephen Sommers, e protagonizado por Jason Scott Lee no papel de Mowgli.\nSinopse.\nAbandonado na xungla e criado polos animais, Mowgli volve \u00e1 civilizaci\u00f3n por amor \u00e1 filla dun militar ingl\u00e9s. Esta decisi\u00f3n cambiar\u00e1 radicalmente a s\u00faa vida e converterao no centro de atenci\u00f3n da colonia brit\u00e1nica na India.\nPersonaxes.\nAnimais adestrados.\nA serpe Kaa foi creada mediante un xerador de computadora e cunha anaconda real. Entre os outros animais adestrados hai monos, elefantes, camelos, cabalos, zeb\u00faes, e lobos."}
{"id": "181967", "revid": "27155", "url": "https://gl.wikipedia.org/wiki?curid=181967", "title": "ARN nuclear pequeno", "text": "O \u00e1cido ribonucleico nuclear pequeno (ARNnp, ou snRNA, en ingl\u00e9s), tam\u00e9n denominado ARN-U (U-RNA), \u00e9 un tipo de mol\u00e9culas de ARN pequeno que se encontra nas \"manchas de empalme\" ou \"splicing speckles\" e nos corpos de Cajal do n\u00facleo das c\u00e9lulas eucari\u00f3ticas. A lonxitude media que te\u00f1en estes ARNs \u00e9 de aproximadamente 150 nucle\u00f3tidos. Son transcritos pola ARN polimerase II ou pola RNA polimerase III, e a s\u00faa principal misi\u00f3n \u00e9 o procesamento do pre-ARNm (ARNhn) no n\u00facleo. Tam\u00e9n axudan \u00e1 regulaci\u00f3n de factores de transcrici\u00f3n (caso do ARN 7SK) ou da ARN polimerase II (ARN B2), e no mantemento dos tel\u00f3meros.\nOs ARNs nucleares pequenos est\u00e1n sempre asociados cun conxunto de prote\u00ednas espec\u00edficas, e os complexos que forman denom\u00ednanse ribonucleoprote\u00ednas nucleares pequenas (snRNP na abreviaci\u00f3n inglesa). Cada part\u00edcula de ribonucleoprote\u00edna nuclear pequena est\u00e1 composta de varias prote\u00ednas Sm, xunto co compo\u00f1ente de ARN nuclear pequeno e prote\u00ednas espec\u00edficas das ribonucleoprote\u00ednas nucleares pequenas. Os compo\u00f1entes de ARN nuclear pequeno m\u00e1is com\u00fans nestes complexos son: snRNA U1, snRNA U2, snRNA U4, snRNA U5, e snRNA U6. A s\u00faa nomenclatura deriva do seu alto contido en uridina.\nOs ARN nucleares pequenos foron descubertos accidentalmente durante un experimento de electroforese en xel en 1966. No xel apareceu un inesperado tipo de ARN, que foi despois investigado. Posteriormente, as an\u00e1lises mostraron que estes ARN ti\u00f1an un alto contido en uridilato e estaban localizados no n\u00facleo.\nUn grande grupo de ARNs nucleares pequenos son os co\u00f1ecidos como ARNs nucleolares pequenos (snoRNAs), os cales son pequenas mol\u00e9culas de ARN que xogan un papel esencial na biox\u00e9nese do ARN e gu\u00edan modificaci\u00f3ns qu\u00edmicas nos ARNs ribos\u00f3micos (ARNrs) e outros xenes de ARN (os dos ARNts e ARNs nucleares pequenos). Est\u00e1n localizados no nucl\u00e9olo e nos corpos de Cajal das c\u00e9lulas eucari\u00f3ticas (onde se realiza gran parte da s\u00edntese de ARN da c\u00e9lula), onde reciben o nome de ARN pequeno espec\u00edfico do corpo de Cajal (scaRNA).\nOutro exemplo \u00e9 o snRNA 7SK (\u00e1s veces chamado RN7SK), cuxa funci\u00f3n se descubriu recentemente, e est\u00e1 relacionada coa regulaci\u00f3n da transcrici\u00f3n. O ARN 7SK \u00fanese ao complexo CDK9/ciclina T (co\u00f1ecido como factor de elongaci\u00f3n P-TEFb). O P-TEFb activa a transcrici\u00f3n fosforilando o dominio C-terminal da ARN polimerase II. Este proceso est\u00e1 regulado negativamente polo complexo da ribonucleoprote\u00edna 7SK da que este ARN forma parte.\nOutro exemplo \u00e9 o snRNA B2, que se une directamente \u00e1 ARN polimerase II con grande afinidade e inhibe a transcrici\u00f3n en c\u00e9lulas de rato sometidas a un choque t\u00e9rmico .\nClases de ARN nuclear pequeno.\nOs ARNs nucleares pequenos adoitan dividirse en d\u00faas clases base\u00e1ndose nas caracter\u00edsticas da secuencia com\u00fan e nos factores proteicos asociados como as prote\u00ednas que se unen ao ARN LSm.\nA primeira clase denom\u00ednase ARN de clase Sm, e \u00e9 a m\u00e1is estudada. Consta dos ARNs U1, U2, U4, U4atac, U5, U7, U11, e U12. Son transcritos pola ARN polimerase II. Os pre-snRNA ao seren transcritos reciben a habitual carapucha 5' de 7-metilguanosina no n\u00facleo. Despois son exportados ao citoplasma a trav\u00e9s dos poros nucleares onde son procesados sufrindo un recorte 3' para formar unha estrutura talo-bucle 3\u2019, e unha hipermetilaci\u00f3n da carapucha 5\u2019 para formar trimetilguanosina. A estrutura do talo 3' c\u00f3mpre para o reco\u00f1ecemento pola prote\u00edna supervivencia de motoneurona (SMN). Este complexo ensambla o snRNA en ribonucleoprote\u00ednas estables (RNPs). A carapucha 5' modificada \u00e9 despois requirida para importar as ribonucleoprote\u00ednas nucleares pequenas de novo ao n\u00facleo. Todos estes ARN nucleares pequenos ricos en uridina, coa excepci\u00f3n do U7, forman a parte central do espliceosoma. A principal modificaci\u00f3n postranscricional \u00e9 o splicing (eliminaci\u00f3n de intr\u00f3ns), e ten lugar s\u00f3 no n\u00facleo eucari\u00f3tico. O snRNA U7 funciona no procesamento do pre-ARNm de histonas.\nA segunda clase \u00e9 a dos ARN de clase Lsm, que consta de U6 e U6atac. Os ARN nucleares pequenos da clase Lsm son transcritos pola ARN polimerase III e nunca abandonan o n\u00facleo, a diferenza dos da clase Sm. Os da clase Lsm conte\u00f1en unha carapucha especial 5'-\u03b3-monometilfosfato, unha estrutura talo-bucle 3', e rematan nun tramo de uridinas que forma o sitio de uni\u00f3n para un anel heteroheptam\u00e9rico que te\u00f1en as prote\u00ednas Lsm.\nARNs nucleares pequenos no espliceosoma.\nOs espliceosomas son o principal compo\u00f1ente que interv\u00e9n na maduraci\u00f3n do ARNm. \u00c1s veces, un s\u00f3 erro nun nucle\u00f3tido nun transcrito pode ter efectos devastadores na c\u00e9lula, polo que \u00e9 necesaria a existencia dun m\u00e9todo fiable de procesamento do ARN para asegurar a supervivencia da c\u00e9lula. O espliceosoma \u00e9 un grande complexo de ARN e prote\u00ednas que consta de cinco ARNs nucleares pequenos (U1, U2, U4, U5, e U6) e unhas 150 prote\u00ednas. Estes ARNs e prote\u00ednas est\u00e1n asociados formando ribonucleoprote\u00ednas (snRNPs), que se unen a secuencias espec\u00edficas dos pre-ARNms. Este complicado proceso produce d\u00faas reacci\u00f3ns secuenciais de transesterificaci\u00f3n. Estas reacci\u00f3ns producir\u00e1n un intr\u00f3n libre (\"lariat\"), cortado da mol\u00e9cula, e ligan os dous ex\u00f3ns adxacentes (que estaban separados polo intr\u00f3n) par formar o ARNm maduro. Hai d\u00faas clases distintas de espliceosomas. A clase principal, que \u00e9 con diferenza a m\u00e1is abondosa nas c\u00e9lulas eucari\u00f3ticas, empalma principalmente intr\u00f3ns de tipo U2. O paso inicial do splicing \u00e9 a uni\u00f3n do snRNP U1 e as s\u00faas prote\u00ednas asociadas ao extremo de empalme 5' ao ARNhn. Isto crea un complexo de compromiso (\"commitment complex\") que obriga ao ARNhn a seguir a v\u00eda do splicing. Despois, recr\u00fatase no sitio de uni\u00f3n do espliceosoma a snRNP U2 e f\u00f3rmase o complexo A. A snRNP U2 cambia a conformaci\u00f3n do complexo ARNhn-snRNP, o que exp\u00f3n o nucle\u00f3tido favorablemente para o splicing. Despois do cambio de conformaci\u00f3n, o complexo tri-snRNP U4/U5/U6 \u00fanese ao complexo A para formar a estrutura chamada complexo B. Despois do rearranxo, queda formado o complexo C, e o espliceosoma \u00e9 activo para a cat\u00e1lise.\nAdemais deste complexo do espliceosoma maior, existe outro moito menos com\u00fan (~1%) chamado espliceosoma menor. Este complexo comprende as snRNPs U11, U12, U4atac, U6atac e U5. Estas snRNPs son an\u00e1logos funcionais das snRNPs utilizadas no espliceosoma maior. O espliceosoma menor emplalma os intr\u00f3ns de tipo U-12. Os dous tipos de intr\u00f3ns difer\u00e9ncianse principalmente nos seus sitios de empalme: os intr\u00f3ns de tipo U2 te\u00f1en sitios de empalme GT-AG 5\u2019 e 3\u2019, mentres que os intr\u00f3ns de tipo U12 te\u00f1en AT-AC nos seus extremos 5\u2019 e 3\u2019. O espliceosoma menor leva a cabo a s\u00faa funci\u00f3n por medio dunha v\u00eda diferente \u00e1 do espliceosoma maior.\nA snRNP U1.\nA snRNP U1 \u00e9 o iniciador da actividade do espliceosoma na c\u00e9lula ao unirse por apareamento de bases co ARNhn. No espliceosoma maior, os datos experimentais indican que a snRNP U1 est\u00e1 presente con igual estequiometr\u00eda que as snRNP U2, U4, U5, e U6. Por\u00e9n, a abundancia das snRNP U1 nas c\u00e9lulas humanas \u00e9 moito maior que a doutras snRNPs. Por medio de knockdown de xenes do snRNA U1 en c\u00e9lulas HeLa, atopouse que o snRNA U1 \u00e9 moi importante para o funcionamento da c\u00e9lula. Cando os xenes de snRNA U1 son sometidos a knockout, as micromatrices xen\u00f3micas mostran un incremento da acumulaci\u00f3n de pre-ARNm que non foi sometido a splicing. Ademais, o knockout causa a clivaxe prematura e a poliadenilaci\u00f3n principalmente en intr\u00f3ns localizados preto do inicio do transcrito. Cando foron sometidos a knockout outros snRNAs baseados na uridina, non se observou este efecto. As\u00ed,o apareamento de bases snRNA U1\u2013pre-ARNm protexe ao pre-ARNm da poliadenilaci\u00f3n e da clivaxe prematura. Esta protecci\u00f3n especial pode explicar a sobreabundancia de snRNA U1 na c\u00e9lula.\nAs snRNPs e doenzas humanas.\nPor medio do estudo das ribonucleoprote\u00ednas nucleares pequenas (snRNPs) e das ribonucleoprote\u00ednas nucleolares pequenas (snoRNPs) conseguiuse comprender mellor os mecanismos de varias doenzas importantes.\nAtrofia muscular medular - As mutaci\u00f3ns no xene da prote\u00edna SMN1 orixina a dexeneraci\u00f3n das motoneuronas medulares e unha grave debilidade muscular. A prote\u00edna SMN ensambla as snRNPs de clase Sm, e probablemente tam\u00e9n as snoRNPs e outras RNPs. A atrofia muscular medular afecta a 1 de cada 6.000 persoas, e \u00e9 a segunda causa que orixina a doenza neuromuscular, despois da distrofia muscular de Duchenne.\nDisqueratose conx\u00e9nita \u2013 As mutaci\u00f3ns nas snRNPs ensambladas son unha causa da disqueratose conx\u00e9nita, unha rara s\u00edndrome que se presenta con cambios anormais na pel, u\u00f1as e membranas mucosas. Alg\u00fans efectos finais desta doenza son a insuficiencia da medula \u00f3sea e o cancro. Esta s\u00edndrome orix\u00ednase por mutaci\u00f3ns en moitos xenes, inclu\u00edndo o da disquerina, e telomerases.\nS\u00edndrome de Prader\u2013Willi - Esta s\u00edndrome afecta a 1 de cada 12.000 persoas e pres\u00e9ntase con fame extrema, problemas cognitivos e de comportamento, ton muscular feble e curta estatura. A s\u00edndrome foi ligada \u00e1 deleci\u00f3n dunha rexi\u00f3n do cromosoma 15 paterno que non est\u00e1 expresada no cromosoma materno. Esta rexi\u00f3n incl\u00fae un snRNA espec\u00edfico do cerebro que ten como diana o ARNm do receptor 2C da serotonina."}
{"id": "181968", "revid": "27155", "url": "https://gl.wikipedia.org/wiki?curid=181968", "title": "SnRNA", "text": ""}
{"id": "181970", "revid": "85894", "url": "https://gl.wikipedia.org/wiki?curid=181970", "title": "Josh Holloway", "text": "Joshua Lee \"Josh\" Holloway, nado en San Jose (California) o 20 de xullo de 1969, \u00e9 un modelo e actor estadounidense de cine e televisi\u00f3n. \u00c9 co\u00f1ecido polo seu papel de James \"Sawyer\" Ford na serie de televisi\u00f3n americana \"Lost\"."}
{"id": "181971", "revid": "865", "url": "https://gl.wikipedia.org/wiki?curid=181971", "title": "Wavre", "text": "Wavre (en val\u00f3n: \"W\u00e5ve\", en neerland\u00e9s: \"Waver\", localmente \"Aufe\") \u00e9 unha cidade franc\u00f3fona e un municipio de B\u00e9lxica localizado no distrito de Nivelles, provincia do Brabante Val\u00f3n, da que \u00e9 a s\u00faa capital.\nEstablecida no val do Dyle (afluente do Rupel), \u00e9 a capital da rexi\u00f3n tur\u00edstica das \"Ardenas brabanzonas\".\nWavre tam\u00e9n adoita chamarse a cidade do Maca, en referencia \u00e1 estatua (que data de 1962) dun mozo escalando o muro da Casa do Concello. Segundo a superstici\u00f3n e a tradici\u00f3n (moi recente) acariciar as s\u00faas n\u00e1degas trae un ano de boa sorte.\nOs seus habitantes son os \"wavriens\" (en feminino \"wavriennes\") e, por asimilaci\u00f3n, tam\u00e9n se co\u00f1ecen como os \"macas\". Pero historicamente para merecer o nome de \"maca\", era necesario ter nacido en Wavre, de pais tam\u00e9n naturais da cidade."}
{"id": "181972", "revid": "23204", "url": "https://gl.wikipedia.org/wiki?curid=181972", "title": "Marton Csokas", "text": "Marton Csokas, nado en Invercargill o 30 de xu\u00f1o de 1966, \u00e9 un actor de cine e televisi\u00f3n neozeland\u00e9s.\nTraxectoria.\n\u00c9 fillo dunha enfermeira con ascendencia irlandesa e dinamarquesa e dun enxe\u00f1eiro mec\u00e1nico h\u00fangaro que se chama M\u00e1rton Cs\u00f3k\u00e1s tam\u00e9n. Csokas asistiu \u00f3 \"King's College\" de Auckland e graduouse na escola de interpretaci\u00f3n \"Toi Whakaari\" en 1989.\nTraxectoria.\nUn dos papeis m\u00e1is notabeis da s\u00faa carreira como actor \u00e9 Celeborn, nos filmes baseados na trilox\u00eda d'O Se\u00f1or dos Aneis\", ' e '. \nTam\u00e9n \u00e9 importante a s\u00faa participaci\u00f3n no filme \"Kingdom of Heaven\" interpretando a \"Guy de Lusignan\" e as s\u00faas aparici\u00f3ns na serie de televisi\u00f3n \"\" como un antigo amor de Xena. Ademais, fixo de \"Jarda\" en \"The Bourne Supremacy\".\nAs s\u00faas participaci\u00f3ns no teatro incl\u00faen obras de Tom Stoppard e William Shakespeare polos anos 1990 en Nova Zelandia, e en Australia participou nas obras \"Who's Afraid of Virginia Woolf\" (2007) e \"Perib\u00e1\u00f1ez\" (2006).\nVida persoal.\nCsokas pos\u00fae dobre nacionalidade h\u00fangara e neozelandesa.\nComezou unha relaci\u00f3n coa actriz Eva Green despois de co\u00f1ecela no 2005 durante a rodaxe de \"Kingdom of Heaven\". No 2008, despois e tres anos de relaci\u00f3n a distancia, mudouse a Londres para vivir con ela. Romperon no ano 2009 e actualmente vive nos \u00c1nxeles."}
{"id": "181973", "revid": "4817", "url": "https://gl.wikipedia.org/wiki?curid=181973", "title": "Intelsat 24", "text": ""}
{"id": "181974", "revid": "5872602", "url": "https://gl.wikipedia.org/wiki?curid=181974", "title": "Die Sprache", "text": "Die Sprache \u00e9 unha revista de ling\u00fc\u00edstica internacional, que traballa segundo o principio de revisi\u00f3n por pares. Fund\u00e1rona en 1949 Paul Kretschmer, Wilhelm Havers e Wilhelm Czermak. \"Die Sprache\" incl\u00fae achegas sobre temas de ling\u00fc\u00edstica hist\u00f3rica e comparada, especialmente de indoeurope\u00edstica. Ademais aparecen non s\u00f3 gram\u00e1tica comparada e etimolox\u00eda, sen\u00f3n tam\u00e9n fontes, epigraf\u00eda, interpretaci\u00f3n ling\u00fc\u00edstica de textos e aspectos culturais e hist\u00f3ricos.\nA revista publ\u00edcase na Verlag Harrassowitz (Wiesbaden); normanlmente aparecen dous fasc\u00edculos por ano. Por parte da Wiener Sprachgesellschaft exerce actualmente como director Hannes Fellner, Robert Nedoma e Stefan Schumacher coa colaboraci\u00f3n de Wolfgang Hock, Daniel K\u00f6lligan, Martin Joachim K\u00fcmmel, Melanie Malzahn, Daniel Petit, David Stifter e Paul Widmer.\nO seu ISSN \u00e9 0376-401X."}
{"id": "181977", "revid": "23204", "url": "https://gl.wikipedia.org/wiki?curid=181977", "title": "Caroline Records", "text": "Caroline Records \u00e9 un selo discogr\u00e1fico que comezou como unha subsidia de Virgin Records durante principios e mediados dos anos 70. O selo orixinalmente especializouse en po\u00f1er a prezo accesible discos de artistas principalmente de rock progresivo e jazz, que consideraban que non ti\u00f1an un gran tir\u00f3n no \"mainstream\" ou atractivo comercial, pero que a mi\u00fado ti\u00f1an un grande interese pola s\u00faa creatividade.\nA s\u00faa primeira edici\u00f3n foi \"Outside the Dream Syndicate\" de Toni Conrad e Faust en 1973. O seu logotipo orixinal foi unha variaci\u00f3n do dos \"xemelgos\" de Virgin dese\u00f1ado por Roger Dean.\nTanto a s\u00faa rama brit\u00e1nica como a estadounidense son subsidiarias de Caroline Music, que incl\u00fae a Caroline Distribution e \u00e1 s\u00faa vez pertence a EMI. Caroline ten ou tivo un feixe de selos subsidiarios como Astralwerks, Gyroscope, Caroline Blue Plate, Rocks the World, Scamp e Passenger."}
{"id": "181984", "revid": "23204", "url": "https://gl.wikipedia.org/wiki?curid=181984", "title": "Sarah McLeod", "text": "Sarah McLeod, nada o 18 de xullo de 1971 en Putaruru, \u00e9 unha actriz neozelandesa de cine e televisi\u00f3n. \u00c9 membro da axencia de actores de Auckland.\nTraxectoria.\nO papel m\u00e1is notorio da s\u00faa carreira \u00e9 o de Rosa Cot\u00f3n nos filmes de Peter Jackson baseados na trilox\u00eda d'O Se\u00f1or dos Aneis. \nO seu personaxe \u00e9 o dunha muller hobbit que casa con Samsagaz Gamll\u00ed no filme ', a\u00ednda que tam\u00e9n fai unha breve aparici\u00f3n no primeiro filme '. A s\u00faa filla na realidade, Maisy, fixo do beb\u00e9 de Rosie e Sam."}
{"id": "181985", "revid": "89787", "url": "https://gl.wikipedia.org/wiki?curid=181985", "title": "Bulletin de la Soci\u00e9t\u00e9 de Linguistique de Paris", "text": "A \"Soci\u00e9t\u00e9 de Linguistique de Paris\" (\u2018Sociedade de ling\u00fc\u00edstica de Par\u00eds\u2019) publica o Bulletin de la Soci\u00e9t\u00e9 de Linguistique de Paris (\u2018Bolet\u00edn da sociedade de ling\u00fc\u00edstica de Par\u00eds\u2019). A revista cont\u00e9n dous volumes separados: un que incl\u00fae artigos de todos os \u00e1mbitos da ling\u00fc\u00edstica (gram\u00e1tica comparada, tipolox\u00eda ling\u00fc\u00edstica, ling\u00fc\u00edstica diacr\u00f3nica e sincr\u00f3nica, ling\u00fc\u00edstica te\u00f3rica e descritiva, historia da ling\u00fc\u00edstica) e de todas as familias de linguas, sen excepci\u00f3n; O segundo volume ded\u00edcase \u00e1 revisi\u00f3n de libros de recente aparici\u00f3n no campo da investigaci\u00f3n ling\u00fc\u00edstica.\nFundouse en 1869."}
{"id": "181986", "revid": "89787", "url": "https://gl.wikipedia.org/wiki?curid=181986", "title": "Joseph Pickford", "text": "Joseph Pickford, bautizado en 1734 e finado en 1782, foi un arquitecto ingl\u00e9s, un dos principais arquitectos provinciais no reinado de Xurxo III.\nTraxectoria.\nPickford naceu en Warwickshire, pero trasladouse a Londres en neno cando o seu pai morreu. A formaci\u00f3n inicial de Pickford foi realizada a trav\u00e9s do escultor Joseph Pickford (o seu t\u00edo), no seu establecemento en Hyde Park, Londres. Pickford \u00e1 vez, ti\u00f1a oficinas en Londres e Derby. O arquitecto trasladouse a Derby ao redor de 1759, onde foi axente dos arquitectos Foremark Hall. Casou coa filla do axente Wenman Coke. A casa que proxectou para si mesmo, o n\u00famero 41 da Friar Gate, agora \u00e9 o Pickford's House Museum (\"Museo da Casa de Pickford\") e tam\u00e9n un edificio clasificado Grao I. Non obstante, dende abril de 2006 a visitaci\u00f3n do edificio s\u00f3 est\u00e1 dispo\u00f1ible para grupos concertados previamente.\nPickford traballou extensamente nos condados de Midland da Inglaterra, sobre todo co dese\u00f1o de casas de campo e cidade no estilo de Palladio. Un n\u00famero significativo dos seus amigos e clientes eran membros da influente Sociedade Lunar, como o oleiro Josiah Wedgwood, o pintor Joseph Wright de Derby, e os inventores Matthew Boulton e John Whitehurst."}
{"id": "181990", "revid": "1131", "url": "https://gl.wikipedia.org/wiki?curid=181990", "title": "Pickford's House Museum", "text": "Pickford's House Museum, n.\u00ba 41 de Friar Gate, Derby, \u00e9 unha elegante casa de estilo xeorxiano constru\u00edda polo destacado arquitecto ingl\u00e9s Joseph Pickford en 1770 para a s\u00faa propia familia. A planta baixa pres\u00e9ntase como poder\u00eda ter sido no tempo de Pickford, xuntamente con mostras de vestiario dos s\u00e9culos XVIII e XIX. Pertence e \u00e9 xestionado polo Concello de Derby.\nA \u00abCasa de Pickford\u00bb foi constru\u00edda coa intenci\u00f3n de mostrar o seu traballo e obter novos contactos. Tam\u00e9n foi a s\u00faa residencia. Na parte traseira da propiedade, hab\u00eda o patio do seu construtor, e o acceso era por un cami\u00f1o \u00e1 dereita da propiedade."}
{"id": "181994", "revid": "23204", "url": "https://gl.wikipedia.org/wiki?curid=181994", "title": "Reino de Etruria", "text": "O Reino de Etruria (en franc\u00e9s \"Royaume d'\u00c9trurie\"; en italiano: \"Regno di Etruria\") foi un estado sat\u00e9lite de Francia que existiu desde 1801 a 1807 baixo a imposici\u00f3n de Napole\u00f3n Bonaparte, e que comprend\u00eda gran parte da Toscana. Tomou o nome de Etruria, o antigo nome romano que designaba ao pa\u00eds dos etruscos.\nHistoria.\nPolo tratado secreto de San Ildefonso (1800), o primeiro c\u00f3nsul Napole\u00f3n Bonaparte promete a creaci\u00f3n en Italia dun Estado baixo dependencia espa\u00f1ola a cambio da restituci\u00f3n da Luisiana por Espa\u00f1a. Os tratados de Lun\u00e9ville (9 de febreiro de 1801) e de Aranjuez (21 de mazo de 1801) confirman a creaci\u00f3n. A coroa conf\u00edreselle a Lu\u00eds de Borb\u00f3n-Parma, fillo e herdeiro do duque de Parma Fernando I. O desposu\u00eddo gran duque de Toscana, Fernando III de Habsborgo-Lorena, recibe en compensaci\u00f3n os territorios eclesi\u00e1sticos, secularizados, do arcebispado de Salzburgo.\nO 3 de agosto de 1801 foi proclamado rei Lu\u00eds I de Borb\u00f3n-Parma (Lu\u00eds I), sobri\u00f1o da ra\u00ed\u00f1a de Espa\u00f1a Mar\u00eda Lu\u00edsa. A illa de Elba transf\u00edrese a Francia, pero incorp\u00f3rase ao reino de Etruria o antigo Principado de Piombino, que foi inmediatamente cambiado polo denominado Estado dos Presidios.\nSegundo Napole\u00f3n, Lu\u00eds I \"renuciara implic\u00edtamente\" ao ducado de Parma, que \u00e9 anexionado a Francia convert\u00e9ndose na capital do departamento do Taro. \nLu\u00eds I morre o 27 de maio de 1803, suced\u00e9ndoo o seu fillo Carlos Lu\u00eds, Lu\u00eds II de Etruria, baixo a rexencia da s\u00faa nai Mar\u00eda Lu\u00edsa de Borb\u00f3n (filla de Carlos IV de Espa\u00f1a). O goberno de Mar\u00eda Lu\u00edsa permite o asilo dalg\u00fans inimigos de Napole\u00f3n, o que irrita a este, que suprime o reino polo Tratado de Fontainebleau o 10 de decembro de 1807, no cal se declara abolida a monarqu\u00eda.\nO rei e a s\u00faa nai deber\u00edan recibir a cambio, segundo os termos do tratado de Fontainebleau (1807) asinado por Francia e Espa\u00f1a, o Norte de Portugal, recentemente conquistado, pero en 1808, as desavinzas entre Napol\u00e9on e os Borb\u00f3ns reinantes en Espa\u00f1a interrompe o proceso.\nEn 1808 o parlamento franc\u00e9s incorpora o pa\u00eds a Francia. Un gobernador xeral, Jacques Fran\u00e7ois de Boussay, Bar\u00f3n de Menou (1750-1810) foi enviado ao pa\u00eds e logra o poder en maio de 1808 (at\u00e9 o 3 de marzo de 1809).\nCr\u00e9anse inmediatamente tres departamentos: departamento do Arno (gobernado por Bacault de Reully desde o 24 de maio de 1808), departamento do Mediterr\u00e1neo (gobernado por Guillaume Antoine Beno\u00eet, en funci\u00f3ns, desde o 25 de febreiro de 1808) e o departamento de Ombrone (gobernado por Ange Gandolfo desde o 24 de maio de 1808).\nNominalmente o pa\u00eds volve a ser un estado soberano en 1809, cando foi doado co t\u00edtulo de \"Gran Duquesa de Toscana\" \u00e1 irm\u00e1 de Napole\u00f3n, Elisa Baciocchi, o 3 de marzo de 1809, que conserva at\u00e9 o 1 de febreiro de 1814. Pero o \"novo\" Gran Ducado foi s\u00f3 nominal. A administraci\u00f3n francesa mantense cos tres departamentos; o gobernador de Ombrone non foi cambiado; para Arno foi nomeado o 15 de marzo de 1809 Jean Antoine Joseph Fauchet (1761-1834) (que o 4 de xu\u00f1o de 1810 foi nomeado bar\u00f3n de Fauchet); no do Mediterr\u00e1neo o gobernador cambiouse en 1810, sendo nomeado Michel Augustin de Goyon. Os tres gobernadores estiveron \u00e1 fronte dos seus gobernos at\u00e9febreiro de 1814, cando o pa\u00eds foi evacuado polos franceses e ocupado polos napolitanos.\nNeste ano de 1814 o Congreso de Viena reconstit\u00fae o Gran Ducado de Toscana que \u00e9 devolto a Fernando II de Habsburgo-Lorena, que recupera o trono o 27 de abril de 1814. Os Borb\u00f3n-Parme son on resarcidos co ducado de Lucca. O ducado de Parma, concedido a Napole\u00f3n II, c\u00e9dese \u00e1 emperatriz Mar\u00eda Lu\u00edsa de Austria \u00e1 morte deste \u00faltimo, e o ducado de Lucca ser\u00e1 ent\u00f3n anexionado polo Gran Ducado de Toscana.\nReis de Etruria.\nA futura familia real da Etruria figura en \"A familia de Carlos IV\", lenzo pintado por Francisco de Goya en 1800-1801:\n\u00c1 dereita do cadro a futura ra\u00ed\u00f1a Mar\u00eda Lu\u00edsa ten ao futuro Lu\u00eds II de Etruria no colo e o futuro Lu\u00eds I de Etruria est\u00e1 de p\u00e9 atr\u00e1s dela.\nNa fronte da moeda, efixies de Carlos Lu\u00eds de Etruria e da s\u00faa nai a ra\u00ed\u00f1a rexente.&lt;br&gt; Na lenda en lat\u00edn lese \"Carolus Ludovicus Dei gratia rex Etruriae et Maria Aloysia regina rectrix\"."}
{"id": "181995", "revid": "13949", "url": "https://gl.wikipedia.org/wiki?curid=181995", "title": "Xeriatr\u00eda", "text": "Medicina xeri\u00e1trica ou xeriatr\u00eda \u00e9 o ramo da medicina que enfoca o estudo, a prevenci\u00f3n e o tratamento de enfermidades e discapacidades en idades avanzadas. No debe confundirse coa xerontoloxia, que \u00e9 o estudo do envellecemento en si.\nOs xeriatras son m\u00e9dicos especializados no coidado do anci\u00e1n e a s\u00faa formaci\u00f3n var\u00eda dun pa\u00eds a outro. Xeralmente reciben unha formaci\u00f3n xeral (medicina interna, medicina de familia etc.) e a continuaci\u00f3n son formados nos aspectos espec\u00edficos da sa\u00fade do anci\u00e1n. En xeral os xeriatras pasan un exame de cualificaci\u00f3n para a especializaci\u00f3n para obter un t\u00edtulo ou certificado de especialista.\nO envellecemento.\nO envellecemento pode ser explicado por dous conceptos distintos:\nCo envellecemento sobrev\u00e9n a homeostenose -declive estimado nalgunhas funci\u00f3ns- e hai unha maior vulnerabilidade a enfermidades como infecci\u00f3ns, enfermidades cardiovasculares ou neoplasias malignas, entre outras.\nSegundo a cronolox\u00eda, en pa\u00edses en desenvolvemento o anci\u00e1n \u00e9 o individuo que ten 60 anos de idade ou m\u00e1is, e en pa\u00edses desenvolvidos o que ten 65 anos ou m\u00e1is. Os individuos considerados moi anci\u00e1ns son os que te\u00f1en 80/85 anos de idade ou m\u00e1is. Con todo, coa intenci\u00f3n de permitir comparaci\u00f3ns m\u00e1is directas entre pa\u00edses, a Organizaci\u00f3n Mundial da Sa\u00fade ten normalizado a idade de 65 anos para persoas procedentes tanto de pa\u00edses desenvolvidos como de pa\u00edses en desenvolvemento.\nA capacidade funcional permanente vai diminu\u00edndo na terceira idade. \u00c9 importante manter a independencia e previr a incapacidade, polo que c\u00f3mpre rehabilitar e garantir a calidade de vida. O proceso natural de envellecemento asociado \u00e1s enfermidades cr\u00f3nicas \u00e9 o responsable da limitaci\u00f3n do anci\u00e1n.\nNesta fase da vida \u00e9 importante centrarse sempre na prevenci\u00f3n, pois non sempre o individuo pode manifestar s\u00edntomas de enfermidade. Ata o anci\u00e1n aparentemente san require coidados, pois as manifestaci\u00f3ns de enfermidades nos anci\u00e1ns son at\u00edpicas e sub-cl\u00ednicas, os s\u00edntomas son inespec\u00edficos e xeralmente non relatados, o inicio \u00e9 insidioso e \u00e9 moi f\u00e1cil \"perder\" un diagn\u00f3stico. Os principais sucesos no anci\u00e1n son a inmobilidade, a insuficiencia cognitiva, a iatroxenia, a inestabilidade e as ca\u00eddas, incontinencia, delirio, demencia e depresi\u00f3n.\nPrevenci\u00f3n de enfermidades nos anci\u00e1ns.\nA planificaci\u00f3n para a prevenci\u00f3n de enfermidades nos anci\u00e1ns consiste en:"}
{"id": "181998", "revid": "109216", "url": "https://gl.wikipedia.org/wiki?curid=181998", "title": "Ludismo", "text": "O ludismo (\"luddism\" en ingl\u00e9s) foi un movemento obreiro que adquiriu auxe en Inglaterra a partir do odio incondicional cara \u00e1s m\u00e1quinas. Os seus seguidores cham\u00e1banse \"ludistas\" ou \"luditas\" (\"luddites\" en ingl\u00e9s), nome que tomaron do semilexendario l\u00edder do movemento, Ned Ludd, que foi o primeiro en romper un tear como protesta. O ludismo representaba as protestas dos obreiros contra as industrias polos despedimentos e os baixos salarios ocasionados pola introduci\u00f3n das maquinas, estas revoltas eran desorganizadas e os obreiros atentaban contra as maquinas destru\u00edndoas.\nHistoria.\nO ludismo tivo unha vida relativamente curta. Pronto moitos dos dirixentes obreiros comprenderon que non eran as m\u00e1quinas sen\u00f3n os empresarios os seus inimigos. Gran Breta\u00f1a co\u00f1eceu catro grandes ondas ludistas entre 1811 e 1816 e posteriormente o movemento estendeuse por toda Europa (en Espa\u00f1a \u00e9 co\u00f1ecida a \"Revoluci\u00f3n do petr\u00f3leo\" en Alcoi, en 1873).\nO movemento op\u00fa\u00f1ase a toda clase de tecnolox\u00eda, que segundo a s\u00faa vertente ideol\u00f3xica, fai que o home perda a s\u00faa capacidade laboral e polo tanto creativa, para servirse de xeito escravista das formas de tecnolox\u00eda, que fan m\u00e1is produtivo o traballo en termos de rapidez e non do capital humano. O maquinismo supuxo moi pronto a deterioraci\u00f3n das condici\u00f3ns laborais dos obreiros e, ao principio, deixou a moitos sen traballo. Por iso, nas primeiras d\u00e9cadas do s\u00e9culo produc\u00edronse moitos levantamentos de obreiros e campesi\u00f1os que protestaban contra a introduci\u00f3n das m\u00e1quinas e a xeneralizaci\u00f3n do sistema fabril.\nO ludismo xurdiu como unha primeira resposta violenta \u00e1s crecentes taxas de desemprego que supuxeron a implantaci\u00f3n de m\u00e1quinas capaces de facer o traballo de varios homes, coa consecuente perda do emprego por parte dos mesmos, implicando que os obreiros empezasen a ver \u00e1s m\u00e1quinas como causantes dos seus problemas. Xa empezaba a manifestarse un sentimento de unidade entre as clases proletarias, mellor co\u00f1ecido como conciencia de clase, que lles leva a unha mellor organizaci\u00f3n como grupo, levando a cabo protestas pac\u00edficas para a mellora das s\u00faas condici\u00f3ns de vida e traballo.\nA disoluci\u00f3n violenta, por parte do ex\u00e9rcito, dunha manifestaci\u00f3n de traballadores en Nottingham que ped\u00edan traballo e un salario m\u00e1is xusto, tivo como resposta o incendio nocturno de sesenta m\u00e1quinas de tecer medias. Estas acci\u00f3ns destrutivas, que se estenderon polas zonas de intensa industrializaci\u00f3n de Lancashire e Yorkshire en 1812, tomaron o nome dun imaxinario Capit\u00e1n Ludd (probablemente en recordo de Ned Ludd), que asinaba as cartas intimidatorias dirixidas aos propietarios das m\u00e1quinas. Nelas esix\u00edase a pronta retirada das m\u00e1quinas para unha data en concreto, ou en caso contrario, enviar\u00eda homes a destru\u00edlas, quen en caso de atopar resistencia, ter\u00edan ata a s\u00faa autorizaci\u00f3n para asasinar os donos e destru\u00edr as propiedades.\nA resposta gobernamental a devandito movemento chegou a supor a execuci\u00f3n de dezaoito ludistas en 1813.\nA partir de 1817 o movemento empezou a decaer, pero continuouse no campo ingl\u00e9s na d\u00e9cada de 1830 e estendeuse a outras rexi\u00f3ns do continente europeo, onde a Revoluci\u00f3n industrial estaba adquirindo relevancia. En Catalu\u00f1a chegouse a queimar a m\u00e1quina m\u00e1is avanzada do momento. A pesar de todo, sen unha base ideol\u00f3xica definida, o seu alcance era claramente limitado debido a que se dirix\u00eda \u00e1s m\u00e1quinas en lugar de atacar as verdadeiras causas da s\u00faa situaci\u00f3n, polo cal empezou a desaparecer a medida que a protesta foise desprazando de ir contra as m\u00e1quinas para dirixirse contra os seus propietarios, forx\u00e1ndose deste xeito os primeiros sindicatos obreiros.\nA finais do s\u00e9culo XX, en plena era dixital, xurdiu un movemento co\u00f1ecido como neoludismo, que se op\u00f3n \u00e1 intelixencia artificial e todo avance cient\u00edfico que se apoie na inform\u00e1tica. Reco\u00f1ece que non s\u00f3 os empresarios son os explotadores sen\u00f3n que \u00e9 a forma en que funciona a tecnolox\u00eda a que aliena tanto ao explotador e ao explotado convert\u00e9ndose, a criterio deles, ambos en partes funcionais da maquinaria tecnol\u00f3xica."}
{"id": "182001", "revid": "98629", "url": "https://gl.wikipedia.org/wiki?curid=182001", "title": "Patxi Salinas", "text": "Francisco 'Patxi' Salinas Fern\u00e1ndez, nado en Bilbao o 17 de novembro de 1963, \u00e9 un exfutbolista e adestrador de f\u00fatbol espa\u00f1ol. Xogaba de defensa e desenvolveu toda a s\u00faa carreira como futbolista no Athletic de Bilbao e no Celta de Vigo. Dende 2022 adestra o Portugalete.\nTraxectoria.\nComo xogador.\nMedrou xunto \u00f3 seu irm\u00e1n o tam\u00e9n exfutbolista Julio Salinas, no barrio bilba\u00edno de San Adri\u00e1n. Desde categor\u00edas inferiores xogou como defensa. Tras debutar co Athletic Club en primeira divisi\u00f3n ga\u00f1ou d\u00faas ligas (1982-83, 1983-84) e unha Copa do Rei (1984). Foi internacional coa Selecci\u00f3n Espa\u00f1ola absoluta en tres ocasi\u00f3ns.\nComo adestrador.\nEn 2008 adestrou \u00e1 Uni\u00f3n Deportiva Atl\u00e9tico Gramenet Mil\u00e1n, equipo de 2\u00aa B de Espa\u00f1a.\nEn febreiro de 2010 deixou o cargo de Director Deportivo do Club R\u00e1pido de Bouzas tras d\u00faas tempadas no cadro galego.\nO 23 de xu\u00f1o de 2011 anunciouse a s\u00faa contrataci\u00f3n como adestrador do CD Ourense, en substituci\u00f3n de C\u00e1ndido G\u00f3mez. Por\u00e9n, a crise econ\u00f3mica do club levou \u00e1 dimisi\u00f3n de Patxi Salinas en decembro dese mesmo ano.\nEn novembro de 2012 converteuse no sucesor de Martin Gregory \u00e1 fronte do Melita F.C., pen\u00faltimo clasificado do campionato malt\u00e9s.\nEn xu\u00f1o de 2013, chegou \u00e1 Uni\u00f3 Esportiva Sant Andreu como adestrador do primeiro equipo, do que se desvinculou sete meses despois.\nNa tempada 2016/17, foi o adestrador do R\u00e1pido de Bouzas, co que quedou subcampi\u00f3n da Terceira Divisi\u00f3n Galega e co que conseguiu o primeiro ascenso na historia do club \u00e1 Segunda Divisi\u00f3n B.\nPara a tempada 2017/18 fichou polo Burgos CF. O 5 de febreiro de 2018, o club emitiu un comunicado informando da rescisi\u00f3n do contrato do t\u00e9cnico vasco.\nO 23 de maio firmou como adestrador do CD Badajoz da 2\u00aa B, a\u00ednda que foi despedido o 23 de outubro do mesmo ano, polos malos resultados do equipo."}
{"id": "182002", "revid": "27155", "url": "https://gl.wikipedia.org/wiki?curid=182002", "title": "Membrana nuclear", "text": ""}
{"id": "182003", "revid": "27155", "url": "https://gl.wikipedia.org/wiki?curid=182003", "title": "Ciclo celular", "text": "O ciclo celular \u00e9 un conxunto ordenado de fen\u00f3menos que se desenvolve durante toda a vida da c\u00e9lula, e que leva a esta a crecer e a dividirse en d\u00faas c\u00e9lulas fillas. \nTodas as c\u00e9lulas orix\u00ednanse a partir doutra previamente existente. O ciclo celular in\u00edciase no momento en que aparece unha nova c\u00e9lula, descendente doutra que se divide, e remata no momento en que dita c\u00e9lula se divide e orixina d\u00faas novas c\u00e9lulas fillas.\nAs c\u00e9lulas que se encontran no ciclo celular denom\u00ednanse proliferantes e as que se encontran en fase G0 ch\u00e1manse c\u00e9lulas quiescentes. As c\u00e9lulas quiescentes, que non est\u00e1n en divisi\u00f3n de forma permanente ou moi prolongada (neuronas por exemplo) non se considera que estean no ciclo celular e dise que est\u00e1n na fase G0.\nFases do ciclo celular.\nA c\u00e9lula pode encontrarse en dous estados claramente diferenciados:\n\u00c9 o per\u00edodo comprendido entre d\u00faas divisi\u00f3ns celulares. \u00c9 a fase m\u00e1is longa do ciclo celular, e sup\u00f3n case o 95% do ciclo; transcorre entre d\u00faas mitoses e comprende tres per\u00edodos:\n\u00c9 a divisi\u00f3n celular na que unha c\u00e9lula proxenitora (c\u00e9lula som\u00e1tica eucariota) se divide en d\u00faas c\u00e9lulas fillas id\u00e9nticas. Esta fase incl\u00fae a mitose (\u00e1 s\u00faa vez dividida en: profase, metafase, anafase, telofase), e a citocinese, que se inicia xa na telofase mit\u00f3tica ou \u00e1s veces na anafase. Se o ciclo completo durase 24 h, a fase M durar\u00eda arredor de media hora (30 minutos). Ao inicio da mitose os filamentos de cromatina cond\u00e9nsase e pasan ao estado de cromosomas.\nAlgunhas c\u00e9lulas non proliferativas dos eucariotas multicelulares entran neste estado G0 desde o G1 e dise que son quiescentes, e pode considerarse que quedan f\u00f3ra do ciclo celular. Poden permanecer quiescentes por longos per\u00edodos de tempo ou mesmo indefinidamente (como xeralmente sucede coas neuronas). Este estado d\u00e1se sobre todo en c\u00e9lulas que est\u00e1n totalmente diferenciadas, como un proceso normal do seu desenvolvemento. Durante esta fase desaparecen da c\u00e9lula as ciclinas e as quinases dependentes de ciclinas.\nAdemais, cando unha c\u00e9lula chega \u00e1 senescencia tam\u00e9n pode entrar nesta fase. A senescencia \u00e9 un estado que se produce en resposta a danos no ADN ou da s\u00faa degradaci\u00f3n, o que far\u00eda inviables \u00e1s posibles c\u00e9lulas fillas. Nas c\u00e9lulas senescentes a fase G0 \u00e9 unha alternativa bioqu\u00edmica \u00e1 autodestruci\u00f3n por apoptose. O termo \"post-mit\u00f3tico\" \u00fasase \u00e1s veces para referirse tanto ao estado de quiescencia coma ao de senescencia das c\u00e9lulas.\nRegulaci\u00f3n do ciclo celular.\nA regulaci\u00f3n do ciclo celular en organismos eucariotas, pode comprenderse como unha toma de decisi\u00f3ns que fai a c\u00e9lula segundo as condici\u00f3ns nas que est\u00e1 en determinados puntos cr\u00edticos, de proseguir ou non cara a seguintes fases da divisi\u00f3n. Deste modo, a c\u00e9lula controla as seguintes cuesti\u00f3ns:\nCompo\u00f1entes reguladores.\nO ciclo celular est\u00e1 controlado por un sistema que vix\u00eda cada paso. En momentos concretos do ciclo, a c\u00e9lula comproba que se cumpran as condici\u00f3ns para pasar \u00e1 fase seguinte. Deste modo, se no se cumpren estas condici\u00f3ns, o ciclo para. Existen catro transici\u00f3ns principais:\nOs xenes que regulan o ciclo celular div\u00eddense en tres grandes grupos:\nAs ciclinas e as quinases dependentes de ciclinas (CDK), sintet\u00edzanse a partir de protooncoxenes e traballan en cooperaci\u00f3n para regular o ciclo positivamente. Fosforilan serinas e treoninas de prote\u00ednas diana para desencadear procesos celulares.\nOs protooncoxenes son xenes cuxa presenza ou activaci\u00f3n a oncoxenes pode estimular o desenvolvemento de c\u00e1ncer. Cando se activan esaxeradamente nas c\u00e9lulas normais provocan que estas perdan o control da divisi\u00f3n e se mante\u00f1an proliferando sen control.\nAs ciclinas son un grupo heterox\u00e9neo de prote\u00ednas cunha masa de 36 a 87 kDa. Dist\u00ednguense segundo o momento do ciclo no que act\u00faan. As ciclinas son prote\u00ednas de vida moi curta: tras disociarse das s\u00faas quinases asociadas, degr\u00e1danse con extrema rapidez.\nAs quinases dependentes de ciclina (CDK) son mol\u00e9culas de peso molecular medio que presentan unha estrutura proteica caracter\u00edstica, consistente en dous l\u00f3bulos entre os cales est\u00e1 o centro catal\u00edtico, onde se insire o ATP (que ser\u00e1 o doador de grupos fosfato). Na canle de entrada ao centro catal\u00edtico ou activo do encima existe unha treonina que debe estar fosforilada para que a quinase act\u00fae. Non obstante, no propio centro hai d\u00faas treoninas que, ao seren fosforiladas, inhiben \u00e1 quinase e unha rexi\u00f3n de uni\u00f3n \u00e1 ciclina chamada PSTAIRE. Existe unha terceira rexi\u00f3n nas CDK, afastada do centro catal\u00edtico, \u00e1 que se une a prote\u00edna CKS, que regula a actividade quinase da CDK.\nRegulaci\u00f3n dos complexos ciclina/CDK.\nExisten multitude de prote\u00ednas que modulan a actividade do complexo ciclina/CDK. S\u00e1bese que o complexo ciclina A/CDK2 activa a prote\u00edna CAK, quinase activadora de CDK, e a prote\u00edna CAK fosforila a CDK, activ\u00e1ndoa. Polo contrario, a fosfatase PP2a desfosforila a CDK, inactiv\u00e1ndoa.\n\u00c1 s\u00faa vez, co\u00f1\u00e9cense outros complexos inhibidores CKI como a p27 e p21 que se unen \u00e1 ciclina e \u00e1 CDK ao mesmo tempo bloqueando o sitio activo.\nAs ligases de ubiquitina causan a ubiquitinaci\u00f3n das ciclinas, o que as marca para a s\u00faa degradaci\u00f3n no proteasoma e, por tanto, destr\u00fae a funcionalidade do complexo coa CDK. Un encima ligase de ubiquitina implicado neste proceso de regulaci\u00f3n do ciclo celular \u00e9 o complexo SCF, que act\u00faa sobre as ciclinas G1/S. Outro complexo denominado APC (do ingl\u00e9s \"anaphase promoting complex\") act\u00faa sobre ciclinas M.\nO proceso de s\u00edntese e ensamblaxe de ciclinas/CDK est\u00e1 regulado por tres tipos de factores: mit\u00f3xenos, que estimulan a divisi\u00f3n celular; factores de crecemento (GFs), que producen un aumento de tama\u00f1o da c\u00e9lula ao estimularen a s\u00edntese proteica; e factores de supervivencia, que suprimen a apoptose.\nPuntos de control.\nExisten uns puntos de control (\"checkpoints\") no ciclo que aseguran a progresi\u00f3n sen fallos deste, avaliando o correcto avance de procesos cr\u00edticos no ciclo, como son a replicaci\u00f3n do ADN ou a segregaci\u00f3n de cromosomas. Estas v\u00edas de verificaci\u00f3n presentan d\u00faas caracter\u00edsticas: son \"transitorias\" (desaparecen unha vez resolto o problema que as puxo en marcha), e poden \"caducar\" se o problema non se resolveu ao cabo dun tempo. Ditos puntos de control son:\nCiclo celular e c\u00e1ncer.\nCrese que moitos tumores son resultado dunha multitude de pasos, dos cales unha alteraci\u00f3n mutax\u00e9nica non reparada do ADN poder\u00eda ser o primeiro paso. As alteraci\u00f3ns resultantes fan que as c\u00e9lulas inicien un proceso de proliferaci\u00f3n descontrolada e invadan tecidos normais. O desenvolvemento dun tumor maligno require de moitas transformaci\u00f3ns xen\u00e9ticas. A alteraci\u00f3n xen\u00e9tica progresa, reducindo cada vez m\u00e1is a capacidade de resposta das c\u00e9lulas ao mecanismo normal regulador do ciclo.\nOs xenes que participan na carcinox\u00e9nese orix\u00ednanse pola transformaci\u00f3n dos xenes normalmente implicados no control do ciclo celular, a reparaci\u00f3n de danos no ADN e a adherencia entre c\u00e9lulas veci\u00f1as. Para que a c\u00e9lula se transforme en neopl\u00e1sica requ\u00edrense polo menos d\u00faas mutaci\u00f3ns: unha nun xene supresor de tumores e outra nun protooncoxene, que dea lugar, ent\u00f3n, a un oncoxene.\nCiclo celular en plantas.\nA diferenza do que ocorre en animias, nas plantas os programas de desenvolvemento suceden tras a embriox\u00e9nese. A proliferaci\u00f3n e divisi\u00f3n celular nas plantas sucede s\u00f3 nos meristemas, zonas nas cales se producen abundantes divisi\u00f3ns celulares que dan lugar \u00e1 aparici\u00f3n de novos \u00f3rganos. As follas e as flores derivan do meristema apical do talo e do meristema floral, respectivamente, entanto que o meristema radicular d\u00e1 lugar \u00e1 ra\u00edz. A regulaci\u00f3n, por tanto, dos programas de desenvolvemento bas\u00e9ase en grande medida na expresi\u00f3n x\u00e9nica particular dos meristemas e da pauta de divisi\u00f3n celular; en plantas non existe a migraci\u00f3n celular como mecanismo de desenvolvemento. A interacci\u00f3n antagon\u00edstica entre as hormonas auxina e citoquinina parece ser o mecanismo clave para o establecemento de identidades e pautas de proliferaci\u00f3n durante a embriox\u00e9nese e durante o desenvolvemento dos meristemas caulinar e radicular.\nO ciclo celular nas plantas comparte elementos com\u00fans co de animais, mais tam\u00e9n ten certas particularidades. As quinases dependentes de ciclina (CDK) regulan a maior\u00eda dos aspectos do ciclo celular. Deste modo, CDKA (un equivalente a PSTAIRE CDK de animais), interv\u00e9n nas transici\u00f3ns G1/S e G2/M. Non obstante, existen unhas CDKB, \u00fanicas de plantas, que se acumulan nas fases G2 e M e interve\u00f1en na transici\u00f3n G2/M.\nAs plantas pos\u00faen unha diversidade maior de ciclinas c\u00f3s animais. \"Arabidopsis thaliana\" cont\u00e9n como m\u00ednimo 32 ciclinas, quizais debido aos eventos de duplicaci\u00f3n do seu xenoma (\u00e9 tetraploide). A expresi\u00f3n das diferentes ciclinas parece estar regulada por diversas fitohormonas.\nExiste un complexo prote\u00edn ligase de ubiquitina semellante ao APC/C (o complexo promotor da anafase animal) e algunhas ciclinas, como as de tipo B, pos\u00faen na s\u00faa estrutura secuencias de destruci\u00f3n mediadas por ubiquitina: \u00e9 dicir, o proceso de prote\u00f3lise \u00e9 tam\u00e9n unha peza chave na regulaci\u00f3n do ciclo celular no mundo vexetal.\nA fosforilaci\u00f3n de complexos ciclina/CDK no extremo N-terminal do elemento CDK inhibe a actividade do complexo; a diferenza do que acontece en animais, onde esta modificaci\u00f3n postranscripcional sucede en residuos Tyr ou Thr, en plantas s\u00f3 se d\u00e1 nos Tyr. En animais, o encima que cataliza esta reacci\u00f3n \u00e9 unha WEE1 quinase, e a fosfatase CDC25; en plantas existe un hom\u00f3logo da WEE1, pero non da CDC25, que si se atopou en algas unicelulares.\nEn canto \u00e1s prote\u00ednas inhibidoras dos complexos CDK/ciclina, describ\u00edronse elementos similares \u00e1 familia Kip/Cip de mam\u00edferos; concretamente, en plantas estes elementos inhibidores est\u00e1n modulados pola presenza de hormonas como a auxina ou o \u00e1cido absc\u00edsico. Estes e outros fitorreguladores desempe\u00f1an un papel chave no mantemento da capacidade meristem\u00e1tica e outros caracteres do desenvolvemento, procesos que dependen da s\u00faa concentraci\u00f3n nunha determinada zona e do programa de expresi\u00f3n x\u00e9nica presente naquel lugar. Por exemplo, as \u00e1reas que expresan a prote\u00edna relacionada co transporte de auxinas PINFORMED1 pos\u00faen unha alta concentraci\u00f3n desta fitohormona o que se traduce na localizaci\u00f3n especial do que ser\u00e1 o primordio da futura folla; ao mesmo tempo, isto excl\u00fae a expresi\u00f3n do xene \"SHOOTMERISTEMLESS\", implicado no mantemento dun estado indiferenciado de c\u00e9lulas meristem\u00e1ticas nai (de lenta divisi\u00f3n).\nA v\u00eda do retinoblastoma (v\u00eda RB/E2F/DP) non s\u00f3 se encontra en animais e plantas, sen\u00f3n que aparece tam\u00e9n en flaxelados como \"Chlamydomonas\". Un hom\u00f3logo do supresor de tumores humano, denominado RETINBLASTOMA RELATED1, descrito en \"Arabidopsis thaliana\", regula a proliferaci\u00f3n celular nos meristemas, e est\u00e1 regulado por medio de fosforilaci\u00f3n por parte de quinases dependentes de ciclina.\nUnha caracter\u00edstica das c\u00e9lulas vexetais \u00e9 a s\u00faa permisibilidade fronte a duplicaci\u00f3ns da s\u00faa dotaci\u00f3n cromos\u00f3mica (cambios de ploid\u00eda), as cales se deben \u00e1 replicaci\u00f3n do contido xen\u00e9tico sen que medie unha citocinese. Este mecanismo \u00e9 usual en determinados tecidos e organismos pero tam\u00e9n pode suceder en plantas completas. Debido a que adoita ir asociado a un maior tama\u00f1o celular, foi obxecto de selecci\u00f3n na mellora vexetal. Este feito expl\u00edcase debido ao car\u00e1cter s\u00e9sil dos organismos vexetais e, xa que logo, a imposibilidade de executar comportamentos que eviten o estr\u00e9s ambiental; deste xeito, as plantas estresadas cun maior n\u00famero de copias do xenoma poder\u00edan ser m\u00e1is resistentes. Por\u00e9n, os datos experimentais non sempre apoian esta hip\u00f3tese.\nInhibidores do ciclo celular.\nExisten d\u00faas familias de xenes que impiden a progresi\u00f3n do ciclo celular, que son a familia \"cip/kip\" (\"CDK interacting protein/Kinase inhibitory protein\") e a INK4a/ARF (\"Inhibitor of Kinase 4/Alternative Reading Frame\"). Como estes xenes son importantes na prevenci\u00f3n de tumores, co\u00f1\u00e9cense como supresores de tumores.\nA familia cip/kip incl\u00fae os xenes p21, p27 e p57, que dete\u00f1en o ciclo celular na fase G1 ao orixinaren produtos que se unen e inactivan os complexos ciclina-CDK. p21 \u00e9 activado por p53 (o cal, \u00e1 s\u00faa vez, act\u00edvase cando hai danos no ADN, por exemplo debido a radiaci\u00f3n). p27 \u00e9 activado polo factor TGF \u03b2, un inhibidor do crecemento.\nA familia INK4a/ARF incl\u00fae p16INK4a, cuxo produto se une a CDK4 e para o ciclo na fase G1, e p14arf, que impide a degradaci\u00f3n de p53.\nTam\u00e9n son \u00fatiles para parar o ciclo os inhibidores sint\u00e9ticos de Cdc25 e poder\u00edan usarse como axentes antineopl\u00e1sicos e anticancer\u00edxenos.\nSincronizaci\u00f3n de cultivos celulares.\nPoden usarse varios m\u00e9todos para sincronizar os cultivos celulares detendo o ciclo celular nunha fase determinada. Por exemplo, a inanici\u00f3n s\u00e9rica (ou \"serum starvation\", que \u00e9 unha privaci\u00f3n de nutrientes) e o tratamento con timidina ou afidicolina paran o ciclo celular na fase G1, o \"mitotic shake-off\", o tratamento con colchicina e o tratamento con nocodazole paran o ciclo na fase M, e o tratamento con 5-fluorodesoxiuridina det\u00e9n o ciclo na fase S."}
{"id": "182004", "revid": "23204", "url": "https://gl.wikipedia.org/wiki?curid=182004", "title": "Antonio Jes\u00fas V\u00e1zquez Mu\u00f1oz", "text": "Antonio Jes\u00fas V\u00e1zquez Mu\u00f1oz, nado en Santa Olalla del Cala (Huelva) o 18 de xaneiro de 1980, \u00e9 un futbolista espa\u00f1ol. Xoga de centrocampista e o seu equipo actual \u00e9 o Recreativo de Huelva.\nTraxectoria.\nEn 1999 iniciouse no CF Extremadura, club no que permaneceu at\u00e9 2002. Ese ano foi contratado polo CD Tenerife, que estaba acabdo de descender a Segunda Divisi\u00f3n. Fixo o seu debut en Soria, nunha eliminatoria de Copa ante o CD Numancia, en setembro de 2002. Foi un dos xogadores m\u00e1is utilizados por t\u00f3dolos adestradores que pasaron polo Tenerife, case sempre sendo titular.\nDespois de catro tempadas no Tenerife, en 2006 foi contratado polo Recreativo de Huelva, ent\u00f3n en Primeira Divisi\u00f3n.\nO 28 de xu\u00f1o\u00a0de 2011 anunciouse a s\u00faa contrataci\u00f3n polo Deportivo da Coru\u00f1a."}
{"id": "182006", "revid": "85894", "url": "https://gl.wikipedia.org/wiki?curid=182006", "title": "Busto, Ordoeste, A Ba\u00f1a", "text": "Busto \u00e9 un lugar da parroquia de Ordoeste no concello coru\u00f1\u00e9s da Ba\u00f1a na comarca da Barcala. Ti\u00f1a 23 habitantes no ano 2015 segundo datos do INE, dos cales 12 eran mulleres e 11 eran homes. No ano 2010 ti\u00f1a 25 habitantes: 14 mulleres e 11 homes."}
{"id": "182007", "revid": "85894", "url": "https://gl.wikipedia.org/wiki?curid=182007", "title": "O Canle, Ordoeste, A Ba\u00f1a", "text": "O Canle \u00e9 un lugar da parroquia de Ordoeste no concello coru\u00f1\u00e9s da Ba\u00f1a na comarca da Barcala. Ti\u00f1a 12 habitantes no ano 2015 segundo datos do INE, , dos cales 2 eran homes e 10 eran mulleres. No 2010 eran os mesmos n\u00fameros."}
{"id": "182008", "revid": "85894", "url": "https://gl.wikipedia.org/wiki?curid=182008", "title": "Cotobade, Ordoeste, A Ba\u00f1a", "text": "Cotobade \u00e9 un lugar da parroquia de Ordoeste no concello coru\u00f1\u00e9s da Ba\u00f1a na comarca da Barcala. Segundo o INE en 2015 ti\u00f1a 53 habitantes (27 mulleres e 26 homes), os mesmos ca en 2010."}
{"id": "182009", "revid": "85894", "url": "https://gl.wikipedia.org/wiki?curid=182009", "title": "O Couto Carballo, Ordoeste, A Ba\u00f1a", "text": "O Couto Carballo \u00e9 un lugar da parroquia de Ordoeste no concello coru\u00f1\u00e9s da Ba\u00f1a na comarca da Barcala. Ti\u00f1a 16 habitantes no ano 2015 segundo datos do INE, , dos cales 9 eran mulleres e 7 eran homes. No 2010 eran 25 habitantes: 13 homes e 12 mulleres.\nToponimia.\nA orixe do top\u00f3nimo \u00e9 o lat\u00edn , que \u00e9 un \"(lugar) cercado\", para poder defendelo mellor."}
{"id": "182010", "revid": "85894", "url": "https://gl.wikipedia.org/wiki?curid=182010", "title": "O Cruceiro, Ordoeste, A Ba\u00f1a", "text": "O Cruceiro \u00e9 un lugar da parroquia de Ordoeste no concello coru\u00f1\u00e9s da Ba\u00f1a na comarca da Barcala. Ti\u00f1a 37 habitantes no ano 2015 segundo datos do INE, , dos cales 20 eran homes e 17 eran mulleres. No 2010 ti\u00f1a 43 habitantes: 23 homes e 20 mulleres."}
{"id": "182011", "revid": "85894", "url": "https://gl.wikipedia.org/wiki?curid=182011", "title": "Guimar\u00e1ns, Ordoeste, A Ba\u00f1a", "text": "Guimar\u00e1ns \u00e9 un lugar da parroquia de Ordoeste no concello coru\u00f1\u00e9s da Ba\u00f1a na comarca da Barcala. Ti\u00f1a 3 habitantes no ano 2015 segundo datos do INE, , dos cales 2 eran homes e 1 era muller. No 2010 ti\u00f1a 4 habitantes: 3 homes e 1 muller."}
{"id": "182012", "revid": "85894", "url": "https://gl.wikipedia.org/wiki?curid=182012", "title": "Parax\u00f3, Ordoeste, A Ba\u00f1a", "text": "Parax\u00f3 \u00e9 un lugar da parroquia de Ordoeste no concello coru\u00f1\u00e9s da Ba\u00f1a na comarca da Barcala. Segundo o INE en 2015 ti\u00f1a 35 habitantes (19 mulleres e 16 homes), dous m\u00e1is ca en 2010 (19 mulleres e 14 homes)."}
{"id": "182013", "revid": "85894", "url": "https://gl.wikipedia.org/wiki?curid=182013", "title": "Reiverde, Ordoeste, A Ba\u00f1a", "text": "Reiverde \u00e9 un lugar da parroquia de Ordoeste no concello coru\u00f1\u00e9s da Ba\u00f1a na comarca da Barcala. Ti\u00f1a 10 habitantes no ano 2015 segundo datos do INE, , dos cales 6 eran mulleres e 4 eran homes. No 2010 ti\u00f1a 13 habitantes: 8 mulleres e 5 homes."}
{"id": "182014", "revid": "85894", "url": "https://gl.wikipedia.org/wiki?curid=182014", "title": "Rial, Ordoeste, A Ba\u00f1a", "text": "Rial \u00e9 un lugar da parroquia de Ordoeste no concello coru\u00f1\u00e9s da Ba\u00f1a na comarca da Barcala. Ti\u00f1a 57 habitantes no ano 2015 segundo datos do INE, , dos cales 32 eran mulleres e 25 eran homes. No 2010 ti\u00f1a 63 habitantes: 36 mulleres e 27 homes."}
{"id": "182015", "revid": "85894", "url": "https://gl.wikipedia.org/wiki?curid=182015", "title": "Campelo, A Riba, A Ba\u00f1a", "text": "Campelo \u00e9 un lugar da parroquia da Riba no concello coru\u00f1\u00e9s da Ba\u00f1a na comarca da Barcala. Segundo o INE en 2015 ti\u00f1a dez habitantes (seis homes e 4 catro mulleres), sete m\u00e1is ca en 2010 (d\u00faas mulleres e un home)."}
{"id": "182016", "revid": "85894", "url": "https://gl.wikipedia.org/wiki?curid=182016", "title": "A Carballeira, A Riba, A Ba\u00f1a", "text": "A Carballeira \u00e9 un lugar da parroquia da Riba no concello coru\u00f1\u00e9s da Ba\u00f1a na comarca da Barcala. Ti\u00f1a 51 habitantes no ano 2015 segundo datos do INE, , dos cales 26 eran mulleres e 25 eran homes. No 2010 ti\u00f1a 63 habitantes: 35 mulleres e 28 homes."}
{"id": "182017", "revid": "23204", "url": "https://gl.wikipedia.org/wiki?curid=182017", "title": "Mark Ferguson", "text": "Mark Ferguson, nado en Sidney o 28 de febreiro de 1961, \u00e9 un actor e presentador de televisi\u00f3n australiano residente dende hai tempo en Nova Zelandia."}
{"id": "182018", "revid": "23204", "url": "https://gl.wikipedia.org/wiki?curid=182018", "title": "Peter McKenzie", "text": "Peter McKenzie \u00e9 un actor de cine neozeland\u00e9s.\nTraxectoria.\n\u00c9 m\u00e1is co\u00f1ecido polo seu papel como Elendil no filme de Peter Jackson, \"\". Tam\u00e9n apareceu noutro filme de Jackson, \"King Kong\" no ano 2005.\nO seu fillo, Bret, \u00e9 membro do d\u00fao c\u00f3mico \"Flight of the Conchords\", e tam\u00e9n aparece como un elfo sen nome (popularmente co\u00f1ecido como \"Figwit\") no filme ' e en '.\nMcKenzie tam\u00e9n \u00e9 propietario e adestrador de cabalos de carreiras; inclu\u00edndo \"Sculptor\", cabalo que ga\u00f1ou o \"Saab Quality at Flemington\" no 2007 e clasificado para correr na Copa de Melbourne do mesmo ano."}
{"id": "182020", "revid": "6939", "url": "https://gl.wikipedia.org/wiki?curid=182020", "title": "Gaiteiros de Soutelo", "text": ""}
{"id": "182021", "revid": "23204", "url": "https://gl.wikipedia.org/wiki?curid=182021", "title": "Cameron Rhodes", "text": "Cameron Rhodes, nado o 1 de agosto de 1967, \u00e9 un actor neozeland\u00e9s de cine e televisi\u00f3n, co\u00f1ecido polos seus papeis en filmes como ' e na serie de televisi\u00f3n '. Tam\u00e9n \u00e9 importante o seu traballo no teatro, participando en preto de 60 obras en Nova Zelandia, entre as que destaca facendo de Cyrano en \"Cyrano De Bergerac\"."}
{"id": "182024", "revid": "55340", "url": "https://gl.wikipedia.org/wiki?curid=182024", "title": "Anna Politkovskaya", "text": "Anna Stepanovna Politkovskaya, nada en Nova York o 30 de agosto de 1958 e asasinada en Moscova o 7 de outubro de 2006, foi unha xornalista rusa e activista polos dereitos humanos reco\u00f1ecida pola s\u00faa oposici\u00f3n ao conflito checheno e ao presidente ruso Vladimir Putin.\nAcadou sona facendo reportaxes sobre Chechenia, onde moitos xornalistas e traballadores humanitarios foran secuestrados ou asasinados. Foi arrestada e suxeita a unha simulaci\u00f3n de execuci\u00f3n por parte das forzas militares rusas. Ademais, foi envelenada en cami\u00f1o a Besl\u00e1n, mais sobreviviu e continuou informando. Escribiu varios libros tanto sobre as guerras de Chechenia como sobre a Rusia de Putin e recibiu numerosos premios internacionais polo seu traballo. Morreu tiroteada no ascensor do edificio do seu apartamento en Moscova o 7 de outubro de 2006."}
{"id": "182025", "revid": "6939", "url": "https://gl.wikipedia.org/wiki?curid=182025", "title": "Anna Politk\u00f3vskaya", "text": ""}
{"id": "182040", "revid": "7523", "url": "https://gl.wikipedia.org/wiki?curid=182040", "title": "Kemba Walker", "text": "Kemba Hudley Walker, nado o 8 de maio de 1990 en Bronx, Nova York, \u00e9 un xogador americano de baloncesto profesional que xoga no AS Monaco Basket da LNB Pro A francesa.\nTraxectoria profesional.\nO 23 de xu\u00f1o de 2011, Walker foi elixido na 9\u00aa posici\u00f3n do Draft da NBA de 2011 polos Charlotte Bobcats. O 11 de decembro de 2011, asinou o seu contrato coma rookie cos Bobcats, e coa lesi\u00f3n do base D.J. Augustin, converteuse no seu base titular. O 28 de xaneiro de 2012, conseguiu a s\u00faa primeira tripla-dobre, con 20 puntos, 11 asistencias e 10 rebotes, un\u00edndose a Boris Diaw e a Stephen Jackson coma os \u00fanicos en conseguir un na historia dos Bobcats. Walker participou no Rising Stars Challenge de 2012 durante o All-Star Weekend da NBA.\nO 6 de xullo de 2019, Walker asinou cos Boston Celtics. O 18 de xu\u00f1o de 2021, Walker foi traspasado xunto a unha elecci\u00f3n da primeira rolda do Draft de 2021 e outra da segunda rolda de 2025 \u00f3s Oklahoma City Thunder, a cambio de Al Horford, Moses Brown e unha elecci\u00f3n da segunda rolda do Draft de 2023. Walker foi cortado polos Thunder o 6 de agosto de 2021.\nO 18 de xu\u00f1o de 2021, Walker foi traspasado \u00f3s Oklahoma City Thunder xunto a unha elecci\u00f3n da primeira rolda do Draft de 2021 e unha elecci\u00f3n da segunda rolda do Draft de 2025, a cambio de Al Horford, Moses Brown e unha elecci\u00f3n da segunda rolda do Draft de 2023. O 6 de agosto de 2021, Walker foi cortado polos Thunder, e cinco d\u00edas m\u00e1is tarde asinou cos New York Knicks.\nO 6 de xullo de 2022, Walker foi traspasado xunto a Jalen Duren \u00f3s Detroit Pistons a cambio de catro futuras elecci\u00f3ns da primeira rolda do Draft. O 17 de outubro de 2022, foi cortado polos Pistons sen chegar a debutar en partido oficial."}
{"id": "182041", "revid": "5132", "url": "https://gl.wikipedia.org/wiki?curid=182041", "title": "Jan Vesel\u00fd", "text": "Jan Vesel\u00fd, nado o 24 de abril de 1990 en Ostrava, Moravia-Silesia, \u00e9 un xogador checo de baloncesto profesional que xoga no FC Barcelona da Liga ACB.\nTraxectoria.\nEuropa.\nVesel\u00fd comezou xogando nas categor\u00edas inferiores do P\u0159\u00edbor e do BK Snakes Ostrava na Rep\u00fablica Checa. Fichou polo Geoplin Slovan en 2007. En 2008, foise ao Partizan de Belgrado, onde ga\u00f1ou nove trofeos, e chegou \u00e1 Final Four da Euroliga na tempada 2009-10. En 2010, d\u00e9ronlle o galard\u00f3n da FIBA ao mellor xogador xove do ano en Europa.\nNBA.\nVesel\u00fd foi elixido na 6\u00aa posici\u00f3n do Draft da NBA de 2011 polos Washington Wizards. O 9 de abril de 2012, conseguiu o primeiro dobre-dobre da s\u00faa carreira, rematando o partido con 11 puntos e 11 rebotes na vitoria contra os Charlotte Bobcats. Na s\u00faa primeira tempada na NBA, Vesel\u00fd acadou 4.7 puntos e 4.4 rebotes en 18.9 minutos por partido.\nO 20 de febreiro de 2014, Vesel\u00fd foi traspasado \u00f3s Denver Nuggets nun traspaso entre tres equipos.\nVolta a Europa.\nO 5 de agosto de 2014, Vesel\u00fd asinou un contrato de dous anos co Fenerbah\u00e7e \u00dclker, club onde finalmente permanece at\u00e9 2022. Co club turco consegue ser campi\u00f3n da Euroliga en 2019 e MVP da competici\u00f3n en 2017. En 2022 asina polo FC Barcelona da Liga ACB."}
{"id": "182043", "revid": "89787", "url": "https://gl.wikipedia.org/wiki?curid=182043", "title": "Bismack Biyombo", "text": "Bismack Biyombo Sumba, nado o 28 de agosto de 1992 en Lubumbashi, Rep\u00fablica Democr\u00e1tica do Congo, \u00e9 un xogador congol\u00e9s de baloncesto profesional que xoga nos Phoenix Suns da National Basketball Association (NBA).\nTraxectoria profesional.\nEspa\u00f1a.\nBiyombo fixo o seu debut profesional na Liga ACB co Fuenlabrada contra o DKV Joventut o 9 de xaneiro de 2011, con 5 puntos e 7 rebotes en s\u00f3 13 minutos de xogo.\nNBA.\nO 23 de xu\u00f1o de 2011, Biyombo foi elixido na 7\u00aa posici\u00f3n do Draft da NBA de 2011 polos Sacramento Kings, pero os seus dereitos foron traspasados pouco despois aos Charlotte Bobcats. O 19 de decembro de 2011, asinou o seu contrato de rookie cos Bobcats."}
{"id": "182044", "revid": "98629", "url": "https://gl.wikipedia.org/wiki?curid=182044", "title": "Club de Futbol Reus Deportiu", "text": "O Club de Futbol Reus Deportiu \u00e9 un club de f\u00fatbol espa\u00f1ol da cidade de Reus, na provincia de Tarragona. Foi fundado en 1909.\nNon debe confundirse co Reus Deportiu; por ben que ambos os clubs compartiron un pasado com\u00fan (e as cores roxinegras), actualmente son sociedades distintas. Mant\u00e9n unha forte rivalidade co Gimn\u00e0stic de Tarragona.\nHistoria.\nO \"Club Deportiu Reus\" foi fundado o 23 de novembro de 1909, sobre os cimentos do desaparecido \"Reus Sport Club\". Inicialmente dedic\u00e1base exclusivamente \u00e1 pr\u00e1ctica do f\u00fatbol, sendo o seu primeiro recinto de xogo o vel\u00f3dromo da r\u00faa Sant Joan. En 1913 estreou o seu primeiro campo fixo, na estrada de Salou. Ata 1927 non estrear\u00eda o seu primeiro campo de propiedade, un estadio situado na r\u00faa Gaud\u00ed.\nO 29 de setembro de 1917 se oficializ\u00f3 a uni\u00f3n do CF Reus co \"Club Velocipedista\" e o \"SC Ol\u00edmpia\", convert\u00e9ndose nun club polideportivo, cuxo nome pasou a ser \"Reus Deportiu\".\nEn 1918 foi aceptado como membro da Federaci\u00f3 Catalana de Futbol, o que lle permitiu empezar a competir de xeito oficial. En 1923 e 1924 proclamouse campi\u00f3n de Catalu\u00f1a en segunda categor\u00eda. Con todo, a Guerra civil espa\u00f1ola freou a s\u00faa progresi\u00f3n.\nNos anos 40, tras o conflito b\u00e9lico e co auxe do profesionalismo deportivo, o Reus Deportiu empezou a sufrir unha importante crise econ\u00f3mica, que lle levou a escindirse, en 1951, en d\u00faas entidades: o \"CF Reus Deportiu\", dedicado exclusivamente \u00e1 pr\u00e1ctica do f\u00fatbol, e doutra banda o Reus Deportiu, que conservou as outras secci\u00f3ns, sendo a m\u00e1is destacada o h\u00f3ckey a pat\u00edns.\nEn outubro de 1977 o CF Reus Deportiu inaugurou na r\u00faa Alcover o Camp Nou, o seu actual estadio. Poucos anos despois, a tempada 1980-81, proclamouse campi\u00f3n de Terceira divisi\u00f3n e ascendeu por primeira vez a Segunda divisi\u00f3n B, que \u00e9 a maior categor\u00eda alcanzada na s\u00faa historia. En Segunda B permaneceu dous anos, ata perder a categor\u00eda en 1983.\nLogo vir\u00edan anos dif\u00edciles, nos que o Reus chegou a caer a categor\u00eda rexional. A finais dos anos 90 rexurdiu: regresou a Terceira divisi\u00f3n en 1999 e en 2002 lograba novamente ascender, convert\u00e9ndose desde ent\u00f3n nun equipo ascensor entre Terceira e Segunda B.\nNa actualidade de hoxe en d\u00eda, o CF Reus Deportiu crece aos poucos, e cando anos atr\u00e1s era un modesto equipo de Terceira divisi\u00f3n, agora na actualidade, \u00e9 un equipo que sempre esta entre os catro primeiros clasificados, loitando sempre por subir a segunda B, a \u00faltima vez na tempada 2006-2007 que chegou \u00e1 final, pero que non puido lograr o ascenso pola eliminaci\u00f3n do Betis Balomp\u00e9 \"B\".\nOs dous \u00faltimos anos, o CF Reus Deportiu tam\u00e9n alcanzou a cota de Play-Off de ascenso a Segunda Divisi\u00f3n B, caendo na tempada 2007-08 en 1\u00aa Rolda ante o Sangonera murciano (equipo que posteriormente alcanzar\u00eda o ascenso) e na tempada 2008-09 ante o equipo balear do Benissalem.\nAo ano seguinte nos play-offs caer\u00eda por 4\u00aa vez consecutiva ante o Jerez de los Caballeros, coa pol\u00e9mica do xogador Ferredinha, expulsado en Reus, que foi indultado pola Federaci\u00f3n Espa\u00f1ola, puido xogar en Xerez e marcou o 1-0 que sirvir\u00eda para deixar ao equipo reusense eliminado.\nNa tempada 2007-08 tam\u00e9n chegou a alcanzar a Final da Copa da RFEF, eliminatoria a dobre partido na que caeu eliminado fronte ao campi\u00f3n daquela edici\u00f3n o CD Ourense.\nNa tempada 2010-11, tras finalizar a campa\u00f1a regular en 4\u00aa posici\u00f3n, e superar con \u00e9xito os cruces de play-off contra Universidad de Oviedo, N\u00e1xara CD e CD Comarca de N\u00edjar, o conxunto roxinegro volveu cinco anos despois \u00e1 categor\u00eda de bronce do f\u00fatbol espa\u00f1ol, a Segunda Divisi\u00f3n B, categor\u00eda onde militar\u00e1 a partir da tempada 2011-12.\nEstadio.\nO seu actual estadio \u00e9 o Estadi Municipal de Reus, un recinto con capacidade para 4.500 espectadores inaugurado en 1977 e que desde 1984 \u00e9 de titularidade municipal. \u00c9 o cuarto campo na historia do CF Reus Deportiu, tras o campo da Estrada de Salou (1913-1919), o Campo do Cam\u00ed de l'Aleixar (1919-1927) e o estadio da r\u00faa Gaud\u00ed (1927-1977)."}
{"id": "182045", "revid": "10599", "url": "https://gl.wikipedia.org/wiki?curid=182045", "title": "CF Reus Deportiu", "text": ""}
{"id": "182046", "revid": "89787", "url": "https://gl.wikipedia.org/wiki?curid=182046", "title": "Brandon Knight", "text": "Brandon Emmanuel Knight, nado o 2 de decembro de 1991 en Fort Lauderdale, Florida, \u00e9 un xogador estadounidense de baloncesto profesional.\nTraxectoria.\nKnight foi elixido na 8\u00aa posici\u00f3n do Draft da NBA de 2011 polos Detroit Pistons. O 9 de decembro de 2011, asinou o seu contrato polos Pistons.\nO 31 de xullo de 2013, Knight foi traspasado xunto a Khris Middleton e Viacheslav Kravtsov \u00f3s Milwaukee Bucks, a cambio de Brandon Jennings.\nO 19 de febreiro de 2015, foi traspasado xunto a Kendall Marshall \u00f3s Phoenix Suns, nun traspaso entre os Bucks, os Suns e os Philadelphia 76ers. Dous d\u00edas despois fixo o seu debut cos Suns, acadando 13 puntos e 5 asistencias na derrota contra os Chicago Bulls por 112-107.\nO 31 de agosto de 2018, Knight foi traspasado xunto a Marquese Chriss \u00f3s Houston Rockets a cambio de Ryan Anderson e De'Anthony Melton.\nO 7 de febreiro de 2019, Knight foi traspasado xunto a Marquese Chriss e d\u00faas futuras elecci\u00f3ns do Draft \u00f3s Cleveland Cavaliers, nun traspaso entre tres equipos que tam\u00e9n mandou a Iman Shumpert, Nik Stauskas, Wade Baldwin IV e unha elecci\u00f3n da segunda rolda do Draft de 2021 \u00f3s Houston Rockets, e a Alec Burks e unha elecci\u00f3n da segunda rolda do Draft de 2020 \u00f3s Sacramento Kings.\nO 6 de febreiro de 2020, Knight foi traspasado xunto a John Henson e unha elecci\u00f3n da segunda rolda do Draft de 2023 \u00f3s Detroit Pistons, a cambio de Andre Drummond."}
{"id": "182047", "revid": "7523", "url": "https://gl.wikipedia.org/wiki?curid=182047", "title": "Arandina Club de F\u00fatbol", "text": "A Arandina Club de F\u00fatbol \u00e9 un club de f\u00fatbol espa\u00f1ol da cidade de Aranda de Duero, na provincia de Burgos. Foi fundado en 1987 a partir dunha anterior formaci\u00f3n, co\u00f1ecida como \"Sociedad Gimn\u00e1stica Arandina\" e actualmente xoga no grupo VIII da Terceira Divisi\u00f3n Espa\u00f1ola.\nHistoria.\nTras a desaparici\u00f3n da Gimn\u00e1stica, en 1987 cr\u00e9ase un novo equipo de f\u00fatbol da man de Francisco Serrano L\u00f3pez (Trova), co\u00f1ecido como \"Arandina Club de F\u00fatbol\". Partindo das divisi\u00f3ns rexionais, en 1989 logrou o seu primeira ascenso \u00e1 Terceira Divisi\u00f3n, onde se mantivo con certas dificultades e altibaixos ata o ano 2001, cando perdeu a categor\u00eda.\nNa tempada 2003/04 o equipo regresou a esta competici\u00f3n, asinando un d\u00e9cimo s\u00e9timo lugar que case lle leva a un novo descenso. Con todo, en anos posteriores investiu en novos xogadores e pasou a optar \u00e1s posici\u00f3ns altas da t\u00e1boa, chegando ata a xogar en 2008, e por vez primeira, os play-off de ascenso a Segunda B. Con todo quedou \u00e1s portas dese obxectivo, ao ser derrotado no partido final pola Uni\u00f3 Esportiva Sant Andreu.\nO ano seguinte, 2009, o equipo volveu rexistrar unha tempada excepcional, esta vez con Carlos Rivero \u00e1 fronte como adestrador. Con todo, os inoportunos descensos de varios conxuntos de Castela e Le\u00f3n fixeron que o grupo torn\u00e1sese excesivamente competitivo. Burgos CF e CF Palencia (descendidos o ano anterior), xunto co CD Mirand\u00e9s e o Real \u00c1vila, completaron a grella de prazas polo play-off. A Arandina a pesar de realizar unha tempada envexable e facerse con prazas onde outrora non lograra puntuar, terminou a competici\u00f3n quinta, perdendo toda opci\u00f3n a participar na fase de ascenso.\n2010 foi o final dun novo ciclo. Carlos Rivero desped\u00edase a final de tempada do conxunto que lle fixese grande como adestrador e que el consideraba a s\u00faa \"casa\", para recalar no equipo t\u00e9cnico das categor\u00edas inferiores do Getafe CF. Atr\u00e1s deixara unha tempada onde a Arandina Club de F\u00fatbol seguira gravando marcas; esta vez o de posici\u00f3n, terminando terceiro o equipo con 72 puntos na clasificaci\u00f3n. \u00c1 s\u00faa marcha, moitos nomes soaron para facerse cargo do banco ribeirego, sendo Jos\u00e9 \"Chin\u00e9s\" Zapatera (ex-Real \u00c1vila dous anos atr\u00e1s), o elixido finalmente para dirixir os intereses do conxunto branquiazul.\nActualmente, o equipo conseguiu o ascenso a Segunda Divisi\u00f3n B da man deste t\u00e9cnico derrotando por 2-1 ao F\u00fatbol Alcobendas Sport tras un resultado de favorable de 1-0 no partido de ida. Na s\u00faa primeira tempada non consegue manter a categor\u00eda e descende novamente a Terceira.\nUniforme.\nO equipamento do Arandina Club de F\u00fatbol est\u00e1 baseada na do anterior club existente na localidade, cuxo creador foi Santiago Arranz \"Piru\". Conta como patrocinador principal con Caja de Burgos/Banca C\u00edvica, a\u00ednda que tam\u00e9n mant\u00e9n colaboraci\u00f3ns con outras empresas locais. \nEstadio.\nO campo de xogo onde o equipo disputa os seus partidos como local \u00e9 El Montecillo, con capacidade para 5.000 espectadores e herba natural. Foi constru\u00eddo en 1977 para adaptarse aos est\u00e1ndares requiridos pola Real Federaci\u00f3n Espa\u00f1ola de F\u00fatbol para os equipos de competici\u00f3ns nacionais. Cabe destacar a final da Copa do Rei xuvenil disputada en 2008 entre o FC Barcelona e o Sevilla FC. Tam\u00e9n no ver\u00e1n de 2010 xogouse un partido da clasificaci\u00f3n da selecci\u00f3n de f\u00fatbol feminino entre Espa\u00f1a e Inglaterra con resultado final de 2-2."}
{"id": "182048", "revid": "10599", "url": "https://gl.wikipedia.org/wiki?curid=182048", "title": "Arandina CF", "text": ""}
{"id": "182050", "revid": "7523", "url": "https://gl.wikipedia.org/wiki?curid=182050", "title": "Uni\u00f3n Deportiva San Sebasti\u00e1n de los Reyes", "text": "A Uni\u00f3n Deportiva San Sebasti\u00e1n de los Reyes, co\u00f1ecida habitualmente como Sanse, \u00e9 un club de f\u00fatbol espa\u00f1ol da cidade de San Sebasti\u00e1n de los Reyes, na Comunidade de Madrid. Foi fundado en 1971 e actualmente xoga na Segunda Divisi\u00f3n B Espa\u00f1ola, categor\u00eda \u00e1 que ascendeu en 2011 desde a Terceira Divisi\u00f3n.\nHistoria.\nO equipo foi fundado en 1971, como principal club da cidade de San Sebasti\u00e1n de los Reyes. Tras varios anos en divisi\u00f3ns inferiores de Madrid, realiza varios investimentos e debutar\u00eda na Terceira Divisi\u00f3n Espa\u00f1ola por primeira vez na tempada 1985-86. Dous anos despois, e a pesar de terminar en s\u00e9tima posici\u00f3n, logrou ascender por primeira vez a Segunda Divisi\u00f3n B na tempada 1987-88. Desde 1985 o equipo non volver\u00eda xogar en categor\u00edas inferiores do f\u00fatbol espa\u00f1ol.\nTras realizar varias tempadas irregulares nas que o club oscila entre a Segunda B e Terceira Divisi\u00f3n, a UD San Sebasti\u00e1n consegue alcanzar os playoff de ascenso, subindo a Segunda B na tempada 1997-98. O equipo conseguir\u00eda permanecer 3 anos, chegando na tempada 1999-00 a alcanzar a s\u00faa mellor tempada cun sexto posto, pero volveu descender no ano 2001.\nO club permanecer\u00eda en Terceira dous anos, nos cales logrou converterse por d\u00faas ocasi\u00f3ns no campi\u00f3n do grupo de Madrid ao quedar en primeira posici\u00f3n. Durante os \u00faltimos anos o equipo logrou consolidar un bloque de xogadores que chegou ata a quedar a dous puntos da loita polo ascenso a Segunda Divisi\u00f3n A na tempada 2006-07.\nNa tempada 2007-08 tras cinco tempadas consecutivas en Segunda Divisi\u00f3n B o equipo termina 19\u00ba descendendo a Terceira Divisi\u00f3n tras unha desastrosa tempada, onde non conseguiu a primeira vitoria ata a xornada 16\u00ba, e que a pesar de cambiar de adestrador (Pradito, Luis Mayor e Ferri), o equipo finalmente acaba descendendo con 31 puntos e tan s\u00f3 23 goles a favor.\nNa tempada 2008-09, no seu regreso \u00e1 Terceira Divisi\u00f3n, o equipo volve realizar unha mala tempada e acaba en 13\u00ba posici\u00f3n, salv\u00e1ndose do descenso na \u00faltima xornada tras vencer por 1-3 ao Rayo Vallecano B.\nUnha tempada despois, volve repetir o mesmo posto (13\u00ba), nesta ocasi\u00f3n, o equipo realiza unha gran primeira volta que lle fai estar nos primeiros postos, pero tras unha nefasta volta e o estar disputando a Copa Real Federaci\u00f3n Espa\u00f1ola de F\u00fatbol ata as semifinais fronte ao Lorca Deportiva, o equipo acaba a tempada sen opci\u00f3ns de ascenso.\nNa tempada 2010-11, o equipo remata na cuarta posici\u00f3n e ascende novamente \u00e1 Segunda Divisi\u00f3n B logo de vencer a Villaralbo CF, CCD Cerceda e CD Tudelano na promoci\u00f3n.\nEstadio.\nA UD San Sebasti\u00e1n xoga os seus partidos no Estadio Municipal Nuevo Matapi\u00f1onera, un campo con capacidade para 3.000 espectadores e herba natural. O primeiro campo do equipo foi o \"Campo de Deportes da UD San Sebasti\u00e1n de los Reyes\", m\u00e1is co\u00f1ecido como \"Matapi\u00f1oneras\", e o novo estadio ocupa a localizaci\u00f3n do anterior xa que este foi demolido por completo cando se desenvolveu a zona comercial contigua ao estadio."}
{"id": "182051", "revid": "895", "url": "https://gl.wikipedia.org/wiki?curid=182051", "title": "CF Extremadura", "text": ""}
{"id": "182052", "revid": "10599", "url": "https://gl.wikipedia.org/wiki?curid=182052", "title": "UD San Sebasti\u00e1n de los Reyes", "text": ""}
{"id": "182054", "revid": "23204", "url": "https://gl.wikipedia.org/wiki?curid=182054", "title": "Sporting Villanueva Promesas", "text": "O Sporting Villanueva Promesas \u00e9 un club de f\u00fatbol espa\u00f1ol de Villanueva del Fresno, na provincia de Badaxoz. Foi fundado en 1993 e nesta tempada non participa na competici\u00f3n.\nEstadio.\nO Sporting Villanueva xoga os seus partidos no Estadio Municipal de Villanueva del Fresno, con capacidade para 3.000 espectadores."}
{"id": "182055", "revid": "10599", "url": "https://gl.wikipedia.org/wiki?curid=182055", "title": "Sporting Villanueva", "text": ""}
{"id": "182056", "revid": "89787", "url": "https://gl.wikipedia.org/wiki?curid=182056", "title": "Club Deportivo Ol\u00edmpic de X\u00e0tiva", "text": "O Club Deportivo Ol\u00edmpic de X\u00e0tiva (en valenciano: \"Club Esportiu Ol\u00edmpic de X\u00e0tiva\") \u00e9 un club de f\u00fatbol espa\u00f1ol da cidade de X\u00e0tiva, na provincia de Valencia. Foi fundado en 1932 e actualmente xoga na Terceira Divisi\u00f3n Espa\u00f1ola, categor\u00eda \u00e1 que descendeu en 2016 desde a Segunda Divisi\u00f3n B.\nHistoria.\nDesde 1943, na que disputou a s\u00faa primeira tempada en Terceira Divisi\u00f3n, foron tres longas etapas de presenza nesta categor\u00eda: 1945/46 a 1950/51, 1956/57 a 1967/68 e desde a tempada 1971/72 ata 1976/77, ano no que conseguen o ascenso \u00e1 recien creada Segunda Divisi\u00f3n B. S\u00f3 durou dous anos nesta categor\u00eda, debido \u00e1 desastrosa tempada de 1978/79 cun lamentable vix\u00e9simo posto.\nNon volveron disputar a categor\u00eda de bronce ata a campa\u00f1a 1987/88, xa que o ano anterior cultivaron unha gran tempada quedando campi\u00f3ns de Terceira Divisi\u00f3n no seu grupo. Tras catro anos en Segunda B, vi\u00f1eron dous anos fat\u00eddicos nos que se deron dous descensos consecutivos. Tras disputar a Rexional Preferente dous anos, o equipo volveu \u00e1 Terceira Divisi\u00f3n para a tempada 1994/95, disputando 6 tempadas nela. Na 1999/00 produciuse o en\u00e9simo descenso a Preferente.\nA volta \u00e1 Terceira Divisi\u00f3n conseguiuse ao final da tempada 2006/07, na que un segundo posto que lle deron a clasificaci\u00f3n aos play-offs, e a superaci\u00f3n das d\u00faas eliminatorias desta, supuxo a volta do equipo \u00e1 categor\u00eda que m\u00e1is disputou ao longo da s\u00faa historia. S\u00f3 durar\u00eda unha tempada en Terceira, e tras un ano en Rexional volveu ascender.\nNa tempada 2010/11, logo de acabar en segunda posici\u00f3n o campionato, ascendeu a Segunda B logo de 20 anos tras ga\u00f1ar a Atl\u00e9tico Malague\u00f1o, CD Anguiano e CD Izarra nos play-offs.\nNa tempada 2015/16, logo de cinco tempadas consecutivas na categor\u00eda bronce do f\u00fatbol espa\u00f1ol, descendeu a Terceira Divisi\u00f3n tras ser derrotado nos play-offs de permanencia pola Sociedad Deportiva Leioa cun resultado global de 5-2 en contra.\nEstadio.\nO seu estadio \u00e9 Campo de F\u00fatbol La Murta, con capacidade para 9.000 persoas e cunhas dimensi\u00f3ns de 103m x 63m. Desde 1920, foi o \u00fanico campo de f\u00fatbol que tivo o Ol\u00edmpic. Sufriu unha gran remodelaci\u00f3n en 1960, no ano 2002 engadiuse o marcador electr\u00f3nico, e en 2005 os asentos foron de pl\u00e1stico. O partido inaugural foi fronte ao Sporting de Xix\u00f3n."}
{"id": "182057", "revid": "10599", "url": "https://gl.wikipedia.org/wiki?curid=182057", "title": "CD Izarra", "text": ""}
{"id": "182058", "revid": "10599", "url": "https://gl.wikipedia.org/wiki?curid=182058", "title": "CD Ol\u00edmpic de X\u00e0tiva", "text": ""}
{"id": "182059", "revid": "98629", "url": "https://gl.wikipedia.org/wiki?curid=182059", "title": "Destino de cabaleiro", "text": "Destino de cabaleiro (en ) \u00e9 un filme estadounidense de aventuras dirixido, producido e escrito por Brian Helgeland. Est\u00e1 protagonizado por Heath Ledger, Shannyn Sossamon, Mark Addy, Alan Tudyk, Rufus Sewell, Paul Bettany, e James Purefoy. Estreouse en galego na TVG o 23 de decembro de 2009.\nSinopse.\nIdade Media, s\u00e9culo XIV. William \u00e9 un xove plebeo extraordinariamente dotado para as xustas e os torneos de cabaleiros. Trala repentina morte do seu se\u00f1or Sir Ector, en compa\u00f1a dos seus amigos e escudeiros Roland e Wat, l\u00e1nzase \u00e1 aventura e faise pasar por un nobre cabaleiro. Durante as s\u00faas viaxes co\u00f1ecer\u00e1 a Chaucer, un escritor que crear\u00e1 para el unha \u00e1rbore xeneal\u00f3xica que xustifique o t\u00edtulo nobiliario do que se apropiou."}
{"id": "182060", "revid": "6095771", "url": "https://gl.wikipedia.org/wiki?curid=182060", "title": "Club Esportiu Manacor", "text": "O Club Esportiu Manacor \u00e9 un club de f\u00fatbol espa\u00f1ol da cidade de Manacor, na illa de Mallorca, Illas Baleares. Foi fundado en 1923 e actualmente xoga na Terceira Divisi\u00f3n Espa\u00f1ola.\nHistoria.\nO 23 de xu\u00f1o de 1923 foi inscrito o FC Manacor como equipo de f\u00fatbol e un ano despois incorpor\u00e1base \u00e1 Federaci\u00f3n Catal\u00e1 de F\u00fatbol. Durante a d\u00e9cada dos anos vinte tivo actuaci\u00f3ns moi destacadas no campionato insular.\nAo longo dos anos corenta o CD Manacor converteuse nun dos mellores conxuntos das Illas, ga\u00f1ou o campionato rexional do ano 1945 (contra o Alaior), o de 1946 (contra o Ciutadella) e o de 1949 (tendo como rival o Menorca). Na tempada 1949-50 debutou en Terceira divisi\u00f3n e na tempada 1957-58 ga\u00f1ou a Copa Uruguai, dada polo c\u00f3nsul deste pa\u00eds \u00e1 Federaci\u00f3n Balear de F\u00fatbol.\nAta o 1970 o Manacor estivo vinte e unha tempadas consecutivas en Terceira Divisi\u00f3n, salvo o campionato 1955-56, que xogou en Primeira Rexional Preferente. O \u00e9xito desta \u00e9poca foi compartido co Atl\u00e9tico Baleares nos diversos campionatos de liga. Os setenta foron anos de crise deportiva para o club enlos que tivo unicamente d\u00faas participaci\u00f3ns en Terceira Divisi\u00f3n (1973-74 e 1978-79) con tan mala fortuna que o equipo non puido evitar os descensos consecuentes. Os anos oitenta foron unha \u00e9poca mellor para o club durante a cal conseguiu militar en Terceira Divisi\u00f3n e lograr o seu primeiro ascenso a Segunda B. Nos anos noventa o club logrou dous novos ascensos a Segunda B a\u00ednda que en ningunha das ocasi\u00f3ns logrou evitar o descenso.\nO \u00faltimo ascenso a Segunda B foi na tempada 2010-11. Na tempada seguinte volveu a Terceira Divisi\u00f3n.\nEstadio.\nO seu estadio actual \u00e9 o Estadio Na Capellera, propiedade do concello de Manacor e que disp\u00f3n dunha capacidade para uns 3.000 espectadores."}
{"id": "182061", "revid": "12452", "url": "https://gl.wikipedia.org/wiki?curid=182061", "title": "CD Manacor", "text": ""}
{"id": "182062", "revid": "89787", "url": "https://gl.wikipedia.org/wiki?curid=182062", "title": "Chris Johnson", "text": "Chris Johnson, nado o 15 de xullo de 1985 en Washington, D.C., \u00e9 un xogador americano de baloncesto profesional que actualmente \u00e9 axente libre.\nTraxectoria deportiva.\nProfesional.\nEn xaneiro de 2010, asinou un contrato co Tur\u00f3w Zgorzelec de Polonia. En xaneiro de 2011, Johnson foi chamado polos Portland Trail Blazers dos Dakota Wizards da NBA Development League, cun contrato de 10 d\u00edas.\nEn febreiro de 2011, Johnson foi despedido polos Blazers tras o seu contrato de dez d\u00edas, e volveu aos Wizards da D-League. M\u00e1is tarde, nese mesmo mes, Johnson asinou un contrato de 10 d\u00edas cos Boston Celtics para ocupar a praza do equipo que deixou o traspasado Kendrick Perkins. Tras o remate dese contrato, Johnson volveu de novo a Dakota en marzo, e os Trail Blazers lle ofreceron un contrato para o resto da tempada 2010-11.\nO 15 de marzo de 2012, foi cortado polos Blazers. Pouco m\u00e1is tarde, asinou polos New Orleans Hornets. No mes de abril foi cortado polos Hornets."}
{"id": "182063", "revid": "85894", "url": "https://gl.wikipedia.org/wiki?curid=182063", "title": "A Cortella, Quint\u00e1 de Cancelada, Becerre\u00e1", "text": "A Cortella \u00e9 un lugar da parroquia de Quint\u00e1 de Cancelada no concello lugu\u00e9s de Becerre\u00e1 na comarca dos Ancares. Ti\u00f1a 7 habitantes no ano 2010 segundo datos do Instituto Nacional de Estad\u00edstica, dos cales 4 eran homes e 3 eran mulleres.\nTen sete casas co\u00f1ecidas polos nomes de: Casa de Acol\u00e1, Casa da Casanova, Casa da Aira Vella, Casa do Medio, Casa de Baixo, Casa de Riba e Casa das Louras."}
{"id": "182064", "revid": "10599", "url": "https://gl.wikipedia.org/wiki?curid=182064", "title": "M\u00e1laga B", "text": ""}
{"id": "182065", "revid": "23204", "url": "https://gl.wikipedia.org/wiki?curid=182065", "title": "Ducado de Florencia", "text": "O Ducado de Florencia (\"Ducato di Firenze\", en italiano) foi un Estado, dentro do Sacro Imperio Romano Xerm\u00e1nico, centrado na cidade de Florencia, no que \u00e9 hoxe a moderna Toscana, Italia. Foi fundado en 1533, cando o papa Clemente VII (gobernante dos Estados Papais e de Florencia) nomeou o seu fillo natural Alexandre de Medici, \"Duque de Florencia\", transformando a anterior Rep\u00fablica de Florencia nunha monarqu\u00eda hereditaria. Florencia xa estaba baixo o control informal dos Medici desde 1434.\nO Ducado de Florencia tivo dous duques: Alexandre e Cosme I de Medici. Alexandre reinou como duque at\u00e9 o seu asasinato en 1537. Cosme, escollido polas autoridades florentinas para suceder ao seu primo arredado, estabeleceu unha poderosa mari\u00f1a, e emprendeu a maior adquisici\u00f3n territorial para Florencia coa anexi\u00f3n da Rep\u00fablica de Siena despois da Batalla de Marciano en 1554.\nEn 1569 o ducado foi elevado a Gran Ducado de Toscana polo papa, o que permitiu o goberno dos M\u00e9dicis e toda a Toscana at\u00e9 1737, data na que a familia se extinguiu.\nAntecedentes.\nA partir de 1434, ano no que Cosme o Vello regresa triunfalmente do seu exilio veneciano, a familia Medici exercer\u00e1 en Florencia un poder de feito (para o que se cu\u00f1ou o nome de \"criptose\u00f1or\u00edo\"), que se consolidou con Pedro Cosme chamado o Gotoso e o seu fillo Lourenzo o Magn\u00edfico.\nEn 1494 Pedro o Fatuo, incapaz de opo\u00f1erse eficazmente \u00e1 entrada en Florencia do rei de Francia Carlos VIII, viuse obrigado a fuxir. Rest\u00e1urase na cidade o r\u00e9xime republicano. Ao retorno dos Medici, en 1512, p\u00faxose \u00e1 fronte do goberno da cidade o cardeal Xulio, fillo natural de Xuliano Cosme, que en 1522 ser\u00eda elixido papa co nome de Clemente VII.\nPor\u00e9n, en 1527, despois do Saqueo de Roma por parte das tropas de Carlos V, os florentinos rebel\u00e1ronse, proclamando de novo a rep\u00fablica. Para derrotar a este \u00faltimo r\u00e9xime republicano foi necesario que se aliasen o papa Medici e o Emperador. Despois do sitio de Florencia, en 1531 Alexandre de Medici toma posesi\u00f3n do goberno da cidade. O ano seguinte ser\u00e1 nomeado Duque. Morreu en 1537 a mans de Lourenzino de Medici, tam\u00e9n chamado \"Lorenzaccio\".\nCando a s\u00faa fundaci\u00f3n, o Ducado de Florencia ocupaba a mesma extensi\u00f3n que o seu estado predecesor, a Rep\u00fablica de Florencia. O ducado foi creado porque o t\u00edtulo de \"duque\" cadraba mellor e far\u00eda m\u00e1is f\u00e1cil o exercicio do poder que os Medici xa ti\u00f1an na rexi\u00f3n.\nA supremac\u00eda dos Medici fora restaurada polo emperador Carlos V apenas alg\u00fans anos antes da creaci\u00f3n do ducado, despois de que que o papa papa Clemente VII fose deposto en 1527 por rebeldes florentinos durante a Guerra da Liga de Cognac.\nReinado de Alexandre.\nEn 1535, varias preeminentes familias florentinas, inclu\u00edndo os Pazzi (que intentaran matar a Lourenzo de Medici na Conspiraci\u00f3n dos Pazzi), enviaron unha delegaci\u00f3n a Carlos V coa solicitude de que depuxese a Alexandre. Esta delegaci\u00f3n \u00eda ao mando do primo de Alexandre, Hip\u00f3lito de Medici.\nCarlos V rexeitou a petici\u00f3n da delegaci\u00f3n, dado que o emperador non ti\u00f1a ningunha intenci\u00f3n de depo\u00f1er a Alexandre, casado coa s\u00faa filla natural Margarida de Parma, cuxa seguridade pod\u00eda perigar polos planos de Hip\u00f3lito.\nO goberno de Alexandre como duque durou apenas catro anos. Alexandre foi asasinado por un parente arredado, Lorenzino de Medici, o 1 de xaneiro de 1537. Alexandre morreu sen descendencia lex\u00edtima.\nReinado de Cosme I.\nEn 1537, tras o asasinato de Alexandre de Medici, ningunha das familias m\u00e1is importantes de Florencia estaba en condici\u00f3ns de pretender o posto dos Medici de maneira que se opuxese ao imperio de Carlos V. Nese momento aparece Cosme I de Medici, con s\u00f3 17 anos, seguido duns poucos servos, pero que foi elixido polas autoridades florentinas para suceder a Alexandre.\nApenas foi investido, emitiu un decreto no que exclu\u00eda a Lorenzino e aos seus descendentes de calquera dereito de sucesi\u00f3n, desautorizou o Consello e asumiu a autoridade absoluta de maneira tir\u00e1nica, causando o exilio voluntario de varios not\u00e1beis da cidade.\nEstes, como a familia Strozzi, co apoio de Francia, intentaron derrocalo, pero fracasaron na Batalla de Montemurlo.\nDespois deste golpe de autoridade na rexi\u00f3n, Cosme foi reco\u00f1ecido como Duque polo emperador Carlos V, a cambio da s\u00faa axuda contra os franceses. En 1542, as tropas imperiais estacionadas en Florencia por orde de Carlos V, ret\u00edranse. Este feito permitiulle levar a cabo a expansi\u00f3n de Florencia.\nO 17 de abril de 1555, Florencia e Espa\u00f1a ocupan a Rep\u00fablica de Siena (Batalla de Marciano) despois dun breve conflito (Siena encontr\u00e1base en colapso xa desde alg\u00fan tempo antes da s\u00faa anexi\u00f3n). \nFilipe II de Espa\u00f1a outorgou o territorio a Cosme, en xullo de 1557. As\u00ed, Cosme controlaba a maior parte da Toscana.\nEn 1548 Cosme comprou a illa de Elba \u00e1 Rep\u00fablica de X\u00e9nova, baseando al\u00ed a mari\u00f1a que estaba a desenvolver. Fundou a cidade portuaria de Livorno, permit\u00edndolles aos habitantes da cidade que gozasen de liberdade relixiosa.\nA familia ducal trasladouse ao Palacio Pitti en 1560. Cosme adxudicoulle ao arquitecto Vasari a construci\u00f3n da Galer\u00eda Uffizi, como oficinas para os administradores do ducado (que xa lles quedara pequeno o Palacio Pitti), para o Banco dos Medici, dando nel continuidade \u00e1 tradici\u00f3n familiar de mecenado das artes.\nPor\u00e9n, Cosme non se resignaba a ser un vasalo do Emperador e buscaba maior independencia pol\u00edtica. Desta maneira, trinta e seis anos despois de establecerse o estado, en 1569, o papa P\u00edo V eleva a Cosme I de Medici \u00e1 categor\u00eda de \"Gran Duque\", pasando o seu Estado a designarse cono Toscana, termo de maior amplitude xeogr\u00e1fica, e po\u00f1endo as\u00ed fin ao Ducado de Florencia.\nO novo Gran Duque de Toscana pasou a utilizar o tratamento honor\u00edfico de \"alteza\". E, no sucesivo, o gran duque ser\u00eda coroado polo Papa en Roma.\nPor considerar que o dereito a establecer un Gran Ducado estaba reservado ao Emperador, Espa\u00f1a e Austria neg\u00e1ronse a reco\u00f1ecelo, mentres que Francia e Inglaterra agardaron un tempo para validalo. Finalmente, co paso do tempo, todos os estados europeos acabaron por reco\u00f1ecelo.\nO goberno dos Medici continuou no novo gran ducado de Toscana at\u00e9 a extinci\u00f3n da li\u00f1a masculina da familia, en 1737\nGoberno.\nImediatamente despois da rendici\u00f3n da rep\u00fablica no asedio de Florencia (1529\u20131530), Carlos V emitiu unha proclamaci\u00f3n onde se dic\u00eda explicitamente que s\u00f3 el poder\u00eda determinar o goberno de Florencia.\nO 12 de agosto de 1530, o emperador institu\u00edu os Medici como gobernantes hereditarios (\"capo\") da \"Rep\u00fablica\" de Florencia.\nO papa Clemente VII, que pretend\u00eda que o seu familiar Alexandre de Medici fose o gobernante mon\u00e1rquico de Florencia, procurou coidadosamente a estratexia a usar, porque pretend\u00eda dar a impresi\u00f3n de que fora a democracia florentina quen escollera Alexandre como monarca.\nEn abril de 1532, o papa convenceu \u00e1 \"Bal\u00eda\", a comisi\u00f3n gobernativa de Florencia, para que redactasen unha nova constituci\u00f3n.\nEste documento foi oficializado o d\u00eda 27 daquel mes, creando formalmente unha monarqu\u00eda electiva, abolindo a antiga \"signoria\" (goberno electivo) e o cargo de \"gonfaloneiro\" (gobernante titular de Florencia elixido para per\u00edodos de dous meses); no seu lugar establec\u00e9ronse os \"consigliere\", un consello de catro membros electos para per\u00edodos de tres meses, liderado polo \"duque da Rep\u00fablica Florentina\".\nO senado, composto por corenta e oito homes, escollidos pola comisi\u00f3n da reforma constitucional, foi investido coa prerrogativa de determinar as pol\u00edticas financeira, de seguridade e exterior de Florencia.\nAdicionalmente, o senado nomeou os comisarios da guerra e de seguridade p\u00fablica, os gobernadores de Pisa, Arezzo, Prato, Volterra e Cortona, as\u00ed como aos embaixadores.\nO \"Consello dos Douscentos\" era un tribunal de apelaci\u00f3n cuxos membros eran nomeados de forma vitalicia."}
{"id": "182066", "revid": "88215", "url": "https://gl.wikipedia.org/wiki?curid=182066", "title": "Terrassa Futbol Club", "text": "O Terrassa Futbol Club \u00e9 un club de f\u00fatbol catal\u00e1n, da cidade de Terrassa, na provincia de Barcelona. Fundouse en 1906 e xoga actualmente na Terceira Divisi\u00f3n de Espa\u00f1a.\nHistoria.\nEn 1902 xogouse o primeiro partido de f\u00fatbol en Terrassa, por estudantes da Escola Industrial. En 1906 un grupo destes rapaces crea o Young\u2019s Club nos terreos de En Belil. Dous anos m\u00e1is tarde pasa a chamarse Terrassa Foot-Ball Club e en 1911 pasa a ser Terrassa Futbol Club. Despois da Guerra Civil e ata 1969 o club tivo a denominaci\u00f3n de CD Terrassa.\nEn 2009 o Terrassa FC entrou en proceso de liquidaci\u00f3n; o 29 de xu\u00f1o outorg\u00e1ronse os dereitos federativos a TFC Sports SL, que pasou a xestionar o club coa condici\u00f3n de que ao cabo duns meses a natureza xur\u00eddica do club cambiase a club social ou sociedade an\u00f3nima deportiva. No ano 2010 creouse a empresa Terrassa Ol\u00edmpica 2010 SAD, que adquiriu os dereitos federativos da anterior sociedade an\u00f3nima deportiva para garantir a continuidade do proxecto.\nEstadio.\nO Terrassa xoga no Ol\u00edmpic de Terrassa, con capacidade para 11.500 espectadores. O estadio foi estreado en 1960 cun partido entre o Terrassa FC e o Sevilla FC que acabou cun resultado de 2-4."}
{"id": "182067", "revid": "10599", "url": "https://gl.wikipedia.org/wiki?curid=182067", "title": "Terrassa FC", "text": ""}
{"id": "182068", "revid": "7523", "url": "https://gl.wikipedia.org/wiki?curid=182068", "title": "Deportivo Arag\u00f3n", "text": "O Deportivo Arag\u00f3n, \u00e9 un club de f\u00fatbol espa\u00f1ol, da cidade de Zaragoza, primeiro equipo filial do Real Zaragoza. Fundouse en 1958 e xoga actualmente na Terceira divisi\u00f3n.\nO seu maior \u00e9xito foi ascender \u00e1 Segunda divisi\u00f3n espa\u00f1ola no ano 1985, onde se mantivo unha \u00fanica tempada.\nEstadio.\nCidade Deportiva do Real Zaragoza, con capacidade para 2.500 espectadores."}
{"id": "182069", "revid": "12452", "url": "https://gl.wikipedia.org/wiki?curid=182069", "title": "Zaragoza B", "text": ""}
{"id": "182070", "revid": "7523", "url": "https://gl.wikipedia.org/wiki?curid=182070", "title": "Club Deportivo Aurrer\u00e1 de Vitoria", "text": "O Club Deportivo Aurrer\u00e1 de Vitoria (en \u00e9uscaro: \"Gasteizko Aurrera\") \u00e9 un club de f\u00fatbol espa\u00f1ol da cidade de Vitoria, en \u00c1raba, Pa\u00eds Vasco. Foi fundado en 1935. A s\u00faa mellor \u00e9poca foi a d\u00e9cada dos anos 1990, cando ascendeu desde a Rexional Preferente de \u00c1raba ata a Segunda Divisi\u00f3n B.\nActualmente milita na Rexional Preferente de \u00c1raba.\nEstadio.\nO Aurrer\u00e1 xoga os seus partidos no Estadio Olaranbe, con capacidade para 500 espectadores."}
{"id": "182071", "revid": "10599", "url": "https://gl.wikipedia.org/wiki?curid=182071", "title": "Aurrer\u00e1 de Vitoria", "text": ""}
{"id": "182072", "revid": "65337", "url": "https://gl.wikipedia.org/wiki?curid=182072", "title": "Flor\u00edn", "text": "A palabra flor\u00edn pode ter varios significados. Ten a s\u00faa orixe no flor\u00edn florentino, denominado \"fiorino d'oro\" en italiano, importante moeda en toda Europa nas Idades Media e Moderna, que deu nome a outras varias moedas:"}
{"id": "182073", "revid": "10599", "url": "https://gl.wikipedia.org/wiki?curid=182073", "title": "CD Aurrer\u00e1 de Vitoria", "text": ""}
{"id": "182074", "revid": "27155", "url": "https://gl.wikipedia.org/wiki?curid=182074", "title": "Interfase", "text": "A Interfase \u00e9 a fase do ciclo celular na que a c\u00e9lula pasa a maior parte da s\u00faa vida, realiza a maior\u00eda das funci\u00f3ns que lle corresponden segundo a s\u00faa diferenciaci\u00f3n, e prep\u00e1rase para a divisi\u00f3n celular. A interfase sup\u00f3n case o 90% do tempo do ciclo celular en mam\u00edferos.\nPara prepararse para a divisi\u00f3n, a c\u00e9lula incrementa o seu tama\u00f1o e replica o seu ADN. A interfase \u00e9 o per\u00edodo no que a c\u00e9lula obt\u00e9n os nutrientes que precisa, medra, expresa os seus xenes, e fai todas as s\u00faas funci\u00f3ns t\u00edpicas. A\u00ednda que durante a interfase se produce unha activa preparaci\u00f3n da mitose, a interfase non forma parte da mitose, sen\u00f3n que \u00e9 unha fase previa do ciclo celular.\nA interfase vai seguida da mitose, da meiose ou da apoptose.\nIdentificaci\u00f3n.\nAo microscopio, a interfase pode reco\u00f1ecerse porque a envoltura nuclear est\u00e1 intacta, e a cromatina non est\u00e1 condensada, polo que non se observan cromosomas no n\u00facleo, os cales non se empezar\u00e1n a formar ata a profase mit\u00f3tica. O nucl\u00e9olo tam\u00e9n \u00e9 visible. Os centr\u00edolos son visibles na c\u00e9lula animal, pero non se observa o fuso acrom\u00e1tico.\nPer\u00edodos da interfase.\nA interfase comprende tres per\u00edodos ou estadios. Cada un avanza ao seguinte cando os puntos de control ou \"checkpoints\" do ciclo celular comproban que o estadio anterior se completou correctamente. Hai un destes puntos de control ao final do per\u00edodo G1 e outro ao final do G2. Os tres per\u00eddos son:"}
{"id": "182075", "revid": "56817", "url": "https://gl.wikipedia.org/wiki?curid=182075", "title": "Club Atl\u00e9tico Marbella", "text": "O Club Atl\u00e9tico Marbella foi un club de f\u00fatbol andaluz da cidade de Marbella, na provincia de M\u00e1laga. Foi fundado en 1947, chegou a ser o filial do extinto CD M\u00e1laga e desapareceu en 1997.\nO Club Atl\u00e9tico Marbella naceu en 1947. A finais dos anos 1960, conv\u00e9rtese en filial do extinto Club Deportivo M\u00e1laga.\nNa tempada 92-93 debutou na Segunda Divisi\u00f3n. Tras descender \u00e1 Segunda B na tempada 1996-97 e acabar en \u00faltima posici\u00f3n o que supu\u00f1a o descenso \u00e1 Terceira Divisi\u00f3n, desapareceu por problemas econ\u00f3micos.\nNo mesmo ano (1997) fundouse a actual Uni\u00f3n Deportiva Marbella a cal ocupou a licenza que naquel ent\u00f3n utilizaba o Marbersula en Rexional Preferente e as\u00ed aforrarse o ter que empezar de cero na ent\u00f3n Segunda Rexional Andaluza.\nEstadio.\nO CA Marbella xogaba no Estadio Municipal de Marbella, con capacidade para 9.000 espectadores."}
{"id": "182076", "revid": "10599", "url": "https://gl.wikipedia.org/wiki?curid=182076", "title": "Atl\u00e9tico Marbella", "text": ""}
{"id": "182077", "revid": "10599", "url": "https://gl.wikipedia.org/wiki?curid=182077", "title": "CA Marbella", "text": ""}
{"id": "182079", "revid": "5072782", "url": "https://gl.wikipedia.org/wiki?curid=182079", "title": "Motril Club de F\u00fatbol", "text": "O Motril Club de F\u00fatbol foi un club de f\u00fatbol andaluz da cidade de Motril, na provincia de Granada. Foi fundado en 1984 e desapareceu por problemas econ\u00f3micos en agosto de 2012.\nEstadio.\nO estadio ten unha capacidade para 4.500 espectadores e recibe o nome de Escribano Castilla en honra dun alcalde da cidade. Nos anos 1990 pasou a chamarse \"Estadio Municipal de Motril\", a\u00ednda que finalmente o consistorio decidiu que volvese ter o seu nome anterior. \nFoi remodelado con motivo dun ascenso do Motril CF \u00e1 Segunda Divisi\u00f3n B. A inauguraci\u00f3n tras as obras realizouse cun encontro amigable fronte ao Real Madrid. \nDatos do club.\nHistorial na liga.\n&lt;br clear=\"all\"&gt;"}
{"id": "182080", "revid": "89787", "url": "https://gl.wikipedia.org/wiki?curid=182080", "title": "Gimn\u00e1stica Segoviana Club de F\u00fatbol", "text": "A Gimn\u00e1stica Segoviana Club de F\u00fatbol \u00e9 un club de f\u00fatbol espa\u00f1ol da cidade de Segovia, en Castela e Le\u00f3n. Foi fundado en 1928 e actualmente xoga na Terceira Divisi\u00f3n.\nAta o 7 de abril de 2006 denominouse \"Sociedad Deportiva Gimn\u00e1stica Segoviana\", pero un Decreto da Xunta de Castela e Le\u00f3n obrigou \u00e1 Asemblea a cambiar a denominaci\u00f3n orixinaria do club.\nEstadio.\nA Gimn\u00e1stica Segoviana xoga os seus encontros como local no Estadio Municipal de La Albuera. Foi inaugurado o 27 de xu\u00f1o de 1977, e orixinalmente a s\u00faa superficie era de terra, sendo substitu\u00edda por c\u00e9spede en 1982. O club xoga os seus encontros en La Albuera desde a tempada 1978/1979. Anteriores estadios do equipo son \"La Dehesa\" (ata o 28 de xu\u00f1o de 1932), \"Chamber\u00ed\" (ata o 23 de abril de 1944) e \"Pe\u00f1ascal\" (ata o 27 de xu\u00f1o de 1977)."}
{"id": "182081", "revid": "98293", "url": "https://gl.wikipedia.org/wiki?curid=182081", "title": "Tempada 2010-11 da NBA", "text": "A tempada 2010-11 da NBA foi a 65\u00aa na historia da liga. A tempada rematou cos Dallas Mavericks como campi\u00f3ns tras ga\u00f1ar aos Miami Heat por 4-2.\nClasificaci\u00f3ns.\nPor conferencia.\nx- Clasificado para playoffs\ny- Campi\u00f3n de divisi\u00f3n\nc- Vantaxe de campo nos playoffs de conferencia\nz- Vantaxe de campo en todos os playoffs\nPlayoffs.\nOs campi\u00f3ns da edici\u00f3n 2010\u20132011 da NBA foron os Dallas Mavericks."}
{"id": "182082", "revid": "1970167", "url": "https://gl.wikipedia.org/wiki?curid=182082", "title": "Sagrado Cor\u00e1n", "text": ""}
{"id": "182083", "revid": "1970169", "url": "https://gl.wikipedia.org/wiki?curid=182083", "title": "Reino Franco", "text": ""}
{"id": "182086", "revid": "15490", "url": "https://gl.wikipedia.org/wiki?curid=182086", "title": "Quinase", "text": "As quinases ou cinases (chamadas en ingl\u00e9s \"kinases\") son un tipo de encimas que transfiren grupos fosfato desde o ATP a un substrato espec\u00edfico ou diana. O proceso ch\u00e1mase fosforilaci\u00f3n. A diana pode activarse ou inactivarse por medio da fosforilaci\u00f3n, polo que as quinases est\u00e1n implicadas nos mecanismos de regulaci\u00f3n e sinalizaci\u00f3n celular. Todas as quinases necesitan un i\u00f3n met\u00e1lico divalente como o Mg2+ ou o Mn2+ para transferir o grupo fosfato. Un exemplo de quinase \u00e9 a PKA (prote\u00edna quinase A), \u00e9 dicir, a quinase dependente de AMP c\u00edclico.\nSegundo a nomenclatura oficial as quinases son ATP(x)fosfotransferases, onde (x)= mol\u00e9cula \u00e1 que se transfire o grupo fosfato.\nClasificaci\u00f3n das quinases.\nUnha clasificaci\u00f3n actualmente en uso da superfamilia das quinases div\u00eddeas en: quinases convencionais (ePKs) e quinases at\u00edpicas (aPKs).\nQuinases convencionais.\nAs quinases convencionais clasif\u00edcanse en oito familias:\nQuinases at\u00edpicas.\nAs quinases at\u00edpicas non te\u00f1en unha secuencia moi similar \u00e1 das quinases convencionais, mais te\u00f1en a actividade encim\u00e1tica de quinase. Comprenden:"}
{"id": "182089", "revid": "27155", "url": "https://gl.wikipedia.org/wiki?curid=182089", "title": "Quinasa", "text": ""}
{"id": "182090", "revid": "27155", "url": "https://gl.wikipedia.org/wiki?curid=182090", "title": "Kinasa", "text": ""}
{"id": "182092", "revid": "4817", "url": "https://gl.wikipedia.org/wiki?curid=182092", "title": "AMOS 3", "text": "AMOS 3 (\u05e2\u05de\u05d5\u05e1 3 en hebreo) \u00e9 un sat\u00e9lite de comunicaci\u00f3ns comercial israel\u00ed lanzado por un foguete Zenit-3SLB o 28 de abril de 2008 desde o cosm\u00f3dromo de Baikonur, en Casaquist\u00e1n, a unha \u00f3rbita xeoestacionaria. Foi o terceiro sat\u00e9lite de comunicaci\u00f3ns israel\u00ed.\nCaracter\u00edsticas.\nAMOS 3 \u00e9 operado por Spacecom. Foi situado nunha posici\u00f3n a 4\u00ba de latitude oeste para substitu\u00edr a AMOS 1 (vendido a Intelsat e co\u00f1ecido agora como Intelsat 24). Leva quince transpondedores en banda Ku e o seu tempo estimado de vida \u00e9 de 18 anos.\nFoi lanzado por un foguete Zenit na s\u00faa configuraci\u00f3n Zenit 3SLB, sendo o primeiro lanzamento desta configuraci\u00f3n e o primeiro contratado \u00e1 organizaci\u00f3n Land Launch.\nOrixinalmente o sat\u00e9lite deber\u00eda ter sido posto en \u00f3rbita en 2007, atras\u00e1ndose para marzo de 2008, e sendo posposto ata o 24 de abril de 2008. O lanzamento do 24 de abril foi abortado por raz\u00f3ns t\u00e9cnicas. A causa foron problemas co sistema de erecci\u00f3n e transporte do foguete, que fallou en retirarse e apartarse do foguete para o seu lanzamento."}
{"id": "182096", "revid": "98629", "url": "https://gl.wikipedia.org/wiki?curid=182096", "title": "Campionato Mundial de F\u00f3rmula 1 de 1982", "text": "O Campionato Mundial de F\u00f3rmula 1 de 1982 foi a 33\u00aa tempada de F\u00f3rmula 1 organizada pola F\u00e9d\u00e9ration Internationale de l'Automobile (FIA), e a 25\u00aa Copa Internacional de construtores de F1. O campionato contou con dezaseis Grandes Premios que se iniciaron o 23 de xaneiro e finalizaron o 25 de setembro.\nResumo do campionato.\nO Campionato do Mundo de Pilotos foi ga\u00f1ado polo piloto de Williams Keke Rosberg. Rosberg foi o primeiro piloto desde Mike Hawthorn en en acadar o campionato ga\u00f1ando unha soa carreira en toda a tempada. Ese ano 11 pilotos ga\u00f1aron unha carreira, ning\u00fan deles m\u00e1is de d\u00faas veces. A Scuderia Ferrari ga\u00f1ou o Campionato do Mundo de Construtores.\nA combinaci\u00f3n dos regulamentos t\u00e9cnicos e deportivos utilizados durante esta tempada inspiraron moitas queixas acerca da seguridade antes e durante a tempada. A tempada viu dous mortos e moitos accidentes graves. O piloto de Ferrari Gilles Villeneuve morreu nun accidente durante a cualificaci\u00f3n para o Gran Premio de B\u00e9lxica en Zolder logo de golpear o March de Jochen Mass. O piloto italiano Riccardo Paletti morreu no Gran Premio do Canad\u00e1, cando durante a sa\u00edda o seu Osella golpeou a parte traseira do coche de Didier Pironi que se quedara parado na grella de sa\u00edda. Pironi, que fora compa\u00f1eiro de Villeneuve, sufriu feridas nas s\u00faas pernas noutro accidente de cualificaci\u00f3n no Gran Premio de Alema\u00f1a e nunca volveu a correr na F\u00f3rmula 1.\nA tempada comezou cunha folga de pilotos na primeira carreira da tempada. M\u00e1is adiante, reiniciouse o desacordo entre o \u00f3rgano reitor do deporte e os equipos (co\u00f1ecido como a guerra FISA-FOCA) e moitos dos equipos boicotearon o GP de San Marino. Tam\u00e9n foi a \u00fanica tempada que acolleu tres Grandes Premios no mesmo pa\u00eds (Estados Unidos): o Gran Premio Caesars Palace, Gran Premio de Detroit e Gran Premio do oeste dos Estados Unidos.\nA tempada foi o final dunha \u00e9poca, na que, desde , morr\u00edan polo menos 1 ou 2 pilotos cada ano nunha carreira relacionada coa F\u00f3rmula Un. A partir de , o deporte ver\u00eda morrer 3 pilotos m\u00e1is en coches de F\u00f3rmula Un: Elio de Angelis en pilotando un Brabham durante as probas en Paul Ricard, Roland Ratzenberger en durante a pr\u00e1ctica para o Gran Premio de San Marino, e o triplo campi\u00f3n do mundo Ayrton Senna durante a carreira, apenas un d\u00eda logo da morte de Ratzenberger.\nPretempada.\nO dobre campi\u00f3n do mundo Niki Lauda regresou \u00e1 F\u00f3rmula Un logo dunha ausencia de dous anos como parella de John Watson en McLaren. O campi\u00f3n de 1981 Nelson Piquet mant\u00edvose en Brabham, xunto a Riccardo Patrese. O equipo Williams mantivo a Carlos Reutemann, pero o seu campi\u00f3n de 1980 Alan Jones retirouse e foi substitu\u00eddo polo fin\u00e9s Keke Rosberg, que o ano anterior fracasara ao non anotar nin un s\u00f3 punto con Fittipaldi Automotive. Ferrari e Renault conservaron os seus pilotos, Villeneuve e Didier Pironi e Alain Prost e Ren\u00e9 Arnoux, respectivamente.\nOs dous principais temas tecnol\u00f3xicos da tempada 1982 foron a turboalimentaci\u00f3n e o efecto chan. Os grandes fabricantes de autom\u00f3biles permitir\u00edanse o luxo de desenvolver a nova e custosa tecnolox\u00eda da turboalimentaci\u00f3n, que ofrec\u00eda unha vantaxe significativa sobre os motores atmosf\u00e9ricos. Pero, os motores turboalimentados eran pesados e inicialmente sufr\u00edan de turbo lag, un atraso entre o funcionamento do acelerador e a entrega da potencia extra xerada polo turbo. Os equipos de f\u00e1brica Renault e Ferrari, xunto co pequeno equipo privado Toleman, foron os \u00fanicos que utilizaron os motores turbo durante toda a tempada de 1982. Os outros dous equipos de f\u00e1brica utilizaron motores V12 atmosf\u00e9ricos. Alfa Romeo estaba a desenvolver o seu propio motor turbo, pero para 1982 mantivo o que o periodista de automobilismo Doug Nye chamou o motor m\u00e1is potente da F1 de 3 litros visto ata ese momento, con 548 CV Os franceses do equipo Talbot-Ligier usaban o motor Matra V12 menos potente. Brabham tam\u00e9n ti\u00f1a un p\u00e9 no campo de turbo, desenvolvendo un coche impulsado por un motor turbo BMW desde o ano anterior, pero ao comezo do ano baseouse principalmente no seu coche m\u00e1is vello impulsado polo motor Cosworth DFV de aspiraci\u00f3n natural.\nOs fabricantes de autom\u00f3biles de carreiras de Gran Breta\u00f1a estiveran seguindo unha ruta t\u00e9cnica diferente, utilizando o menos potente pero compacto, fiable e amplamente dispo\u00f1ible motor Cosworth e centr\u00e1ndose na eficacia do chasis. O equipo Lotus introducira efecto chan aerodin\u00e1mico co seu Lotus 78 en , e tivo un r\u00e1pido progreso por outros como Williams, McLaren e Brabham explot\u00e1ndoo m\u00e1is e con maior eficacia. O DFV, e a introduci\u00f3n por McLaren e Lotus dos coches constru\u00eddos en gran parte de compostos de fibra de carbono, permitiu aos equipos crear coches moi lixeiros. Varios dos equipos DFV pensaban que os coches turbo ti\u00f1an unha vantaxe \"inxusta\" e buscaban unha reduci\u00f3n no peso para igualar o rendemento. Pero os regulamentos da F\u00f3rmula Un dic\u00edan que o peso dos veh\u00edculos deb\u00eda ser de polo menos de 580\u00a0kg inclu\u00edndo lubricantes e refrixerantes. Traballando dentro da norma dos regulamentos, alg\u00fans equipos equiparon os seus coches con grandes tanques de auga, aparentemente para os \"freos refrixerados por auga\". Na pr\u00e1ctica, a auga vaci\u00e1base a principios da carreira, o que permit\u00eda que os coches perderan 50\u00a0kg. de peso. As regulaci\u00f3ns dic\u00edan que a auga poder\u00eda ser reenchida de novo ao final da carreira, antes de que se comprobara o peso.\nPara a tempada 1982, a F\u00e9d\u00e9ration Internationale du Sport Automobile (FISA), organismo gobernante mundial do deporte do motor, cambiou a norma da altura m\u00ednima do ano anterior. Os coches depend\u00edan enteiramente da s\u00faa carga aerodin\u00e1mica, e o efecto chan fac\u00eda que rebotaran arriba e abaixo todo o tempo. As resultantes e excesivas g-force eran dif\u00edciles de soportar para os pilotos, e como resultado, os coches eran extremadamente desagradables para pilotar. O campi\u00f3n do mundo de Mario Andretti citounos como unha das raz\u00f3ns polas que deixou a F1 ao final de , mentres que outros pilotos queix\u00e1ronse de problemas de saude. O efecto chan ser\u00eda prohibido por completo para .\nAs novas regras para a tempada inclu\u00edan un aumento no n\u00famero de veh\u00edculos autorizados a cualificar nun Gran Premio de 30 a 34, e o n\u00famero de participantes de 24 a 26. Para evitar os 34 coches en pista \u00e1 vez, introduciuse unha sesi\u00f3n de precualificaci\u00f3n na que os tres equipos co rexistro m\u00e1is pobre do ano anterior competir\u00edan para ser admitidos na cualificaci\u00f3n. Tres empresas, Goodyear, Michelin e Avon fornec\u00edan os pneum\u00e1ticos, inclu\u00edndo pneum\u00e1ticos de cualificaci\u00f3n especiais, que proporcionaban maiores niveis de agarre durante as sesi\u00f3n de cualificaci\u00f3n que determinaban a orde de sa\u00edda para a carreira. Por primeira vez, limitouse o n\u00famero de pneum\u00e1ticos permitidos para a cualificaci\u00f3n, creando unha situaci\u00f3n que Villeneuve definiu como \"... innecesariamente perigosa. Se te\u00f1o s\u00f3 d\u00faas posibilidades para establecer un tempo, necesito unha pista despexada, de acordo? Se non esta despexada, se hai algu\u00e9n no meu cami\u00f1o, s\u00f3 te\u00f1o que esperar que me vexa nos seus espellos. Quero dicir, non podo levantar, porque esta \u00e9 a mi\u00f1a \u00faltima oportunidade\".\nA Asociaci\u00f3n de Construtores de F\u00f3rmula Un (FOCA) e a FISA estiveran en disputa polo control deste deporte desde . O peor per\u00edodo da discrepancia (co\u00f1ecido como a guerra FISA-FOCA) terminara en coa firma da Acordo da Concordia. A FOCA constaba dos principais equipos brit\u00e1nicos, mentres que os equipos dos fabricantes (Renault, Ferrari, Alfa Romeo e Talbot-Ligier), xunto co equipo italiano Osella e Toleman estaban ali\u00f1ados coa FISA. A tempada de 1982 tivo un infrecuente gran n\u00famero de equipos que representan aos principais fabricantes de motores, con Alfa Romeo e Talbot representados, as\u00ed como Renault e Ferrari. Na d\u00e9cada de 1950, os equipos dos fabricantes eran com\u00fans. Pero, desde 1960 ata a d\u00e9cada de 1990 raramente houbo m\u00e1is de dous equipos de fabricantes, e durante 18 anos (1973-1976 e 1986-1999), Ferrari foi o \u00fanico equipo propiedade do fabricante. Desde o ano 2000, os fabricantes volveron a ser com\u00fans.\nResumo da Tempada.\nPol\u00edtica.\nAs primeiras carreiras da tempada foron interrompidas pola pol\u00edtica. Na primeira carreira da tempada, o Gran Premio de Sur\u00e1frica, Niki Lauda liderou unha folga de pilotos en contra das recentemente requiridas \"superlicenzas\", para participar no campionato, que inclu\u00eda cl\u00e1usulas que Lauda cr\u00eda inxustas por atar aos pilotos aos seus equipos. A licenza \u00eda ser concedida ao equipo, e non ao piloto. Ademais cada piloto deb\u00eda permanecer por un tempo determinado co seu equipo e non se lle permit\u00eda ningunha outra actividade dentro do automobilismo que non fose a F\u00f3rmula 1, nin liberdade de movemento en canto aos seus contratos; pero o que exasperou os \u00e1nimos de todos, foi a cl\u00e1usula de que non se pod\u00eda opinar nos medios en contra da FISA baixo ning\u00fan concepto para non danar a imaxe da categor\u00eda. A maior\u00eda dos pilotos encerr\u00e1ronse nunha sala de conferencias durante a noite, finalmente chegouse a un acordo e a carreira seguiu adiante. Os seis coches turbo de f\u00e1brica, incluso os Brabham-BMW nesta ocasi\u00f3n, tiveron a vantaxe da potencia inherente esaxerada pola baixa densidade do aire no circu\u00edto de Kyalami por atoparse a grande altura e lev\u00e1ronse os primeiros seis lugares na grella. Alain Prost ga\u00f1ou a carreira co seu Renault. A pesar do acordo previo \u00e1 carreira, os comisarios da carreira emitiron unha declaraci\u00f3n durante a carreira que dic\u00eda que as licenzas dos pilotos que participaran na folga foran suspendidas.\nOs pilotos en folga foron finalmente multados con 5.000 $ cada un e unha carreira de castigo, que contribu\u00edu \u00e1 cancelaci\u00f3n do Gran Premio da Arxentina dese ano, debido a ser a segunda carreira do ano. Os grandes premios de Brasil e Estados Unidos oeste ga\u00f1\u00e1ronos coches con motor DFV, ambos resultados protest\u00e1ronse polos equipos Ferrari e Renault, no argumento de que os principais equipos DFV compet\u00edan con coches con baixo peso grazas aos seus freos refrixerados por auga. Os comisarios do Brasil ditaminaron que o ga\u00f1ador, o Brabham de Piquet e o segundo clasificado, o Williams de Rosberg eran ilegais, sendo descualificados, pero os comisarios dos Estados Unidos rexeitaron a mesma alegaci\u00f3n contra o McLaren de Niki Lauda e o Williams de Rosberg, a\u00ednda que si admitiron a protesta do equipo Tyrrell contra o uso de Ferrari de d\u00faas \u00e1s traseiras e inhabilitaron a Villeneuve. O proceso de apelaci\u00f3n durou m\u00e1is dun mes.\nO 19 de abril, o tribunal da FIA deu a raz\u00f3n a Ferrari e Renault na protesta polo resultado do Gran Premio do Brasil. Piquet e Rosberg foron descualificados e Prost adxudicouse a vitoria. Os outros finalistas, entre eles alg\u00fans aspirantes ao t\u00edtulo como John Watson que tam\u00e9n estivera competindo con peso inferior ao normal, pero non se denunciara, en consecuencia foron trasladados ata os postos resultantes. Isto deu Prost o liderado no campionato do mundo, con 18 puntos, Lauda con 12 e Rosberg e de Watson con 8. O tribunal tam\u00e9n ditaminou que nas carreiras futuras, todos os coches deber\u00edan pesarse antes de repo\u00f1er os l\u00edquidos. Os equipos FOCA solicitaron un adiamento da seguinte, o Gran Premio de San Marino, ata xullo para permitir a consideraci\u00f3n dos efectos da sentenza, co argumento de que cambiara o regulamento do deporte. Os organizadores da carreira neg\u00e1ronse a atrasar a carreira, que seguiu adiante sen que a maior\u00eda dos equipos FOCA.\nVilleneuve e Pironi.\nS\u00f3 14 coches competiron no San Marino Gran Premio debido ao boicot da FOCA, deixando aos Ferrari bat\u00e9ndose cos Renault ata que os dous coches franceses romp\u00e9ronse. Na volta 45, Villeneuve e Pironi loitaban polo liderado, con Villeneuve na fronte, cando o seu equipo f\u00edxolles acenos para reducir a velocidade. Villeneuve fixo e deixouse pasar polo seu compa\u00f1eiro de equipo; intercambiaron o liderado de novo varias veces antes de que Pironi pasara a Villeneuve na \u00faltima volta pola vitoria. Logo da carreira, Villeneuve dixo que o signo \"Slow\" en Ferrari ata ese intre sempre significou que os pilotos deb\u00edan manter as s\u00faas posici\u00f3ns, e agregou que \"a xente parece pensar que ti\u00f1amos a batalla das nosas vidas [...] eu estaba correndo co motor desembragado esas \u00faltimas 15 voltas!.\"; Pironi dixo que \"O signo 'Slow' significa s\u00f3 que hai que usar a cabeza [... non que] se crees que podes ga\u00f1ar, non o fagas.\" Nunha entrevista a semana seguinte, Villeneuve dixo que non volver\u00eda falar con Pironi novo.\nD\u00faas semanas m\u00e1is tarde, Villeneuve morreu logo dun accidente durante a \u00faltima sesi\u00f3n de clasificaci\u00f3n para o Gran Premio de B\u00e9lxica en Zolder. Bamsey e Lang escriben que el estaba tratando de superar o tempo de Pironi, Mentres o enxe\u00f1eiro de carreira de Ferrari Mauro Forghieri di que o canadense volv\u00eda a boxes e polo tanto non establecer\u00eda un tempo de volta. Villeneuve alcanzou a Jochen Mass correndo moito m\u00e1is lentamente a trav\u00e9s dunha curva a esquerdas e trasladouse \u00e1 dereita para superalo no mesmo instante que Mass tam\u00e9n se moveu \u00e1 dereita para deixar pasar a Villeneuve a trav\u00e9s da trazada. Os dous chocaron e Villeneuve foi lanzado do seu coche en desintegraci\u00f3n. Morreu dunha fractura de pescozo nun hospital local \u00e1s 9:12 da noite. Ferrari retirouse da carreira, que John Watson ga\u00f1ou para McLaren. O seu compa\u00f1eiro de equipo Lauda foi descualificado logo da carreira por levar o coche con baixo peso. Os resultados foron dominados polos retornados equipos FOCA, incluso o \u00fanico clasificado con motor turbo, Piquet co Brabham-BMW, era do seu bando.\nRoebuck escribe que a seguinte carreira, o Gran Premio de M\u00f3naco, \"foi tenso e sombr\u00edo [...] a sentida ausencia de Villeneuve foi abafadora\". O canadense vivira no principado e ga\u00f1ara a carreira do ano anterior. Na carreira Arnoux liderou antes de trompear, entregando o liderado ao seu compa\u00f1eiro de equipo en Renault, Prost. Prost constru\u00edu unha vantaxe enorme, pero o orballo nas \u00faltimas voltas desencadeou un final ca\u00f3tico. Prost estrelouse, entregando o liderado a Patrese. Patrese trompeou na pen\u00faltima volta e se detivo, o que deixou a Pironi na dianteira, seguido de de Cesaris. Na \u00faltima volta Pironi, de Cesaris, e Derek Daly todos abandonaron en posibles postos ga\u00f1adores da carreira. Mentres tanto, Patrese deixaba baixar o seu coche en punto morto e por inercia polos outeiros, completando as\u00ed as d\u00faas \u00faltimas voltas, logrando a primeira vitoria da s\u00faa carreira. Pironi clasificouse en segundo lugar, malia quedar sen combustible e parar na \u00faltima volta. Logo da carreira, Prost, quen non anotara ning\u00fan punto desde o Gran Premio do Brasil en marzo, lideraba o campionato por un punto sobre Watson e dous puntos sobre Pironi.\nXira norteamericana.\nA F\u00f3rmula Un regresou a Am\u00e9rica do Norte para o Gran Premio de Detroit, onde Watson volveu ga\u00f1ar, esta vez desde o posto 17 da grella, para tomar o liderado do campionato. A traxedia golpeou de novo no Canad\u00e1. Pironi clasificouse na pole, pero o seu coche calouse na sa\u00edda. O seu coche parado golpeouno o Osella do novo piloto italiano Riccardo Paletti, que morreu no impacto e o lume resultante. Piquet ga\u00f1ou a carreira logo de reiniciarse.\nVolta a Europa.\nPironi volveu ga\u00f1ar de maneira dominante nos Pa\u00edses Baixos, onde Arnoux tivo sorte de escapar ileso dunha choque masivo logo de que o acelerador do seu Renault quedou bloqueado.\nLauda ga\u00f1ou en Gran Breta\u00f1a, pero a verdadeira estrela da carreira foi Derek Warwick, quen mantivo o Toleman no segundo lugar da carreira e foi pechando difrencias con Lauda antes de que o coche se averiara. A seguinte carreira en Le Castellet Circu\u00edto Paul Ricard viu franc\u00e9s Arnoux lograr a vitoria no seu Renault, que foi celebrada entre a multitude, pero non no equipo, xa que se supo\u00f1\u00eda que Arnoux deixara a vitoria ao seu compa\u00f1eiro de equipo Prost para axudar a ga\u00f1ar o campionato a este \u00faltimo. Foi unha carreira que viu a 4 pilotos franceses terminar nas catro primeiras posici\u00f3ns (Arnoux, Prost, Pironi e Patrick Tambay) e a retirada da F1 do piloto alem\u00e1n Jochen Mass logo dun accidente case catastr\u00f3fico con Mauro Baldi en Signes, a curva r\u00e1pida despois da longa recta Mistral. O coche de Mass tocou o de Baldi, ambos sa\u00edronse f\u00f3ra da pista, Mass golpeou a barreira e logo foi catapultado \u00e1s tribunas cheas de xente. Milagrosamente, non houbo mortos. As\u00ed as cousas, Pironi parec\u00eda a piques de lograr o t\u00edtulo, pero a s\u00faa procura terminouse prematuramente na seguinte carreira en Alema\u00f1a. Durante unha sesi\u00f3n de cualificaci\u00f3n sobre mollado, Pironi estrelouse contra a parte traseira do Renault de Prost. O Ferrari sa\u00edu disparado polo aire nun accidente inquietantemente similar ao que matou a Villeneuve. Afortunadamente, Pironi non foi lanzado do coche, pero sufriu graves lesi\u00f3ns nas pernas, que supuxeron o final da s\u00faa nadaina na F\u00f3rmula 1.\nO accidente de Pironi foi tan grave que o m\u00e9dico da FIA Sid Watkins considerou amputar as pernas de Pironi para sacalo do esnaquizado Ferrari, o que non chegou a suceder. Ferrari optou por competir na carreira do d\u00eda seguinte, e Patrick Tambay (a quen Ferrari elixira para substitu\u00edr a Villeneuve) levouse a triste vitoria tralo accidente de Piquet, mentres dobraba a Eliseo Salazar (o famoso pu\u00f1etazo de Piquet a Salazar polo seu accidente).\nVitoria de Rosberg.\nElio de Angelis logrou a s\u00faa primeira vitoria en Austria por s\u00f3 0,050 segundos sobre Rosberg. No entanto, Rosberg ga\u00f1ou a seguint carreira, unha segunda rolda francesa en Dijon-Prenois chamada o \"Gran Premio de Su\u00edza '(porque o automobilismo estaba prohibido en Su\u00edza nese momento, moitos clubs automobil\u00edsticos su\u00edzos corr\u00edan en Dijon). Logo de traballar no centro do peloton na primeira metade da carreira, o finland\u00e9s iniciou a remontada e estaba na cola de Prost na pen\u00faltima volta. Rosberg pasou Prost na \u00faltima volta e mantivo o liderado durante o resto da mesma.\nDe s\u00fapeto, Rosberg (que non lograra ning\u00fan punto a tempada anterior) lideraba o campionato. aferrouse ao liderado en Italia (onde Arnoux venceu aos dous Ferrari) e na rolda final en Las Vegas (onde Alboreto logrou unha vitoria inexperada) para converterse no primeiro campi\u00f3n do mundo finland\u00e9s.\nClasificaci\u00f3n do Mundial de Pilotos de 1982.\nOs puntos adxudicados aos pilotos do campionato foron 9-6-4-3-2-1 para os seis primeiros lugares en cada carreira.\nClasificaci\u00f3n do Mundial de Construtores de 1982.\nOs puntos adxudicados para a copa internacional de construtores de F1 de 1980 foron 9-6-4-3-2-1 para os seis primeiros lugares en cada carreira. Todos os puntos recibidos por un construtor mantense para o total final."}
{"id": "182097", "revid": "98629", "url": "https://gl.wikipedia.org/wiki?curid=182097", "title": "Historia da bot\u00e1nica", "text": "Debido ao intenso aproveitamento das plantas por parte dos humanos, o estudo das mesmas, ou bot\u00e1nica, \u00e9 das especialidades do saber que deixou rexistros m\u00e1is antigos. Os primeiros escritos sobre a historia da bot\u00e1nica de que se ten noticia corresponden a cat\u00e1logos ou gu\u00edas de plantas alimenticias ou medicinais. Un exemplo disto \u00e9 o \"Libro de xardiner\u00eda\" de Marduk-Apal-Iddina II (do s\u00e9culo VIII AC), rival de Sarg\u00f3n de Asiria e gobernante de Babilonia, que trata das plantas comestibles, forraxeiras, condimenticias, medicinais ou ornamentais que se cultivaban por ent\u00f3n en Mesopotamia.\nOrixes.\nUn primeiro interese cient\u00edfico, ou m\u00e1is ben filos\u00f3fico, atop\u00e1molo no grego Emp\u00e9docles de Agrigento (490-430 aC), o representante m\u00e1is co\u00f1ecido da escola pitag\u00f3rica. Para Emp\u00e9docles as plantas non s\u00f3 ti\u00f1an alma, sen\u00f3n tam\u00e9n algunha forma de sentido com\u00fan xa que, por moito que o impidamos, teiman na s\u00faa intenci\u00f3n e medran cara \u00e1 luz. Emp\u00e9docles tam\u00e9n sinalou que o corpo dunha planta non forma un todo integrado, como o dun animal, sen\u00f3n que parece coma se cada parte vivise e crecese pola s\u00faa conta. Esta idea expresar\u00edase na actualidade co concepto de desenvolvemento aberto ou indeterminado.\nArist\u00f3teles (384-322 aC) escribiu cumpridamente sobre animais, pero non sobre plantas. Teofrasto (372-287 aC), lixeiramente m\u00e1is novo, foi o seu disc\u00edpulo e herdou del a direcci\u00f3n do Liceo, ademais da s\u00faa biblioteca. Teofrasto deixou d\u00faas obras importantes que se adoitan sinalar como orixe da ciencia bot\u00e1nica: \"Historia plantarum\" (Historia das plantas) e \"De causis plantarum\" (Sobre a orixe das plantas). A obra de Teofrasto \u00e9 a m\u00e1is importante sobre o tema de toda a Antig\u00fcidade e a Idade Media.\nOs romanos abordaban todo cun sentido m\u00e1is pr\u00e1ctico, menos emparentado coa ciencia pura e m\u00e1is coa enxe\u00f1er\u00eda ou as ciencias aplicadas. Ese car\u00e1cter pr\u00e1ctico atop\u00e1molo na obra de Plinio o Vello (23-79) \"Naturalis Historia\" (Historia natural), onde a atenci\u00f3n prestada \u00e1s plantas \u00e9, por outra banda, moi limitada. A mesma orientaci\u00f3n pr\u00e1ctica anima a obra de Diosc\u00f3rides (~40-~90), m\u00e9dico grego ao servizo do ex\u00e9rcito imperial romano, cuxa obra \"De materia medica\" est\u00e1 dedicada, como o seu t\u00edtulo indica, aos produtos cos que se elaboran as menci\u00f1as. Non ten nada que ver coa obra de Teofrasto, que \u00e9 unha verdadeira enciclopedia bot\u00e1nica.\nIdade Media.\nAs primeiras observaci\u00f3ns novas d\u00e9bense a Hildegard von Bingen e a Alberte Magno, que tivo unha grande influencia nos s\u00e9culos seguintes.\nS\u00e9culo XVI.\nO texto de Diosc\u00f3rides non foi nunca esquecido, sen\u00f3n copiado e \u00e1s veces comentado ou ampliado, ao longo de toda a Idade Media e do Renacemento, tanto nos pa\u00edses cristi\u00e1ns como musulm\u00e1ns. A primeira versi\u00f3n impresa \u00e9 de 1478, pero a partir de 1516 suced\u00e9ronse numerosas edici\u00f3ns ilustradas e comentadas, entre as que destacan a italiana de Andrea Mattioli, probablemente a que m\u00e1is contribu\u00edu \u00e1 difusi\u00f3n da obra, ou a espa\u00f1ola de Andr\u00e9s Laguna.\nNo s\u00e9culo XVI fund\u00e1ronse no norte de Italia os primeiros xard\u00edns bot\u00e1nicos. O estudo emp\u00edrico das plantas de cada pa\u00eds e das ex\u00f3ticas, tra\u00eddas polos exploradores europeos e cultivadas nos xard\u00edns, comezou de novo, e empezaron a publicarse tratados e cat\u00e1logos que xa non se limitaban a reproducir ou simplemente comentar a obra dos antigos, sen\u00f3n que, comprobada a insuficiencia dos cat\u00e1logos antigos, buscaban obter e presentar un co\u00f1ecemento o m\u00e1is exhaustivo posible da diversidade das plantas. Destacan nesta tarefa obras como as de Adam Lonitzer, Jacques Dal\u00e9champs, Nicol\u00e1s Monardes, Charles de l'\u00c9cluse, Conrad Gessner ou Leonhard Fuchs. O esquema clasificatorio seguiu sendo neste per\u00edodo debedor do de Teofrasto.\nA \"Pinax theatri botanici\" (1623), do su\u00edzo Gaspard Bauhin, recoll\u00eda xa unhas 6.000 especies vexetais que o autor se esforzara en clasificar segundo grupos naturais, no canto dunha lista alfab\u00e9tica, como os seus predecesores. Con todo, o criterio empregado por Bauhin, a forma das follas, resulta pouco apropiado. Bauhin tam\u00e9n empezou a usar as categor\u00edas de x\u00e9nero e especie, nun sentido pr\u00f3ximo ao que chegaron a adquirir despois na biolox\u00eda sistem\u00e1tica.\nA necesidade de criterios de clasificaci\u00f3n impulsou a investigaci\u00f3n das partes das plantas e das s\u00faas funci\u00f3ns. Andrea Cesalpino, no seu \"De plantis libri XVI\" (1586) explicou que a clasificaci\u00f3n deb\u00eda basearse en caracteres obxectivos, nos seus trazos, e non na utilidade. O seu \u00e9xito en lograr unha clasificaci\u00f3n natural foi limitado, pero foi ademais o primeiro que inclu\u00edu o estudo de \u00abvexetais\u00bb ata ent\u00f3n exclu\u00eddos, como as algas, os musgos, os fieitos, os equisetos, os fungos e os corais, moito antes de que se comprendese que os fungos non son vexetais e que os corais son en realidade animais. Bernard Palissy explicou por que as plantas necesitan esterco.\nS\u00e9culo XVII.\nO s\u00e9culo XVII \u00e9 o do nacemento da ciencia moderna, impulsada pola obra de Galileo, e da multiplicaci\u00f3n das academias cient\u00edficas, como a Accademia dei Lincei, fundada en 1603, a brit\u00e1nica \"Royal Society\", de 1660, ou a francesa Academia de Ciencias (\"Acad\u00e9mie des Sciences\"), de 1666.\nO traballo m\u00e1is importante de sistem\u00e1tica vexetal no s\u00e9culo XVII \u00e9 a \"Historia generalis plantarum\" (Historia xeral das plantas) do ingl\u00e9s John Ray. Ray, profesor en Cambridge comezou os seus traballos coa recollida dun herbario. A\u00ed constatou que dentro das mesmas especies existen variedades, e definiu as especies en base aos caracteres com\u00fans de s\u00e9palos, sementes e vaso de sementes.. Pero en 1660 \u00e9 expulsado de Cambridge por raz\u00f3ns pol\u00edticas, ao negarse a xurar lealdade ao rei Carlos II de Inglaterra e inst\u00e1lase na casa dun dos seus estudantes en Middleton Hall. Al\u00ed \u00e9 onde introduce os conceptos de monocotiled\u00f3nea e dicotiled\u00f3nea na clasificaci\u00f3n das ent\u00f3n chamadas \u00abplantas perfectas\u00bb, para referirse \u00e1s especies cuxa semente se divide facilmente en d\u00faas partes, chamadas cotiled\u00f3ns, ou aquelas onde non se divide. En funci\u00f3n desa divisi\u00f3n atopou outras diferenzas nas ra\u00edces, nas flores, nos talos, nas follas novas e nas follas maduras..\nEn 1665, empregando un dos primeiros microscopios compostos, Robert Hooke descubriu na casca que a materia vexetal est\u00e1 constitu\u00edda por pequenas celas (c\u00e9lulas). Anton van Leeuwenhoek fixo pola mesma \u00e9poca as primeiras observaci\u00f3ns de organismos microsc\u00f3picos, entre eles alg\u00fans da bot\u00e1nica en sentido amplo, como as bacterias. Nehemiah Grew examinou metodicamente as estruturas das distintas partes das plantas, e decatouse que todas elas est\u00e1n feitas de c\u00e9lulas (\"The anatomy of plants\", 1682). Marcello Malpighi aplicou o microscopio ao estudo da anatom\u00eda de toda clase de organismos; a s\u00faa \"Anatom\u00eda Plantarum\" (1671), cont\u00e9n as s\u00faas observaci\u00f3ns sobre as plantas. Jan Van Helmont deu os primeiros pasos para a comprensi\u00f3n do papel da auga na nutrici\u00f3n das plantas, pero foi Edme Mariotte quen demostrou que para formar a s\u00faa masa as plantas necesitan ademais da auga, materia tomada do solo e do aire.\nS\u00e9culo XVIII.\nO s\u00e9culo XVIII est\u00e1 marcado polos traballos dun bot\u00e1nico sueco. Carl von Linn\u00e9 matriculouse en Medicina na Universidade de Uppsala e comezou a estudar a anatom\u00eda das plantas e, mais en concreto, a s\u00faa actividade reprodutiva. Identificou d\u00faas partes nas flores: unha masculina, chamada estame e outra feminina, chamada pistilo. Advertiu que esas partes non se presentaban en igual n\u00famero en todas as especies, e que hab\u00eda plantas con dous estames e un pistilo, con tres pistilos e un estame etc., e propuxo unha clasificaci\u00f3n de todas as plantas baseada nesa distribuci\u00f3n de xenitais nas plantas.. En 1735 publica con estas investigaci\u00f3ns \"Sistema naturae\", un sistema de clasificaci\u00f3n bot\u00e1nica de catorce p\u00e1xinas, e viaxa a Inglaterra para dalo a co\u00f1ecer. Por\u00e9n a s\u00faa obra co\u00f1eceu un forte rexeitamento: ignorado pola Royal Society de Londres., ou vilipendiado por outros bot\u00e1nicos, como o prusiano Johann Siegesbeck, que cualificou as s\u00faas teor\u00edas de que varios individuos femininos se reproducisen cun masculino, ou viceversa, de \"prostituci\u00f3n noxenta\", e de opo\u00f1erse a Deus.\nLinn\u00e9 contacta ent\u00f3n con Philip Miller, un reputado horticultor escoc\u00e9s. Miller impulsara na d\u00e9cada de 1710 en Chelsea (Londres) un equipo de traballo que pretend\u00eda chegar a un acordo sobre a denominaci\u00f3n das plantas, co obxectivo de darlles un un\u00edvoco nome para toda a comunidade de xardineiros e cient\u00edficos. Miller estaba na li\u00f1a de vangarda da importaci\u00f3n de plantas ex\u00f3ticas ao Reino Unido e quer\u00eda explorar as diferenzas entre as especies tradicionais e as especies semellantes que lle vi\u00f1an de f\u00f3ra. O equipo de traballo dis\u00f3lvese sen acabar a s\u00faa misi\u00f3n, e Miller \u00e9 designado xefe de xardiner\u00eda do Chelsea Physic Garden en 1722. Miller organiza o xard\u00edn bot\u00e1nico londiniense en funci\u00f3n do aproveitamento humano que se fac\u00eda das plantas. En 1731 publica a s\u00faa obra magna, \"The Gardener's Dictionary containing the Methods of Cultivating and Improving the Kitchen Fruit and Flower Garden\", onde ordenaba alfabeticamente todas as plantas que se pod\u00edan cultivar en Inglaterra e onde procuraba para elas un nome \u00fanico. A obra chegou a co\u00f1ecer oito edici\u00f3ns e foi traducida ao neerland\u00e9s. Mais o encontro entre Linn\u00e9 e Miller acaba en rotundo fracaso e nunha inimizade que lles durar\u00eda toda a vida..\nPosteriormente Linn\u00e9 trasl\u00e1dase a Oxford, onde contacta co profesor de bot\u00e1nica na universidade, o alem\u00e1n Johann Jacob Dillenius. Con Dillenius desenvolve unha din\u00e1mica de traballo e amizade persoal. En 1738 Linn\u00e9 regresa a Suecia onde impulsa o xard\u00edn bot\u00e1nico de Uppsala. Nel as plantas est\u00e1n distribu\u00eddas conforme a clasificaci\u00f3n linneana de especies polo n\u00famero dos seus \u00f3rganos reprodutores masculinos e femininos. Como profesor de bot\u00e1nica da universidade de Uppsala, organizou a confusa e vaga terminolox\u00eda anterior creando o sistema binomial de designar as especies. No seu \"Species Plantarum\" (1753) lista e ordena 7.700 nomes de plantas..\nNaquel tempo (1716), o floreiro ingl\u00e9s Thomas Fairchild creou o primeiro h\u00edbrido ao cruzar d\u00faas especies distintas de caraveis: un macho de Dianthus barbatus e unha femia de Dianthus caryophyllus. Fairchild presentoulle os seus \u00e9xitos en p\u00fablico \u00e1 Royal Society en 1720. Tam\u00e9n John Woodward amosou en 1714 que as sementes xerminadas non se desenvolven en auga pura, sen\u00f3n nun extracto de solo.\nS\u00e9culo XIX.\nE 1837 Charles Darwin publica \"A orixe das especies\", unha obra que marcar\u00eda un fito na bot\u00e1nica tam\u00e9n ao describir como as plantas te\u00f1en capacidade de adaptaci\u00f3n ao contorno, e que esa capacidade de adaptaci\u00f3n as fai evolucionar. Tam\u00e9n Darwin sinalou con precisi\u00f3n o concepto de especie e propuxo unha nova v\u00eda para a clasificaci\u00f3n, que se basease nos devanceiros com\u00fans e na proximidade entre diferentes especies.\nA bot\u00e1nica moderna (desde 1945).\nUnha considerable cantidade de novos co\u00f1ecementos na actualidade foron xerados polo estudo das plantas modelo como \"Arabidopsis thaliana\". Esta mala herba foi unha das primeiras plantas en ver o seu xenoma secuenciado. Outros m\u00e1is importantes comercialmente como alimentos b\u00e1sicos como o arroz, trigo, millo, cebada, centeo, e a soia est\u00e1n tendo tam\u00e9n as s\u00faas secuencias do xenoma. Algunhas destas son un reto posto que te\u00f1en nas s\u00faas secuencias m\u00e1is de dous xogos de cromosomas haploides, unha condici\u00f3n co\u00f1ecida como poliploid\u00eda, com\u00fan no reino vexetal. Un alga verde \"Chlamydomonas reinhardtii\" (un c\u00e9lula, soa, verde alga) \u00e9 outro modelo de organismo importante que foi extensivamente estudado e prov\u00e9 importantes co\u00f1ecementos \u00e1 biolox\u00eda celular."}
{"id": "182098", "revid": "1093", "url": "https://gl.wikipedia.org/wiki?curid=182098", "title": "Emp\u00e9docles de Agrigento", "text": ""}
{"id": "182100", "revid": "23204", "url": "https://gl.wikipedia.org/wiki?curid=182100", "title": "Clarinbridge", "text": "Clarinbridge ou Droichead an Chl\u00e1ir\u00edn en irland\u00e9s \u00e9 unha vila situada ao sur de Galway, Irlanda na diocese de Kilmacduagh, na desembocadura do r\u00edo Clairin na ba\u00eda de Dunbulcaun (no extremo oriental da ba\u00eda de Galway). \u00c9 famoso pola s\u00faa festa anual da ostra, celebrado na segunda semana de setembro.\nClarinbridge foi a casa da familia Redington, que comprou boa parte da vila. A igrexa est\u00e1 localizada na s\u00faa r\u00faa principal. Hai moitas outras ru\u00ednas nos seus arredores, salientando as de Killeely. Ten ademais unha importante tradici\u00f3n de hurling."}
{"id": "182102", "revid": "1093", "url": "https://gl.wikipedia.org/wiki?curid=182102", "title": "Alberte Magno", "text": ""}
{"id": "182103", "revid": "6750", "url": "https://gl.wikipedia.org/wiki?curid=182103", "title": "Warren, Ohio", "text": "Warren \u00e9 unha cidade situada no estado norteamericano de Ohio e a capital do Condado de Trumbull. A cidade est\u00e1 localizada ao nordeste de Ohio, a aproximadamente 22\u00a0km de Youngstown e a 24\u00a0km ao oeste da fronteira co estado de Pensilvania.\nA poboaci\u00f3n no ano 2000 era de 46.832 habitantes, pero no ano 2005, diminu\u00edu ata 45.796."}
{"id": "182106", "revid": "6750", "url": "https://gl.wikipedia.org/wiki?curid=182106", "title": "Youngstown, Ohio", "text": "Youngstown \u00e9 unha cidade situada no estado norteamericano de Ohio e capital do condado de Mahoning; tam\u00e9n se estende ao Condado de Trumbull. Est\u00e1 situada no r\u00edo Mahoning, a aproximadamente 105\u00a0km de Cleveland e 100\u00a0km ao noroeste de Pittsburgh (Pensilvania).\nSegundo o censo de 2010, Youngstown conta con 66.982 habitantes, cifra moi inferior \u00e1 do ano 2000, cando ti\u00f1a 82.026."}
{"id": "182107", "revid": "109216", "url": "https://gl.wikipedia.org/wiki?curid=182107", "title": "Flor\u00edn florentino", "text": "O flor\u00edn florentino (\"fiorino d'oro\" en italiano) foi unha moeda medieval emitida en Florencia desde 1252, que se converteu na moeda de ouro de referencia en Europa nos s\u00e9culos XIII e XIV.\nHistoria.\nA mediados do s\u00e9culo XIII a Rep\u00fablica de Florencia era unha potencia mercantil e econ\u00f3mica no Mediterr\u00e1neo. Para consolidar o seu poder comercial comezou a cu\u00f1ar unha moeda de alto valor que puidera substitu\u00edr as pezas de ouro que foran a referencia internacional at\u00e9 o s\u00e9culo XII: o soldo bizantino e o dinar isl\u00e1mico.\nO flor\u00edn de Florencia foi unha moeda de ouro cuxa tipolox\u00eda foi sempre moi homox\u00e9nea, mesmo nas imitaci\u00f3ns posteriores que dela se fixeron (debido ao seu \u00e9xito) en toda Europa, notabelmente na Coroa de Arag\u00f3n, onde Pedro IV de Arag\u00f3n, o Cerimonioso, comezou a cu\u00f1ar o flor\u00edn aragon\u00e9s. Esta foi, no anverso, a flor de lis, emblema de Florencia, coa lenda FLORENTIA e, no reverso, o patr\u00f3n desta rep\u00fablica italiana, San Xo\u00e1n Bautista, en actitude de bendicir, con nimbo, e un b\u00e1culo apoiado no ombro esquerdo e superado con cruz, coa inscrici\u00f3n S.(anctus) JOHANNES B.(aptista).\nO prestixio do flor\u00edn florentino debeuse en gran medida \u00e1 constancia do seu peso e \u00e1 pureza da s\u00faa lei. Trat\u00e1base dunha moeda moi valorada polo seu peso de 3,5 gramos de ouro de case 24 quilates, a m\u00e1is alta lei das moedas desta \u00e9poca.\nO seu valor era de vinte soldos (\"solidus\"), por\u00e9n, a s\u00faa calidade insuper\u00e1bel fixo que tan s\u00f3 vinte anos despois da s\u00faa primeira emisi\u00f3n xa valera trinta soldos. Tanta foi a s\u00faa estimaci\u00f3n que o flor\u00edn pronto se erixiu como moeda de conta en toda Europa. At\u00e9 finais do s\u00e9culo XIII foi ga\u00f1ando en valor e prestixio, que comezou a decaer coa crise monetaria do s\u00e9culo XV e a aparici\u00f3n de imitaci\u00f3ns de menor calidade no resto de Europa.\nNo s\u00e9culo XIV era a moeda modelo en Occidente, e comezan as cu\u00f1axes de flor\u00edns que mante\u00f1en a s\u00faa tipolox\u00eda e iconograf\u00eda en Alema\u00f1a, Inglaterra, Francia, os Pa\u00edses Baixos, Portugal, Suecia, Polonia, Rusia e Arag\u00f3n. Excepto en Francia (onde a imaxe do Bautista foi substitu\u00edda polo bras\u00f3n da Casa de Anjou e Xerusal\u00e9n), todas as imitaci\u00f3ns utilizaron a mesma tipolox\u00eda, s\u00f3 substitu\u00edndo a lenda de Florencia pola do reino onde se emit\u00edan.\nPronto reduciuse a lei destes flor\u00edns, sobre todo o aragon\u00e9s, a 18 quilates, e se produciron diminuci\u00f3ns no peso con respecto aos flor\u00edns orixinais, o que acabou producindo o desprestixio do flor\u00edn que, no s\u00e9culo XV, foi substitu\u00eddo como moeda de ouro de referencia polo Ducado de Venecia."}
{"id": "182108", "revid": "12452", "url": "https://gl.wikipedia.org/wiki?curid=182108", "title": "Alzamento nacional", "text": ""}
{"id": "182109", "revid": "23204", "url": "https://gl.wikipedia.org/wiki?curid=182109", "title": "Astr\u00f3nomo Real", "text": "Astr\u00f3nomo Real \u00e9 un alto cargo da Casa Real da monarqu\u00eda do Reino Unido. Hai dous oficiais, o s\u00e9nior que \u00e9 o \"Astr\u00f3nomo Real\", existe desde 22 de xu\u00f1o de 1675; o segundo \u00e9 o Astr\u00f3nomo Real de Escocia, data de 1834.\nHistoria e caracter\u00edsticas.\nO rei Carlos II, que fundou o Observatorio Real de Greenwich en 1675, instru\u00edu o primeiro Astr\u00f3nomo Real John Flamsteed, \u00ab...a inmediatamente dedicarse co coidado e dilixencia m\u00e1is exacta para corrixir as t\u00e1boas dos movementos dos ceos, e os lugares das estrelas fixas, para descubrir a as\u00ed moito desexada lonxitude de lugares para o perfeccionamento da arte da navegaci\u00f3n\u00bb.\nDesde ese tempo ata 1972, o Astr\u00f3nomo Real foi director do Observatorio Real de Greenwich. Como Astr\u00f3nomo Real, recibe un estipendio de 100 libras esterlinas por ano e \u00e9 membro da Casa Real, baixo a autoridade xeral do Lord Chamberlain. Despois da separaci\u00f3n das d\u00faas funci\u00f3ns, a posici\u00f3n de Astr\u00f3nomo Real ten sido en gran parte honor\u00edfico, a\u00ednda que el permanece dispo\u00f1ible para aconsellar o Soberano sobre astronom\u00eda e temas e materias cient\u00edficas relacionadas, e \u00e9 un cargo de gran prestixio.\nHoubo tam\u00e9n anteriormente un \"Astr\u00f3nomo Real de Irlanda\"."}
{"id": "182112", "revid": "23204", "url": "https://gl.wikipedia.org/wiki?curid=182112", "title": "Rep\u00fablica de Florencia", "text": "A Rep\u00fablica de Florencia (en italiano, \"Repubblica Fiorentina\") foi unha cidade estado establecida e Florencia (na actual Toscana, Italia). A rep\u00fablica fundouse en 1115 cando os florentinos derribaron a Marca de Toscana e formaron unha comuna \u00e1 morte da marquesa Matilde.\nA comuna estaba rexida por un consello co\u00f1ecido como \"La Signoria\", que era elixida polo gonfaloneiro (gobernante titular da cidade), que \u00e1 s\u00faa vez era elixido por membros dos gremios florentinos.\nA historia da Rep\u00fablica abunda en loitas entre distintas facci\u00f3ns. Os Medici tomaron o control da cidade en 1434, tras o golpe de Estado de Cosme de Medici contra a facci\u00f3n que o desterrara o ano anterior.\nOs Medici manter\u00edan o goberno da cidade at\u00e9 1494, cando foron expulsados brevemente polo freire radical Girolamo Savonarola e despois de que Xo\u00e1n de M\u00e9dici (futuro papa Le\u00f3n X) reconquistara a cidade en 1512.\nA autoridade medicea foi repudiada unha segunda vez, en 1527, durante a Guerra da Liga de Cognac, pero reasumiron o poder en 1531, despois dun asedio a Florencia de once meses.\nA Rep\u00fablica foi abolida en 1532, cando o papa Clemente VII nomeou duque de Florencia a Alexandre de Medici, pasando o goberno de rep\u00fablica a monarqu\u00eda hereditaria."}
{"id": "182113", "revid": "1131", "url": "https://gl.wikipedia.org/wiki?curid=182113", "title": "Caroline Herschel", "text": ""}
{"id": "182119", "revid": "85894", "url": "https://gl.wikipedia.org/wiki?curid=182119", "title": "Ken Watanabe", "text": ", nado o 21 de outubro de 1959, \u00e9 un actor xapon\u00e9s de cine teatro e televisi\u00f3n. Para a audiencia occidental \u00e9 co\u00f1ecido polos seus papeis de heroes tr\u00e1xicos como o Xeneral Tadamichi Kuribayashi en \"Cartas de Iwo Jima\" e Lord Katsumoto Moritsugu en \"O \u00faltimo samurai\", polo cal foi nomeado \u00f3 premio da Academia por mellor actor secundario. Tam\u00e9n \u00e9 co\u00f1ecido polas s\u00faas interpretaci\u00f3ns nos filmes de Christopher Nolan \"Batman empeza\" e \"Orixe\", e por \"Memorias dunha gueixa\". No 2014, protagonizou \"Godzilla\", e prestou a s\u00faa voz \u00f3 cuarto filme da franqu\u00eda \"Transformers\", \"\"."}
{"id": "182120", "revid": "89787", "url": "https://gl.wikipedia.org/wiki?curid=182120", "title": "Four Courts", "text": "Four Courts ou Na Ceithre C\u00fairteanna en (irland\u00e9s, \u00e9 un edificio situado en Dubl\u00edn (Rep\u00fablica de Irlanda), que \u00e9 a sede do Tribunal Supremo de Irlanda, o Alto Tribunal de Irlanda, e o Tribunal Central Criminal de Irlanda. O edificio foi constru\u00eddo por James Gandon (tam\u00e9n arquitecto da Custom House) mirando ao r\u00edo Liffey entre 1796 e 1802.\nHistoria.\nNo s\u00e9culo XVII Irlanda atop\u00e1base baixo dominio brit\u00e1nico e sometida, polo tanto, \u00e1 lei do reino, m\u00e1is foi establecido un sistema paralelo de leis mesmo antes da independencia. Contra o ano 1775 moitos cr\u00edan nunha revisi\u00f3n completa do sistema xur\u00eddico irland\u00e9s, e para apoiar esta decisi\u00f3n elixiuse a localizaci\u00f3n de Four Courts para converterse no asentamento do poder xudicial.\nO primeiro arquitecto en comezar os traballos en 1776 foi Thomas Cooley, quen traballou principalmente na construci\u00f3n do tribunal oeste. \u00c1 morte de Cooley, en 1784, James Gandon retomou o tribunal oeste, engadiu tres cortes m\u00e1is, un vest\u00edbulo e a c\u00fapula.\nEn 1916, os republicanos apoder\u00e1ronse do edificio durante o Alzamento de Pascua.\nEn 1922, 120 anos despois da s\u00faa construci\u00f3n, durante a guerra civil irlandesa, Michael Collins (xefe das forzas pro-tratado) desaloxou aos rebeldes brutalmente. Con esta acci\u00f3n o edificio foi practicamente destru\u00eddo a causa dun bombardeo ordenado polo Goberno Brit\u00e1nico contra os rebeldes contrarios ao Tratado Angloirland\u00e9s. Nese bombardeo, a Oficina do Rexistro Civil situada nun edificio contiguo ardeu con toda a s\u00faa documentaci\u00f3n hist\u00f3rica e legal que se remontaba ao s\u00e9culo XII.\nContra o 1932 restaur\u00e1ronse os edificios principais seguindo os planos orixinais de Gandon.\nDescrici\u00f3n.\nSobre o p\u00f3rtico de seis columnas corintias, \u00e9rguese unha c\u00fapula con lanterna, cuberta de cobre, coroada polas figuras de Mois\u00e9s, a Xustiza, a Piedade, a Sabedor\u00eda e a Autoridade. o corpo central est\u00e1 flanqueado por d\u00faas \u00e1s nas que se encontran os catro tribunais orixinais: Common Pleas, Chancery, Exchequer e King's Bench."}
{"id": "182121", "revid": "10599", "url": "https://gl.wikipedia.org/wiki?curid=182121", "title": "CD Mirand\u00e9s", "text": ""}
{"id": "182122", "revid": "89787", "url": "https://gl.wikipedia.org/wiki?curid=182122", "title": "Rebeli\u00f3n de Stonewall", "text": "A co\u00f1ecida como rebeli\u00f3n de Stonewall consistiu nunha serie de manifestaci\u00f3ns espont\u00e1neas e violentas contra unha redada policial que tivo lugar na madrugada do 28 de xu\u00f1o de 1969, no pub co\u00f1ecido como o Stonewall Inn do barrio neoiorquino de Greenwich Village. F\u00e1lase decote destes disturbios como da primeira ocasi\u00f3n na historia de Estados Unidos en que a que a comunidade LGTB loitou contra un sistema que persegu\u00eda os homosexuais co visto e prace do goberno, e son xeralmente reco\u00f1ecidos como o catalizador do movemento moderno a prol dos dereitos LGTB nos Estados Unidos e en todo o mundo.\nDurante as d\u00e9cadas de 1950 e 1960 os gays e lesbianas estadounidenses deb\u00edan enfrontarse cun sistema legal moito m\u00e1is hostil cos homosexuais que en moitos dos pa\u00edses occidentais. Os primeiros grupos hom\u00f3filos dos Estados Unidos tentaron demostrar que as persoas homosexuais pod\u00edan integrarse na sociedade e fomentaron unha cultura de non confrontaci\u00f3n entre homosexuais e heterosexuais. Con todo, os \u00faltimos anos da d\u00e9cada de 1960 foron moi turbulentos, posto que hab\u00eda moitos movementos sociais activos, tales como o movemento afroamericano a prol dereitos civ\u00eds (1955-1968), a contracultura dos 60 e as manifestaci\u00f3ns contra a guerra. Este clima belixerante, xunto ao ambiente liberal do Greenwich Village, influ\u00edu para que se producise a rebeli\u00f3n de Stonewall.\nHab\u00eda poucos estabelecementos que acollesen persoas abertamente homosexuais durante as d\u00e9cadas de 1950 e 1960. Os que si o fac\u00edan eran xeralmente bares, a\u00ednda que os seus propietarios e administradores raramente eran gais. O Stonewall Inn, naquela \u00e9poca, era propiedade da mafia. Contaba cunha gran variedade de clientes, e era co\u00f1ecido por ser popular entre as persoas m\u00e1is marxinadas da comunidade gai: transexuais, drag queens, novos efeminados, prostitutos masculinos e mozos sen teito. As redadas policiais nos bares gais eran algo rutineiro durante a d\u00e9cada dos 60, pero os axentes de polic\u00eda perderon repentinamente o control da situaci\u00f3n no Stonewall Inn e atraeron o xent\u00edo, provocando que se rebelasen. A tensi\u00f3n entre a polic\u00eda de Nova York e os residentes gais de Greenwich Village produciu m\u00e1is protestas a seguinte tarde, e sucesivamente varias noites despois. En cuesti\u00f3n de semanas, os residentes do Village organiz\u00e1ronse rapidamente en grupos de activistas para concentrar esforzos en prol de establecer lugares para que os gais e lesbianas puidesen manifestar abertamente a s\u00faa orientaci\u00f3n sexual sen medo a ser arrestados.\nTras os disturbios de Stonewall, os gais e lesbianas de Nova York fixeron fronte a obst\u00e1culos de \u00edndole xeracional, de clase e de x\u00e9nero para formar unha comunidade cohesionada. Aos seis meses cre\u00e1ronse d\u00faas organizaci\u00f3ns de activistas gais en Nova York, con obxecto de realizar protestas de confrontaci\u00f3n, e ademais fund\u00e1ronse tres peri\u00f3dicos para promover os dereitos para gais e lesbianas. En poucos anos fund\u00e1ronse organizaci\u00f3ns de dereitos homosexuais ao longo de todo Estados Unidos e a nivel internacional. O 28 de xu\u00f1o de 1970 tiveron lugar as primeiras marchas do Orgullo Gai nas cidades de Nova York e Os \u00c1nxeles, conmemorando o aniversario dos disturbios. Co tempo, outras cidades foron organizando marchas similares. Hoxe d\u00eda cel\u00e9branse actos do Orgullo Gai anualmente por todo o mundo cara a finais de xu\u00f1o, para lembrar os disturbios de Stonewall.\nContexto.\nA homosexualidade na primeira metade de s\u00e9culo.\nTras a axitaci\u00f3n social producida pola segunda guerra mundial, moita xente nos Estados Unidos sentiu un fervente desexo de \"restaurar a orde social anterior \u00e1 guerra e manter a raia as forzas do cambio\", segundo o historiador Barry Adam. Estimulado pola \u00e9nfase anticomunista nacional, o senador Joseph McCarthy organizou interrogatorios na s\u00faa comisi\u00f3n senatorial para localizar comunistas no goberno estadounidense, no ex\u00e9rcito e noutras instituci\u00f3ns subvencionadas polo goberno, dando lugar a unha paranoia nacional. Os comunistas, anarquistas e outras persoas catalogadas como \"anti-estadounidenses\" e \"subversivas\" eran consideradas un risco para a seguridade. Os homosexuais foron inclu\u00eddos nesa lista en 1950 polo Departamento de Estado dos Estados Unidos, baixo a teor\u00eda de que estas persoas eran frecuentemente susceptibles de chantaxe. O secretario de Estado James E. Webb sinalou nun informe que, \"crese xeralmente que aqueles que realizan actos abertamente perversos carecen da estabilidade emocional das persoas normais\". Entre 1947 e 1950, 1.700 solicitudes de traballo federais foron rexeitadas, 4.380 persoas foron expulsadas do ex\u00e9rcito e 420 foron despedidas dos seus traballos no goberno pola sospeita de que eran homosexuais.\nDurante os 50 e 60, o FBI e os departamentos de polic\u00eda realizaron listas de homosexuais co\u00f1ecidos, rexistrando os seus establecementos favoritos e as s\u00faas amizades. Por outro lado, o Servizo Postal dos Estados Unidos manti\u00f1a un rexistro dos domicilios aos que se enviaba por correo material relacionado coa homosexualidade. Os gobernos locais e estatais seguiron ese exemplo: os bares que serv\u00edan a homosexuais foron clausurados, e os seus clientes arrestados e publicamente expostos coma reos nas picotas nos xornais. As cidades realizaban campa\u00f1as para librar os barrios, parques, bares e praias dos gais. Prohibiuse o uso da vestimenta do sexo contrario, e as universidades expulsaban os profesores sospeitosos de seren homosexuais. Miles de gais e lesbianas foron publicamente humillados, acosados fisicamente, despedidos, encarcerados ou ingresados en hospitais psiqui\u00e1tricos. Moitos viv\u00edan unha dobre vida, mantendo as s\u00faas vidas privadas en segredo e afastadas das s\u00faas vidas profesionais.\nEn 1952, a Asociaci\u00f3n Americana de Psiquiatr\u00eda catalogou a homosexualidade no \"Manual diagn\u00f3stico e estat\u00edstico dos trastornos mentais\" (\"Diagnostic and Statistical Manual, DSM\") como un trastorno sociop\u00e1tico da personalidade. Un estudo detallado da homosexualidade de 1962 xustificaba a inclusi\u00f3n do trastorno como un medo oculto ao sexo oposto, causado por relaci\u00f3ns pai-fillo traum\u00e1ticas. Esta opini\u00f3n tivo unha ampla influencia na profesi\u00f3n m\u00e9dica da \u00e9poca. Non obstante, Evelyn Hooker realizou en 1956 un estudo que comparaba a felicidade e adaptaci\u00f3n no seu contorno de homes que se identificaban a si mesmos como homosexuais, con homes heterosexuais, e non encontrou ningunha diferenza. O seu estudo conmocionou a comunidade m\u00e9dica e converteuna nunha hero\u00edna para moitos homosexuais, mais a homosexualidade permaneceu no \"DSM\" at\u00e9 1973.\nActivismo hom\u00f3filo e rebeli\u00f3ns anteriores.\nEn resposta \u00e1 tendencia antihomosexual xeneralizada, form\u00e1ronse d\u00faas organizaci\u00f3ns independentes para defender a causa dos homosexuais e procurar oportunidades sociais para que os gais e lesbianas puidesen manter contactos sociais sen medo a ser arrestados. En 1950 un gai chamado Harry Hai e un grupo de seguidores, cansados do trato discriminatorio pola s\u00faa orientaci\u00f3n sexual, fundaron a Sociedade Mattachine. Esta organizaci\u00f3n uniu gais que estiveran illados no ex\u00e9rcito e animounos a loitar polos seus dereitos, proporcion\u00e1ndolle ademais asistencia legal, liderado e informaci\u00f3n. Ao atopar unha grande oposici\u00f3n \u00e1 s\u00faa posici\u00f3n radical, en 1953 a sociedade decidiu orientarse cara \u00e1 procura da respetabilidade e a aceptaci\u00f3n. O razoamento era que se poder\u00edan cambiar m\u00e1is mentalidades no relativo ao tema da homosexualidade demostrando que os homosexuais eran persoas normais que non se diferenciaban dos heterosexuais. Pouco tempo despois, varias mulleres de San Francisco reun\u00edronse para formar o grupo Daughters of Bilitis (DOB) para lesbianas. A\u00ednda que as oito mulleres que crearon DOB se xuntaban inicialmente nos sal\u00f3ns das s\u00faas casas para poder ter un lugar seguro onde poder bailar, ao crecer DOB desenvolveron obxectivos similares aos da sociedade Mattachine, e animaron aos seus membros a implicarse na sociedade.\nUn dos primeiros desaf\u00edos contra a represi\u00f3n gobernamental chegou en 1953. Unha organizaci\u00f3n chamada ONE publicou a revista \"ONE, Inc.\", e o Servizo Postal negouse a enviala por correo. O n\u00famero da revista, enviado nun envoltorio de papel ordinario, trataba sobre os homosexuais en matrimonios heterosexuais. O Servizo Postal alegou que conti\u00f1a material obsceno. O caso chegou ao Tribunal Supremo, que en 1958 sentenciou que o veto era ilegal e que \"One, Inc.\" pod\u00eda distribu\u00edr o seu material a trav\u00e9s do Servizo Postal dos Estados Unidos.\nAs organizaci\u00f3ns hom\u00f3filas, como eran co\u00f1ecidos os grupos gais, creceron en n\u00famero e expand\u00edronse at\u00e9 a Costa Leste. Gradualmente os membros destas organizaci\u00f3ns f\u00f3ronse volvendo m\u00e1is atrevidos. Frank Kameny fundou a Mattachine de Washington, D.C. Fora despedido do Servizo de Mapas do ex\u00e9rcito dos Estados Unidos por ser homosexual, e interpuxo demandas para ser readmitido sen \u00e9xito. Kameny escribiu que os homosexuais non eran diferentes dos heterosexuais, frecuentemente dirixindo os seus esforzos cara aos profesionais da sa\u00fade mental (alg\u00fans dos cales asistiron a reuni\u00f3ns de DOB e Mattachine, dic\u00edndolle aos asistentes que eran anormais). En 1965 Kameny, inspirado polo movemento afroamericano de dereitos civ\u00eds, organizou un piquete na Casa Branca e noutros edificios gobernamentais para queixarse da discriminaci\u00f3n laboral que sufr\u00edan. Os piquetes causaron unha forte impresi\u00f3n entre moitos homosexuais, a\u00ednda que non lle gustaron a alg\u00fans dos l\u00edderes de Mattachine e DOB. Ao mesmo tempo, as manifestaci\u00f3ns dos movementos feministas e de dereitos humanos e a oposici\u00f3n \u00e1 guerra de Vietnam foron aumentando en prominencia, frecuencia e seriedade ao longo da d\u00e9cada de 1960, \u00e1 vez que os enfrontamentos coa polic\u00eda.\nNas marxes das escasas e pequenas comunidades gais exist\u00edan persoas que desafiaban os estereotipos de x\u00e9nero. Hab\u00eda homes efeminados e mulleres masculinas, ou homes que se vest\u00edan e viv\u00edan como mulleres e mulleres que se vest\u00edan como homes, a tempo completo ou parcial. A nomenclatura actual definir\u00edaos como transexuais e travestis, sendo os representantes m\u00e1is visibles das minor\u00edas sexuais. Botaban por terra a afirmaci\u00f3n coidadosamente dese\u00f1ada por DOB e a Mattachine de que os homosexuais eran persoas normais e respectables. A Mattachine e DOB consideraban os xu\u00edzos dos arrestados por levar roupa do sexo oposto como algo externo \u00e1s loitas das organizaci\u00f3ns hom\u00f3filas: similar, pero claramente separado. Neste clima, alg\u00fans gais e persoas transx\u00e9nero efectuaron unha pequena revolta nos \u00c1nxeles en 1959 como resposta ao acoso policial. En 1966 varios transexuais, drag queens, chaperos e travestis atop\u00e1banse na Cafeter\u00eda Compton's de San Francisco, cando chegou a polic\u00eda para arrestar aos \"homes\" vestidos de mulleres. Formouse un altercado entre os clientes habituais, que lle lanzou \u00e1 polic\u00eda vasos, cuncas, pratos, rompendo o escaparate e a cristaleira da porta do restaurante. Regresaron varios d\u00edas m\u00e1is tarde para romper de novo as fiestras que foran substitu\u00eddas. A catedr\u00e1tica Susan Stryker clasifica o disturbio da Cafeter\u00eda Compton's como un \"acto de discriminaci\u00f3n antitransx\u00e9nero, m\u00e1is que un acto de discriminaci\u00f3n por orientaci\u00f3n sexual\" e relaciona o levantamento con outros asuntos de x\u00e9nero, raza e clase que estaban sendo ignorados polas organizaci\u00f3ns hom\u00f3filas. Este incidente supuxo o inicio do activismo transx\u00e9nero en San Francisco.\nGreenwich Village.\nOs barrios neoiorquinos de Greenwich Village e Harlem convert\u00e9ronse no lugar de residencia dunha considerable parte da poboaci\u00f3n homosexual tras a primeira guerra mundial, cando moitos homes e mulleres que serviran no ex\u00e9rcito aproveitaron a oportunidade de establecerse nas grandes cidades. Os enclaves de gais e lesbianas, descritos nun xornal da \u00e9poca como \"mulleres de pelo curto e homes de pelo longo\", desenvolveron unha subcultura espec\u00edfica nas d\u00faas d\u00e9cadas posteriores. A lei seca beneficiou os establecementos gais, xa que o beber alcol converteuse nunha conduta clandestina do mesmo xeito que outras actividades consideradas inmorais. A cidade de Nova York aprobara leis contra a homosexualidade en negocios p\u00fablicos e privados, pero ao haber unha alta demanda de alcol, os speakeasies e bares improvisados eran tan numerosos e temporais que as autoridades eran incapaces de controlalos todos.\nA represi\u00f3n social da d\u00e9cada de 1950 provocou unha revoluci\u00f3n cultural en Greenwich Village. Xurdiu unha cohorte de poetas, despois denominada a xeraci\u00f3n beat, que escribiron sobre a anarqu\u00eda, as drogas e os praceres hedon\u00edsticos. Entre eles estaban Allen Ginsberg e William S. Burroughs, ambos os dous residentes do Greenwich Village, que tam\u00e9n escribiron sobre a homosexualidade. Os seus escritos atraeron a persoas de mentalidade aberta e a homosexuais que buscaban unha comunidade propia.\nA inicios da d\u00e9cada de 1960 atop\u00e1base en pleno apoxeo unha campa\u00f1a para librar a cidade de Nova York de bares gais, ordenada polo Alcalde Robert F. Wagner, Jr., que preparaba a Feira mundial de Nova York de 1964 e que estaba preocupado pola imaxe da cidade. A cidade revogou as licenzas para servir alcol nos bares e polic\u00edas de secreta intentaban arrestar a maior cantidade de homosexuais posible, xustificando as detenci\u00f3ns con delitos aos que eles mesmos incitaban. Para logralo, habitualmente, un axente encuberto establec\u00eda unha conversaci\u00f3n cun home que atopara nun bar ou un parque p\u00fablico. Se a conversaci\u00f3n derivaba na posibilidade de manter relaci\u00f3ns sexuais ou se se aceptaba unha bebida \u00e1 que o axente convidaba, o home era arrestado por incitaci\u00f3n a actividades prohibidas. Un artigo no \"New York Post\" describiu un arresto no vestiario dun ximnasio no que un axente tocouse a entreperna e empezou a gritar; cando un home lle preguntou se estaba ben, foi detido. Poucos avogados defend\u00edan casos coma estes, que consideraban indesexables e at\u00e9 alg\u00fans proporcionaban descontos nos seus honorarios para os axentes encubertos.\nA Sociedade Mattachine conseguiu que o recentemente electo alcalde John Lindsay puxese fin \u00e1 campa\u00f1a de acoso policial en Nova York. Non tiveron tanto \u00e9xito coa \"State Liquor Authority\" (\"Autoridade Estatal de Bebidas Alcoh\u00f3licas\"). A\u00ednda que ningunha lei prohib\u00eda que se servise a homosexuais, as cortes permit\u00edanlle \u00e1 Autoridade que exercese de forma discrecional a aprobaci\u00f3n e revogaci\u00f3n das licenzas para establecementos que fomentasen condutas \"desordenadas\". A pesar de que hab\u00eda unha gran poboaci\u00f3n gai e l\u00e9sbica no Greenwich Village, exist\u00edan moi poucos lugares, f\u00f3ra dos bares, onde se puidesen reunir abertamente estes sen ser acosados ou arrestados. En 1966 a secci\u00f3n neoiorquina da sociedade Mattachine organizou unha reuni\u00f3n para beber nun bar de Greenwich Village frecuentado por homes gais, para ilustrar a discriminaci\u00f3n \u00e1 que se enfrontaban os homosexuais.\nNing\u00fan dos bares frecuentados por gais e lesbianas ti\u00f1a propietarios gais. Case todos eran propiedade da mafia italiana, que maltrataba aos seus clientes habituais, augaba o alcol e cobraba un prezo excesivo polas bebidas. Con todo tam\u00e9n subornaba \u00e1 polic\u00eda para previr as frecuentes redadas.\nStonewall Inn.\nO Stonewall Inn, situado nos n\u00fameros 51 e 53 da r\u00faa Christopher, como outros establecementos da cidade, era propiedade da familia Genovese. En 1966, tres membros da mafia investiron 3.500 d\u00f3lares para converter o Stonewall Inn nun bar gai, logo de ter sido un restaurante e un club nocturno para heterosexuais. Unha vez \u00e1 semana, un polic\u00eda recoll\u00eda un sobre con di\u00f1eiro como suborno, xa que o Stonewall Inn non contaba cunha licenza para vender bebidas alcoh\u00f3licas. Tampouco contaba con auga corrente. Non ti\u00f1a sa\u00eddas de emerxencia e constantemente ti\u00f1a problemas coa drenaxe dos ba\u00f1os. A\u00ednda que no bar non hab\u00eda prostituci\u00f3n, vend\u00edanse drogas e realiz\u00e1banse outras pr\u00e1cticas il\u00edcitas. Era o \u00fanico bar para homes gais na cidade de Nova York onde se permit\u00eda bailar, polo que, desde a s\u00faa reapertura como lugar de ambiente gai, o baile era a s\u00faa principal atracci\u00f3n.\nEn 1969 os clientes do Stonewall Inn eran recibidos por un porteiro que os inspeccionaba a trav\u00e9s dunha mirilla. A idade m\u00ednima legal para o consumo de bebidas alcoh\u00f3licas era de 18 anos e, para previr a entrada de polic\u00edas de paisano, os visitantes deb\u00edan ser reco\u00f1ecidos polo porteiro ou deb\u00edan ter aspecto de gais para poder entrar. A entrada custaba 3$ durante as fins de semana, o que inclu\u00eda dous vales de bebida. Obrig\u00e1baselle aos clientes a asinar cos seus nomes nun libro para facer constar que entraban nun club privado para adultos, pero raramente o fac\u00edan cos seus verdadeiros nomes. Hab\u00eda d\u00faas pistas de baile no Stonewall. O interior era de cor negra, para crear un ambiente moi escuro que se acentuaba con luces de cor e l\u00e1mpadas de luz negra. Se se detectaba a presenza policial acend\u00edan as luces normais para indicar que todos deb\u00edan deixar de bailar ou de tocarse. Na parte de atr\u00e1s do bar hab\u00eda unha secci\u00f3n m\u00e1is pequena que frecuentaban os homes con pluma. O Stonewall era un dos dous \u00fanicos bares onde pod\u00edan acudir homes efeminados que se maquillaban e se cardaban o pelo (a\u00ednda que usaban vestimenta de home). Os porteiros s\u00f3 deixaban entrar a uns cantos travestis ou drag queens. A abafadora maior\u00eda dos clientes eran homes, a\u00ednda que algunhas lesbianas acud\u00edan ao bar de cando en vez. Os mozos sen teito que durm\u00edan no pr\u00f3ximo parque Christopher Park adoitaban intentar entrar para que os clientes os invitasen a beber. A idade dos clientes oscilaba entre os mozos que non chegaban \u00e1 vintena, at\u00e9 os que exced\u00edan os trinta e hab\u00eda unha proporci\u00f3n aproximadamente igual de brancos, negros e hispanos. Debido \u00e1 diversidade demogr\u00e1fica, \u00e1 s\u00faa localizaci\u00f3n e \u00e1 atracci\u00f3n do baile, o Stonewall Inn era o bar gai m\u00e1is popular da cidade.\nAs redadas da polic\u00eda eran com\u00fans. De media ocorr\u00edan unha vez ao mes en cada bar. Moitos bares almacenaban m\u00e1is bebidas nun compartimento secreto detr\u00e1s do bar, ou nun veh\u00edculo estacionado cerca, para proseguir co negocio canto antes se se comisaba o alcol. A xerencia do bar xeralmente ti\u00f1a co\u00f1ecemento das redadas de antem\u00e1n grazas a avisos previos da polic\u00eda, e as redadas ocorr\u00edan o suficientemente cedo como para permitir que o negocio seguise despois de que a polic\u00eda pasase. Nunha redada t\u00edpica acend\u00edanse as luces, os clientes formaban unha fila e revis\u00e1banse os seus documentos de identidade. Os que non ti\u00f1an documentos de identificaci\u00f3n ou usaban roupa do sexo oposto eran arrestados. Os demais quedaban en liberdade. Alg\u00fans dos homes, at\u00e9 travestis e mulleres transexuais vestidas con roupa feminina, usaban as s\u00faas cartillas militares como identificaci\u00f3n. As mulleres ti\u00f1an que levar un m\u00ednimo de tres pezas de roupa femininas ou pola contra eran arrestadas. Tam\u00e9n se adoitaba arrestar os empregados e xerentes dos bares. Durante o per\u00edodo inmediatamente anterior ao 28 de xu\u00f1o de 1969 estiv\u00e9ranse realizando redadas de xeito m\u00e1is frecuente que o normal nos bares da zona. O Stonewall Inn fora obxecto dunha redada policial o martes antes dos disturbios de Stonewall, e foran clausurados outros dous clubs do Greenwich Village, o Checkerboard e o Tele-Star.\nOs disturbios.\nA redada.\n\u00c1 1:20 da madrugada do s\u00e1bado 28 de xu\u00f1o de 1969, irromperon catro polic\u00edas vestidos de civil con dous oficiais de polic\u00eda en uniforme de patrulla, o detective Charles Smythe e o subinspector Seymour Pine, entraron pola porta principal e anunciaron a s\u00faa presenza a berros. Antes entraran no bar catro axentes de inc\u00f3gnito para inspeccionar, mentres o Escuadr\u00f3n de Moral P\u00fablica esperaba f\u00f3ra o sinal. Unha vez dentro, usaron o tel\u00e9fono de pago do bar para pedir reforzos do sexto distrito. Apagaron a m\u00fasica e acenderon as luces principais. Hab\u00eda aproximadamente 200 persoas no bar esa noite. Os clientes que nunca experimentaran unha redada policial estaban desconcertados, pero alg\u00fans, reco\u00f1ecendo o que estaba ocorrendo, correron cara \u00e1s portas e as fiestras dos ba\u00f1os. A polic\u00eda bloqueou as portas e a confusi\u00f3n aumentou. Un dos presentes, Michael Fader, recorda o momento as\u00ed: \"As cousas pasaron tan r\u00e1pido... De s\u00fapeto hab\u00eda polic\u00edas por todas partes e dix\u00e9ronnos que form\u00e1semos fila e tiv\u00e9semos lista a nosa identificaci\u00f3n para que nos levasen f\u00f3ra\".\nA redada non sucedeu como se esperaba. O procedemento de costume era p\u00f3r en fila os clientes, revisar a s\u00faa identificaci\u00f3n e que as polic\u00edas mulleres levasen os clientes vestidos de muller ao ba\u00f1o para comprobar o seu sexo e arrestar calquera home que estivese vestido de muller. Os que \u00edan con roupa de muller neg\u00e1ronse a ir coas oficiais esa noite. Os demais homes comezaron a negarse a mostrar a s\u00faa identificaci\u00f3n. Os axentes decidiron levar a todos os presentes \u00e1 comisar\u00eda e separaron \u00e1s transexuais e travestis nun cuarto na parte de atr\u00e1s do bar. Maria Ritter, co\u00f1ecida pola s\u00faa familia como Steve, recorda: \"O meu maior medo era ser arrestada. O meu segundo maior medo era que a mi\u00f1a fotograf\u00eda estivese nun xornal ou reportaxe de televisi\u00f3n, co vestido da mi\u00f1a nai!\". Tanto clientes como polic\u00edas referiron que a sensaci\u00f3n de incomodidade creceu rapidamente, agravada por uns polic\u00edas que comezaron a apalpar de forma inapropiada algunhas das lesbianas ao cachealas.\nA polic\u00eda decidira transportar o alcol do bar nos coches celulares. Comis\u00e1ronse vinte e oito caixas de cervexa e dezanove botellas de bebidas destiladas, pero os coches celulares a\u00ednda non chegaran, polo que os clientes tiveron que esperar en fila durante uns 15 minutos. Os que non foron arrestados, foron botados do bar, quedando en liberdade, pero non despexaron o lugar rapidamente como era normal. A xente quedou fronte ao bar e formouse un xent\u00edo de persoas que observaban o acontecemento. Aos poucos minutos entre 100 e 150 persoas congreg\u00e1banse preto do lugar. Alg\u00fans sa\u00edran do bar e outros acheg\u00e1ronse tras ver os veh\u00edculos da polic\u00eda e a xente. A pesar de que os polic\u00edas botaron a alg\u00fans dos clientes a empux\u00f3ns e golpes, alg\u00fans clientes liberados pola polic\u00eda divertiron aos espectadores con poses e facendo o sa\u00fado militar de xeito esaxerado. Os aplausos dos observadores anim\u00e1banos a seguir.\nO Inspector Pine recordou que cando chegou o primeiro coche celular, o xent\u00edo, formado maioritariamente por homosexuais, aumentara superando polo menos dez veces o n\u00famero de persoas inicialmente arrestadas, e todos calaron de s\u00fapeto. Debido \u00e1 confusi\u00f3n nas transmisi\u00f3ns de radio, o segundo coche celular atrasouse en chegar. Os polic\u00edas empezaron a subir os membros da mafia ao primeiro coche e os espectadores vitorearon. Acto seguido, subiron os empregados correntes do bar ao coche. Un dos presentes gritou, \"Poder gai!\", algu\u00e9n m\u00e1is empezou a cantar \"We shall overcome\" (venceremos), ao que o xent\u00edo reaccionou con x\u00fabilo e bo humor, mesturado cunha \"hostilidade crecente e intensa\". Un axente empuxou a unha transexual e esta contestou d\u00e1ndolle un golpe ao axente na cabeza co seu bolso mentres os observadores empezaron a apupar. O escritor Edmund White, que paseaba polo barrio, declarou: \"Todos est\u00e1n inquedos, enfadados e decididos. Ningu\u00e9n ten un slogan, ningu\u00e9n ten sequera unha intenci\u00f3n, pero algo se est\u00e1 xestando\". O xent\u00edo comezoulle a guindar moedas e logo botellas de cervexa ao coche celular, en resposta ao rumor de que os clientes que a\u00ednda estaban dentro do bar estaban sendo agredidos.\nIniciouse unha rifa cando unha muller esposada foi escoltada desde a porta do bar at\u00e9 un coche celular. Zafouse repetidamente e loitou contra catro polic\u00edas, insultando e gritando, durante uns dez minutos. Descrita como unha \"t\u00edpica marimacho neoiorquina\", fora golpeada na cabeza cunha porra, tras queixarse de que as s\u00faas esposas estaban demasiado apertadas, segundo unha testemu\u00f1a. Os presentes recordaron que a muller, de identidade desco\u00f1ecida, animou os observadores a loitar cando mirou aos presentes e lles dixo, \"Por que non fan algo?\". Cando un axente a levantou e a meteu no coche, o xent\u00edo converteuse nunha turba e armouse o caos: \"Foi nese momento cando o ambiente explotou\".\n\"A gota do desbordamento\".\nA polic\u00eda tratou de conter a xente e derrubaron alg\u00fans dos participantes, o que acendeu a\u00ednda m\u00e1is aos presentes. Alg\u00fans dos arrestados escaparon do furg\u00f3n cando a polic\u00eda os deixou desatendidos (deliberadamente, segundo algunhas testemu\u00f1as).\n Mentres o xent\u00edo trataba de envorcar a furgoneta, dous veh\u00edculos da polic\u00eda e a propia furgoneta, que ti\u00f1a os pneum\u00e1ticos picados, f\u00f3ronse de inmediato e o Inspector Pine pediulle aos axentes que volvesen canto antes. A conmoci\u00f3n atraeu a m\u00e1is persoas que se acababan de decatar do que estaba pasando. Alg\u00fans participantes declararon que o bar estaba sendo acosado porque non lle pagaran aos polic\u00edas, polo que algu\u00e9n m\u00e1is gritou, \"Pagu\u00e9moslle!\". As moedas voaron polo aire cara aos polic\u00edas e os rebeldes gritaron \"Porcos!\" e \"Polizontes maric\u00f3ns!\". Lanzaron latas de cervexa e os polic\u00edas reaccionaron tratando de dispersar as persoas. Os participantes atoparon un sitio en construci\u00f3n pr\u00f3ximo onde hab\u00eda pilas de ladrillos. Os polic\u00edas, cuxo n\u00famero era inferior ao dos manifestantes, que roldaban entre 500 e 600, agarraron a varias persoas, como o cantante de folk Dave Van Ronk, quen chegara \u00e1 revolta desde un bar veci\u00f1o ao Stonewall. A\u00ednda que Van Ronk non era gai, experimentara a violencia policial cando participou nas manifestaci\u00f3ns contra a guerra: \"Segundo a mi\u00f1a forma de pensar, calquera persoa que se opuxese aos polic\u00edas ti\u00f1a raz\u00f3n e por iso que me quedei... A polic\u00eda comet\u00eda constantemente atrocidades de todo tipo\". Dez axentes de polic\u00eda, entre eles d\u00faas mulleres, atrincheir\u00e1ronse xunto a Van Ronk, Howard Smith (un xornalista do \"The Village Voice\") e varios detidos esposados, dentro do Stonewall Inn pola s\u00faa propia seguridade.\nVarios relatos sobre os disturbios afirman que non hab\u00eda organizaci\u00f3n previa nin causa aparente para a manifestaci\u00f3n e que o que ocorrera era totalmente espont\u00e1neo. Michael Fader explicou:\nA \u00fanica fotograf\u00eda sacada a primeira noite dos disturbios mostra os mozos sen teito que durm\u00edan no pr\u00f3ximo Christopher Park, loitando coa polic\u00eda. O bolet\u00edn informativo da Mattachine Society ofreceu a s\u00faa explicaci\u00f3n da causa da rebeli\u00f3n un mes despois: \"Serv\u00eda principalmente a un grupo de persoas que non eran benvidas, ou non pod\u00edan custear a entrada, noutros lugares de reuni\u00f3n social homosexual... O Stonewall converteuse en casa para estes mozos. Cando foi atacada, loitaron por iso. Iso, e o feito de que non ti\u00f1an nada que perder salvo o lugar m\u00e1is tolerante e de mente m\u00e1is aberta da cidade, explican o porqu\u00e9\".\nForon guindados contra o edificio colectores de lixo, lixo, botellas, pedras e ladrillos, polo que romperon as fiestras. As testemu\u00f1as afirman que as transexuais, os \"maricas con pluma\", prostitutos e \"mozos da r\u00faa\" gais, \u00e9 dicir, as persoas m\u00e1is marxinadas da comunidade gai, foron os responsables da primeira descarga de proxect\u00eds e de arrincar un parqu\u00edmetro que utilizaron como un ariete contra as portas do Stonewall Inn. Sylvia Rivera, muller transexual e posteriormente activista LGTB que estivera dentro do Stonewall durante a redada, vestida de muller, recordou: \"Trat\u00e1stesnos coma merda todos estes anos, non? Agora t\u00f3canos a n\u00f3s!... Foi un dos momentos m\u00e1is grandes da mi\u00f1a vida\". Os manifestantes prend\u00e9ronlle lume ao lixo e tir\u00e1rono polas fiestras rotas mentres a polic\u00eda usaba unha mangueira contra os incendiarios. Como a mangueira non ti\u00f1a presi\u00f3n non serv\u00eda para dispersar ao xent\u00edo e parec\u00eda soamente animalo.\nCando os manifestantes atravesaron as fiestras (que foran cubertas con contrachapado polos propietarios do bar para disuadir a polic\u00eda de asaltar o local) os polic\u00edas que estaban no interior sacaron as s\u00faas pistolas. As portas foron abertas de par en par e os axentes apuntaron coas s\u00faas armas a masa furiosa, ameazando con disparar. O escritor de \"The Village Voice\", Howard Smith, que se atopaba no interior do bar coa polic\u00eda, tomou unha chave inglesa do bar e meteuna nos pantal\u00f3ns, sen saber se a usar\u00eda contra a polic\u00eda ou contra a masa. Viu como algu\u00e9n botou un chorro de combustible dentro do bar e lle prendeu lume mentres a polic\u00eda apuntaba, mais nese momento escoit\u00e1ronse sirenas e chegaron os bombeiros. O disturbio durara 45 minutos.\nEscalada.\nA forza antidisturbios (Tactical Police Force, TPF) do departamento de polic\u00eda da cidade de Nova York chegou para liberar os polic\u00edas que se atopaban dentro do Stonewall. Un oficial ti\u00f1a un corte nun ollo e outros cinco resultaron feridos polos cascallos que voaran. Bob Kohler, que estaba paseando o seu can preto de Stonewall esa noite, viu como chegaba a TPF: \"Estivera en suficientes disturbios como para saber que a diversi\u00f3n terminara... A polic\u00eda estaba totalmente humillada. Iso nunca sucedera. Estaban m\u00e1is enfadados que nunca, porque todo o mundo se amotinara... sup\u00fa\u00f1ase que os maricas non se pod\u00edan rebelar... no pasado, ning\u00fan grupo obrigara \u00e1 polic\u00eda a baterse en retirada, polo que a s\u00faa furia era enorme. Quero dicir, quer\u00edan matar...\". Con m\u00e1is efectivos, a polic\u00eda detivo os que puido e meteu os detidos en coches patrullas rumbo a prisi\u00f3n, a\u00ednda que o inspector Pine apunta que se desataron loitas cos travestis, que non quer\u00edan ir dentro do coche patrulla\". Unha testemu\u00f1a que estaba na r\u00faa confirmou esa versi\u00f3n, dicindo que \"todo o que puiden ver sobre os que estaban loitando \u00e9 que eran travestis e que estaban loitando con xenio\".\nOs antidisturbios form\u00e1ronse en falanxe e intentaron despexar as r\u00faas marchando amodo e dispersando a multitude. A turba burlouse abertamente da polic\u00eda. A multitude animouse, comezou a improvisar li\u00f1as de canc\u00e1n e a cantar a melod\u00eda do \"The Howdy Doody Show\" coa seguinte letra: \"N\u00f3s somos as mozas de Stonewall / O noso pelo \u00e9 rizado / Non levamos roupa interior / Mostramos o noso vello p\u00fabico\". Lucian Truscott informou en \"The Village Voice\": \"A situaci\u00f3n estancada provocou que alg\u00fans gais chanceasen, facendo unha formaci\u00f3n en forma de coro fronte \u00e1 li\u00f1a policial, que \u00eda armada de cascos e porras. Cando a fila estaba en pleno baile, a TPF avanzou de novo e dispersou a masa de persoas, chea de poderosos gais que non cesaban de gritar desde Christopher at\u00e9 a S\u00e9tima Avenida\". Un participante que estivera no Stonewall durante a redada recorda que \"a polic\u00eda abalanzouse cara a n\u00f3s e nese momento deime conta de que iso non era bo, porque me deron nas costas cunha porra\". Outro relato dic\u00eda: \"\u00c9 que non podo quitarme esa visi\u00f3n da cabeza. Os polic\u00edas con porras e a fila do coro no outro lado. Foi en grao sumo incrible... E de s\u00fapeto esa fila do coro, que supo\u00f1o era unha parodia do machismo... Creo que foi nese momento cando sent\u00edn ira. Porque a xente estaba sendo golpeada con porras. E por que? Por unha fila dun coro\".\nCraig Rodwell, propietario da librar\u00eda Oscar Wilde (localizada no mesmo bloque do Stonewall Inn, un pouco m\u00e1is abaixo) informou ter observado polic\u00edas a perseguir manifestantes polas estreitas r\u00faas, para logo velos aparecer pola seguinte esquina detr\u00e1s da polic\u00eda. Os membros da masa deti\u00f1an coches, envorcando un para bloquear a r\u00faa Christopher. Jack Nichols e Lige Clarke, na s\u00faa columna publicada na revista \"Screw\", declararon que \"hordas de manifestantes furiosos persegu\u00edronos [\u00e1 polic\u00eda] por varios bloques, gritando 'Coll\u00e9deos!'\".\nSobre as 4:00 da madrugada, as r\u00faas baleir\u00e1ronse case por completo. Moitas persoas sentaban en escalinatas ou se concentraron preto de Christopher Park ao longo da ma\u00f1\u00e1, un pouco aparvados ante o que sucedera. Moitas testemu\u00f1as presenciais recordan o silencio surrealista e inquietante que descendeu sobre Christopher Street, a\u00ednda que \"o ambiente [continuaba] electrizado\". Un comentou: \u00abHab\u00eda certa beleza nos momentos posteriores aos disturbios... Era obvio, polo menos para min, que moita xente era gai de verdade e, sabes, esta era a nosa r\u00faa\u00bb. Foran detidas trece persoas. Alg\u00fans manifestantes foran hospitalizados, e catro polic\u00edas resultaron feridos. Case todo o que hab\u00eda no interior do Stonewall Inn foi destru\u00eddo. O inspector Pine ti\u00f1a a intenci\u00f3n de pechar e desmantelar o Stonewall Inn esa mesma noite. Cabinas de tel\u00e9fono, aseos, espellos, jukeboxes e m\u00e1quinas expendedoras de tabaco foron esnaquizados, posiblemente nos disturbios e posiblemente pola polic\u00eda.\n\"Rebeli\u00f3n aberta\".\nDurante o sitio a Stonewall, Craig Rodwell chamou ao \"The New York Times\", ao \"The New York Post\" e ao \"The New York Daily News\" para informalos do que suced\u00eda. Os tres xornais cubriron os disturbios; \"The New York Daily News\" at\u00e9 puxo a noticia na s\u00faa primeira p\u00e1xina. As noticias sobre os disturbios estend\u00e9ronse rapidamente por todo Greenwich Village, alimentadas polos rumores de que foran organizados polos Students for a Democratic Society, os Black Panthers ou at\u00e9 que foran causados por \"un polic\u00eda homosexual cun compa\u00f1eiro de piso que foi bailar ao Stonewall contra os seus desexos\". Durante todo o s\u00e1bado 28 de xu\u00f1o a xente achegouse a ver o Stonewall Inn, chamuscado e pintado. Apareceron grafitis nas paredes do bar, tales como \"Drag power\" (poder drag), \"They invaded our rights\" (invadiron os nosos dereitos), \"Support gay power\" (apoia o poder gai) e \"Legalize gay bars\" (legalicen os bares gais), xunto con acusaci\u00f3ns de saqueo dos polic\u00edas e informando sobre o estado do bar: \"Estamos abertos\".\n\u00c1 noite seguinte os disturbios volveron \u00e1 r\u00faa Christopher. Os participantes recordar\u00edan de distinto xeito que noite foi a m\u00e1is violenta ou fren\u00e9tica. Regresaron moitos dos que participaran a noite anterior (transexuais, chapeiros, mozos da r\u00faa, \"ra\u00ed\u00f1as\"), pero un\u00edronselle provocadores policiais, curiosos e at\u00e9 turistas. O m\u00e1is destacable para moitos foi a repentina exhibici\u00f3n de afecto homosexual en p\u00fablico, tal como describe unha testemu\u00f1a: \"De ir a lugares nos que hab\u00eda que chamar a unha porta e falar cunha persoa a trav\u00e9s dunha mirilla para poder entrar. Sinxelamente estabamos f\u00f3ra. Estabamos nas r\u00faas\".\nMiles de persoas reun\u00edronse enfronte do Stonewall, que abrira de novo, atascando a r\u00faa Christopher, ata que a marea de xente comezou a ocupar tam\u00e9n as r\u00faas adxacentes. A masa rodeou autobuses e coches, abafando aos seus ocupantes at\u00e9 que admitisen que eran gais ou indicasen que apoiaban os manifestantes. Sylvia Rivera viu unha amiga s\u00faa saltar encima dun coche pr\u00f3ximo que intentaba atravesar a zona, a marea de xente moveu o coche dun lado para outro, aterrorizando os seus ocupantes. Outra das amigas de Rivera, Marsha P. Johnson, rubiu a un farol e soltou unha pesada bolsa no cap\u00f3 dun coche de polic\u00eda, rompendo o parabrisas. Como na tarde anterior, queim\u00e1ronse colectores de lixo por todo o barrio. M\u00e1is de cen polic\u00edas acudiron das comisar\u00edas 5, 6 e 9, e sobre as d\u00faas da madrugada present\u00e1ronse os antidisturbios. Suced\u00e9ronse as persecuci\u00f3ns policiais e, cando os polic\u00edas capturaban os manifestantes, a masa lanz\u00e1base para soltalos. Houbo unha batalla rueira at\u00e9 as 4 da madrugada.\nO poeta beat e residente en Greenwich Village Allen Ginsberg, que viv\u00eda na r\u00faa Christopher, atopouse co xubiloso caos. Tras saber que os disturbios tiveran lugar a tarde anterior, dixo, \"Poder gai! Non \u00e9 estupendo? Xa era hora de que fixeramos algo para reafirmarnos a n\u00f3s mesmos\", e visitou o Stonewall Inn (xa aberto) por primeira vez. Mentres regresaba a casa, d\u00edxolle a Lucian Truscott, \"Sabes, os rapaces al\u00ed estaban tan guapos, perderan esa mirada ferida que todos os maricas ti\u00f1an hai dez anos\".\n\"Situaci\u00f3n intolerable\".\nDurante o luns e o martes seguintes a actividade no Greenwich Village foi espor\u00e1dica, en parte debido \u00e1 choiva. A polic\u00eda e os residentes mantiveron alg\u00fans altercados, xa que os dous grupos non cesaban de enfrontarse. Craig Rodwell aproveitou a oportunidade para imprimir e distribu\u00edr centos de panfletos que dic\u00edan: \"Sacade a mafia e os polic\u00edas dos bares gais\". Os panfletos chamaban aos gais a rexentar os seus propios establecementos, a boicotear o Stonewall Inn e outros bares propiedade da mafia, e apelaban \u00e1 opini\u00f3n p\u00fablica para que exercesen presi\u00f3n sobre o alcalde para que este investigase a \"situaci\u00f3n intolerable\".\nNon todos na comunidade gai consideraron a revolta como algo positivo. Moitos gais de maior idade e moitos membros da Mattachine Society, que traballaran durante a d\u00e9cada dos 60 para promover a idea de que os homosexuais non eran distintos dos heterosexuais, consideraron vergo\u00f1osa a violencia e a exhibici\u00f3n de condutas efeminadas. Randy Wicker, que participara nos piquetes diante da Casa Branca en 1965, dixo que \"as ra\u00ed\u00f1as berronas, creando refr\u00e1ns e pateando, \u00edan en contra de todo o que eu quer\u00eda que a xente pensase sobre os homosexuais... que somos un pu\u00f1ado de drag queens no Village, actuando de xeito desordenado, chabacano e de mal gusto\". Outros entenderon o peche do Stonewall Inn, considerado un \"tugurio inmoral\", como algo positivo para Greenwich Village.\nO m\u00e9rcores, para empeorar a situaci\u00f3n, \"The Village Voice\" inclu\u00edu reportaxes sobre os disturbios, escritos por Howard Smith e Lucian Truscott, acompa\u00f1ados de descrici\u00f3ns pouco agraciadas dos sucesos e os seus participantes: \"efeminados\" (limp wrists) e \"tolas domingueiras\" (Sunday fag follies). Unha masa de xente marchou de novo por Christopher Street e ameazou con queimar as oficinas do \"The Village Voice\". Nesa mesma manifestaci\u00f3n, de entre 500 e 1.000 persoas, atop\u00e1banse outros grupos que tiveran anteriormente enfrontamentos sen \u00e9xito coa polic\u00eda e que ti\u00f1an curiosidade por ver como a polic\u00eda era derrotada nesta ocasi\u00f3n. Tivo lugar outra explosiva batalla rueira con igualdade de feridos entre manifestantes e polic\u00edas, saqueos nas tendas locais e o arresto de cinco persoas. Os incidentes do m\u00e9rcores pola tarde duraron unha hora aproximadamente e foron resumidos desta forma por unha testemu\u00f1a: \"Correuse a voz. Christopher Street ser\u00e1 liberada. Os maricas fart\u00e1ronse da opresi\u00f3n\".\nRepercusi\u00f3ns.\nA sensaci\u00f3n de emerxencia estendeuse por Greenwich Village, at\u00e9 entre aqueles que non presenciaran os disturbios. Moitos dos que se sentiron conmovidos pola rebeli\u00f3n asistiron a reuni\u00f3ns organizativas, ao intu\u00edr unha oportunidade para entrar en acci\u00f3n. O 4 de xullo de 1969 a Mattachine Society realizou o seu piquete anual diante do Independence Hall de Filadelfia, chamado Recordatorio anual. Os organizadores, Craig Rodwell, Frank Kameny, Randy Wicker, Barbara Gittings e Kay Lahusen, que participaran durante varios anos, tomaron un autob\u00fas xunto a outros manifestantes desde a cidade de Nova York at\u00e9 Filadelfia. Desde 1965 estas manifestaci\u00f3ns foran moi controladas: as mulleres levaban saia e os homes traxe e gravata e todos cami\u00f1aban tranquilamente en filas organizadas. Ese ano Rodwell recordou que se sent\u00eda prisioneiro das normas que establecera Kameny. Cando d\u00faas mulleres se colleron da man espontaneamente e Kameny as separou, dicindo: \"Nada diso! Nada diso!\", Rodwell convenceu a dez parellas para que se collesen da man. Estas parellas fixeron que Kameny se enfurecera, pero xeraron m\u00e1is atenci\u00f3n que todas as manifestaci\u00f3ns previas. A participante Lilli Vincenz recordaba que, \"Estaba claro que as cousas estaban cambiando. As persoas que se sentiran oprimidas, agora sent\u00edanse revitalizadas\". Rodwell regresou \u00e1 cidade de Nova York resolto a cambiar as formas tranquilas, caladas e t\u00edmidas de chamar a atenci\u00f3n. Unha das s\u00faas primeiras prioridades foi planificar o D\u00eda da liberaci\u00f3n de Christopher Street.\nGay Liberation Front.\nA\u00ednda que a Mattachine Society exist\u00eda desde a d\u00e9cada de 1950, moitos dos seus procedementos resultaban demasiado t\u00edmidos para as persoas que foran testemu\u00f1as dos disturbios ou que se sentiron inspiradas por eles. A Mattachine reco\u00f1eceu o cambio de actitudes nunha historia do seu bolet\u00edn titulada, \"The Hairpin Drop Heard Around the World\" (A ca\u00edda da pinza escoitada en todo o mundo). Cando un dos dirixentes da Mattachine suxeriu unha \u00abamigable e doce\u00bb manifestaci\u00f3n de vixilia \u00e1 luz das candeas, un home entre o p\u00fablico indignouse e dixo, \"Doce! Unha merda! Ese \u00e9 o papel que a sociedade est\u00e1 obrigando a desempe\u00f1ar a estas ra\u00ed\u00f1as\". O Gay Liberation Front (Fronte de Liberaci\u00f3n Gai, GLF) creouse pouco despois, cun panfleto que anunciaba: \"Cre que os homosexuais est\u00e1n amotinados? Pode apostar o seu lindo cu a que o estamos!\", sendo a primeira organizaci\u00f3n gai que empregaba a palabra \"gai\" no seu nome, pois organizaci\u00f3ns previas como a Mattachine Society, as Daughters of Bilitis e diversos grupos hom\u00f3filos esconderan os seus obxectivos, elixindo intencionadamente nomes ambiguos.\nO auxe da nova militancia volveuse evidente para Frank Kameny e Barbara Gittings (que traballaran en organizaci\u00f3ns hom\u00f3filas durante anos e cunha actividade que fora moi p\u00fablica), cando asistiron a unha reuni\u00f3n da GLF para ver o novo grupo. Un novo membro da GLF esixiu saber quen eran e cales eran as s\u00faas credenciais. Gittings, sorprendida, tatexou, \"Son homosexual. Por iso estou aqu\u00ed\". A GLF tomou prestadas t\u00e9cnicas dos manifestantes negros e contra a guerra do Vietnam, ali\u00f1\u00e1ndose con eles e co seu ideal de que \"pod\u00edan traballar para reestruturar a sociedade americana\". Sum\u00e1ronse \u00e1s acci\u00f3ns dos Black Panthers, foron at\u00e9 a prisi\u00f3n de Nova York en apoio de Afeni Shakur e doutras causas da Nova Esquerda. Con todo, aos catro meses de terse creado, o grupo disolveuse cando os membros foron incapaces de chegar a un acordo sobre os procedementos operativos a seguir.\nGay Activists Alliance.\nSeis meses despois dos disturbios de Stonewall, os activistas fundaron un xornal distribu\u00eddo na cidade chamado \"Gay\". Consideraron que era necesario porque a publicaci\u00f3n m\u00e1is liberal da cidade, \"The Village Voice\", neg\u00e1base a imprimir a palabra gai nos anuncios do GLF que buscaban novos membros e voluntarios. Fund\u00e1ronse outros dous xornais nun per\u00edodo de seis semanas: \"Come Out!\" e \"Gay Power\", o n\u00famero de lectores destes tres xornais combinados chegou at\u00e9 os 20.000 e 25.000 lectores.\nOs membros do GLF organizaron varios bailes para parellas do mesmo sexo. Cando Bob Kohler pediu roupa e di\u00f1eiro para axudar aos mozos sen teito que participaran nos disturbios (moitos dos cales durm\u00edan en Christopher Park ou Sheridon Square \u00e1 intemperie), a reacci\u00f3n foi un debate sobre o declive do capitalismo. A finais de decembro de 1969, varias persoas que foran a reuni\u00f3ns do GLF e que as abandonaron cheos de frustraci\u00f3n, crearon a Gay Activists Alliance (Alianza de Activistas Gais, GAA). A GAA \u00eda concentrarse por completo nos asuntos gais, de xeito ordenado. A s\u00faa carta constitucional comezaba dicindo: \"N\u00f3s como activistas homosexuais liberados esiximos a liberdade para expresar a nosa dignidade e valor como seres humanos\". A GAA desenvolveu e perfeccionou unha t\u00e1ctica de confrontaci\u00f3n denominada \"zap\", na que tomaban por sorpresa un pol\u00edtico durante un acto p\u00fablico e obrig\u00e1banlle a tratar o tema dos dereitos de gais e lesbianas. Zape\u00e1ronse moitos concelleiros da cidade, inclu\u00eddo o alcalde John Lindsey en varias ocasi\u00f3ns (unha delas en televisi\u00f3n ante un p\u00fablico que estaba composto na s\u00faa maior\u00eda por membros da GAA).\nAs redadas en bares gais non se detiveron tras os disturbios de Stonewall. En marzo de 1970, o inspector Seymour Pine realizou unha redada no Zodiac e no 17 Barrow Street. Un bar after-hours gai sen licenza para licores ou de aforamento, chamado The Snake Pit, tam\u00e9n sufriu unha redada pouco despois, sendo detidas 167 persoas. Unha delas, de nacionalidade arxentina, asustouse tanto ante a posibilidade de ser deportado por homosexual, que intentou escapar do precinto policial saltando por unha fiestra desde un segundo piso, quedando o seu corpo atravesado por unhas puntas de 36\u00a0cm que hab\u00eda nunha valla. \"The New York Daily News\" publicou unha foto moi gr\u00e1fica do corpo atravesado do mozo na s\u00faa portada. Os membros da GAA organizaron unha manifestaci\u00f3n desde Christopher Park at\u00e9 a comisar\u00eda sexta na que centos de gais, lesbianas e simpatizantes liberais se enfrontaban pacificamente \u00e1 TPF. Tam\u00e9n patrocinaron unha campa\u00f1a de enviarlle cartas ao alcalde Lindsay nas que o congresista dem\u00f3crata do Greenwich Village, Ed Koch, rogaba que se acabasen as redadas en bares gais na cidade.\nO Stonewall Inn sobreviviu unhas poucas semanas tras os disturbios. En outubro de 1969 ofreceuse en alugueiro. Os residentes do Village supuxeron que se convertera nun lugar demasiado famoso, ademais de que o boicot proposto por Rodwell contra a mafia tivera \u00e9xito.\nOrgullo gai.\nO primeiro aniversario dos disturbios de Stonewall celebrouse co d\u00eda da liberaci\u00f3n de Christopher Street o 28 de xu\u00f1o de 1970, facendo unha reuni\u00f3n en Christopher Street e a primeira marcha do orgullo gai da historia, que percorreu 51 bloques at\u00e9 Central Park. A marcha necesitou menos da metade do tempo previsto debido \u00e1s ganas dos participantes, pero tam\u00e9n pola cautela \u00e1 hora de andar pola cidade con signos e pancartas gais. A\u00ednda que o permiso para a marcha se enviara s\u00f3 d\u00faas horas antes do inicio da mesma, os manifestantes atoparon escasa resistencia por parte dos espectadores. \"The New York Times\" informou (na s\u00faa portada) que os manifestantes ocupaban toda a r\u00faa ao longo de 15 bloques. \"The Village Voice\" informou positivamente da marcha, describindo \u00aba resistencia frontal que naceu da redada policial no Stonewall Inn un ano antes\u00bb.\nRealiz\u00e1ronse marchas simult\u00e1neas nos \u00c1nxeles e Chicago. Ao ano seguinte realiz\u00e1ronse marchas do orgullo gai en Boston, Dallas, Milwaukee, Londres, Par\u00eds, Berl\u00edn Oeste e Estocolmo. En 1972 as cidades participantes xa inclu\u00edan a Atlanta, Buffalo, Detroit, Washington, D.C., Miami e Filadelfia.\nFrank Kameny deuse conta pronto do cambio fundamental causado polos disturbios de Stonewall. Ao ser un organizador do activismo gai desde a d\u00e9cada de 1950, estaba afeito \u00e1 persuasi\u00f3n, a intentar convencer aos heterosexuais de que as persoas homosexuais non eran diferentes deles. Cando marchaba xunto a outras persoas diante da Casa Branca, o Departamento de Estado ou o Independence Hall, tan s\u00f3 cinco anos antes, o seu obxectivo era que parecese que pod\u00edan traballar para o goberno dos Estados Unidos. Xunto a Kameny marchaban dez persoas ent\u00f3n e non avisaron \u00e1 prensa das s\u00faas intenci\u00f3ns. A\u00ednda que se asombrara pola axitaci\u00f3n dos participantes no Recordatorio Anual de 1969, m\u00e1is tarde dixo que, \"Para cando o de Stonewall, ti\u00f1amos de cincuenta a sesenta grupos gais no pa\u00eds. Un ano m\u00e1is tarde hab\u00eda polo menos mil cincocentos. Dous anos despois, na medida en que se pod\u00edan contar, eran uns dous mil cincocentos\".\nRandy Wicker describiu a vergo\u00f1a pola s\u00faa propia reacci\u00f3n ao cambio de actitudes tras os disturbios, de xeito parecido ao arrepentimento de Kameny, \"como un dos grandes erros da s\u00faa vida\". A imaxe de gais tom\u00e1ndose o desquite contra a polic\u00eda, tras tantos anos de permitir tales comportamentos sen loitar, \"desataron un esp\u00edrito inesperado entre os homosexuais\". Kay Lahusen, que fotografara as marchas de 1965, dixo que \"At\u00e9 1969, este movemento cham\u00e1base de xeito xeral o movemento homosexual ou hom\u00f3filo... Moitos activistas novos consideran a revolta de Stonewall como o nacemento do movemento de liberaci\u00f3n gai. Desde logo foi o nacemento do orgullo gai a escala masiva\".\nLegado.\nComunidade inveros\u00edmil.\nAos dous anos dos disturbios de Stonewall, hab\u00eda grupos en favor dos dereitos LGTB en cada cidade importante estadounidense, no Canad\u00e1, Australia e Europa Occidental. As persoas que se un\u00edan \u00e1s organizaci\u00f3ns activistas ti\u00f1an pouco en com\u00fan entre elas, coa excepci\u00f3n de sentirse atra\u00eddos por persoas do mesmo sexo. Moitos dos que \u00edan \u00e1s reuni\u00f3ns da GLF ou a GAA quedaban impresionados ao ver tantos homosexuais xuntos nun mesmo sitio. Con frecuencia xurdiron obst\u00e1culos tales como a raza, a clase, a ideolox\u00eda e o x\u00e9nero nos anos posteriores aos disturbios. Un exemplo foi a manifestaci\u00f3n de Stonewall en 1973, cando, momentos despois de que Barbara Gittings encomiou a diversidade dos asistentes, a activista feminista Jean O'Leary criticou o que percib\u00eda como burlas cara \u00e1s mulleres por parte dos travestis e drag queens que hab\u00eda no lugar. Durante o discurso de O'Leary, no que dic\u00eda que as drag queens se r\u00edan das mulleres por diversi\u00f3n e para ga\u00f1ar di\u00f1eiro, Sylvia Rivera e Le Brewster saltaron ao estrado e gritaron \u00abVan a bares grazas ao que as drag queens fixeron por vostedes e estas putas dinnos que deixemos de ser n\u00f3s mesmas!\u00bb. Tanto as lesbianas feministas como as drag queens f\u00f3ronse desgustadas.\nO'Leary tam\u00e9n traballou a principios da d\u00e9cada de 1970 para exclu\u00edr os travestis dos temas de dereitos gais, ao sentir que os dereitos dos travestis ser\u00edan demasiado dif\u00edciles de conseguir. Sylvia Rivera abandonou o activismo gai nesa mesma d\u00e9cada para traballar en favor de temas que afectaban \u00e1s persoas transx\u00e9nero e aos travestis. Con todo, os desacordos iniciais entre os participantes do movemento lim\u00e1ronse tras posteriores reflexi\u00f3ns. O'Leary m\u00e1is tarde lamentou a s\u00faa postura contra as drag queens asistentes en 1973: \"Botando a vista atr\u00e1s, par\u00e9ceme tan vergo\u00f1oso porque as mi\u00f1as opini\u00f3ns cambiaron tanto desde ent\u00f3n. Non me meter\u00eda cun travesti agora\". \u00abFoi horrible. Como puiden traballar para exclu\u00edr os travestis e ao mesmo tempo criticar as feministas que naquel ent\u00f3n fac\u00edan todo o posible para exclu\u00edr as lesbianas?\u00bb. O'Leary refer\u00edase \u00e1 Lavender Menace (ameaza lavanda), descrici\u00f3n realizada pola feminista de segunda onda Betty Friedan, no seu intento de que as membros da National Organization for Women (NOW) se distanciase das lesbianas do grupo. Como parte deste proceso, Rita Mae Brown e outras lesbianas que foran membros activas de NOW foron obrigadas a irse da organizaci\u00f3n. Prepararon unha protesta en 1970 no Segundo Congreso para Unir as Mulleres (Second Congress to Unite Women) e obtiveron o apoio de moitas asistentas de NOW, conseguindo a s\u00faa aceptaci\u00f3n final en 1971.\nO auxe do feminismo l\u00e9sbico nos 70, en ocasi\u00f3ns, entraba de tal forma en conflito co movemento de liberaci\u00f3n gai, que algunhas lesbianas neg\u00e1banse a traballar con homes gais. Moitas lesbianas atopaban as actitudes dos homes patriarcais e chovinistas, cr\u00edan que os homes gais ti\u00f1an os mesmos prexu\u00edzos cara \u00e1s mulleres que os homes heterosexuais. Os temas considerados m\u00e1is importantes para os homes gais, os procesos por incitaci\u00f3n ao delito por parte da polic\u00eda e por prostituci\u00f3n p\u00fablica, non eran compartidos polas lesbianas. En 1977 organizouse unha marcha de orgullo l\u00e9sbico como alternativa para non compartir os temas dos homes gais, especialmente o que Adrienne Rich denominou \"o mundo violento e autodestrutivo dos bares gais\". A veterana activista homosexual Barbara Gittings elixiu traballar no movemento a prol dos dereitos gais, razoando que \"\u00c9 cuesti\u00f3n de onde doe m\u00e1is? A min d\u00f3eme m\u00e1is non s\u00f3 o relativo \u00e1s mulleres, sen\u00f3n tam\u00e9n o relativo aos gais\".\nAo longo da d\u00e9cada de 1970 o activismo gai obtivo importantes vitorias. Unha das m\u00e1is importantes foi a acci\u00f3n de maio de 1970, que a GLF dos \u00c1nxeles realizou no congreso da American Psychiatric Association (APA). Nunha conferencia sobre modificaci\u00f3n de conduta, mentres se proxectaba unha pel\u00edcula sobre o uso da terapia electroconvulsiva para reducir a atracci\u00f3n homosexual, Morris Kight e outros membros da GLF interromperon a pel\u00edcula con berros de \"Tortura!\" e \"Barbarie!\". Tomaron o micr\u00f3fono para anunciar que os profesionais m\u00e9dicos que prescrib\u00edan dita terapia para os seus pacientes homosexuais eran c\u00f3mplices da s\u00faa tortura. A\u00ednda que 20 dos psiquiatras que asist\u00edan \u00e1 conferencia marcharon, a GLF reuniuse durante unha hora cos que quedaron, intentando convencelos de que os homosexuais non eran enfermos mentais. Cando a APA convidou en 1972 aos activistas gais a falar para o grupo, os activistas levaron a John E. Fryer, un psiquiatra gai que se puxo unha m\u00e1scara porque estaba convencido de que a s\u00faa carreira perigaba. En decembro de 1973, grazas en parte aos esforzos dos activistas gais, a APA votou unanimemente retirar a homosexualidade do Manual diagn\u00f3stico e estat\u00edstico dos trastornos mentais.\nOs gais e lesbianas un\u00edronse para traballar conxuntamente en organizaci\u00f3ns pol\u00edticas de base, en resposta \u00e1 resistencia organizada en 1977 nos Estados Unidos. Unha coalici\u00f3n de conservadores denominada \"Save Our Children\" (Salvade os nosos fillos) preparou unha campa\u00f1a para revogar unha ordenanza de dereitos civ\u00eds no condado de Miami-Dade, Florida. \"Save Our Children\" conseguiu ademais revogaci\u00f3ns similares nalgunhas cidades estadounidenses en 1978. Con todo, ese mesmo ano, fracasou a s\u00faa campa\u00f1a de California, denominada a Iniciativa Briggs, que pretend\u00eda que se despedise a todos os empregados homosexuais dos colexios p\u00fablicos. A reacci\u00f3n \u00e1 influencia de \"Save Our Children\" e a Iniciativa Briggs na comunidade gai foi tan grande que moitos activistas cualific\u00e1rono como \"o segundo Stonewall\", marcando o inicio da participaci\u00f3n pol\u00edtica.\nRechazo \u00e1 subcultura gai.\nOs disturbios de Stonewall marcaron un punto de inflexi\u00f3n de tal magnitude, que se renegou de moitos aspectos da subcultura gai e l\u00e9sbica previa, tales como a cultura do bar creada a partir de d\u00e9cadas de vergo\u00f1a e segredo, que se quixo esquecer. O historiador Martin Duberman apunta que: \"As d\u00e9cadas que precederon a Stonewall... contin\u00faan sendo percibidas pola maior\u00eda de gais e lesbianas como alg\u00fan tipo de vasto p\u00e1ramo neol\u00edtico\". O historiador Barry Adam sinala que, \"Todo movemento social debe elixir nalg\u00fan momento que debe manter e que debe rexeitar do seu pasado. Que caracter\u00edsticas son resultado da opresi\u00f3n e cales son aut\u00e9nticas e saudables?\". En consonancia co crecente movemento feminista de principios dos 70, os roles de \"butch e femme\", que se desenvolv\u00edan en bares de lesbianas nos 50 e 60, foron rexeitados, por considerar que: \"todos os xogos de rol son enfermizos\". As feministas l\u00e9sbicas consideraban o papel masculino (\"butch\") nas lesbianas como unha arcaica imitaci\u00f3n da conduta masculina. Segundo Lillian Faderman, algunhas mulleres desexaban desfacerse dos papeis que se viron forzadas a adoptar. Con todo, algunhas mulleres volveron adoptar estes papeis nos 80, a\u00ednda que se permit\u00edan maior flexibilidade que antes de Stonewall.\nO autor Michael Bronski subli\u00f1a o \"ataque \u00e1 cultura pre-Stonewall\", especialmente existente nos libros \"pulp\" para gais, onde os argumentos frecuentemente reflect\u00edan ambivalencia na s\u00faa identidade gai ou odio cara a si mesmos nos protagonistas. Moitas historias terminaban de forma insatisfactoria e dr\u00e1stica, xeralmente con suicidio, e os escritores presentaban os seus protagonistas gais como alcoh\u00f3licos e profundamente infelices. Estes libros, que Bronski describe como \u00abun tipo de literatura inxente e cohesiva, de e para homes gais\u00bb, non foron reeditados e perd\u00e9ronse para as xeraci\u00f3ns seguintes. Bronski rexeita que a raz\u00f3n fose mera correcci\u00f3n pol\u00edtica e afirma que \"a liberaci\u00f3n gai foi un movemento de mozos cuxo sentido da historia estaba definido en gran medida por un rexeitamento do pasado\".\nImpacto posterior.\nA rebeli\u00f3n que se deu no bar foi un exemplo expl\u00edcito da loita dos gais e lesbianas, ademais dunha simb\u00f3lica chamada \u00e1s armas para moita m\u00e1is xente. O historiador David Carter subli\u00f1a no seu libro sobre os disturbios de Stonewall que o bar en si pod\u00eda representar moitas cousas (un centro comunitario, unha casa, unha oportunidade para a mafia para chantaxear os seus propios clientes e at\u00e9 un lugar de \"explotaci\u00f3n e degradaci\u00f3n\"), mais que o verdadeiro legado dos disturbios de Stonewall \u00e9 \"a loita pola igualdade de lesbianas, gais, bisexuais e transexuais\". O historiador Nicholas Edsall escribiu:\nOs historiadores Dudley Clendinen e Adam Nagourney describiron como eran os homosexuais antes da rebeli\u00f3n do Stonewall Inn:\nA historiadora Lillian Faderman denomina os disturbios como \"un disparo que se escoitou en todo o mundo\", explica, \"a rebeli\u00f3n de Stonewall foi crucial porque supuxo a concentraci\u00f3n do movemento. Converteuse nun emblema do poder dos gais e lesbianas. Ao chamar a dr\u00e1sticas t\u00e1cticas de protesta violenta como fac\u00edan outros grupos oprimidos, os sucesos de Stonewall serviron para indicarlle aos homosexuais que ti\u00f1an tantas raz\u00f3ns para sentires insatisfeitos como os demais\".\nJoan Nestle, que fundou os arquivos Lesbian Herstory Archives en 1975, reco\u00f1ece o m\u00e9rito da \"creaci\u00f3n a esa noite e o valor que encontrou a s\u00faa voz nas r\u00faas\". Non obstante, amosouse cautelosa \u00e1 hora de atribu\u00edrlle aos disturbios de Stonewall o comezo do activismo gai:\nOs sucesos da madrugada do 28 de xu\u00f1o de 1969 non foron o primeiro enfrontamento dos homosexuais coa polic\u00eda, nin en Nova York, nin noutros lugares. Xa houbera disturbios na cafeter\u00eda Compton's en 1966 e na Black Cat Tavern dos \u00c1nxeles por unha redada en 1967. Mais diversas circunstancias converteron en memorables os disturbios de Stonewall. A localizaci\u00f3n do lugar favoreceuno, con r\u00faas estreitas que lle daban vantaxe aos manifestantes sobre a polic\u00eda. Ademais, moitos dos participantes e residentes de Greenwich Village pertenc\u00edan a organizaci\u00f3ns pol\u00edticas e puideron mobilizar a unha comunidade gai grande e cohesionada nas semanas posteriores \u00e1s revoltas. Pero a faceta m\u00e1is destacable dos disturbios de Stonewall foi a s\u00faa propia conmemoraci\u00f3n, que se converteu no D\u00eda Internacional do Orgullo LGTB.\nA mediados dos noventa, a inclusi\u00f3n dos bisexuais na plataforma da Marcha sobre Washington para Igualdade de Dereitos e Liberaci\u00f3n de Lesbianas, Gais e Bisexuais de 1993, marcou a incorporaci\u00f3n dos bisexuais no movemento. A comunidade transx\u00e9nero segu\u00eda tendo problemas coa comunidade gai, xa que, por unha banda sent\u00edanse benvidos, pero tam\u00e9n segu\u00edan en desacordo sobre as prioridades nas reivindicaci\u00f3ns e a desatenci\u00f3n das s\u00faas preocupaci\u00f3ns. En 1994, en Nova York, celebrouse \"Stonewall 25\", unha marcha que pasou pola sede das Naci\u00f3ns Unidas at\u00e9 entrar en Central Park. Estimouse que participaron 1,1 mill\u00f3ns de persoas. Sylvia Rivera liderou unha marcha alternativa como protesta pola exclusi\u00f3n das persoas transx\u00e9nero deste acontecemento. A asistencia aos eventos do D\u00eda do Orgullo Gai foi crecendo substancialmente nas \u00faltimas d\u00e9cadas. A maior\u00eda das cidades estadounidenses te\u00f1en alg\u00fan tipo de manifestaci\u00f3n do Orgullo, do mesmo xeito que as cidades m\u00e1is importantes do mundo. De feito, as manifestaci\u00f3ns do D\u00eda do Orgullo Gai son a maior concentraci\u00f3n anual global de calquera tipo. A\u00ednda que a crecente comercializaci\u00f3n dos desfiles (con carrozas patrocinadas por empresas) causou certa preocupaci\u00f3n por perder a autonom\u00eda que ti\u00f1an as manifestaci\u00f3ns orixinais, que s\u00f3 depend\u00edan dos activistas.\nEn xu\u00f1o de 1999 o Departamento do Interior dos Estados Unidos designou ao 51 e 53 de Christopher Street, a r\u00faa mesma e as adxacentes como Fito Hist\u00f3rico Nacional, a primeira destas distinci\u00f3ns relacionada con acontecementos da comunidade LGTB. Na cerimonia de inauguraci\u00f3n, John Berry, axudante do secretario do departamento de interior, declarou: \"Que recordemos para sempre que aqu\u00ed, neste lugar, homes e mulleres estiveron orgullosos de si mesmos e mantiv\u00e9ronse firmes, para que poidamos ser o que somos, traballar onde queiramos, elixir onde vivir e a quen amar\".\nUn novo movemento, denominado Stonewall 2.0 en honra aos disturbios orixinais, xurdiu entre a nova xeraci\u00f3n de gais e lesbianas estadounidenses, que se enfrontan a retos tales como a Proposici\u00f3n 8 e a prohibici\u00f3n de servir abertamente no ex\u00e9rcito. O 1 de xu\u00f1o de 2009, o Presidente Barack Obama declarou xu\u00f1o como o mes do Orgullo Gai, L\u00e9sbico, Bisexual e Transx\u00e9nero, citando os disturbios como raz\u00f3n para \"comprometerse pola igualdade ante a lei para os estadounidenses LGTB\". Ese ano cumpr\u00edase o 40\u00ba aniversario dos disturbios, o que motivou a reflexi\u00f3n de xornalistas e activistas sobre os progresos realizados desde 1969. Frank Rich, de \"The New York Times\", sinalou que non exist\u00eda ningunha lei federal que protexese os dereitos dos gais estadounidenses. Un editorial no \"Washington Blade\" comparou o violento activismo durante e despois dos disturbios de Stonewall coa escasa resposta actual ante as desigualdades a\u00ednda existentes. Para conmemorar este aniversario, realiz\u00e1ronse actos e celebraci\u00f3ns por todo o mundo."}
{"id": "182123", "revid": "7523", "url": "https://gl.wikipedia.org/wiki?curid=182123", "title": "La Roda Club de F\u00fatbol", "text": "La Roda Club de F\u00fatbol \u00e9 un club de f\u00fatbol espa\u00f1ol da cidade de La Roda, na provincia de Albacete. Foi fundado en 1999 e actualmente xoga no grupo XVIII da Terceira Divisi\u00f3n.\nHistoria.\nLa Roda CF foi fundado en 1999 con sucesor de varias entidades previas, comezou disputando a 2\u00aa Rexional de Castela-A Mancha, conseguindo dous ascensos consecutivos a 1\u00aa Rexional na 99/00 e a 3\u00aa Divisi\u00f3n na 2000/2001.\nNa tempada 2003/04 disputou por primeira vez a fase de ascenso a Segunda Divisi\u00f3n B, superando en primeira rolda ao Granada Club de F\u00fatbol e caendo na final fronte ao D\u00edter Zafra.\nNa tempada 2009/10, La Roda proclamouse vencedora por primeira vez na s\u00faa historia do grupo XVIII da 3\u00aa Divisi\u00f3n, e volveu disputar a fase de ascenso, na que foi eliminado polo Coruxo F\u00fatbol Club. Como campi\u00f3n de 3\u00aa na tempada anterior, disputou por primeira na s\u00faa historia unha eliminatoria de Copa do Rei de f\u00fatbol na tempada 2010/2011 sendo eliminado a primeira eliminatoria polo CD Alcal\u00e1.\nNa tempada 2010/11, acaba na 3\u00aa posici\u00f3n, disputando a fase de ascenso a Segunda Divisi\u00f3n B e conseguindo o mesmo tras eliminar consecutivamente a UP Langreo, CF Pozuelo de Alarc\u00f3n e San Fernando CD.\nEstadio.\nO campo de xogo onde o equipo disputa os seus partidos como local \u00e9 o Estadio Municipal de Deportes de La Roda, con capacidade para 3.500 espectadores, inaugurado en 2002."}
{"id": "182124", "revid": "88215", "url": "https://gl.wikipedia.org/wiki?curid=182124", "title": "Club de Futbol Joventut Mollerussa", "text": "O Club de Futbol Joventut Mollerussa \u00e9 un club de f\u00fatbol espa\u00f1ol da cidade de Mollerussa, na provincia de Lleida. Foi fundado en 1930 e actualmente xoga na Preferent Territorial de Catalunya. O seu maior \u00e9xito foi a \u00fanica tempada que o equipo xogou na Segunda Divisi\u00f3n Espa\u00f1ola (1988-89).\nEstadio.\nO campo de xogo onde o equipo disputa os seus partidos como local \u00e9 o Camp Municipal d'Esports de Mollerussa, con capacidade para 4.000 espectadores, inaugurado en 1968."}
{"id": "182125", "revid": "7523", "url": "https://gl.wikipedia.org/wiki?curid=182125", "title": "Palam\u00f3s Club de Futbol", "text": "O Palam\u00f3s Club de Futbol \u00e9 un club de f\u00fatbol espa\u00f1ol da cidade de Palam\u00f3s, na provincia de Xirona. Foi fundado en 1954, a\u00ednda que o club post\u00falase como continuador doutro \"Palam\u00f3s FC\", creado en 1898, o que lle converte no club decano de Catalu\u00f1a. Actualmente xoga na Terceira Divisi\u00f3n Espa\u00f1ola.\nEstadio.\nO campo de xogo onde o equipo disputa os seus partidos como local \u00e9 o Nou Estadi de Palam\u00f3s, con capacidade para 5.824 espectadores."}
{"id": "182126", "revid": "10599", "url": "https://gl.wikipedia.org/wiki?curid=182126", "title": "Palam\u00f3s CF", "text": ""}
{"id": "182127", "revid": "56817", "url": "https://gl.wikipedia.org/wiki?curid=182127", "title": "Orihuela Deportiva Club de F\u00fatbol", "text": "O Orihuela Deportiva Club de F\u00fatbol foi un club de f\u00fatbol espa\u00f1ol da cidade de Orihuela, na provincia de Alacant. Foi fundado en 1944 e desapareceu en 1994. En 1993 nace o Orihuela Club de F\u00fatbol.\nEstadio.\nO Orihuela Deportiva xogaba no Estadio Municipal Los Arcos, con capacidade para 5.000 espectadores."}
{"id": "182128", "revid": "10599", "url": "https://gl.wikipedia.org/wiki?curid=182128", "title": "Orihuela Deportiva", "text": ""}
{"id": "182129", "revid": "10599", "url": "https://gl.wikipedia.org/wiki?curid=182129", "title": "CD D\u00e9nia", "text": ""}
{"id": "182130", "revid": "98629", "url": "https://gl.wikipedia.org/wiki?curid=182130", "title": "Motivos personales", "text": "Motivos personales foi unha serie de televisi\u00f3n de intriga e suspense producida por Ida y Vuelta e emitida en Telecinco durante o ano 2005, con bo apoio por parte da audiencia e \u00e9xito na cr\u00edtica.\nSinopse.\nA historia comeza na festa de conmemoraci\u00f3n do 50\u00ba aniversario dos Laboratorios Acosta. Todo parece ir ben ata que aparece morta a secretaria do presidente dos laboratorios, estampada contra un teito de cristal dentro do edificio, Mara Yimou. Os indicios en principio indican que o culpable \u00e9 o marido da xornalista Natalia Nadal, Arturo Acosta. No xu\u00edzo \u00e9 declarado culpable e encerrado en prisi\u00f3n. Natalia descobre grazas a un v\u00eddeo, que o xu\u00edzo baseouse en probas falsas e vai comunicarllo ao seu marido ao c\u00e1rcere. Al\u00ed danlle unha noticia: o seu marido suicidouse. A partir deste momento, Natalia empeza a investigar xunto \u00e1 s\u00faa amiga Virginia, a avogada dos laboratorios, e xuntas ven envolvidas nunha complicada rede de segredos e crimes. As causas das mortes rem\u00f3ntanse moitos anos atr\u00e1s e son froito dunha fr\u00eda vinganza contra Natalia."}
{"id": "182131", "revid": "54334", "url": "https://gl.wikipedia.org/wiki?curid=182131", "title": "Exosoma (complexo)", "text": "O complexo do exosoma, complexo PM/Scl ou simplemente exosoma, \u00e9 un complexo proteico que pode degradar diversos tipos de ARN. Os complexos de exosoma poden encontrarse en c\u00e9lulas eucariotas e de arqueas. Nas bacterias o equivalente \u00e9 un complexo m\u00e1is simple chamado degradosoma, que realiza unha funci\u00f3n similar.\nO n\u00facleo do complexo ten unha estrutura anular formada por seis membros, ao que se unen outras prote\u00ednas. Nas c\u00e9lulas eucariotas aparece tanto no citoplasma coma no n\u00facleo celular, especialmente no nucl\u00e9olo, a\u00ednda que as prote\u00ednas que interaccionan co complexo en cada un destes compartimentos son diferentes, coa fin de poder regular a s\u00faa actividade de degradaci\u00f3n do ARN segundo a diferente natureza dos substratos presentes en cada lugar.\nEstes substratos comprenden ARN mensaxeiro, ARN ribos\u00f3mico e moitas especies de ARN de pequeno tama\u00f1o. O exosoma ten unha funci\u00f3n exorribonucleol\u00edtica, o que significa que degrada o ARN comezando por un dos extremos (o chamado extremo 3') en lugar de escindir o ARN en lugares espec\u00edficos (como far\u00eda unha endonuclease).\nA\u00ednda que non existe relaci\u00f3n causal entre o complexo e ningunha das enfermidades co\u00f1ecidas, algunhas das s\u00faas prote\u00ednas son o ant\u00edxeno de autoanticorpos responsables dalgunhas enfermidades autoinmunes (especialmente da s\u00edndrome de solapamento PM/Scl) e dalgunhas quimioterapias antimetabol\u00edticas que bloquean a actividade do complexo.\nDescuberta.\nO exosoma foi descuberto como unha ribonuclease en 1997 no l\u00e9vedo \"Saccharomyces cerevisiae\". Non moito tempo despois, en 1999, comprobouse que o exosoma era de feito o equivalente do complexo xa descrito en c\u00e9lulas humanas, co\u00f1ecido como \"complexo PM/Scl\", que fora identificado como un autoant\u00edxeno en pacientes con certas doenzas autoinmunes en anos anteriores. A purificaci\u00f3n do complexo humano permitiu a identificaci\u00f3n de m\u00e1is prote\u00ednas do exosoma e finalmente a caracterizaci\u00f3n de todos os seus compo\u00f1entes. En 2001 a crecente cantidade de datos procedentes dos distintos proxectos xenoma que comezaron a estar dispo\u00f1ibles, permitiron a predici\u00f3n de prote\u00ednas do exosoma de arqueas, a\u00ednda que tiveron que transcorrer outros dous anos antes de que se purificase o primeiro exosoma dun destes organismos.\nEstrutura.\nProte\u00ednas centrais.\nO n\u00facleo do complexo ten unha estrutura anular que consta de seis prote\u00ednas, todas elas pertencentes ao mesmo tipo de ribonuclease, as prote\u00ednas semellantes \u00e1s RNases PH. Nas arqueas hai d\u00faas prote\u00ednas distintas deste tipo (chamadas Rrp41 e Rrp42), cada unha delas presente tres veces en orde alterna. Os complexos de exosoma eucariota te\u00f1en seis prote\u00ednas diferentes que forman a estrutura anular. Desas seis prote\u00ednas eucariotas, tres son semellantes \u00e1 prote\u00edna arqueota Rrp41 e as outras tres gardan maior similitude con Rrp42.\nSituadas na parte superior do anel disp\u00f3\u00f1ense tres prote\u00ednas que te\u00f1en un dominio de uni\u00f3n a ARN de tipo S1 (RBD). D\u00faas prote\u00ednas, ademais, te\u00f1en un domino de homolox\u00eda K (dominio KH). En eucariotas \u00fanense tres prote\u00ednas S1 diferentes ao anel, entanto que en arqueas poden formar parte do exosoma un ou dous tipos destas (pero sempre hai tres subunidades S1 unidas ao complexo).\nA estrutura en anel \u00e9 moi similar \u00e1 das RNases PH e \u00e1 das polinucle\u00f3tido fosforilases (PNPase). Nas bacterias, a RNase PH que est\u00e1 implicada no procesamento do ARNt forma un anel hexam\u00e9rico consistente en seis RNases PH id\u00e9nticas. No caso da PNPase, que \u00e9 unha prote\u00edna fosforol\u00edtica que degrada ARN e que se encontra tanto en bacterias coma en cloroplastos e mitocondrias dalg\u00fans organismos eucariotas, formar\u00edan parte da mesma prote\u00edna dous dominios RNase PH e tam\u00e9n un dominio S1 e outro de tipo KH de uni\u00f3n a ARN. Esta prote\u00edna forma un complexo trim\u00e9rico que adopta unha estrutura case id\u00e9ntica \u00e1 do exosoma. Debido \u00e1 gran similitude entre ambos os dominios de prote\u00edna e tam\u00e9n da s\u00faa estrutura, p\u00e9nsase que estes complexos est\u00e1n relacionados evolutivamente e te\u00f1en un devanceiro com\u00fan. Nas bacterias existe unha RNase PH diferente implicada no procesamento do ARN de transferencia, do que se sabe que adopta unha estrutura anular similar de seis unidades, pero neste caso as unidades son id\u00e9nticas. As prote\u00ednas similares \u00e1 RNase PH, as propias RNases PH e as PNPases pertencen todas elas \u00e1 familia das RNases e as exorribonucleases fosforol\u00edticas, o cal significa que utilizan fosfato inorg\u00e1nico para eliminaren nucle\u00f3tidos do extremo 3' das mol\u00e9culas de ARN.\nProte\u00ednas asociadas.\nAdemais das nove prote\u00ednas nucleares, outras d\u00faas prote\u00ednas est\u00e1n frecuentemente asociadas co complexo de exosoma nos organismos eucariotas. Unha delas \u00e9 Rrp44, unha RNase hidrol\u00edtica, que pertence \u00e1 familia RNase R de exorribonucleases hidrol\u00edticas (nucleases que utilizan a auga para escindir nucle\u00f3tidos). En l\u00e9vedos, a Rrp44 est\u00e1 asociada con \"todos\" os complexos de exosoma e ten un papel esencial na actividade destes complexos. C\u00f3mpre salientar que, a\u00ednda que existe unha prote\u00edna hom\u00f3loga humana, non se atopou ningunha evidencia de que esta estea asociada ao complexo de exosoma humano.\nA segunda prote\u00edna com\u00fan asociada ch\u00e1mase Rrp6 (en l\u00e9vedos) ou PM/Scl-100 (en humanos). Igual que a Rrp44, esta prote\u00edna tam\u00e9n \u00e9 unha exorribonuclease hidrol\u00edtica, pero neste caso pertence \u00e1 familia de prote\u00ednas RNase D. A prote\u00edna PM/Scl-100 comp\u00f3n a subunidade m\u00e1is com\u00fan dos complexos de exosoma no n\u00facleo das c\u00e9lulas, pero tam\u00e9n forma parte do complexo de exosoma citoplasm\u00e1tico.\nProte\u00ednas reguladoras.\nAdemais destas d\u00faas subunidades estreitamente unidas, moitas prote\u00ednas interaccionan co complexo exos\u00f3mico tanto no citoplasma coma no n\u00facleo. Estas prote\u00ednas que se unen de forma laxa poder\u00edan regular a actividade e a especificidade do complexo de exosoma. No citoplasma, o exosoma interacciona con prote\u00ednas que se unen a elementos ricos en AU (ARE, por exemplo KRSP e TTP), que poden promover ou impedir a degradaci\u00f3n dos ARNm. O exosoma nuclear as\u00f3ciase coas prote\u00ednas que unen ARN (por exemplo MPP6 en humanos e Rrp47/C1D en humanos e l\u00e9vedos) que controlan o procesamento do ARN ribos\u00f3mico.\nAdemais de prote\u00ednas individuais, tam\u00e9n interaccionan co exosoma outros complexos proteicos. Un deles o complexo Ski, que incl\u00fae unha ARN helicase (Ski2) e est\u00e1 implicado na degradaci\u00f3n do ARNm. No n\u00facleo, o procesamento do ARN ribos\u00f3mico e o ARN nucleolar pequeno polo exosoma est\u00e1 mediado polo complexo TRAMP, que pos\u00fae tanto a helicase de ARN Mtr4 coma actividade de poliadenilaci\u00f3n (Trf4).\nFunci\u00f3n.\nFunci\u00f3n encim\u00e1tica.\nO complexo exos\u00f3mico cont\u00e9n moitas prote\u00ednas con dominios ribonuclease. Estes te\u00f1en unha actividade exorribonuclease 3'\u2192 5', o que significa que os encimas degradan as mol\u00e9culas de ARN a partir do seu extremo 3'. A natureza exacta destes dominios de ribonuclease foi cambiando no decurso da evoluci\u00f3n desde as bacterias \u00e1s arqueas e aos eucariotas a medida que certas actividades se foron ga\u00f1ando ou perdendo. As exorribonucleases contidas no exosoma poden ser fosforol\u00edticas (prote\u00ednas de tipo RNAse PH) ou, en eucariotas, hidrol\u00edticas (prote\u00ednas con dominios RNase D e R). Os encimas fosforol\u00edticos usan fosfato inorg\u00e1nico para romper os enlaces fosfodi\u00e9ster, liberando nucle\u00f3sidos difosfato, e os hidrol\u00edticos usan auga para liberar nucle\u00f3tidos (monofosfato).\nEn arqueas, a subunidade Rrp41 do complexo \u00e9 a exorribonuclease fosforol\u00edtica. O anel deste encima presenta tres copias desta prote\u00edna, que son as responsables da actividade do complexo. En eucariotas, ningunha das subunidades RNase PH mantivo esta actividade catal\u00edtica, o cal sup\u00f3n que a estrutura anular central do exosoma humano non ten ningunha prote\u00edna encimaticamente activa. En l\u00e9vedos isto comp\u00e9nsase por un dos encimas hidrol\u00edticos asociados, a Rrp44, que \u00e9 a responsable da maior parte da actividade ribonuclease dol exososoma, pero esta subunidade hidrol\u00edtica en particular pode estar restrinxida aos l\u00e9vedos, xa que non se encontrou ningunha prote\u00edna hom\u00f3loga a Rrp44 no exosoma humano (e tampouco en arqueas).\nP\u00f3dese asociar a\u00ednda outro encima hidrol\u00edtico m\u00e1is en humanos e l\u00e9vedos co complexo (Rrp6), que contrib\u00fae \u00e1 actividade do exosoma de l\u00e9vedos e \u00e9 a \u00fanica responsable da actividade do complexo humano. A\u00ednda que orixinalmente se pensaba que as prote\u00ednas con dominio S1 ti\u00f1an tam\u00e9n actividade hidrol\u00edtica 3'\u21925', traballos posteriores pux\u00e9rono en d\u00fabida, ao afirmaren que estas prote\u00ednas poder\u00edan desempe\u00f1ar tan s\u00f3 un papel na uni\u00f3n de substratos antes da s\u00faa degradaci\u00f3n polo complexo.\nSubstratos.\nO exosoma est\u00e1 implicado na degradaci\u00f3n e procesamento dunha gran variedade de especies de ARN. No citoplasma celular est\u00e1 implicado na renovaci\u00f3n (\"turn-over\") das mol\u00e9culas de ARN mensaxeiro. O complexo pode degradar mol\u00e9culas de ARNm que foron marcadas para a s\u00faa degradaci\u00f3n porque conte\u00f1en erros, por medio de interacci\u00f3ns con prote\u00ednas da v\u00eda mediada por mutaci\u00f3n terminadora ou pola v\u00eda mediada por mutaci\u00f3n \"non-stop\". Por outra parte, os ARNm degr\u00e1danse como parte do seu ciclo normal. Existen varias prote\u00ednas que estabilizan ou desestabilizan mol\u00e9culas de ARNm un\u00edndose aos elementos ricos en AU dos extremos 3' non traducidos (3'UTR) e que interaccionan co complexo do exosoma.\nNo n\u00facleo celular, o exosoma requ\u00edrese para o correcto procesamento de varios ARN nucleares pequenos. Finalmente, o nucl\u00e9olo \u00e9 o compartimento onde se encontran a maior parte dos complexos de exosoma, onde desenvolven un papel no procesamento do ARN ribos\u00f3mico 5,8 S (a primeira funci\u00f3n do exosoma identificada) e de varios ARN nucleolares pequenos.\nA\u00ednda que a maior parte das c\u00e9lulas te\u00f1en outros encimas con capacidade de degradar ARN tanto polo seu extremo 3' coma polo seu extremo 5', o exosoma \u00e9 esencial para a supervivencia celular. Cando se det\u00e9n ou reduce a expresi\u00f3n x\u00e9nica das prote\u00ednas do exosoma por medios artificiais, por exemplo, por medio de ARN interferente, o crecemento det\u00e9nse e as c\u00e9lulas finalmente morren. Tanto as prote\u00ednas centrais do complexo coma as d\u00faas prote\u00ednas principais asociadas son esenciais.\nAs bacterias non te\u00f1en exosoma, pero as s\u00faas funci\u00f3ns as\u00fameas un complexo similar, chamado \"degradosoma\" do que forma parte a prote\u00edna polinucle\u00f3tido fosforilase.\nPatolox\u00eda.\nAutoinmunidade.\nO complexo exos\u00f3mico \u00e9 o ant\u00edxeno dos autoanticorpos responsables de diversas enfermidades autoinmunes. Estes autoanticorpos enc\u00f3ntranse principalmente en persoas que sofren a s\u00edndrome de solapamento PM-Scl, unha doenza autoinmune na que os pacientes sofren unha esclerodermia de base acompa\u00f1ada ou ben de polimiosite ou ben de dermatomiosite. Os autoanticorpos p\u00f3dense detectar no soro sangu\u00edneo dos pacientes por medio de diversos ensaios. No pasado, o m\u00e9todo m\u00e1is com\u00fan foi o de inmunodifusi\u00f3n dobre de Ouchterlony utilizando extractos de timo de tenreira, inmunofluorescencia en c\u00e9lulas HEp-2 ou inmunoprecipitaci\u00f3n a partir de extractos celulares humanos. Nos ensaios de inmunoprecipitaci\u00f3n con soros anti-exosoma precipita un conxunto de prote\u00ednas caracter\u00edstico. Nos anos anteriores \u00e1 caracterizaci\u00f3n do exosoma, a este precipitado se lle denominaba \"complexo PM-Scl\". Os soros destes pacientes adoitan mostrar unha caracter\u00edstica tinguidura do nucl\u00e9olo celular, o que alimentou a hip\u00f3tese de que o ant\u00edxeno reco\u00f1ecido polos autoanticorpos era importante na s\u00edntese ribosomal. M\u00e1is recentemente puidose dispo\u00f1er de prote\u00ednas exos\u00f3micas que se utilizaron para desenvolver inmunoan\u00e1lises en li\u00f1a (LIA) e ensaios de ELISA para detectar estes anticorpos.\nNestas doenzas, os anticorpos dir\u00edxense principalmente contra d\u00faas das prote\u00ednas do complexo, denominadas \"PM/Scl-100\" (a prote\u00edna similar a unha RNase D) e \"PM/Scl-75\" (unha das prote\u00ednas similares \u00e1s RNases PH do anel), encontr\u00e1ndose anticuerpos contra estas prote\u00ednas en aproximadamente un 30% dos pacientes que sofren da s\u00edndrome. A\u00ednda que estas d\u00faas prote\u00ednas son o ligando principal dos autoanticorpos, tam\u00e9n poden selo outras subunidades ou prote\u00ednas asociadas, como C1D. Actualmente, o m\u00e9todo con maior sensibilidade para detectar estes autoanticorpos consiste no uso dun p\u00e9ptido derivado da prote\u00edna PM/Scl-100 como ant\u00edxeno nun ensaio ELISA, en lugar de utilizar prote\u00ednas completas. Por medio deste m\u00e9todo, os autoanticorpos enc\u00f3ntranse en m\u00e1is do 55% dos pacientes coa s\u00edndrome de solapamento, a\u00ednda que tam\u00e9n poden ser detectados en pacientes que sofren tanto de esclerodermia, coma de polimiosite ou de dermatomiosite por separado.\nDado que os autoanticorpos se encontran principalmente en pacientes que te\u00f1en caracter\u00edsticas de varias enfermidades autoinmunes distintas, os s\u00edntomas cl\u00ednicos que presentan poden variar moito. Os s\u00edntomas que se ven con m\u00e1is frecuencia son os t\u00edpicos destas enfermidades, entre eles o signo de Raynaud, artrite, miosite e esclerodermia. O tratamento destes pacientes \u00e9 sintom\u00e1tico e similar ao tratamento de cada enfermidade autoinmune por separado, o que sup\u00f3n a administraci\u00f3n de f\u00e1rmacos inmunosupresores ou inmunomoduladores.\nC\u00e1ncer.\nDemostrouse que o exosoma \u00e9 inhibido polo antimetabolito 5-fluorouracilo, utilizado tam\u00e9n no tratamento quimioterap\u00e9utico do c\u00e1ncer. Este \u00e9 un dos tratamentos m\u00e1is eficaces contra os tumores s\u00f3lidos. Cando este f\u00e1rmaco \u00e9 administrado a l\u00e9vedos, p\u00f3dense observar defectos no procesamento do ARN ribos\u00f3mico id\u00e9nticos aos que se aprecian cando se bloquea dito procesamento por medio de diversas estratexias utilizadas en biolox\u00eda molecular. A ausencia dun correcto procesado dos ribosomas \u00e9 letal para estas c\u00e9lulas, o que explica o seu efecto antimetab\u00f3lico."}
{"id": "182133", "revid": "89787", "url": "https://gl.wikipedia.org/wiki?curid=182133", "title": "Flor\u00edn aragon\u00e9s", "text": "O flor\u00edn aragon\u00e9s, flor\u00edn de Arag\u00f3n ou flor\u00edn de ouro de Arag\u00f3n foi unha moeda medieval que se usou na Coroa de Arag\u00f3n desde tempos de Pedro IV o Cerimonioso.\nHistoria.\nO \"Flor\u00edn de Arag\u00f3n\", nome polo que foi co\u00f1ecido na \u00e9poca en todos os estados europeos por onde se difundiu, era unha moeda de ouro cun peso medio de 3,42 gramos. Inicialmente o seu valor oscilou entre os catorce e os once \"soldos aragoneses\", e a s\u00faa lei, de 24 quilates menos cuarto na s\u00faa primeira emisi\u00f3n de 1346, pronto foi diminu\u00edndo at\u00e9 os 18 e incluso aos 16 quilates.\nContra 1370 a cotizaci\u00f3n das moedas cu\u00f1adas na Bas\u00edlica de Santa Mar\u00eda a Maior de Zaragoza era de once soldos, e a lei de 18 quilates, que foi a que mantivo at\u00e9 a s\u00faa desaparici\u00f3n.\nA tipolox\u00eda desta moeda tomouse do flor\u00edn florentino (\"fiorino d'oro\"), unha moeda orixinaria da Rep\u00fablica de Florencia, que despois se imitou en toda Europa. Desde 1252 o \"fiorino d'oro\" era o \u00e1ureo t\u00edpico da Rep\u00fablica florentina, e a s\u00faa denominaci\u00f3n derivaba do feito der levar gravado un lirio, a flor dos Medici.\nO flor\u00edn de Arag\u00f3n imitou no anverso a iconograf\u00eda de San Xo\u00e1n Bautista e no reverso o lirio, emblema de Florencia, pero coa lenda ARAGO.REX, a inicial do rei de Arag\u00f3n e a marca de ceca do lugar onde se cu\u00f1ara, en lugar da inscrici\u00f3n FLORENTIA do flor\u00edn florentino.\nAs Cortes dos diversos estados rexidos por Pedro IV de Arag\u00f3n opo\u00f1\u00edanse \u00e1 introduci\u00f3n dunha nova moeda que, por\u00e9n, era necesaria a mediados do s\u00e9culo XIV para atender as grandes sumas de di\u00f1eiro das que deb\u00eda dispo\u00f1er a Coroa.\nPor iso Pedro IV buscou a soluci\u00f3n cu\u00f1ando en 1346 os novos flor\u00edns en Perpi\u00f1\u00e1n \u2014acabado de incorporar como praza de soberan\u00eda real \u00e1 coroa xunto co reino de Mallorca\u2014 sen indicaci\u00f3n do nome do rei nin da ceca onde se cu\u00f1aran.\nPero despois de que a s\u00faa difusi\u00f3n, subrepticia ao principio, fix\u00e9rase xa de uso com\u00fan en todos os territorios do rei de Arag\u00f3n, comezaron a cu\u00f1arse noutros estados da Coroa at\u00e9 o reinado de Fernando o Cat\u00f3lico coa denominaci\u00f3n de \"Flor\u00ed d'or d'Arag\u00f3\".\nHoubo tam\u00e9n cu\u00f1axes de medio flor\u00edn e dun cuarto de flor\u00edn, coa mesma tipolox\u00eda que a moeda maior. As\u00ed mesmo alg\u00fans reis de Castela que pretend\u00edan a coroa de Arag\u00f3n cu\u00f1aron flor\u00edns. Henrique II de Castela cu\u00f1ounos \"a senyal d'Arag\u00f3\" e tam\u00e9n os emitiu Henrique IV."}
{"id": "182134", "revid": "23204", "url": "https://gl.wikipedia.org/wiki?curid=182134", "title": "Billy Boyd", "text": "Billy Boyd, nado en Glasgow o 28 de agosto de 1968, \u00e9 un actor e m\u00fasico escoc\u00e9s co\u00f1ecido por interpretar a Peregrin Tuc nas adaptaci\u00f3ns cinematogr\u00e1ficas d\u00b4\"O Se\u00f1or dos Aneis\" e a Barret Bonden en \".\nPremios e nomeamentos.\nBroadcast Film Critics Association Award\nDVD Exclusive Awards\nEmpire Awards\nNational Board of Review of Motion Pictures\nOnline Film Critics Society\nPhoenix Film Critics Society\nScreen Actors Guild Awards"}
{"id": "182135", "revid": "22795", "url": "https://gl.wikipedia.org/wiki?curid=182135", "title": "Flor\u00edn de Arag\u00f3n", "text": ""}
{"id": "182136", "revid": "22795", "url": "https://gl.wikipedia.org/wiki?curid=182136", "title": "Flor\u00edn de ouro de Arag\u00f3n", "text": ""}
{"id": "182140", "revid": "27155", "url": "https://gl.wikipedia.org/wiki?curid=182140", "title": "Gryllotalpidae", "text": "Os Gryllotalpidae son unha familia da orde dos ort\u00f3pteros.\nDescrici\u00f3n.\nTe\u00f1en entre 3 e 5 cent\u00edmetros de lonxitude, con grandes ollos redondos e patas dianteiras similares a pas, desenvolvida para escavar e nadar. Amais poden voar, chegando a desprazarse os exemplares adultos at\u00e9 8\u00a0km durante a \u00e9poca de apareamento. Est\u00e1n activos a maior parte do ano, pero pasan o inverno hibernando. Os exemplares m\u00e1is novos te\u00f1en as \u00e1s m\u00e1is curtas, e a s\u00faa aparencia var\u00eda dependendo da especie, asemell\u00e1ndose con alg\u00fans salt\u00f3ns ou formigas moi grandes, ou, mesmo se as \u00e1s son moi pequenas, con t\u00e9rmites de cor escura.\nSon bastante com\u00fans, pero son pouco vistos por seren nocturnos e desenvolver boa parte da s\u00faa vida en grandes sistemas de t\u00faneles. Son omn\u00edvoros, comendo larvae, vermes, ra\u00edces, e herbas. Entre os seus predadores est\u00e1n os paxaros, ratos, e raposos, e as avespas comen os seus cad\u00e1veres. \"Larra bicolor\" \u00e9 un parasito do x\u00e9nero \"Scapteriscus\".\nAmplifican o seu canto coa axuda dun corno de dobre sa\u00edda, que act\u00faa como un meg\u00e1fono. Est\u00e1n presentes en todos os continentes ag\u00e1s na Ant\u00e1rtida, se ben nalgunhas zonas o seu n\u00famero descende por mor da erosi\u00f3n e a destruci\u00f3n do h\u00e1bitat. Adoitan ser considerados pragas. No leste de Asia \u00e1s veces se utilizan como alimento humano (fritos)."}
{"id": "182142", "revid": "1888", "url": "https://gl.wikipedia.org/wiki?curid=182142", "title": "El Despertar", "text": "El Despertar foi o nome de varias publicaci\u00f3ns:"}
{"id": "182143", "revid": "98629", "url": "https://gl.wikipedia.org/wiki?curid=182143", "title": "Flor\u00edn das Antillas Neerlandesas", "text": "O flor\u00edn das Antillas Neerlandesas ou flor\u00edn antillano neerland\u00e9s (en neerland\u00e9s: \"Antilliaanse gulden\" ou simplemente \"gulden\") \u00e9 a moeda de Cura\u00e7ao e Sint Maarten. Est\u00e1 subdividido en 100 \"cent\" ou \"centen\" (singular: \"cent\").\nAnteriormente foi a moeda das Antillas Neerlandesas, un territorio de ultramar do Reino dos Pa\u00edses Baixos.\nHistoria.\nNo s\u00e9culo XVIII, o flor\u00edn neerland\u00e9s circulaba nas Antillas Neerlandesas. Isto cambiou en 1794 cando se emitiron moedas espec\u00edficas para as posesi\u00f3ns neerlandesas nas Indias Occidentais. Daquela, o \"gulden\" estaba dividido en 20 \"stuiver\".\nEntre 1799 e 1828, o \"reaal de Cura\u00e7ao\" circulou nas illas, a raz\u00f3n de 1 \"reaal\" = 6 \"stuiver\" ou 3\u2153 \"reaal\" = 1 flor\u00edn. O flor\u00edn neerland\u00e9s reintroduciuse en 1828, agora subdividido en 100 \"centen\". Cando a moeda comezou a emitirse de novo de maneira espec\u00edfica para as Antillas Neerlandesas, denominouse \"cura\u00e7ao\", cos primeiros billetes e moedas, con denominaci\u00f3n en moeda neerlandesa, introducidos en 1892 e 1900, respectivamente. O nome \"Antillas Neerlandesas\" (\"Nederlandse Antillen\") foi introducido en 1952.\nEn 1940, despois da ocupaci\u00f3n alem\u00e1 dos Pa\u00edses Baixos, a ligaz\u00f3n coa moeda neerlandesa rompeuse, e o flor\u00edn foi establecido con respecto ao d\u00f3lar estadounidense a 1,88585 flor\u00edns = 1 d\u00f3lar. A taxa foi axustada a 1,79 flor\u00edns = 1 d\u00f3lar en 1971.\nEn 1986, Aruba adquiriu un status de autonom\u00eda, separ\u00e1ndose das Antillas Neerlandesas. En pouco tempo, Aruba comezou a emitir a s\u00faa propia moeda, o flor\u00edn arube\u00f1o, que substitu\u00edu ao flor\u00edn das Antillas Neerlandesas a un cambio de 1:1.\nCoa disoluci\u00f3n das Antillas Neerlandesas o 10 de outubro de 2010, o flor\u00edn foi substitu\u00eddo polo d\u00f3lar dos Estados Unidos o 1 de xaneiro de 2011 para as illas de Bonaire, Saba e San Eustaquio soamente. Cura\u00e7ao e Sint Maarten quedaron co flor\u00edn das Antillas Neerlandesas como moeda com\u00fan propia, a\u00ednda que vinculado ao d\u00f3lar.\nMoedas.\nEn 1794 emit\u00edronse moedas de prata para o seu uso nas Indias Occidentais Neerlandesas con valores de 2 \"stuiver\", \u00bc, 1 e 3 flor\u00edns. Despois da reintroduci\u00f3n do flor\u00edn neerland\u00e9s en 1828, algunhas moedas de 1 flor\u00edn rebaix\u00e1ronse a cuartos de flor\u00edn e se estamparon cun \"C\", en 1838.\nEn 1900 e 1901 introduc\u00edronse as moedas de 1/10 e \u00bc de flor\u00edn de prata, que circularon xunto coas moedas neerlandesas. Despois da desvinculaci\u00f3n da moeda antillana neerlandesa da dos Pa\u00edses Baixos, introduciuse a moeda de 1 \"cent\" de bronce en 1942, seguida por outra de 5 \"centen\" de cupron\u00edquel en 1943. As moedas de 2\u00bd \"centen\" de bronce e de 1 e 2\u00bd flor\u00edns de prata introduc\u00edronse en 1944.\nEn 1952 apareceu nas moedas o nome \"Nederlandse Antillen\". En 1970 o n\u00edquel substitu\u00edu a prata, a\u00ednda que a moeda de 2\u00bd flor\u00eds non se reintroduciu at\u00e9 1978. As moedas de 1 e 2\u00bd \"centen\" de aluminio introduc\u00edronse en 1979. En 1989 seguiron as de 5 \"centen\" de aluminio, as de 10, 25 e 50 \"centen\" de aceiro con aliaxe de n\u00edquel e as de 1 e 2\u00bd flor\u00edns, seguidas polas de 5 flor\u00edns en 1998.\nBilletes.\nEn 1892, o \"Cura\u00e7aosche Bank\" introduciu billetes con denominaci\u00f3ns de 25 e 50 \"centen\", 1 e 2\u00bd florines. Esta foi a \u00fanica emisi\u00f3n de denominaci\u00f3ns en \"centen\". Os billetes de 5, 10, 25, 50, 100, 250 e 500 flor\u00edns seguiron a esta emisi\u00f3n en 1900. Os de 1 e 2\u00bd flor\u00edns foron suprimidos en 1920, pero reintroducidos polo goberno en 1942 como \"muntbiljet\".\nDesde 1954 o nome \"Nederlandse Antillen\" aparece no reverso dos billetes do \"Cura\u00e7aosche Bank\" e, desde 1955, os \"muntbiljet\" (s\u00f3 o billete de 2\u00bd flor\u00edns) emit\u00edronse tam\u00e9n con este nome. En 1962, o nome do banco cambiouse polo de \"Bank van de Nederlandse Antillen\" (Banco das Antillas Neerlandesas). En 1970 f\u00edxose unha emisi\u00f3n derradeira de \"muntbiljet\" posta en circulaci\u00f3n con denominaci\u00f3ns de 1 e 2\u00bd florines. O billete de 500 \"gulden\" deixou de emitirse en 1962."}
{"id": "182144", "revid": "22795", "url": "https://gl.wikipedia.org/wiki?curid=182144", "title": "Flor\u00edn antillano neerland\u00e9s", "text": ""}
{"id": "182145", "revid": "1888", "url": "https://gl.wikipedia.org/wiki?curid=182145", "title": "El Despertar (Salceda de Caselas)", "text": "El Despertar foi un peri\u00f3dico agrario editado en Salceda de Caselas entre 1915 e 1916.\nHistoria e caracter\u00edsticas.\nXornal agrarista e anticaciquil dependente da Sociedad de labradores de Salceda de Caselas. Estaba dirixido por Eduardo Gonz\u00e1lez Fonte e Joaqu\u00edn Fern\u00e1ndez Sestelo. Foi pechado en 1916 e o seu director Joaqu\u00edn Fern\u00e1ndez desterrado. Como resposta xurdiu en 1917 en Bos Aires \"El Agrario\", editado polo Centro Protecci\u00f3n Agr\u00edcola del Distrito de Salceda en Buenos Aires."}
{"id": "182147", "revid": "89787", "url": "https://gl.wikipedia.org/wiki?curid=182147", "title": "Diogo Salom\u00e3o", "text": "Diogo Ferreira Salom\u00e3o, nado en Amadora o 14 de setembro de 1988, \u00e9 un futbolista portugu\u00e9s. Xoga de extremo e o seu equipo actual \u00e9 o CD Santa Clara.\nTraxectoria.\nFormado na canteira do Estrela Amadora e Casa Pia, debutou con este \u00faltimo na tempada 2008\u201309 na Terceira Divisi\u00f3n de Portugal. Na tempada 2009\u201310 foi contratado polo Real Massam\u00e1 da Segunda Divisi\u00f3n portuguesa, participando en 26 encontros. Na tempada 2010\u201311 foi contratado polo Sporting de Lisboa, debutando na Primeira Divisi\u00f3n de Portugal e participando na UEFA Europa League, onde xogou 6 encontros e conseguiu dous goles.\nNa tempada 2011\u201312 foi cedido, sen opci\u00f3n de compra, ao Deportivo da Coru\u00f1a por unha campa\u00f1a. En xu\u00f1o de 2012 renovouse a cesi\u00f3n por unha tempada m\u00e1is.\nSelecci\u00f3n nacional.\nSalom\u00e3o debutou como internacional coa Selecci\u00f3n de Portugal sub-21 no ano 2010."}
{"id": "182148", "revid": "23204", "url": "https://gl.wikipedia.org/wiki?curid=182148", "title": "Winterthur", "text": "Winterthur \u00e9 unha cidade su\u00edza situada no cant\u00f3n de Z\u00faric, ao norte do pa\u00eds. Con 109.775 habitantes, \u00e9 a sexta cidade da Confederaci\u00f3n por volume de poboaci\u00f3n. Chamada abreviadamente polos seus habitantes \"Winti\", hoxe Winterthur \u00e9 unha cidade de servizos e un importante centro da industria de alta tecnolox\u00eda.\nXeograf\u00eda.\nSituada a unha altitude media de 439 metros, Winterthur as\u00e9ntase nas marxes sur e leste do r\u00edo T\u00f6ss. Outro r\u00edo, o Eulach transcorre tam\u00e9n pola cidade, motivo polo cal \"Winti\" recibe o nome de \"Cidade do Eulach\". A cidade de Z\u00faric est\u00e1 a tan s\u00f3 30 kms en direcci\u00f3n suroeste.\nHistoria.\nA historia de Winterthur principia co asentamento romano de \"Vitudurum\". As primeiras edificaci\u00f3ns da cidade propiamente dita datan do s\u00e9culo VII, e xa no XI era unha cidade amurallada con foxo e torres. No s\u00e9culo XIII os Habsburgo adquiriron a vila, pertencendo aos seus dominios ata o ano 1467.\nFoi o escenario da batalla hom\u00f3nima en 1799 entre Francia e Austria, no contexto das guerras revolucionarias francesas. Golpeada duramente pola Gran Depresi\u00f3n nos anos 30, Winterthur recuperou o seu pulo econ\u00f3mico tras a segunda guerra mundial.\nCultura.\nA Orquestra de Winterthur (\"Orchester Musikkollegium Winterthur\"), a m\u00e1is vella orquestra de m\u00fasica cl\u00e1sica su\u00edza fundada en 1875, pos\u00fae unha reco\u00f1ecida traxectoria. En 1989 a cidade recibiu o Premio Wakker en reco\u00f1ecemento pola s\u00faa posta en valor e preservaci\u00f3n do patrimonio arquitect\u00f3nico.\nO Museo de Arte de Winterthur (\"Kunstmuseum Winterthur\") \u00e9 o m\u00e1is importante da cidade. As s\u00faas exposici\u00f3ns son de arte comtempor\u00e1nea, dende o Impresionismo ata os nosos d\u00edas. Entre as s\u00faas pezas at\u00f3panse obras de Claude Monet, Paul C\u00e9zanne, Vincent van Gogh ou Pablo Picasso."}
{"id": "182149", "revid": "27155", "url": "https://gl.wikipedia.org/wiki?curid=182149", "title": "Complexo exosoma", "text": ""}
{"id": "182150", "revid": "27155", "url": "https://gl.wikipedia.org/wiki?curid=182150", "title": "Complexo do exosoma", "text": ""}
{"id": "182151", "revid": "25871", "url": "https://gl.wikipedia.org/wiki?curid=182151", "title": "Flor\u00edn de Aruba", "text": "O flor\u00edn de Aruba (\"arubaanse florijn\" en neerland\u00e9s; tam\u00e9n chamada \"florin\" en ingl\u00e9s e papiamento, as d\u00faas linguas m\u00e1is utilizadas en Aruba, e non o neerland\u00e9s, a\u00ednda que sexa tam\u00e9n oficial e mant\u00e9n o termo \"gulden\", pouco utilizado e que non aparece en moedas e billetes) \u00e9 a moeda oficial de Aruba. O seu c\u00f3digo ISO 4217 \u00e9 AWG. Div\u00eddese en 100 \"cents\".\nIntroduciuse en 1986, substitu\u00edndo ao flor\u00edn das Antillas Neerlandesas, ao mesmo tempo que se creaba o Banco Central de Aruba, no novo Estado aut\u00f3nomo dentro da coroa neerlandesa, con paridade coa aquela moeda.\nValor.\nComo o flor\u00edn das Antillas Neerlandesas, est\u00e1 ligado ao d\u00f3lar estadounidense coa taxa nominal de 1\u00a0USD por 1,79\u00a0AWG. Por\u00e9n, as compravendas de divisas te\u00f1en custos de transacci\u00f3n sometidos \u00e1 competencia dos mercados, e o Banco Central de Aruba emite e vende as moedas e billetes a un prezo lixeiramente superior ao da s\u00faa taxa nominal (estes custos non se aplican nas transacci\u00f3ns financeiras non materiais).\nPor isto, os trocos medios reais nos mercados poden variar algo en funci\u00f3n das cantidades de divisas e de liquidez dispo\u00f1\u00edbeis, ou das limitaci\u00f3ns ligadas ao control dos trocos. O troco do flor\u00edn de Aruba permaceceu moi est\u00e1bel desde a s\u00faa introduci\u00f3n en 1986, e o troco nominal, ligando a divisa ao d\u00f3lar estadounidense, non variou despois (a\u00ednda que non o seu troco en relaci\u00f3n ao euro ou, antes, ao flor\u00edn neerland\u00e9s, que variaron moito).\nMoedas e billetes.\nExisten billetes de 10, 25, 50, 100 e 500 flor\u00edns. Os billetes de 5 flor\u00edns foron emitidos a partir de 1986 (daquela, cunha serie provisional de billetes: a serie de 1990 substitu\u00edu todas as precedentes que se mante\u00f1en, non obstante, de curso legal), pero a produci\u00f3n destes billetes de baixo valor cesou en 1995. O billete de 500 flor\u00edns introduciuse en 1993.\nAs moedas te\u00f1en un valor facial de 5, 10, 25 e 50 cents, e de 1 e 2\u00bd flor\u00edns. As moedas de 5 flor\u00edns emit\u00edronse a partir de 1995, substitu\u00edndo os billetes. As moedas de 50 cent, e as de 5 flor\u00edns, de antes de 2005, eran cadradas e, como nas Antillas Neerlandesas, a peza de 50 cents ch\u00e1mase a\u00ednda hoxe \"yotin\" (da palabra francesa \"guillotine\" \u2014guillotina\u2014 en alusi\u00f3n ao corte dunha antiga peza de Cura\u00e7ao)."}
{"id": "182153", "revid": "12452", "url": "https://gl.wikipedia.org/wiki?curid=182153", "title": "Alacr\u00e1n ceboleiro", "text": ""}
{"id": "182154", "revid": "12452", "url": "https://gl.wikipedia.org/wiki?curid=182154", "title": "Grilo toupa", "text": ""}
{"id": "182155", "revid": "12452", "url": "https://gl.wikipedia.org/wiki?curid=182155", "title": "Grilo real", "text": ""}
{"id": "182156", "revid": "56817", "url": "https://gl.wikipedia.org/wiki?curid=182156", "title": "El Agrario", "text": "El Agrario foi o nome de varias publicaci\u00f3ns:"}
{"id": "182157", "revid": "89787", "url": "https://gl.wikipedia.org/wiki?curid=182157", "title": "Estr\u00f3mulo", "text": "Os estr\u00f3mulos son estruturas microsc\u00f3picas tubulares membranosas presentes nos plastos de c\u00e9lulas vexetais. Os estr\u00f3mulos (t\u00fabulos do estroma) son estruturas moi din\u00e1micas que se estenden polo citoplasma desde a superficie de todos os tipos de plastos (proplastos, cloroplastos, etioplastos, amiloplastos, e cromoplastos). Con frecuencia conectan uns plastos con outros, pero non na maior\u00eda dos casos. Foron redescubertos en 1997 despois de ter sido observados anteriormente en varias especies de anxiospermas como \"Arabidopsis thaliana\", trigo, arroz e tomate. A s\u00faa funci\u00f3n non se comprende totalmente a\u00ednda.\nA s\u00faa natureza tan din\u00e1mica est\u00e1 causada pola estreita relaci\u00f3n que se establece entre os estr\u00f3mulos dos plastos e os microfilamentos de actina, os cales est\u00e1n ancorados nos estr\u00f3mulos, tanto de modo lonxitudinal para empuxar desde o estr\u00f3mulo e mover o plasto nunha determinada direcci\u00f3n, coma a modo de bisagra para permitir que o plasto quede fixado nunha posici\u00f3n determinada da c\u00e9lula. Os microfilamentos de actina tam\u00e9n definen a forma do estr\u00f3mulo ao interaccionaren con eles. Este desprazamento aleatorio dos plastos probablemente est\u00e1 causado pola prote\u00edna miosina XI.\nOutros org\u00e1nulos tam\u00e9n se asocian cos estr\u00f3mulos dos plastos, como as mitocondrias, as cales foron observadas asociadas a estr\u00f3mulos e esvarando sobre eles. Os plastos e as mitocondrias deben estar espacialmente xuntos, xa que certas v\u00edas metab\u00f3licas como a fotorrespiraci\u00f3n requiren a asociaci\u00f3n de ambos os org\u00e1nulos para reciclar o glicolato e detoxificar o amon\u00edaco producido durante a fotorrespiraci\u00f3n. Os estr\u00f3mulos poden ser aproveitados para manter eses org\u00e1nulos xuntos.\nOs estr\u00f3mulos te\u00f1en normalmente un di\u00e1metro de 0.35\u20130.85\u00a0\u00b5m e unha lonxitude moi variable, e poden ser desde pequenas proxecci\u00f3ns bicudas ata estruturas lineares ou ramificadas de ata 220\u00a0\u00b5m de longo. O seu interior est\u00e1 limitado polas membranas plastidiais externa e interna, polo que permiten a transferencia de mol\u00e9culas tan grandes como a RuBisCO (~560 kDa) entre plastos interconectados. Os estr\u00f3mulos aparecen en todo tipo de c\u00e9lulas, pero a morfolox\u00eda dos estr\u00f3mulos e a proporci\u00f3n de plastos con estr\u00f3mulos var\u00eda dun tecido a outro e en diferentes estadios do desenvolvemento das plantas. En xeral, os plastos m\u00e1is pequenos producen estr\u00f3mulos menores, a\u00ednda que os plastos de maior tama\u00f1o, os cloroplastos do mes\u00f3filo das follas, producen estr\u00f3mulos relativamente pequenos, o que indica que debe haber outros factores que controlan a formaci\u00f3n dos estr\u00f3mulos. En xeral, os estr\u00f3mulos son m\u00e1is abundantes en c\u00e9lulas que conte\u00f1en plastos non fotosint\u00e9ticos, e nas que conte\u00f1en plastos pequenos.\nCon microscopio de contraste de fase ou de contraste diferencial (DIC) observouse que o extremo dos estr\u00f3mulos pode soltar ves\u00edculas no citoplasma.\nA funci\u00f3n principal dos estr\u00f3mulos a\u00ednda non est\u00e1 clara, pero a presenza de estr\u00f3mulos acrecenta moito a \u00e1rea superficial do plasto, incrementando potencialmente o transporte de substancias entre o org\u00e1nulo e o citosol. Outras funci\u00f3ns dos estr\u00f3mulos propostas, como a transferencia de macromol\u00e9culas entre plastos e a formaci\u00f3n de gr\u00e1nulos de glic\u00f3xeno no endosperma de cereais, pode que estean restrinxidas a un determinado tipo de tecido ou de c\u00e9lula. Poder\u00edan ter tam\u00e9n funci\u00f3ns metab\u00f3licas no plasto."}
{"id": "182158", "revid": "1888", "url": "https://gl.wikipedia.org/wiki?curid=182158", "title": "El Agrario (Xinzo de Limia)", "text": "El Agrario foi un peri\u00f3dico editado en Xinzo de Limia en 1919.\nHistoria e caracter\u00edsticas.\nApareceu en xu\u00f1o de 1919, co subt\u00edtulo de \"\u00d3rgano de los Agrarios de la Comarca\". Financiado por Lepoldo Bar\u00f3n Torres como \u00f3rgano de propaganda para ga\u00f1ar as elecci\u00f3ns a Luis Usera Bugallal. Os seus directores foron Alejandro \u00c1lvarez Rodr\u00edguez e Francisco Seijo Iglesias e edit\u00e1base na imprenta de Eladio Fuentes de Ver\u00edn."}
{"id": "182159", "revid": "75439", "url": "https://gl.wikipedia.org/wiki?curid=182159", "title": "Modulaci\u00f3n por c\u00f3digo de pulsos", "text": "A modulaci\u00f3n por c\u00f3digo de pulsos (PCM polas s\u00faas siglas inglesas de Pulse Code Modulation) \u00e9 un procedemento de modulaci\u00f3n utilizado para transformar un sinal anal\u00f3xico nunha secuencia de bits (sinal dixital). Este m\u00e9todo foi inventado por Alec Reeves en 1937. Unha trama ou stream PCM \u00e9 unha representaci\u00f3n dixital dun sinal anal\u00f3xico onde a magnitude da onda an\u00e1loxica \u00e9 tomada a intervalos uniformes (mostras), cada mostra pode tomar un conxunto finito de valores, os cales se encontran codificados.\nModulaci\u00f3n.\nIntroduci\u00f3n.\nNa figura da dereita observamos que unha onda senoidal est\u00e1 sendo mostrexada e cuantificada en PCM. T\u00f3manse as mostras a intervalos de tempo regulares (mostrados como segmentos sobre o eixe X). De cada mostra existen unha serie de posibles valores (marcas sobre o eixe Y). A trav\u00e9s do proceso de mostraxe a onda transf\u00f3rmase en c\u00f3digo binario (representado pola altura das barras grises), o cal pode ser facilmente manipulado e almacenado.\nNa Figura 1 am\u00f3sase a disposici\u00f3n dos elementos que compo\u00f1en un sistema que utiliza a modulaci\u00f3n por impulsos codificados. Por raz\u00f3ns de simplificaci\u00f3n, s\u00f3 se representan os elementos para a transmisi\u00f3n de tres canais. \nFigura 1.-\" Disposici\u00f3n de elementos nun sistema PCM\" \nNa Figura 2 temos as formas de onda en distintos puntos do sistema anteriormente representado\nFigura 2.- \"Formas de onda en diversos puntos dun sistema PCM\"\nAs funci\u00f3ns das distintas etapas das que consta o sistema expl\u00edcanse a continuaci\u00f3n.\nMostraxe.\nConsiste en tomar medidas do valor do sinal n veces por segundo, co que se obter\u00e1n n niveis de tensi\u00f3n nun segundo.\nAs\u00ed, cando no sistema da Figura 1 aplicamos nas entradas de canal os sinais (a), (b) e (c) (Figura 2), despois da mostraxe obtemos a forma de onda.\nPara un canal telef\u00f3nico de voz \u00e9 suficiente tomar 8.000 mostras por segundo, ou, o que \u00e9 o mesmo, unha mostra cada 125 \u00b5seg. \nIsto \u00e9 as\u00ed pois, segundo o teorema de mostraxe, se se toman mostras dun sinal el\u00e9ctrico continuo a intervalos regulares e cunha frecuencia dobre da frecuencia m\u00e1xima que se queira capturar, ditas mostras conter\u00e1n toda a informaci\u00f3n necesaria para reconstru\u00edr o sinal orixinal.\nComo neste caso temos unha frecuencia de mostraxe de 8 kHz (per\u00edodo 125 \u00b5seg), ser\u00eda posible transmitir at\u00e9 4\u00a0kHz, suficiente por tanto para un canal telef\u00f3nico de voz, onde a frecuencia m\u00e1is alta transmitida \u00e9 de 3,4\u00a0kHz.\nO tempo de separaci\u00f3n entre mostras (125 \u00b5seg) poder\u00eda ser destinado \u00e1 mostraxe doutras canles mediante o procedemento de multiplexaci\u00f3n por divisi\u00f3n de tempo (TDM).\nCuantificaci\u00f3n.\nNa cuantificaci\u00f3n as\u00edgnaselle un determinado valor discreto a cada un dos niveis de tensi\u00f3n obtidos na mostraxe. Como as mostras poden ter un infinito n\u00famero de valores na gama de intensidade da voz, gama que nun canal telef\u00f3nico \u00e9 de aproximadamente 60 dB, ou, o que \u00e9 o mesmo, unha relaci\u00f3n de tensi\u00f3n de 1000:1; co fin de simplificar o proceso, o que se fai \u00e9 aproximar ao valor m\u00e1is pr\u00f3ximo dunha serie de valores predeterminados.\nCodificaci\u00f3n.\nNa codificaci\u00f3n, a cada nivel de cuantificaci\u00f3n as\u00edgnaselle un c\u00f3digo binario distinto, co que xa temos o sinal codificado e preparado para ser transmitido. A forma dunha onda ser\u00eda a indicada como (f) na Figura 2.\nEn telefon\u00eda, o sinal anal\u00f3xico cun ancho de banda de 4KHz conv\u00e9rtese nun sinal dixital de 1024 Kbps. En telefon\u00eda p\u00fablica ad\u00f3itase utilizar transmisi\u00f3n plesi\u00f3crona, onde, se se usa un E1, poder\u00edan intercalarse outros 31 sinais adicionais. Transm\u00edtense, as\u00ed, 32x64000 = 2.048.000 bps.\nRecuperaci\u00f3n do sinal anal\u00f3xico.\nNa recuperaci\u00f3n, pois, real\u00edzase un proceso inverso, co que o sinal que se recomp\u00f3n parecerase moito aos orixinais (a), (b) e (c), se ben durante o proceso de cuantificaci\u00f3n, debido ao redondeo das mostras aos valores cu\u00e1nticos, prod\u00facese unha distorsi\u00f3n co\u00f1ecida como ru\u00eddo de cuantificaci\u00f3n. Nos sistemas normalizados, os intervalos de cuantificaci\u00f3n son escolleitos de tal forma que se minimiza ao m\u00e1ximo esta distorsi\u00f3n, co que os sinais recuperados son unha imaxe case exacta dos orixinais."}
{"id": "182160", "revid": "624", "url": "https://gl.wikipedia.org/wiki?curid=182160", "title": "Anselmo de Nonantola", "text": ""}
{"id": "182161", "revid": "27249", "url": "https://gl.wikipedia.org/wiki?curid=182161", "title": "PCM", "text": ""}
{"id": "182162", "revid": "23204", "url": "https://gl.wikipedia.org/wiki?curid=182162", "title": "\u014c-No-Yasumaro", "text": "\u014c-No-Yasumaro (en xapon\u00e9s \u592a\u5b89\u4e07\u4fb6) nado en 660 e morto en 723, foi un escritor e historiador xapon\u00e9s.\nTraxectoria.\nDe nobre orixe, atrib\u00faenlle a compilaci\u00f3n do \"Kojiki\" (\"Memorias dos eventos antigos\"), antigo documento no que se narran as orixes mitol\u00f3xicas do Xap\u00f3n."}
{"id": "182164", "revid": "1888", "url": "https://gl.wikipedia.org/wiki?curid=182164", "title": "El Pueblo (Baiona)", "text": "El Pueblo foi un peri\u00f3dico agrario editado en Baiona entre 1914 e 1916.\nHistoria e caracter\u00edsticas.\nPeri\u00f3dico agrarista e anticaciquil que apareceu o 3 de marzo de 1914. Estaba dirixido por Jos\u00e9 Mar\u00eda Barreiro. Entre os seus colaboradores figuraron Marcial Miguel de la Iglesia e Jos\u00e9 Sobreira Fern\u00e1ndez. Foi pechado en 1916 e o seu director desterrado. Jos\u00e9 Mar\u00eda Barreiro dirixiu en 1917 o semanario \"Tierra Gallega\" de Montevideo."}
{"id": "182165", "revid": "27155", "url": "https://gl.wikipedia.org/wiki?curid=182165", "title": "Plastidio", "text": ""}
{"id": "182166", "revid": "27155", "url": "https://gl.wikipedia.org/wiki?curid=182166", "title": "Proplastidio", "text": ""}
{"id": "182167", "revid": "89787", "url": "https://gl.wikipedia.org/wiki?curid=182167", "title": "The Boys of the Lough", "text": "The Boys of the Lough \u00e9 un grupo musical de folk escoc\u00e9s formado nos anos 1970."}
{"id": "182169", "revid": "85894", "url": "https://gl.wikipedia.org/wiki?curid=182169", "title": "Homoioi", "text": "En Esparta os h\u00f3moioi (\"iguais\") eran os homes maiores de 30 anos que gozan dos seus dereitos, \u00e9 dicir, os que constit\u00faen o corpo c\u00edvico da cidade, \"politeuma\". Recib\u00edan esta denominaci\u00f3n en raz\u00f3n da s\u00faa te\u00f3rica uniformidade social e econ\u00f3mica. Son, polo tanto, cidad\u00e1ns que pasaron a agog\u00e9 e conservan os seus dereitos por non perder o seu \"kleros\", mostrar covard\u00eda, cometer delitos ou non contribu\u00edr nas \"sisit\u00edas\". \nOrixe e evoluci\u00f3n.\nNun principio, segundo Plutarco, Licurgo repartiu as terras entre 9.000 espartiatas. O n\u00famero de \u201ciguais\u201d foi descendendo desde o s\u00e9culo -VIII, fen\u00f3meno co\u00f1ecido como oligantrop\u00eda. As\u00ed, no per\u00edodo cl\u00e1sico a cifra red\u00facese a 8.000. En plena Guerra do Peloponeso, diminu\u00edu o n\u00famero de forma significativa ata chegar apenas aos 2.000. Finalmente trala Batalla de Leuctra o n\u00famero era moi escaso, ao redor de 1.000. \nA oligantrop\u00eda foi debida \u00e1 alta mortaldade derivada da situaci\u00f3n constante de guerra, o sismo do 464, homosexualidade estendida, matrimonios tard\u00edos, euxenesia e endogamia. Para rematar \u00e9 moi importante ter en conta que trala Guerra do Peloponeso enriqu\u00e9cense uns poucos a costa do empobrecemento xeral, que ir\u00e1n perdendo a cidadan\u00eda ao ter que vender as s\u00faas terras. A\u00ednda que isto intentou ser freado outorgando privilexios aos espartiatas con m\u00e1is de tres fillos.\nCaracter\u00edsticas.\nOs espartiatas convertidos en \"homoioi\" posu\u00edan un \"kl\u00e9ros\", un lote de terras, e uns ilotas proporcionados polo Estado. As\u00ed cada \"homoios\" ten tempo libre para se exercitar no ximnasio e ir de caza. Vest\u00edan con sobriedade e modestia, sen adorno alg\u00fan. Era caracter\u00edstico o seu peiteado, unha longa cabeleira, signo da s\u00faa condici\u00f3n de liberdade. As mulleres e os nenos deb\u00edan levalo curto. Tam\u00e9n era costume levar barba mais co bigote rasurado. No campo de batalla visten capas p\u00farpuras (\"stola\u00ed phoinik\u00eddes\") que provocaban pavor no inimigo. Un rito antes de empezar a batalla era untarse o corpo en aceite e lustrar as s\u00faas armas \u00e1 vez que peiteaban coidadosamente o seu pelo.\nNon se gravaban os nomes nas tumbas para destacar a uniformidade social. Pese a esta fachada de pseudocomunismo, as diferenzas exist\u00edan, simplemente con ver os arist\u00f3cratas chamados \"kaloikagatho\u00ed\" (\u201cos belos e bos\u201d) elixidos para a Xerus\u00eda. Tam\u00e9n se distinguen aqueles que demostraron a s\u00faa valent\u00eda no campo de batalla ou a s\u00faa excelencia nas competici\u00f3ns atl\u00e9ticas. Outra subclase social dentro dos \"homoioi\" \u00e9 a dos chamados \"hippeis\", garda real, que non ten nada que ver coa s\u00faa traduci\u00f3n como cabaleiros.\nCando o \"homoios\" morre, o seu \"kl\u00e9ros\" pasa aos fillos e fillas en calidade igual entre fillos e a metade \u00e1s mulleres. Por esta raz\u00f3n, e por apareceren espidas, recibiren formaci\u00f3n filos\u00f3fica e exercit\u00e1rense nos ximnasios, os gregos v\u00edan escandalizados esta inhabitual liberdade. Pero para Esparta a muller era ante todo a que deb\u00eda procrear homes fortes; ata tal punto consid\u00e9raa esencial que a s\u00faa morte no parto ten o mesmo significado que a \"kal\u00f2s th\u00e1natos\" ou morte heroica en combate."}
{"id": "182170", "revid": "624", "url": "https://gl.wikipedia.org/wiki?curid=182170", "title": "Espartiata", "text": ""}
{"id": "182171", "revid": "624", "url": "https://gl.wikipedia.org/wiki?curid=182171", "title": "Espartiatas", "text": ""}
{"id": "182172", "revid": "89787", "url": "https://gl.wikipedia.org/wiki?curid=182172", "title": "Gromo de s\u00edndrome hemol\u00edtico-ur\u00e9mica de 2011", "text": "O gromo da s\u00edndrome hem\u00f3lico-ur\u00e9mica de 2011, tam\u00e9n chamada crise do cogombro ou crise da soia, foi un andazo bacteriano orixinado en Alema\u00f1a en maio dese ano, e que se saldou coa morte de case unha cincuentena de persoas. O andazo foi provocado pola bacteria , unha cepa concreta de \"E. coli\" que \u00e9 respons\u00e1bel dunha enfermidade de orixe alimentaria, a s\u00edndrome hemol\u00edtico-ur\u00e9mica, que pon en risco a vida dos humanos. Se ben a orixe da bacteria foi rastrexada ata unha plantaci\u00f3n de soia da Baixa Saxonia, a crise sanitaria supuxo tam\u00e9n unha crise econ\u00f3mica onde se viu afectado o mercado de vexetais da Uni\u00f3n Europea.\nOrixe.\nA\u00ednda que o d\u00eda 1 de maio de 2011 as autoridades sanitarias de Alema\u00f1a informaron dun gromo de s\u00edndrome hemol\u00edtico-ur\u00e9mica no pa\u00eds, ata o 22 de maio non se considerou un problema de sa\u00fade p\u00fablica, logo de que na v\u00e9spera se producise a primeira v\u00edtima mortal. As infecci\u00f3ns producidas por \"Escherichia coli\" son com\u00fans nos pa\u00edses occidentais, pero habitualmente te\u00f1en un alcance moderado no que a virulencia se refire. En Galicia, un estudo realizado nos anos noventa sinalaba unha proporci\u00f3n de cepas enterohemorr\u00e1xicas en s\u00f3 o 0,6% dos humanos afectados por diarrea.\nO cogombro.\nAta o 25 de maio os casos rexistr\u00e1ronse especialmente no noroeste de Alema\u00f1a. Ao d\u00eda seguinte, o 26 de maio, as autoridades alem\u00e1s identificaban a fonte do andazo con cogombros importados de Espa\u00f1a. Ao d\u00eda seguinte, o 27 de maio, as autoridades reaf\u00edrmanse nesta atribuci\u00f3n, comun\u00edcanllelo aos demais pa\u00edses da Uni\u00f3n Europea e retiran do mercado os cogombros de cultivo ecol\u00f3xico procedentes de Espa\u00f1a. Ese mesmo d\u00eda, a Comisi\u00f3n Europea rastrexa a bacteria ata dous invernadoiros de Algarrobo (M\u00e1laga), que se clausuran, e aos que se lles abre unha investigaci\u00f3n. As an\u00e1lises practicadas aos invernadoiros andaluces sobre mostras de solo e de auga dan negativo a \"E. coli\", e lev\u00e1ntase a prohibici\u00f3n de venda de cogombro con orixe en Espa\u00f1a. Mant\u00edvose con todo a orixe da contaminaci\u00f3n nos cogombros, pero atribu\u00edda a unha contaminaci\u00f3n posterior durante o seu transporte ou distribuci\u00f3n en Alema\u00f1a.\nAs discusi\u00f3ns sobre a orixe do gromo continuaron neses d\u00edas entre as autoridades europeas, que opinaban que a contaminaci\u00f3n puidera producirse en calquera punto dunha longa cadea de transporte, e as espa\u00f1olas, que negaban a relaci\u00f3n dos cogombros de orixe espa\u00f1ola coa enfermidade. Paralelamente, o Instituto Robert Koch e o Instituto Federal Alem\u00e1n para a Avaliaci\u00f3n de Risco recomendaban evitar en Alema\u00f1a o consumo de tomate, cogombro e leituga crus como medida de prevenci\u00f3n complementaria. Mentres tanto, d\u00e1banse a co\u00f1ecer os resultados das an\u00e1lises realizadas sobre os cogombros supostamente infectados en Alema\u00f1a, onde se atoparon \u2014en 2 de 4 an\u00e1lises\u2014 cepas de \"E. coli\", pero non a O104 respons\u00e1bel directa do andazo.\nA soia.\nO 4 de xu\u00f1o as autoridades alem\u00e1s e europeas atoparon datos que os levaban ata un c\u00e1tering p\u00fablico celebrado nun restaurante en L\u00fcbeck (Schleswig-Holstein) como orixe pos\u00edbel do andazo, mentres que os casos da enfermidade en Alema\u00f1a segu\u00edan en aumento. Ao d\u00eda seguinte, o 5 de xu\u00f1o, o ministro de Agricultura do estado de Baixa Saxonia advert\u00eda a poboaci\u00f3n de non comer gromos de soia de produci\u00f3n local, porque se converteran na principal sospeita da orixe do andazo. Ao longo desa xornada sinalouse como fonte precisa unha granxa en Bienenb\u00fcttel (Baixa Saxonia) , mais ao d\u00eda seguinte as autoridades negaban a existencia de an\u00e1lises probatorias, pois con m\u00e1is da metade das mostras analizadas (23 sobre 40) os resultados foran negativos. De feito, as an\u00e1lises que atoparon a bacteria non se fixeron sobre as mostras principais da granxa, onde non se atopou nada, sen\u00f3n sobre un paquete que proced\u00eda da granxa. Con todo, a explotaci\u00f3n agr\u00edcola foi clausurada.\nO 10 de xu\u00f1o un voceiro do Robert Koch Institute identificaba os gromos de soia como a fonte do andazo, e a OMS confirma a sospeita ese mesmo d\u00eda.\nA alforfa.\nO 30 de xu\u00f1o, a Axencia Europea de Seguridade Alimentaria propuxo como posible orixe, a\u00ednda que con t\u00f3dalas reservas a falta de confirmaci\u00f3n microbiol\u00f3xica, as sementes de alforfa ou fenogreco (\"Trigonella foenum-graecum\"), procedente de Exipto, das que poder\u00eda provir a cepa de \"E. coli\" que contaminou os gromos xerminados de Alema\u00f1a. O 8 de xullo, confirmada esta orixe, adoptou a decisi\u00f3n de retirar dos mercados europeos das sementes de alforfa importadas de Exipto entre 2009 e 2011, \u00e1 vez que se prohibe a importaci\u00f3n de novas partidas ata o 31 de outubro .\nEstas sementes util\u00edzanse como especia para curry ou ensaladas. O Ministerio de Sanidade espa\u00f1ol confirmou que tam\u00e9n se distribu\u00edron en Espa\u00f1a en 2010 e insiste na recomendaci\u00f3n de non producir gromos vexetais para consumo propio nin consumir agromos nin sementes xerminadas sen coci\u00f1alos previamente, \u00e1 vez que lembra que a\u00ednda non se produciu ning\u00fan caso de intoxicaci\u00f3n no pa\u00eds.\nA enfermidade.\nLogo das an\u00e1lises e probas realizadas, o Instituto Federal Alem\u00e1n para Avaliaci\u00f3n de Riscos sinalou que a cepa bacteriana causante do andazo era co\u00f1ecida en humanos en Alema\u00f1a dende hab\u00eda m\u00e1is dunha d\u00e9cada, e que o m\u00e1is prob\u00e1bel era que pasara \u00e1 cadea alimentaria a trav\u00e9s de feces humanas. Para a cepa bacteriana en cuesti\u00f3n, a O10:H4, foran descritas propiedades enterohemorr\u00e1xicas (isto \u00e9, que provoca diarreas con hemorraxia) e enteroagregativas (\u00e9 dicir, que se adhire moi intensamente \u00e1s paredes do intestino, o que dificulta a s\u00faa eliminaci\u00f3n). O \u00fanico caso de EHEC O104:H4 documentado con anterioridade fora unha intoxicaci\u00f3n en Corea do Sur, rexistrado en 2005, para a que se citara como fonte pos\u00edbel unha hamburguesa.\nO primeiro estadio da enfermidade \u00e9 unha diarrea con hemorraxia. Durante ese proceso, as bacterias liberan unha toxina que afecta os vasos sangu\u00edneos e, en particular, o endotelio. Os \u00f3rganos m\u00e1is danados son os riles: un 5-10% dos pacientes falece, e outra parte chega a desenvolver problemas renais graves que poden necesitar dun transplante.\nDistribuci\u00f3n.\nA gran maior\u00eda dos casos (o 97%) deste andazo rexistrouse en Alema\u00f1a. Ata o 27 de xu\u00f1o de 2011, cando o n\u00famero de casos e a s\u00faa virulencia xa decaera, contabiliz\u00e1ranse 3.927 casos de intoxicaci\u00f3n por \"E. coli\", dos que s\u00f3 o 23% desenvolveran a s\u00edndrome hemol\u00edtico-ur\u00e9mica. Destes, o 95% rexistr\u00e1ronse en Alema\u00f1a. A taxa de mortalidade dos afectados pola s\u00edndrome foi do 5%. Os casos que se rexistraron f\u00f3ra de Alema\u00f1a f\u00f3rono en persoas que estiveran hab\u00eda pouco tempo naquel pa\u00eds.\nConsecuencias pol\u00edticas e econ\u00f3micas.\nA determinaci\u00f3n da causa do gromo primeiro no cogombro e posteriormente na soia afectou os mercados destes produtos e, nun sentido m\u00e1is amplo, o de todos os produtos da horta procedentes de pa\u00edses membros da Uni\u00f3n Europea. Ademais do comercio interno, v\u00edronse danadas as exportaci\u00f3ns europeas. Rusia, por exemplo, prohibiu a importaci\u00f3n de todas as verduras procedentes da Uni\u00f3n Europea durante case un mes, ata o 22 de xu\u00f1o.\nPor\u00e9n, non existen datos reais e independentes do impacto do gromo de \"E. coli\" no mercado. Un suposto lobby de produtores europeos, Freshful, estimaba o dano econ\u00f3mico semanal nun total de 313 mill\u00f3ns de euros, dos cales 204 mill\u00f3ns afectar\u00edan os produtores espa\u00f1ois, 82 mill\u00f3ns aos neerlandeses e en menores cont\u00edas aos agricultores de Alema\u00f1a, B\u00e9lxica e Portugal. FEPEX, a Federaci\u00f3n Espa\u00f1ola de Produtores e Exportadores de Froitas e Hortalizas, falou de 200 mill\u00f3ns de euros de perdas \u00e1 semana, se ben o total de cogombro exportado por Espa\u00f1a anualmente \u00e9 de s\u00f3 372 mill\u00f3ns de euros. (2010). Cifras incluso superiores \u00e1 exportaci\u00f3n anual foron achegadas pola Coordinadora de Organizaci\u00f3ns de Agricultores e Gandeiros (300 mill\u00f3ns) e por X\u00f3venes Agricultores (500 mill\u00f3ns).\nUnha firma de avogados especialista en reclamaci\u00f3ns por intoxicaci\u00f3ns alimentarias falaba de 2.000 mill\u00f3ns de perdas en custos humanos, con referencia a unha cantidade de afectados e falecidos substancialmente menor c\u00e1 final.\nCompensaci\u00f3ns.\nO 3 de xu\u00f1o os gobernos de Espa\u00f1a, Portugal e Alema\u00f1a anunciaron que solicitar\u00edan formalmente unha compensaci\u00f3n do fondo de axuda agraria da Uni\u00f3n Europea. A Uni\u00f3n Europea propuxo inicialmente conceder 150 mill\u00f3ns de euros para compensar os produtores, coa intenci\u00f3n de cubrir os custos de produci\u00f3n perdidos. A ese fondo de axudas poder\u00edan acollerse produtores de cogombro mais tam\u00e9n doutras hortalizas., e a estimaci\u00f3n de custos far\u00edase un 30% por riba do prezo de mercado. Mais a ministra espa\u00f1ola Rosa Aguilar rexeitou a proposta, argumentando que a cantidade era demasiado pequena e que a Uni\u00f3n Europea deb\u00eda asumir o 100% das perdas. Ao d\u00eda seguinte, o comisario europeo de Agriculura e Desenvolvemento rural, Dacian Ciolo\u015f propu\u00f1a aumentar o fondo de compensaci\u00f3n a 210 mill\u00f3ns de euros.\nO comisario europeo de Sa\u00fade e Consumidores, John Dalli, criticou oficialmente a rapidez das autoridades alem\u00e1s ao sinalar o cogombro como pos\u00edbel respons\u00e1bel do gromo."}
{"id": "182173", "revid": "12452", "url": "https://gl.wikipedia.org/wiki?curid=182173", "title": "Crise do cogombro", "text": ""}
{"id": "182174", "revid": "12452", "url": "https://gl.wikipedia.org/wiki?curid=182174", "title": "Crise da soia", "text": ""}
{"id": "182175", "revid": "1093", "url": "https://gl.wikipedia.org/wiki?curid=182175", "title": "Andazo", "text": ""}
{"id": "182176", "revid": "23204", "url": "https://gl.wikipedia.org/wiki?curid=182176", "title": "Skerryvore", "text": "Skerryvore \u00e9 un grupo musical de folk escoc\u00e9s formado na illa de Tiree (H\u00e9bridas escocesas) en 2004."}
{"id": "182185", "revid": "88215", "url": "https://gl.wikipedia.org/wiki?curid=182185", "title": "Dani G\u00fciza", "text": "Daniel Gonz\u00e1lez G\u00fciza, nado en Xerez da Fronteira (C\u00e1diz) o 17 de agosto de 1980, \u00e9 un futbolista espa\u00f1ol. Xoga de dianteiro e o seu actual club \u00e9 o Atl\u00e9tico Sanluque\u00f1o, da Primeira Divisi\u00f3n RFEF.\nTraxectoria.\nInicios.\nNacido en 1980, no seo dunha familia humilde, Dani G\u00fciza pasou a s\u00faa infancia no popular barrio da Liberaci\u00f3n, na zona sur de Xerez da Fronteira. Tras destacar en equipos de f\u00fatbol base, iniciou a s\u00faa carreira profesional nas filas do Xerez CD, por ent\u00f3n en Segunda Divisi\u00f3n B. G\u00fciza declarouse seguidor do Xerez abertamente en varias ocasi\u00f3ns ao longo da s\u00faa vida deportiva, manifestando ata que lle gustar\u00eda xogar o \u00faltimo ano da s\u00faa carreira deportiva neste equipo.\nA tempada 1999\u201300 foi cedido ao Dos Hermanas CF, tam\u00e9n na categor\u00eda de bronce, onde empezou a despuntar como goleador. A metade da tempada o Real Club Deportivo Mallorca f\u00edxose cos seus servizos por 117 mill\u00f3ns de pesetas, un desembolso considerable para un xogador a\u00ednda en idade xuvenil.\nPrimeira divisi\u00f3n.\nA\u00ednda que a s\u00faa fichaxe foi para reforzar ao filial dos baleares, esa mesma campa\u00f1a chegou a debutar co primeiro equipo na m\u00e1xima categor\u00eda. Foi nun encontro contra o RCD Espanyol, o 2 de abril de 2000, con s\u00f3 19 anos.\nA pesar dos seus prometedores inicios, nas d\u00faas seguintes tempadas s\u00f3 disputou seis partidos co primeiro equipo, nos que marcou un gol. O seu baixo rendemento, acusando a s\u00faa atarefada vida extradeportiva, fixo que o club optase por cedelo a tempada 2002\u201303. Lucas Alcaraz, que fora o seu t\u00e9cnico en Dos Hermanas, abriulle as portas do Recreativo de Huelva, que acababa de ascender a Primeira Divisi\u00f3n. En Huelva s\u00f3 disputou 4 partidos, nos que non anotou ning\u00fan gol, e terminou a tempada no filial do FC Barcelona, en Segunda B.\nRexurdir.\nO ver\u00e1n de 2003, coa s\u00faa carreira en claro declive a pesar dos seus 23 anos, foi traspasado ao CF Ciudad de Murcia, que ese ano debutaba en Segunda Divisi\u00f3n. No club murciano recuperou o instinto goleador (16 tantos no seu primeiro ano e 20 no segundo). Uns rexistros que lle permitiron volver \u00e1 m\u00e1xima categor\u00eda, tras enrolarse \u00e1 filas do Getafe CF.\nNa s\u00faa primeira campa\u00f1a no club madrile\u00f1o logrou nove tantos en 32 partidos, que permitiu aos azulones manter a categor\u00eda sen apuros. Na s\u00faa segunda tempada logrou mellorar os seus n\u00fameros na liga, con once tantos, pero o seu papel m\u00e1is destacado foi na Copa. Seus foron dous dos catro goles cos que o Getafe remontou un 5-2 do FC Barcelona, clasific\u00e1ndose para a final copeira por primeira vez na s\u00faa historia, un \u00e9xito sen precedentes para o modesto club madrile\u00f1o. G\u00fciza foi titular na final, que o seu equipo acabou perdendo ante o Sevilla FC.\nExplosi\u00f3n.\nO ver\u00e1n de 2007, tras rexeitar ofertas do Deportivo da Coru\u00f1a e o Kazan ruso, finalmente foi traspasado ao RCD Mallorca. No seu regreso ao conxunto balear protagonizou a mellor campa\u00f1a da s\u00faa carreira, sendo o m\u00e1ximo goleador da liga espa\u00f1ola con 27 dianas, batendo a marca anotadora dun xogador mallorquinista nunha tempada. O rexistro, ademais, permitiulle ga\u00f1ar a Bota de Prata como segundo mellor goleador das ligas europeas. Merc\u00e9 a esta gran tempada, en novembro de 2007 debutou coa selecci\u00f3n espa\u00f1ola e foi convocado para participar na Eurocopa 2008, onde marcou dous goles, un deles en semifinais. Recibiu o premio \"Cidade de Xerez \u00e1 deportividade\".\nO 15 de xullo de 2008 firma por catro anos co Fenerbah\u00e7e SK a cambio de 15 mill\u00f3ns de euros, o que lle converte na fichaxe m\u00e1is cara da historia do f\u00fatbol turco. No club de Istambul coincide con Luis Aragon\u00e9s, que xa fora o seu t\u00e9cnico en Mallorca e coa selecci\u00f3n.\nSelecci\u00f3n nacional.\nFoi internacional en vinte ocasi\u00f3ns coa Selecci\u00f3n de f\u00fatbol de Espa\u00f1a. Debutou o 21 de novembro de 2007, nun partido de clasificaci\u00f3n para a Eurocopa 2008 ante Irlanda do Norte, disputado no Estadio de Gran Canaria, con resultado 1-0 a favor dos espa\u00f1ois.\nG\u00fciza foi convocado polo seleccionador Luis Aragon\u00e9s para formar parte dos 23 xogadores que disputaron a Eurocopa 2008. G\u00fciza xogou o terceiro partido da primeira fase completo, e participou nos partidos de cuartos de final, semifinal e final. En total estivo no terreo de xogo durante aproximadamente 175 minutos de competici\u00f3n. Meteu dous goles: un contra Grecia na primeira fase e outro contra Rusia na semifinal. "}
{"id": "182186", "revid": "98629", "url": "https://gl.wikipedia.org/wiki?curid=182186", "title": "Diego Rivas Rego", "text": "Diego Rivas Rego, nado o 27 de maio de 1987 en Nar\u00f3n, \u00e9 un futbolista galego. Xoga de porteiro no Racing de Ferrol da Primeira Divisi\u00f3n RFEF.\nTraxectoria.\nRacing de Ferrol.\nNaceu en Nar\u00f3n e formouse nas categor\u00edas inferiores do Racing de Ferrol, chegando na tempada 2005/06 a ser convocado co primeiro equipo deste, que militaba en Segunda Divisi\u00f3n. Na tempada seguinte foi o porteiro titular do Galicia de Mugardos, filial do Racing por aquel ent\u00f3n.\nNar\u00f3n e Fabril (2007-2011).\nNo ver\u00e1n de 2007 deixou o equipo verde e fichou polo Nar\u00f3n Balomp\u00e9, de Terceira Divisi\u00f3n. Xogou no club da s\u00faa vila durante d\u00faas tempadas ata que foi fichado polo Fabril en xullo de 2009. O 23 de maio de 2010 Diego Rivas xogou un papel crucial para acadar o ascenso a Segunda Divisi\u00f3n B, detendo dous lanzamentos contra o Burgos CF na quenda de penaltis, no partido de volta da eliminatoria de ascenso. Ao remate da tempada 2010/11 anunciouse que non continuar\u00eda no Fabril.\nCD Lugo (2011-2012).\nEn xullo de 2011 asinou co CD Lugo, equipo co que participou do hist\u00f3rico ascenso \u00e1 Segunda Divisi\u00f3n na tempada 2011/12 sendo unha peza clave do equipo e destacando especialmente na eliminatoria da fase de ascenso contra o Atl\u00e9tico Baleares. Tras o ascenso fichou polo Elche por tres tempadas.\nElche (2012-2014).\nNa s\u00faa primeira campa\u00f1a co club ilicitano conseguiu o ascenso \u00e1 Primeira Divisi\u00f3n, pero disputando moi poucos minutos, sendo Manu Herrera o porteiro titular. Na seguinte tempada (2013/14) foi cedido a dous equipos de Segunda, en busca de minutos, a SD Eibar e o CD Tenerife, pero a historia repetiuse e en ambos clubs actuou como porteiro suplente. No ver\u00e1n de 2014 rescindiu o contrato co Elche, ao non entrar nos plans do t\u00e9cnico Fran Escrib\u00e1.\nEn agosto fichou polo Albacete de Luis C\u00e9sar Sampedro, tam\u00e9n en Segunda. Tampouco no equipo manchego puido xogar moitos partidos, tendo por diante a Fran Dorronsoro e o compostel\u00e1n Alberto Dom\u00ednguez.\nGuijuelo (2015-2016).\nEn agosto de 2015 fichou polo CD Guijuelo, de Segunda B, onde non chegou a debutar por mor do grande estado de forma do porteiro Kike Royo.\nAuckland City (2016).\nEn xaneiro de 2016 deixou o Guijuelo e fixo a maleta cara a Nova Zelandia, fichando polo Auckland City, adestrado polo barcelon\u00e9s Ram\u00f3n Tribulietx. No equipo neozeland\u00e9s foi titular, acabando a liga regular na primeira posici\u00f3n, pero perdendo na final dos playoffs contra o Team Wellington. O equipo chegou ademais \u00e1 final da Liga de Campi\u00f3ns da OFC, onde se enfrontou de novo ao Team Wellington, derrot\u00e1ndoo esta vez por 3-0, con Diego Rivas como porteiro titular.\nUCAM Murcia (2016-2017).\nEn xu\u00f1o de 2016 regresou a Espa\u00f1a, fichando polo UCAM Murcia. Disputou 26 partidos co club murciano na Segunda Divisi\u00f3n B, encaixando 23 goles.\nLleida Esportiu (2017-2018).\nEn xullo de 2017 fichou polo Lleida Esportiu. Xogou 38 partidos co equipo catal\u00e1n, encaixando 35 goles.\nRacing de Ferrol (2018-actualidade).\nEn agosto de 2018, m\u00e1is dunha d\u00e9cada despois da s\u00faa sa\u00edda, volveu ao Racing de Ferrol, club no que se formou. Ga\u00f1ou a titularidade dende o primeiro momento e foi un dos piares no ascenso do equipo \u00e1 Segunda Divisi\u00f3n B na tempada 2018/19, as\u00ed como nas seguintes tempadas."}
{"id": "182188", "revid": "6750", "url": "https://gl.wikipedia.org/wiki?curid=182188", "title": "Whitestown, Nova York", "text": "Whitestown \u00e9 unha cidade situada no estado norteamericano de Nova York e no condado de Oneida. A poboaci\u00f3n era de 18.635 no censo do ano 2000. O nome ven de Judge Hugh White, un antigo colono.\nAt\u00f3pase inmediatamente ao oeste de Utica, Nova York. O bordo norte da cidade est\u00e1 definido polo r\u00edo Mohawk."}
{"id": "182190", "revid": "109216", "url": "https://gl.wikipedia.org/wiki?curid=182190", "title": "Diego Rivas Guti\u00e9rrez", "text": "Diego Rivas Guti\u00e9rrez, nado en Cidade Real o 27 de abril de 1980, \u00e9 un futbolista espa\u00f1ol. Xoga de centrocampista e o seu club actual \u00e9 a SD Eibar.\nTraxectoria.\nO seu primeiro equipo foi o Amor\u00f3s, integrado na estrutura da canteira do Atl\u00e9tico de Madrid.\nTras un ef\u00e9mero paso polo primeiro equipo, no que debutou o 20 de setembro de 2003 no partido Atl\u00e9tico 0-Valencia CF 3, \u00e9 no Getafe CF onde realmente se asenta como xogador profesional. No conxunto madrile\u00f1o saca a relucir todo o seu poder\u00edo f\u00edsico e conv\u00e9rtese nun xogador imprescindible.\nEn xullo de 2006 \u00e9 traspasado \u00e1 Real Sociedad, sendo Jos\u00e9 Mari Bakero o principal valedor para a s\u00faa fichaxe. Debuta o 27 de agosto de 2006 no partido Athletic Club 1 Real Sociedad 1. As expectativas creadas en Donostia debido ao montante da s\u00faa fichaxe son unha r\u00e9mora para o xogador e o seu rendemento non pasa de discreto.\nEn agosto de 2007 marchou ao C\u00e1diz en calidade de cedido, onde luciu o dorsal 19. Logo da s\u00faa cesi\u00f3n regresou a Donostia, onde aos poucos se foi ga\u00f1ando o respecto da afecci\u00f3n. O seu despregamento f\u00edsico recorda nesta etapa aos seus mellores momentos en Getafe, onde en maio de 2011 acabou a s\u00faa relaci\u00f3n coa Real Sociedad como titular indiscutible e aclamado pola afecci\u00f3n no \u00faltimo partido contra o Getafe no que lograron a permanencia en Primeira Divisi\u00f3n."}
{"id": "182191", "revid": "27155", "url": "https://gl.wikipedia.org/wiki?curid=182191", "title": "Ligase", "text": "En bioqu\u00edmica, unha ligase (do lat\u00edn \"lig\u0101re\", unir, colar) \u00e9 un encima que cataliza a uni\u00f3n de d\u00faas mol\u00e9culas grandes formando entre elas un novo enlace qu\u00edmico, xeralmente coa hidr\u00f3lise simult\u00e1nea dun grupo fosfato do ATP ou outro nucle\u00f3sido, que cede a enerx\u00eda necesaria para que a reacci\u00f3n te\u00f1a lugar. En xeral, unha ligase cataliza a seguinte reacci\u00f3n:\nou \u00e1s veces\nonde as letras en min\u00fascula simbolizan os grupos qu\u00edmicos pequenos hidrolizados.\nNomenclatura.\nO nome com\u00fan dos encimas deste tipo incl\u00fae xeralmente a palabra ligase, por exemplo, ADN ligase. Outro nome com\u00fan usado para as ligases \u00e9 o de sintetases, porque se usan para sintetizar novas mol\u00e9culas, ou carboxilases, se engaden CO2 \u00e1 mol\u00e9cula formando un grupo carboxilo.\nAntes na nomenclatura distingu\u00edase entre sintetase e sintase. As sintases (que son liases) non gastaban enerx\u00eda do ATP ou doutro nucle\u00f3sido similar para catalizar, mentres que as sintetases (que son ligases) si a gastaban.\nClasificaci\u00f3n.\nAs ligases clasif\u00edcanse como EC 6 en canto ao seu n\u00famero EC da clasificaci\u00f3n dos encimas. Dentro das ligases dist\u00ednguense seis subclases, que son:"}
{"id": "182192", "revid": "27155", "url": "https://gl.wikipedia.org/wiki?curid=182192", "title": "Ligasa", "text": ""}
{"id": "182194", "revid": "98629", "url": "https://gl.wikipedia.org/wiki?curid=182194", "title": "Kevin Ollie", "text": "Kevin Jermaine Ollie, nado en Dallas (Texas) o 27 de decembro de 1972, \u00e9 un ex xogador americano de baloncesto profesional. Xogou en once franqu\u00edas da NBA en trece tempadas. Actualmente \u00e9 adestrador asistente do equipo de baloncesto masculino dos UConn Huskies da Universidade de Connecticut.\nTraxectoria profesional.\nOllie foi ao Crenshaw High School nos \u00c1nxeles (California). Despois estivo catro tempadas (1991-95) xogando para a Universidade de Connecticut. Tras rematar o seu per\u00edodo universitario, uniuse aos Connecticut Pride da Continental Basketball Association, onde xogou 2 d\u00faas tempadas (1995-97). Despois diso, dende a tempada 1997-98, pasou 13 tempadas na NBA con 11 equipos diferentes (nalg\u00fan deles en varias ocasi\u00f3ns).\nNa tempada 2005-06, Ollie tivo o rol de titular nos Sixers co adestrador Maurice Cheeks. Os Minnesota Timberwolves fixeron capit\u00e1n do equipo a Ollie durante a tempada 2008-09. Foi despois fichado polos Oklahoma City Thunder o 1 de agosto de 2009. Tras esa tempada, Ollie retirouse e uniuse aos UConn Huskies coma adestrador asistente."}
{"id": "182195", "revid": "23204", "url": "https://gl.wikipedia.org/wiki?curid=182195", "title": "Dino Risi", "text": "Dino Risi, nado en Mil\u00e1n o 23 de decembro de 1916 e finado en Roma o 7 de xu\u00f1o de 2008, foi un director de cine italiano, considerado un dos \"mestres\" da \"Commedia all'italiana\" xunto con Mario Monicelli, Luigi Comencini, Nanni Loy e Ettore Scola.\nTraxectoria.\nRisi ficou orfo con doce anos, quedando \u00f3 coidado de parentes e amigos da s\u00faa familia. Estudou medicina e converteuse m\u00e1is tarde en psiquiatra.\nComezou a s\u00faa carreira no cinema como asistente de direcci\u00f3n de cineastas como Mario Soldati e Alberto Lattuada. M\u00e1is tarde comezou a dirixir os seus propios filmes nos que deu oportunidades a futuras estrelas de cine como Sophia Loren e Vittorio Gassman.\nOs seus maiores logros foron \"Poveri ma belli\", seguida por d\u00faas secuelas tam\u00e9n dirixidas por el; \"Una vita difficile\"; \"Il sorpasso\"; \"I Mostri\" ou, en curtametraxe, \"I Mostri\"; e \"Perfume de muller\", da que se realizou un \"remake\" protagonizado por Al Pacino en 1992.\nNo 2002, foi premiado co \"Le\u00f3n de Ouro pola s\u00faa traxectoria\" (Leone d'oro alla carriera) e no Festival de Cine de Venecia polo seu traballo. Dous dos seus filmes, \"Il gioved\u00ec\" e \"Il commissario Lo Gatto\", foron mostradas nunha secci\u00f3n retrospectiva na comedia italiana no \"67 Festival de Cine Internacional de Venecia\".\nDeixou dous fillos, Claudio e Marco."}
{"id": "182197", "revid": "16394", "url": "https://gl.wikipedia.org/wiki?curid=182197", "title": "Ex\u00e9rcito Brit\u00e1nico", "text": ""}
{"id": "182198", "revid": "12452", "url": "https://gl.wikipedia.org/wiki?curid=182198", "title": "Andazo de s\u00edndrome hemol\u00edtico-ur\u00e9mica de 2011", "text": ""}
{"id": "182199", "revid": "23204", "url": "https://gl.wikipedia.org/wiki?curid=182199", "title": "Forzas Armadas do Reino Unido", "text": "As Forzas Armadas do Reino Unido, co\u00f1ecidas como as Forzas Armadas brit\u00e1nicas ou Forzas Armadas da S\u00faa Maxestade, e \u00e1s veces de forma oficial como as Forzas Armadas da Coroa, abarca unha mari\u00f1a de guerra (a Mari\u00f1a Real Brit\u00e1nica), un ex\u00e9rcito (o Ex\u00e9rcito brit\u00e1nico), e unha forza a\u00e9rea (a Royal Air Force). O seu Comandante en Xefe \u00e9 o monarca brit\u00e1nico. En total as forzas armadas brit\u00e1nicas contan con 512 630 combatentes.\nHistoria.\nA historia militar brit\u00e1nica \u00e9 longa, complexa e moi influente na historia mundial, especialmente desde o s\u00e9culo XVII. Conflitos importantes nos que os brit\u00e1nicos tomaron parte son a Guerra dos Sete Anos e as Guerras Napole\u00f3nicas do s\u00e9culo XVIII e principios do s\u00e9culo XIX, a Guerra de Crimea na metade do s\u00e9culo XIX e a primeira e segunda guerra mundial do s\u00e9culo XX. O Imperio brit\u00e1nico, o cal alcanzou o seu auxe nos anos 1920. Desde o final da segunda guerra mundial, as Forzas Armadas brit\u00e1nicas seguiron estando moi activas e conservan bases que se estenden ao redor do mundo en lugares como Chipre, Alema\u00f1a, Xibraltar, Brunei e as illas Malvinas.\nA estrutura actual da direcci\u00f3n da defensa no Reino Unido empeza en 1964 cando o moderno ministro de Defensa (MoD) foi creado (unha forma m\u00e1is evolucionada da que exist\u00eda desde 1940). O ministro de Defensa asume as funci\u00f3ns de almirante, ministro da Guerra e ministro do Aire."}
{"id": "182200", "revid": "98629", "url": "https://gl.wikipedia.org/wiki?curid=182200", "title": "Arsia Mons", "text": "O Arsia Mons \u00e9 o volc\u00e1n m\u00e1is meridional dos tres que forman o conxunto co\u00f1ecido coma Tharsis Montes, na rexi\u00f3n monta\u00f1osa de Tharsis, pr\u00f3xima \u00f3 ecuador do planeta Marte. \u00d3 seu norte est\u00e1 o Pavonis Mons, e \u00f3 norte do anterior est\u00e1 o Ascraeus Mons. A maior monta\u00f1a do sistema solar, o Olympus Mons, queda \u00f3 noroeste. O nome Arsia Mons prov\u00e9n dun accidente xeol\u00f3xico de albedo da \u00e1rea correspondente nun mapa de Giovanni Schiaparelli, Schiaparelli inspirouse no lendario bosque romano de Arsia Silva.\nO di\u00e1metro do Arsia Mons \u00e9 de aproximadamente 435\u00a0km, e case 20\u00a0km de altura ( m\u00e1is de 9\u00a0km m\u00e1is alto c\u00e1s planicies que rodean o monte), a caldeira mide aproximadamente 110\u00a0km de ancho. A presi\u00f3n atmosf\u00e9rica no cumio do volc\u00e1n est\u00e1 por debaixo de 107 pascals. Despois do Olympus Mons, \u00e9 o volc\u00e1n m\u00e1is grande en volume.\nUn fen\u00f3meno meteorol\u00f3xico peri\u00f3dico ocorre cada ano \u00f3 comezo do inverno no hemisferio sur no Arsia Mons. Pouco antes do inverno, a luz solar quence o aire nas ladeiras do volc\u00e1n. Ese aire sobe, levando consigo pequenas cantidades de po. Eventualmente ese aire quente ascendente xuntase na caldeira do volc\u00e1n, onde o fino sedimento se compacta e se expande nunha nube de po en espiral, a nube despois de compactarse o sedimento \u00e9 o suficientemente densa coma para ser observada dende a \u00f3rbita do planeta. Esa nube de po en espiral sobre o Arsia Mons rep\u00edtese cada ano, pero os modelos clim\u00e1ticos por computador indican que este fen\u00f3meno s\u00f3 ocorre nun curto per\u00edodo de tempo cada ano. Non se te\u00f1en observado nubes en espiral semellantes as do Arsia Mons noutros grandes volc\u00e1n de Tharsis, a\u00ednda que si foron observadas outros tipos de nubes. A espiral de po sobre o Arsia Mons pode acadar entre os 15 a 30\u00a0km por riba do volc\u00e1n.\nA caldeira do Arsia Mons foi formada cando monta\u00f1a se colapsou despois de que a reservas de magma do interior se esgotaron. Hai moitas outras formaci\u00f3ns xeol\u00f3xicas nas ladeiras do volc\u00e1n que dan fe deste colapso.\nPosibles placas tect\u00f3nicas.\n Os tres Tharsis Montes, xunto con varios volc\u00e1ns m\u00e1is pequenos que est\u00e1n situados un pouco m\u00e1is \u00f3 norte, forma unha li\u00f1a bastante recta. Foi proposta a teor\u00eda que son o resultados de placas tect\u00f3nicas, as cales forman na Terra as cadeas de volc\u00e1ns asociadas con 'puntos quentes'.\nGlaciares.\nEstudos recentes evidencian a existencia de glaciares en Arsia Mons. Unha serie de cristas paralelas que son semellantes as morenas acumuladas por glaciares. Outra secci\u00f3n semella coma se o xeo medio fundido se filtrase no terreo, d\u00e1ndolle un aspecto nodoso. A terceira evidencia e que a parte m\u00e1is baixa deste glaciares te\u00f1en l\u00f3bulos que semellan flotar sobre a superficie. Estas formaci\u00f3n lobulares probablemente conte\u00f1an un n\u00facleo de xeo cuberto dunha fina capa de rochas que protexer\u00edan \u00f3 xeo da sublimaci\u00f3n.\nPosibles entradas a covas.\nNo ano 2007 foron identificadas a trav\u00e9s de imaxes de satelite sete entradas a posibles covas nas ladeiras do Arsia Mons. Estas entradas foron informalmente alcumadas coma Dena, Chlo\u00eb, Wendy, Annie, Abbey, Nikki, Jeanne e semellan ser coma unha especie de 'claraboias' formadas polo colapso do teito das propias covas.\nA variaci\u00f3n das temperaturas entre o d\u00eda e a noite destas covas s\u00f3 \u00e9 dun terzo respecto da temperatura dos terreos circundantes. Estas variaci\u00f3ns son moito maiores que as detectadas en covas terrestres, e vir\u00edan a confirmar que estas formaci\u00f3ns son bastante profundas. Pola contra, debido \u00e1 extrema altitude, \u00e9 improbable que alberguen calquera tipo de posible vida marciana.\nUnha fotograf\u00eda m\u00e1is recente dunha desas entradas amosa a luz solar iluminando unha parede interna, suxerindo que estas formaci\u00f3ns sinxelamente son covas verticais, no canto de entradas a un espazo subterr\u00e1neo. Por outra banda, a escuridade nestas formaci\u00f3ns implica que coma m\u00ednimo te\u00f1en uns 78 metros de profundidade."}
{"id": "182201", "revid": "98629", "url": "https://gl.wikipedia.org/wiki?curid=182201", "title": "Maurice Cheeks", "text": "Maurice Edward \"Mo\" Cheeks, nado o 8 de setembro de 1956 en Chicago, Illinois, \u00e9 un ex xogador e adestrador profesional de baloncesto estadounidense. Como xogador foi pasou once nos Philadelphia 76ers, equipo que, como reco\u00f1ecemento, retirou o seu dorsal n\u00famero 10. Tam\u00e9n xogou en San Antonio Spurs, New York Knicks, Atlanta Hawks e New Jersey Nets. Como adestrador, foi o adestrador principal dos Portland Trail Blazers entre 2011 e 2005, dos 76ers entre 2005 e 2008 e dos Detroit Pistons entre 2013 e 2014. Actualmente traballa como adestrador asistente nos Oklahoma City Thunder.\nTraxectoria.\nXogador.\nNado en Chicago, Illinois, Cheeks formouse no Instituto DuSable e na Universidade de West Texas State, onde permaneceu desde 1974 at\u00e9 1978. Na s\u00faa carreira universitaria, acadou unha media de 16,8 puntos por partido, anotando o 57% dos seus tiros de campo. \u00c9 actualmente o terceiro m\u00e1ximo anotador da historia da seu universidade. Despois da s\u00faa estad\u00eda en West Texas State, Cheeks presentouse ao Draft da NBA de 1978, onde foi seleccionado na 36\u00aa posici\u00f3n polos Philadelphia 76ers.\nCheeks xogou 15 anos coma base na National Basketball Association (NBA), once deles no equipo de Philadelphia. Xogou catro veces o NBA All-Star Game e axudou aos 76ers a chegar a tres Finais da NBA nos anos 1980, 1982 e 1983, inclu\u00edndo un campionato en 1983. Era un dos xogadores titulares nuns Sixers que contaban con estrelas coma Julius Erving, Moses Malone, Andrew Toney ou Charles Barkley, destacando polas s\u00faas habilidades defensivas. Coma resultado diso, foi inclu\u00eddo catro anos seguidos no mellor equipo defensivo da NBA, entre 1983 e 1986, e no segundo mellor equipo defensivo no ano 1987. Na historia da NBA, Cheeks est\u00e1 terceiro en roubos de bal\u00f3n e oitavo en asistencias. Cando se retirou no ano 1993, Cheeks era o l\u00edder de toda a historia en roubos e quinto en asistencias. En total na s\u00faa carreira fixo unha media de 11,7 puntos e 2 roubos por partido.\nAdestrador.\nDespois da s\u00faa retirada, Cheeks pasou un ano adestrando na Continental Basketball Association. Posteriormente, en 1994, ser\u00eda contratado como asistente dos 76ers. Permaneceu no cargo de John Lucas (1994-96), Johnny Davis (1996-97) e de Larry Brown, sendo unha parte fundamental do equipo de Philadelphia que chegou \u00e1s Finais da NBA en 2001. En 2001, foi contratado coma adestrador principal dos Portland Trail Blazers, onde levou ao equipo a posici\u00f3n de playoffs d\u00faas veces en catro anos, por\u00e9n, non conseguiu pasar da primeira rolda. Foi despedido tras un comezo moi pobre na tempada 2004-05.\nEn 2005, Cheeks volve aos Sixers, esta vez como adestrador principal. O regreso de Cheeks ao equipo de Philadelphia foi moi ben recibido polos fans debido a ser un dos hist\u00f3ricos xogadores do club. A s\u00faa contrataci\u00f3n foi tam\u00e9n eloxiada pola estrela dos Sixers Allen Iverson, que traballou con Cheeks durante a s\u00faa etapa coma adestrador asistente dos Sixers. Con todo, non foi capaz de entrar en playoffs nas s\u00faas d\u00faas primeiras tempadas. A frustraci\u00f3n comezou a medrar nos xogadores m\u00e1is veter\u00e1ns coma Allen Iverson ou Chris Webber, que non estaban contentos coa direcci\u00f3n do equipo. Durante a tempada 2006-07, Iverson foi traspasado aos Denver Nuggets e Webber ser\u00eda cortado m\u00e1is tarde, deixando a Cheeks cun dos equipo m\u00e1is novos da NBA. O 20 de febreiro de 2007, os 76ers ofrec\u00e9ronlle a Cheeks unha extensi\u00f3n do seu contrato por un ano m\u00e1is a pesar da s\u00faa marca negativa coma adestrador.\nAo comezo da tempada 2007-08, as expectativas eran baixas e segundo varios progn\u00f3sticos, os 76ers eran os principais candidatos para rematar no \u00faltimo posto \u00faltimos na conferencia. Por\u00e9n, os Sixers entraron en Playoffs coa vitoria sobre os Atlanta Hawks o 4 de abril de 2008. Era a primeira aparici\u00f3n do equipo en playoffs desde 2005, ademais da primeira despois da era de Iverson. Finalmente ser\u00edan eliminados na primeira rolda polos Detroit Pistons por 4-2. A pesar da eliminaci\u00f3n, os fans consideraron a tempada coma exitosa.\nA seguinte temporada, 2008-09, o equipo comezou cunha marca de 9-14 a pesar de asinaren a Elton Brand e a Andre Iguodala durante o ver\u00e1n. Debido ao mal comezo, os 76ers despediron a Cheeks o 13 de decembro de 2008. O 14 de agosto de 2009, converteuse en adestrador asistente dos Oklahoma City Thunder, onde permanecer\u00eda at\u00e9 2013. O 10 de xu\u00f1o de 2013, asina de novo como adestrador principal, esta vez nos Detroit Pistons, mais foi despedido o 9 de febreiro de 2014. Actualmente traballa de novo como adestrador asistente nos Oklahoma City Thunder."}
{"id": "182204", "revid": "111207", "url": "https://gl.wikipedia.org/wiki?curid=182204", "title": "Marqus Blakely", "text": "Marqus Austin Blakely, nado o 22 de outubro de 1988 en Metuchen, Nova Jersey, \u00e9 un xogador americano de baloncesto profesional.\nTraxectoria profesional.\nA pesar de non ser elixido no Draft da NBA de 2010, Blakely foi \u00e1 Summer League da NBA cos Los Angeles Clippers e m\u00e1is tarde asinou un contrato por dous anos, cun valor de 473.604 d\u00f3lares por ano. Foi despedido polos Clippers o 25 de outubro de 2010 ao remate do Training Camp. Foi adquirido polos Bakersfield Jam da NBA Development League no Draft da NBA-D League na 12\u00aa posici\u00f3n.\nBlakely foi adquirido polos Iowa Energy a cambio dunha elecci\u00f3n da primeira rolda.\nO 12 de abril de 2011, Blakely asinou un contrato por varios anos cos Houston Rockets."}
{"id": "182205", "revid": "23204", "url": "https://gl.wikipedia.org/wiki?curid=182205", "title": "Ducado de Mil\u00e1n", "text": "O Ducado de Mil\u00e1n, tam\u00e9n chamado Milanesado ou Estado de Mil\u00e1n, foi durante a Idade Media a principal potencia do norte de Italia.\nO ducado foi creado en 1395 por Gian Galeazzo Visconti, se\u00f1or de Mil\u00e1n. Cando a dinast\u00eda Visconti se extinguiu en 1447, Mil\u00e1n foi declarado unha Rep\u00fablica, a pesar das pretensi\u00f3ns do duque de Orle\u00e1ns, lex\u00edtimo herdeiro. Orle\u00e1ns foi incapaz de tomar posesi\u00f3n da s\u00faa herdanza, pero a Rep\u00fablica durou pouco. O aventureiro Francesco Sforza, casado cunha filla do \u00faltimo Visconti, tomou Mil\u00e1n en 1450, autoproclam\u00e1ndose duque.\nDominio franc\u00e9s.\nEn 1498 o fillo do duque de Orle\u00e1ns converteuse en rei de Francia como Lu\u00eds XII e pretendeu facer efectivas as reclamaci\u00f3ns do seu pai sobre Mil\u00e1n, invad\u00edndoo e expulsando a Ludovico Sforza en 1499. Este dominio franc\u00e9s durou at\u00e9 1513, cando forzas su\u00edzas repuxeron ao fillo de Ludovico, Massimiliano, no trono. En 1515 os franceses, baixo Francisco I de Francia, venceron na batalla de Marignano, capturando a Massimiliano e retomando o ducado. De novo foron expulsados en 1521; desta vez, as forzas austr\u00edacas coroaron ao irm\u00e1n de Massimiliano, Francesco II Sforza.\nDespois da decisiva derrota francesa na Batalla de Pavia (1525), que deixou a Carlos I de Espa\u00f1a como principal forza en Italia, Francesco uniuse \u00e1 Liga de Cognac, xunto \u00e1s rep\u00fablicas de Venecia, Florencia, o papa Clemente VII e os franceses en contra de Carlos V. Isto levou \u00e1 r\u00e1pida expulsi\u00f3n de Francesco de Mil\u00e1n por forzas imperiais, a\u00ednda que mantivo alg\u00fan control sobre outras cidades do ducado, e acabou recuperando Mil\u00e1n polo Tratado de Cambrai (1529).\nDominio espa\u00f1ol.\nCando Francesco morreu sen herdeiros en 1535, abriuse unha pugna entre Francisco I de Francia e o emperador Carlos V pola s\u00faa sucesi\u00f3n. Despois varias guerras, o emperador anexionou o ducado, investindo ao seu fillo Filipe como duque. Finalmente, o Tratado de Cateau-Cambr\u00e9sis de 1559 reco\u00f1eceu a anexi\u00f3n do Milanesado por parte de Espa\u00f1a.\nO ducado de Mil\u00e1n seguiu sendo espa\u00f1ol at\u00e9 a Guerra de Sucesi\u00f3n Espa\u00f1ola, no s\u00e9culo XVIII. Despois da morte de Carlos II herdou as s\u00faas posesi\u00f3ns Filipe de Anjou, ao que se opuxo o Arquiduque Carlos de Austria quen tam\u00e9n ti\u00f1a pretensi\u00f3ns \u00e1 coroa espa\u00f1ola.\nDominio imperial.\nO 26 de setembro de 1706 as tropas austr\u00edacas tomaron Mil\u00e1n, que pasou a mans do Arquiduque de Austria. Esta situaci\u00f3n de dominaci\u00f3n austr\u00edaca confirmouse legalmente no Tratado de Utrecht. O ducado foi definitivamente ratificado como posesi\u00f3n dos Habsburgo polo Tratado de Baden de 1714.\nDominio napole\u00f3nico.\nAs\u00ed permaneceu at\u00e9 a s\u00faa conquista por parte de Napole\u00f3n Bonaparte, durante as Guerras napole\u00f3nicas, en 1796. O ducado foi cedido polo Tratado de Campoformio \u00e1 nacente Rep\u00fablica Cisalpina.\nUnificaci\u00f3n italiana.\nA restauraci\u00f3n, despois do Congreso de Viena, significou o seu retorno a Austria, a\u00ednda que pronto foi obxectivo do nacionalismo italiano, sendo conquistado polo reino do Piemonte durante as guerras que levaron \u00e1 unificaci\u00f3n italiana.\nGobernantes do Ducado de Mil\u00e1n.\nA seguinte \u00e9 unha lista dos gobernantes de Mil\u00e1n desde o s\u00e9culo XIII at\u00e9 1859, cando Mil\u00e1n e o resto da Lombard\u00eda foron incorporados ao Reino de Piemonte-Sarde\u00f1a."}
{"id": "182206", "revid": "22795", "url": "https://gl.wikipedia.org/wiki?curid=182206", "title": "Milanesado", "text": ""}
{"id": "182207", "revid": "22795", "url": "https://gl.wikipedia.org/wiki?curid=182207", "title": "Estado de Mil\u00e1n", "text": ""}
{"id": "182208", "revid": "1131", "url": "https://gl.wikipedia.org/wiki?curid=182208", "title": "Los Happiness", "text": "Los Happiness \u00e9 un grupo de m\u00fasica espa\u00f1ol ficticio, nacido a ra\u00edz duna campa\u00f1a publicitaria de Tiempo BBDO para MTV Espa\u00f1a.\nTraxectoria.\nF\u00edxose famoso en 2006 grazas \u00e1 canci\u00f3n \"Amo a Laura, pero esperar\u00e9 hasta el matrimonio\", unha s\u00e1tira dos movementos conservadores na defensa da familia tradicional que se converteu nun fen\u00f3meno de internet. Xunto co v\u00eddeo aparece tam\u00e9n unha organizaci\u00f3n ficticia chamada Asociaci\u00f3n Nuevo Renacer, por una Juventud sin M\u00e1cula, unha burla contra alg\u00fans grupos conservadores. Dita organizaci\u00f3n ficticia ten como unha das s\u00faas principais campa\u00f1as \"No mires MTV\", trat\u00e1ndose en realidade dunha campa\u00f1a realizada pola propia canle de televisi\u00f3n. O grupo o compo\u00f1en catro mozos, dous rapaces e d\u00faas rapazas, actores que dan vida \u00e1 canci\u00f3n composta por Guille Milkyway.\nO videoclip e a canci\u00f3n \"Amo a Laura\" populariz\u00e1ronse rapidamente a trav\u00e9s de p\u00e1xinas como YouTube ou Google Video e pola blogosfera, chegando ata medios de prensa escrita e televisi\u00f3n.\nO grupo orixinal (videoclip) realizou actuaci\u00f3ns en \"La Noche de Buenafuente\", en \"Channel N\u00ba4\" (Boris Izaguirre e Ana Garc\u00eda-Si\u00f1eriz) e nun programa da canle MTV chamado \"Kabuki\". Tras estas tres intervenci\u00f3ns en televisi\u00f3n o grupo disolveuse xa que se trataba de actores contratados para a campa\u00f1a.\nCatro novos integrantes realizaron m\u00e1is actuaci\u00f3ns. Entre elas, promocionaron, a\u00ednda que moi fugazmente, a secuela de \"Amo a Laura\" chamada \"El honor de Laura\". O nuevo grupo separouse pero alg\u00fan dos seus integrantes ten novos proxectos.\nA rapaza de rosa ten nova canci\u00f3n, \"Dejate llevar\", e agora pres\u00e9ntase como Minimal. O rapaz de azul intenta sa\u00edr adiante con actuaci\u00f3ns para a Academia Mithos de Barcelona. A rapaza azul ch\u00e1mase Lara \u00c1lvarez e actualmente traballa como xornalista deportiva en La Sexta. O rapaz de amarillo ch\u00e1mase Jey Saes e esta organizando un casting para formar un nuevo grupo musical."}
{"id": "182209", "revid": "89787", "url": "https://gl.wikipedia.org/wiki?curid=182209", "title": "Chase Budinger", "text": "Chase Andrew Budinger, nado o 22 de maio de 1988 en Encinitas (California), \u00e9 un xogador americano de baloncesto profesional que \u00e9 axente libre.\nTraxectoria profesional.\nBudinger foi elixido na 44\u00aa posici\u00f3n do Draft da NBA de 2009 polos Detroit Pistons, e foi traspasado aos Houston Rockets na mesma noite do Draft. Xogou cos Rockets na Summer League, onde fixo 17.8 puntos por partido. No primeiro partido da tempada 2009-10, Budinger sa\u00edu do banco para xogar 15 minutos, onde fixo 6 puntos e capturou 1 rebote. O 30 de marzo de 2010, Budinger anotou 24 puntos na vitoria por 98-94 contra os Washington Wizards. Tres d\u00edas m\u00e1is tarde igualou esta marca na vitoria na casa dos Boston Celtics por 119-114.\nO 23 de febreiro de 2011, Budinger anotou 30 puntos, a maior anotaci\u00f3n da s\u00faa carreira, na vitoria por 124-119 ante os Cleveland Cavaliers. Superar\u00eda esa marca no derradeiro partido da tempada 2010-11 contra os Minnesota Timberwolves, con 35 puntos en 12 de 21 lanzamentos anotados, inclu\u00edndo 4 de 8 triplas.\nO 26 de xu\u00f1o de 2012, Budinger foi traspasado aos Minnesota Timberwolves xunto \u00f3s dereitos do aleiro Lior Eliyahu a cambio da 18\u00aa elecci\u00f3n do Draft da NBA de 2012."}
{"id": "182210", "revid": "25871", "url": "https://gl.wikipedia.org/wiki?curid=182210", "title": "Yolanda Be Cool", "text": "Yolanda Be Cool \u00e9 unha banda australiana composta por Sylvester Mart\u00ednez e Johnson Peterson. Colaboraron co produtor australiano DCUP (Duncan MacLennan) para editar o sinxelo \"We No Speak Americano\", a trav\u00e9s do selo independente Sweat It Out que eles mesmos fundaron, sampleando o hit de 1956 \"Tu vu\u00f2 f\u00e0 l'americano\" de Renato Carosone (composto por Carosone e Nisa).\n\"We No Speak Americano\" encabezou as listas brit\u00e1nica, danesa, neerlandesa, sueca e espa\u00f1ola e acadou o Top 5 en Australia, B\u00e9lxica e Noruega. Tam\u00e9n foi un hit en Italia, Nova Zelandia, Paraguai, Colombia, Per\u00fa, Uruguai, M\u00e9xico, Ecuador, Chile, Panam\u00e1, Arxentina, Venezuela, Costa Rica, Honduras e varios pa\u00edses m\u00e1is. O v\u00eddeo foi dirixido por Andy Hylton en Lutimedia.\nAntes diso, colaboraran con DCUP cando remesturou o seu popular tema \"Afro Nuts\" en 2009.\nO nome da banda \u00e9 unha referencia a unha escena da pel\u00edcula \"Pulp Fiction\", onde a personaxe de Samuel L. Jackson, Jules Winnfield, dille a Yolanda, unha ladrona dunha cafeter\u00eda, que se tranquilice (Be Cool, en ingl\u00e9s). O seu tema \"Villalobos for President\" ref\u00edrese \u00e1 personaxe do filme Esmeralda Villalobos, interpretada por Angela Jones.\nEn xullo do 2010 foi lanzada unha nova canci\u00f3n chamada \"Sing Sing Sing\" coa colaboraci\u00f3n de DCUP."}
{"id": "182211", "revid": "1093", "url": "https://gl.wikipedia.org/wiki?curid=182211", "title": "Marcus Cousin", "text": "Marcus Lynn Cousin, nado o 18 de decembro de 1986 en Baltimore, Maryland, \u00e9 un xogador americano de baloncesto profesional.\nXogou tam\u00e9n antes para os Utah Jazz, e foi asignado en 2011 aos Rio Grande Valley Vipers da NBA Development League, afiliados dos Houston Rockets."}
{"id": "182212", "revid": "98629", "url": "https://gl.wikipedia.org/wiki?curid=182212", "title": "Gobernadores do Milanesado", "text": " \nDespois da morte sen herdeiros de Francisco II Sforza, en 1535, o emperador Carlos V e o rei Francisco I de Francia enfront\u00e1ronse na guerra italiana de 1536-1538 polo control do Milanesado, estado feudatario do Sacro Imperio Romano Xerm\u00e1nico, at\u00e9 ent\u00f3n en poder das familias Visconti e Sforza.\nEn 1538, con Mil\u00e1n ocupado polas forzas imperiais, ambos os contendentes asinaron a tregua de Niza. A partir deste momento Mil\u00e1n quedar\u00eda en poder de Espa\u00f1a, at\u00e9 1706, cando Filipe V o perdeu en favor do Sacro Imperio durante a guerra de sucesi\u00f3n espa\u00f1ola.\nA diferenza doutros territorios da Monarqu\u00eda Hisp\u00e1nica, o Estado de Mil\u00e1n, ao igual que os Pa\u00edses Baixos, estivo administrado por un gobernador que \u00e1 s\u00faa vez era capit\u00e1n xeneral. Este cargo ti\u00f1a as mesmas atribuci\u00f3ns que as de vicerrei, pero a s\u00faa titulaci\u00f3n non foi esta, dado que historicamente Mil\u00e1n e os Pa\u00edses Baixos nunca foran reinos, como Sicilia, N\u00e1poles ou Sarde\u00f1a, sen\u00f3n ducados.\nA continuaci\u00f3n d\u00e1se unha lista das personalidades que gobernaron o ducado:\nGobernadores de Mil\u00e1n.\nPer\u00edodo espa\u00f1ol.\nEn setembro de 1706 Ux\u00edo de Savoia conquistou militarmente o ducado de Mil\u00e1n para o Sacro Imperio Romano Xerm\u00e1nico durante a Guerra de Sucesi\u00f3n Espa\u00f1ola, comezando as\u00ed o per\u00edodo de goberno austr\u00edaco.\nPer\u00edodo austr\u00edaco.\nEn maio de 1796 as tropas de Napole\u00f3n Bonaparte conquistaron militarmente o ducado, decretando o final do sistema feudal en Mil\u00e1n e instaurando en novembro a Rep\u00fablica Transpadana que, no ano seguinte se uniu coa Rep\u00fablica Cispadana para formaren a Rep\u00fablica Cisalpina."}
{"id": "182213", "revid": "89787", "url": "https://gl.wikipedia.org/wiki?curid=182213", "title": "Sam Young", "text": "Samuel David Young, nado o 1 de xu\u00f1o de 1985 en Washington, D.C., \u00e9 un xogador de baloncesto profesional estadounidense que actualmente xoga nos Halcones de Xalapa da Liga Nacional de BAloncesto de Porto Rico. Na s\u00faa \u00e9poca de formaci\u00f3n xogou para os Pittsburgh Panthers.\nTraxectoria profesional.\nYoung foi elixido na 36\u00aa posici\u00f3n do Draft da NBA de 2009 polos Memphis Grizzlies.\nO 15 de marzo de 2012 foi traspasado aos Philadelphia 76ers a cambio dos dereitos do Draft de Ricky S\u00e1nchez.\nO 6 de setembro de 2012, Young asinou cos Indiana Pacers. Foi cortado polos Pacers o 6 de xaneiro de 2013, pero fichou de novo o 28 de xaneiro de 2013.\nO 30 de setembro de 2013, Young asinou cos San Antonio Spurs. Por\u00e9n, foi cortado o 10 de outubro.\nO 18 de novembro de 2013, asinou cos Sydney Kings para o resto da tempada 2013-14."}
{"id": "182214", "revid": "89787", "url": "https://gl.wikipedia.org/wiki?curid=182214", "title": "Marcus Thornton", "text": "Marcus Terrell Thornton, nado o 5 de xu\u00f1o de 1987 en Baton Rouge, Louisiana, \u00e9 un xogador de baloncesto profesional estadounidense que xoga nos Beijing Ducks da Chinese Basketball Association (CBA).\nTraxectoria.\nInstituto e universidade.\nFixo 27 puntos e capturou 6.5 rebotes por partido no seu ano como s\u00e9nior no Tara High School en Baton Rouge, Louisiana. Tras acabar o instituto xogou dous anos na Univerisdade de Kilgore, en Kilgore, Texas. Completou a s\u00faa carreira universitaria na universidade de Louisiana State (LSU), onde foi nomeado Xogador do Ano da Conferencia Sueste.\nNBA.\nThornton foi elixido na 43\u00aa posici\u00f3n do Draft da NBA de 2009 polos Miami Heat, pero os seus dereitos foron traspasados aos New Orleans Hornets. O 23 de febreiro de 2010, Thornton anotou 23 puntos nun cuarto, a mellor marca da franqu\u00eda dos Hornets. Rematoue ese partido con 37 puntos. Ao remate da tempada, foi inclu\u00eddo no segundo equipo de rookies da NBA. O 23 de febreiro de 2011, Thornton foi traspasado aos Sacramento Kings a cambio de Carl Landry. O 14 de marzo de 2011, Thornton anotou 42 puntos, a m\u00e1xima anotaci\u00f3n na s\u00faa carreira, contra os Golden State Warriors. O 9 de decembro de 2011, Thornton asinou un contrato por 5 anos e 40 mill\u00f3ns de d\u00f3lares cos Kings.\nO 19 de febreiro de 2014, os Kings traspasaron a Thornton \u00f3s Brooklyn Nets a cambio de Jason Terry e Reggie Evans. O 10 de xullo de 2014, foi traspasado \u00f3s Boston Celtics nun traspaso entre os Celtics, os Cleveland Cavaliers e os Nets. O 19 de febreiro de 2015, Thornton foi traspasado xunto a unha elecci\u00f3n da primeira rolda do Draft de 2016 \u00f3s Phoenix Suns, a cambio de Isaiah Thomas."}
{"id": "182215", "revid": "75439", "url": "https://gl.wikipedia.org/wiki?curid=182215", "title": "Thomas MacDonagh", "text": "Thomas MacDonagh (en ), nado en Cloughjordan (Tipperary do Norte) o 1 de febreiro de 1878 e finado en Dubl\u00edn o 3 de maio de 1916, foi un nacionalista irland\u00e9s, poeta, dramaturgo e un dos l\u00edderes do Alzamento de Pascua de 1916.\nBiograf\u00eda.\nThomas MacDonagh interesouse polo ga\u00e9lico irland\u00e9s, traslad\u00e1ndose a Dubl\u00edn a estudar. Na capital irlandesa f\u00edxose membro da Conradh na Gaeilge (Liga Ga\u00e9lica) e fixo amizade con Eoin MacNeill e Patrick Pearse, este \u00faltimo fixo que ingresara a traballar na Escola St. Enda (Scoil \u00c9anna) en Ranelagh (Condado de Dubl\u00edn) en 1908, onde se realizaba un ensino biling\u00fce ingl\u00e9s-irland\u00e9s. Pouco despois foi lector da Universidade Nacional de Irlanda, e en 1910 foi nomeado titor do xove poeta Joseph Plunkett, tam\u00e9n membro da Liga Ga\u00e8lica. En 1912 casou con Muriel Gifford, unha muller protestante que se converteu ao catolicismo, con ela ter\u00eda un fillo en 1913 ao cal chamaron Donagh.\nEn 1913, Plunkett e MacDonagh asistiron \u00e1 primeira reuni\u00f3n dos Voluntarios Irlandeses e formaron parte do Comit\u00e9 Provisional. M\u00e1is tarde foi capit\u00e1n do II Batall\u00f3n e comandante da Brigada de Dubl\u00edn. Inicialmente os seus puntos de vista pol\u00edticos eran constitucionalistas, mais as influencias de Pearse, Plunkett e Sean MacDermott fix\u00e9rono evolucionar ao republicanismo, de xeito que no ver\u00e1n de 1915 uniuse \u00e1 Irmandade Republicana Irlandesa (IRB). Tam\u00e9n estivo presente no funeral do l\u00edder feniano Jeremiah O'Donovan Rossa, onde Patrick Pearse leu unha oraci\u00f3n f\u00fanebre.\nA pesar de que o seu nome figura como un dos sete dirixentes do Alzamento de Pascua de 1916, a realidade \u00e9 que incorporouse m\u00e1is tarde ao grupo, en abril de 1916, cando o Alzamento xa estaba en marcha. Quizais se debe ao feito de que era un acabado de chegar no IRB, mais Thomas Clarke promoveu o seu ascenso, axudado pola s\u00faa amizade con Pearse e Plunkett. Deste xeito, foi un dos signatarios da Proclamaci\u00f3n de Pascua.\nDurante a revolta, o seu rexemento situouse na f\u00e1brica de galletas Jacob, onde se lle uniu o veterano feniano John MacBride. A pesar de ser un dos rexementos m\u00e1is numerosos, ti\u00f1a pouca experiencia en combate e o 30 de abril recibiu a orde de renderse \u00e1s forzas brit\u00e1nicas. Foi xulgado por un tribunal militar, condenado a morte e fusilado o 3 de maio de 1916.\nA s\u00faa vi\u00fava morreu mentres nadaba en Skerries (Condado de Dubl\u00edn, en xullo de 1917. O seu fillo, Donagh MacDonagh, foi un co\u00f1ecido escritor e xu\u00edz, finou en 1968."}
{"id": "182216", "revid": "23204", "url": "https://gl.wikipedia.org/wiki?curid=182216", "title": "Taiyuan", "text": "Taiyuan (en chin\u00e9s, \u592a\u539f) \u00e9 unha cidade da China, capital da provincia de Shanxi. Contaba con 2\u00a0727\u00a0646 habitantes en 2005 (3\u00a0400\u00a0000 contando coa \u00e1rea metropolitana).\nHistoria.\nJinyang.\nA fundaci\u00f3n data do 497 a.C., cando o final do per\u00edodo das Primaveras e Outonos da dinast\u00eda Zhou iba a dar paso ao dos Reinos combatentes. Precisamente coma praza forte do futuro reino de Zhao foi fundada co nome de Jinyang polo l\u00edder desa familia aristocr\u00e1tica, Zhao Jian Zi, e a guerra que deu nacemento ao seu estado tivo lugar coa cidade coma protagonista dun famoso asedio no que foi asolagada (Batalla de Jinyang, 455 a.C.). Despois e ata o 386 a.C. foi a primeira capital de Zhao.\nJinyang era unha cidade rectangular fortificada situada no l\u00edmite suroeste da metr\u00f3pole actual. Xa na \u00e9poca imperial e coa reorganizaci\u00f3n administrativa do pa\u00eds, durante as dinast\u00edas Qin e Han foi o centro do condado ou comandancia de Taiyuan e despois capital da provincia de Bing (Bingzhou) e tam\u00e9n foi co\u00f1ecida por eses nomes. No ano 307, durante o dominio da dinast\u00eda Jin Occidental experimentou a primeira grande expansi\u00f3n (14\u00a0km de per\u00edmetro).\nO seu ascenso no s\u00e9culo VI tivo lugar durante o per\u00edodo das Dinast\u00edas Meridionais e Setentrionais. En concreto cos Wei Orientais en 545 constr\u00faese un primeiro pazo e xa cos Qi Setentrionais en 567 unha cidade enteira palaciana (\"Daming\"). O c\u00e9nit chegou no tempo das dinast\u00edas Sui (novas expansi\u00f3ns ou \"cidades dentro da cidade\" en 589 e 596) e Tang (s\u00e9culos VII ao X, coa grande expansi\u00f3n occidental) sempre mantendo o status de capital secundaria e unha das cidades m\u00e1is importantes do imperio (tras Changan e Luoyang). Foi ent\u00f3n cando todas esas ampliaci\u00f3ns, novas cidades e recintos palacianos a engrandeceron pol\u00edtica e culturalmente. Asemade foi un foco budista e cre\u00e1ronse grandes imaxes de Buda e templos esculpidos na rocha ao suroeste da cidade.\nDe feito unha cidade tripla, seica cunha desviaci\u00f3n do curso do r\u00edo Fen polo medio, a occidental (palaciana) conti\u00f1a a s\u00faa vez outras tres fortificadas de seu (\"Daming\", \"Xin\" ou Nova e \"Cangcheng\"). O enteiro complexo foi unificado no tempo dos Tang nun \u00fanico organismo urbano coa construci\u00f3n de pontes entre as cidades occidental e oriental a trav\u00e9s da central de ribeira.\nDestruci\u00f3n e nova cidade.\nNo ano 979 o emperador Taizong, segundo da dinast\u00eda Song, mandou queimar e asolagar de novo Jinyang (por ent\u00f3n capital das dinast\u00edas de pobos turcos que ocuparon brevemente o poder na ca\u00edda dos Tang) prohibindo a ocupaci\u00f3n futura do seu soar. Unha primeira cidade provisional dez quil\u00f3metros ao leste serviu para aloxar a poboaci\u00f3n (Song Jianpin Jincheng).\nA nova cidade, Songcheng foi erixida en 982 na ourela oriental augas arriba do r\u00edo Fen, no sitio da urbe actual. De dimensi\u00f3ns modestas comparada con Jinyang tam\u00e9n a s\u00faa importancia declinou. Volveu ser capital de prefectura en 1059 e de comandancia en 1107. Constru\u00eduse ademais un complexo de templos (Jin Ci) nas aforas. O Templo Fang ou das Deusas, o m\u00e1is antigo conservado, \u00e9 de 1023 e foi reconstru\u00eddo en 1102.\nDende 1125 as frecuentes guerras e a ocupaci\u00f3n mongol da dinast\u00eda Yuan supuxeron unha \u00e9poca de destruci\u00f3ns e estancamento cando cambiou varias veces de nome e status.\nTaiyuan Ming.\nEn 1383, trala chegada da dinast\u00eda Ming (e por decisi\u00f3n dun fillo do primeiro emperador), a cidade experimentou unha grande expansi\u00f3n ao nordeste que cuadriplicou a s\u00faa superficie. Retomouse o antigo nome de Taiyuan e adquiriu de novo unha importante relevancia coma capital da provincia de Shanxi (soamente tras Pequ\u00edn no norte do r\u00edo Yangtz\u00e9) cunha forte artesan\u00eda e industria da fabricaci\u00f3n de armas. Erix\u00edronse un gran pazo Ming, o mosteiro budista Chongshan e o ic\u00f3nico templo das Pagodas Xemelgas (1608, ao sueste, no exterior da muralla).\nArrodeada dunha muralla cuadrangular de 12\u00a0km de per\u00edmetro e 12 metros de altura con oito portas monumentais que foi reconstru\u00edda en 1568, a s\u00faa estrutura non cambiou ata a segunda metade do s\u00e9culo XX, cando se derrubaron as murallas, mant\u00e9ndose durante a \u00e9poca Qing (1644-1911) coma unha importante cidade comercial do norte da China. As\u00ed mesmo no s\u00e9culo XIX tivo un incipiente desenvolvemento industrial apoiado nos inxentes xacementos de minerais da rexi\u00f3n, e foi incluso un centro financeiro do pa\u00eds.\nS\u00e9culo XX.\nPrecisamente pouco antes do establecemento da rep\u00fablica a crise da banca local en Shanxi levou a serios problemas econ\u00f3micos \u00e1 cidade compensados pola s\u00faa conexi\u00f3n ferroviaria co eixo troncal Pequ\u00edn-Wuhan (1907). En 1911 cambiou o nome por Yangqu, e baixo o control dun \"se\u00f1or da guerra\" ata a \u00e9poca da segunda guerra mundial experimentou un extensivo desenvolvemento industrial, continuado baixo a ocupaci\u00f3n xaponesa (1937).\nA industrializaci\u00f3n incrementouse notablemente trala instauraci\u00f3n da Rep\u00fablica Popular conformando Taiyuan (que recuperou o nome en 1947) coma un dos centros da industria pesada chinesa do carb\u00f3n e do aceiro. Por este motivo pasou de ter 210\u00a0000 habitantes en 1949, a\u00ednda que maioritariamente concentrados no recinto hist\u00f3rico, a converterse nunha verdadeira metr\u00f3pole (con 1\u00a0140\u00a0000h en 1980 e m\u00e1is de 4 mill\u00f3ns na actualidade) que se estende en \u00e1mbalas d\u00faas ourelas do Fen comunicadas a trav\u00e9s de varias pontes."}
{"id": "182217", "revid": "25871", "url": "https://gl.wikipedia.org/wiki?curid=182217", "title": "Cate Blanchett", "text": "Catherine \u00c9lise \"Cate\" Blanchett, nada o 14 de maio de 1969 en Melbourne, \u00e9 unha actriz australiana. Acadou a fama internacional polo seu papel de Sabela I de Inglaterra no filme de 1998 \"Elizabeth\". Blanchett interpreta a ra\u00ed\u00f1a elfa Galadriel na trilox\u00eda de Peter Jackson ', ' e \"\" dende o 2001 ata o 2003, e retomar\u00e1 o mesmo papel en \"Hobbit\". En 2004 Blanchett encarnou a Katharine Hepburn no filme de Martin Scorsese \"The Aviator\". Os seus \u00faltimos traballos son \"Babel\" (2006), \"Notes on a Scandal\" (2006), \"Indiana Jones and the Kingdom of the Crystal Skull\" (2008), e \"O curioso caso de Benjamin Button\" (2008)."}
{"id": "182218", "revid": "98629", "url": "https://gl.wikipedia.org/wiki?curid=182218", "title": "V de Vendetta (filme)", "text": "V de Vendetta (en ) \u00e9 un filme de ficci\u00f3n dist\u00f3pica dirixido por James McTeigue e estreado no 2006. Bas\u00e9ase na banda dese\u00f1ada creada por Alan Moore e David Lloyd \"V for Vendetta\" en 1988. Estreouse en galego na TVG o 18 de xu\u00f1o de 2009.\nSinopse.\nNun futuro non moi afastado, Inglaterra \u00e9 un pa\u00eds totalitario. Tralo toque de queda nocturno, a moza Evey Hammond (Natalie Portman) \u00e9 rescatada en plena r\u00faa por un misterioso personaxe enmascarado, V (Hugo Weaving). A partir dese momento, a aparici\u00f3n de V orixinar\u00e1 unha revoluci\u00f3n contra o goberno fascista, dirixido con man de ferro por un tirano (John Hurt)."}
{"id": "182219", "revid": "5863", "url": "https://gl.wikipedia.org/wiki?curid=182219", "title": "Antonio Mouri\u00f1o Villar", "text": "Antonio Mouri\u00f1o Villar, nado na Burati\u00f1a (Celanova) o 12 de xu\u00f1o de 1954, \u00e9 un pol\u00edtico galego vinculado ao PPdeG.\nTraxectoria.\nAdministrativo en Celanova, Nas elecci\u00f3ns municipais de 1987 foi candidato de AP-CdG, como representante de Centristas de Galicia. Unha dimisi\u00f3n en 1989 permitiulle ser concelleiro na oposici\u00f3n por Centristas de Galicia, partido pol\u00edtico que se acabar\u00eda integrando no PPdeG. Nas municipais de 1991 o PPdeG de Celanova, encabezado por Ricardo M\u00ednguez Abajo obtivo 5 concelleiros e Centristas de Galicia liderado polo propio Mouri\u00f1o outros cinco, sendo o m\u00e1is votado, conseguiu unha maior\u00eda relativa que lle permitiu gobernar durante toda a lexislatura. En 1992 Centristas de Galicia integrouse no PPdeG. Finalmente nas municipais de 1995, o partido de Antonio Mouri\u00f1o conseguiu a maior\u00eda absoluta, situaci\u00f3n que se reproduciu en todas as elecci\u00f3ns municipais ata 2015 posibilitando que Antonio Mouri\u00f1o presidira ininterrompidamente a alcald\u00eda de Celanova dende 1991. Dimitiu en 2012 para presentarse \u00e1s elecci\u00f3ns e foi elixido deputado do Parlamento de Galicia nas auton\u00f3micas de 2012."}
{"id": "182225", "revid": "23204", "url": "https://gl.wikipedia.org/wiki?curid=182225", "title": "Bernard Hill", "text": "Bernard Hill, nado o 17 de decembro de 1944 en Manchester, \u00e9 un actor ingl\u00e9s de cine, televisi\u00f3n e teatro.\nTraxectoria.\nNunha carreira de 30 anos, \u00e9 m\u00e1is co\u00f1ecido por interpretar o capit\u00e1n Edward John Smith, en Titanic, Rei Th\u00e9oden nas adaptaci\u00f3ns cinematogr\u00e1ficas da trilox\u00eda d\u00b4O Se\u00f1or dos Aneis, e como o director do c\u00e1rcere \"San Quentin\" no filme de Clint Eastwood \"Execuci\u00f3n inminente\". Hill \u00e9 o \u00fanico actor en aparecer en m\u00e1is dun dos tres filmes premiados con once Oscars, e un dos tres \u00fanicos actores protagonistas en m\u00e1is dun filme que recadara m\u00e1is de 1 bill\u00f3n de d\u00f3lares estadounidenses, a saber: \"Titanic\" e ' (os outros actores son Orlando Bloom, que tam\u00e9n actuou en ', as\u00ed como en \"Pirates of the Caribbean\" e Johnny Depp, que tam\u00e9n actuou en \"Pirates of the Caribbean\", as\u00ed como en \"Alice in Wonderland\". Hill apareceu en tres filmes que ga\u00f1aron o Academy Award for Best Picture: \"Gandhi\", \"Titanic\" e \"\"."}
{"id": "182227", "revid": "75439", "url": "https://gl.wikipedia.org/wiki?curid=182227", "title": "Thomas Kent", "text": "Thomas Kent (en irland\u00e9s Tom\u00e1s Ceannt) nado en Castlelyons no Condado de Cork (Irlanda) en 1865 e finado no cuartel militar de Collins Barracks no Condado de Cork (Irlanda) o 9 de maio de 1916, foi un nacionalista irland\u00e9s condenado a morte por un consello de guerra e fusilado tras un tiroteo coa Royal Irish Constabulary (RIC) o 2 de maio de 1916, pouco tempo despois do Alzamento de Pascua.\nA Alzamento de Pascua.\nThomas Kent formaba parte dunha importante familia nacionalista que viv\u00eda en Bawnard House, Castlelyons, Condado de Cork. Estaban preparados para tomar parte no Alzamento de Pascua, mais cando a orde de mobilizaci\u00f3n foi revogada, permaneceron na casa. O Alzamento, non obstante, foi adiante en Dubl\u00edn, e a RIC foi enviada para deter simpatizantes co\u00f1ecidos no pa\u00eds inclu\u00edndo, mais non limitado, a membros co\u00f1ecidos da Irmandade Republicana Irlandesa, Sinn F\u00e9in, e os Voluntarios Irlandeses. Cando a residencia Kent foi atacada encontr\u00e1ronse coa resistencia de Thomas e os seus irm\u00e1ns Richard, David e William. Durante o tiroteo, que durou catro horas, o oficial da RIC Head Constable William Rowe foi morto e David Kent resultou seriamente ferido. Ao final os Kent foron obrigados a renderse, a\u00ednda que Richard fixo unha \u00faltima carreira pola liberdade e foi fatalmente ferido.\nXu\u00edzo e execuci\u00f3n.\nThomas e William foron xulgados por unha corte marcial polo asasinato do Head Constable Rowe. William foi absolvido, mais Thomas foi sentenciado a morte e fusilado en Cork o 9 de maio de 1916. David Kent foi levado a Dubl\u00edn, onde foi acusado do mesmo delito, declarado culpable e sentenciado a morte, mais a pena foille conmutada e finalmente foi condenado a cinco anos de servidume penal. \u00c1 parte do caso singular de Roger Casement, Thomas Kent foi a \u00fanica persoa de f\u00f3ra de Dubl\u00edn executada polo seu papel nos acontecementos da Semana Santa. Foi enterrado en Collins Barracks, Cork (anteriormente Victoria Barracks).\nFerrocarril.\nA principal estaci\u00f3n de ferrocarril da cidade de Cork, a Kent Station recibe o seu nome en homenaxe a Thomas Kent."}
{"id": "182228", "revid": "98629", "url": "https://gl.wikipedia.org/wiki?curid=182228", "title": "O curioso caso de Benjamin Button", "text": "O curioso caso de Benjamin Button (en ) \u00e9 un filme estadounidense dirixido por David Fincher que se estreou no 2008. O gui\u00f3n foi escrito por Eric Roth e Robin Swicord base\u00e1ndose na historia de 1922 \"O curioso caso de Benjamin Button\" de F. Scott Fitzgerald. O filme est\u00e1 protagonizado por Brad Pitt e Cate Blanchett.\nEn galego estreouse na TVG o 1 de setembro do 2012.\nSinopse.\nUn home (Brad Pitt) nace con oitenta anos e vai rexuvenecendo a medida que pasa o tempo, \u00e9 dicir, en lugar de cumprir anos deixa de cumprilos. Esta \u00e9 a historia dun home extraordinario, das xentes que vai co\u00f1ecendo, dos seus amores, pero sobre todo da s\u00faa relaci\u00f3n con Daisy (Cate Blanchett)."}
{"id": "182229", "revid": "92340", "url": "https://gl.wikipedia.org/wiki?curid=182229", "title": "\u00c9amonn Ceannt", "text": "\u00c9amonn Ceannt, nado como Edward Thomas Kent o 21 de setembro de 1881 e finado o 8 de maio de 1916, foi un nacionalista irland\u00e9s, considerado un dos heroes do Alzamento de Pascua.\nBiograf\u00eda.\nCeannt naceu en Glenamaddy, Ballymoe, Condado de Galway, como o maior de sete irm\u00e1s. O seu pai era membro da Royal Irish Constabulary, e cando se retirou en 1892, trasladouse coa familia a Dubl\u00edn. Al\u00f3 foi onde o xove Edward comezou a interesarse polo nacionalismo irland\u00e9s. Uniuse \u00e1 Conradh na Gaeilge (Liga Ga\u00e9lica), adoptou a versi\u00f3n irlandesa do seu nome (\u00c9amonn), e chegou ser mestre de uilleann pipes, tendo a ocasi\u00f3n de tocar para o Papa P\u00edo X acompa\u00f1ado por varios curas irlandeses do exilio. Tam\u00e9n traballou como contable no Concello de Dubl\u00edn.\nVida persoal.\nEn xu\u00f1o de 1905, \u00c9amonn Ceannt casou con \u00c1ine O'Brennan nunha cerimonia en irland\u00e9s. O seu fillo Ron\u00e1n naceu en xu\u00f1o de 1906. \u00c1ine Ceannt fundou posteriormente a \"Cruz Branca\" (\"White Cross\" en ingl\u00e9s) para axudar \u00e1s familias empobrecidas polas acci\u00f3ns brit\u00e1nicas ou que perderan o seu sustento na Guerra de Independencia.\nAlzamento de Pascua.\nEn 1913 f\u00edxose membro da Irmandade Republicana Irlandesa, e m\u00e1is tarde foi un dos membros fundadores dos Voluntarios Irlandeses. No Alzamento de Pascua de 1916, foi un dos primeiros membros do seu Comit\u00e9 Militar, e un dos sete asinantes da Proclamaci\u00f3n de Pascua. Foi o comandante do IV Batall\u00f3n de Voluntarios, e durante a revolta mant\u00edvose na South Dublin Union e na destiler\u00eda Marrowbone Lane, cun cento de homes \u00e1s s\u00faas ordes, entre os cales destacaban os seus lugartenentes Cathal Brugha e William T. Cosgrave. A s\u00faa unidade loitou intensamente durante toda a semana, mais rendeuse cando as\u00ed o ordenou o seu oficial superior, Patrick Pearse. A posici\u00f3n de Ceannt foi unha das que non fora derrotada na loita, como a de \u00c9amon de Valera en Boland's Mill.\nCeannt foi encerrado na prisi\u00f3n de Kilmainham, sendo executado mediante fusilamento o 8 de maio de 1916.\nLegado.\nA Ceannt Station da cidade de Galway, a principal estaci\u00f3n de autobuses e ferrocarril do seu condado natal de Galway, reciben o sen nome en honor a \u00c9amonn Ceannt, as\u00ed como o Parque \u00c9amonn Ceannt de Dubl\u00edn. A \"Torre Eamonn Ceannt\" de Ballymun, demolida no 2005, tam\u00e9n recibiu o seu nome del."}
{"id": "182230", "revid": "98629", "url": "https://gl.wikipedia.org/wiki?curid=182230", "title": "Babel (filme)", "text": "Babel \u00e9 un filme estadounidense dirixido por Alejandro Gonz\u00e1lez I\u00f1\u00e1rritu que se estreou no 2006. Xunto a \"Amores perros\" e \"21 Grams\" forma a \"Trilox\u00eda da morte\".\nSinopse.\nDrama de historias paralelas que se desenvolven en Marrocos, Tunisia, M\u00e9xico e o Xap\u00f3n. A historia comeza cando, armados cunha Winchester, dous rapaces marroqu\u00eds saen na busca do raba\u00f1o de cabras da familia. No medio do silencio do deserto, deciden proba-lo rifle, pero o alcance da bala \u00e9 moito maior do que agardaban. Nun intre, as vidas de catro grupos de estra\u00f1os en tres continentes mest\u00faranse."}
{"id": "182231", "revid": "89787", "url": "https://gl.wikipedia.org/wiki?curid=182231", "title": "Manuel Dourado Deira", "text": "Manuel Dourado Deira, nado en Santa Baia do Ara\u00f1o (Rianxo) o 30 de agosto de 1929 e finado no mesmo concello o 26 de decembro de 2012, foi un escritor galego.\nTraxectoria.\nNaceu no seo dunha humilde familia labrega, practicando a labranza na casa de seus pais at\u00e9 a puberdade. Estudou Maxisterio na Universidade de Santiago de Compostela, obtendo tam\u00e9n o t\u00edtulo de Licenciado en Dereito na mesma Universidade. Foi profesor de EXB no colexio Castelao de Rianxo.\nTen exercido tam\u00e9n o periodismo, particularmente o de opini\u00f3n, en medios como \"Faro de Vigo\" e \"La Voz de Galicia\", e desde 1988, en \"El Correo Gallego\", \"O Correo Galego\" e \"Galicia Hoxe\". Foi membro do Consello de Redacci\u00f3n de \"Encrucillada\"."}
{"id": "182232", "revid": "88215", "url": "https://gl.wikipedia.org/wiki?curid=182232", "title": "Divisi\u00f3n de Honra Xuvenil", "text": "A Divisi\u00f3n de Honra \u00e9 a m\u00e1xima categor\u00eda xuvenil de f\u00fatbol de Espa\u00f1a. \u00c9 administrada pola Real Federaci\u00f3n Espa\u00f1ola de F\u00fatbol.\nFormato.\nA Divisi\u00f3n de Honra div\u00eddese en 7 grupos de 16 equipos, que se establecen por proximidade xeogr\u00e1fica. O campi\u00f3n de cada grupo ten acceso \u00e1 Copa de Campi\u00f3ns de Liga Xuvenil, mentres que os catro \u00faltimos clasificados descenden \u00e1 Liga Nacional Xuvenil.\nAs\u00ed mesmo, os 7 campi\u00f3ns xunto aos 7 subcampi\u00f3ns e os 2 mellores terceiros clasif\u00edcanse para a Copa do Rei.\nCampi\u00f3ns.\nOs clubs destacados ga\u00f1aron a Copa de Campi\u00f3ns."}
{"id": "182235", "revid": "98629", "url": "https://gl.wikipedia.org/wiki?curid=182235", "title": "Se\u00e1n Mac Diarmada", "text": "Se\u00e1n Mac Diarmada, nado como John MacDermott en Kiltyclogher (Condado de Leitrim) o 28 de febreiro de 1883 e finado na prisi\u00f3n de Kilmainham de Dubl\u00edn o 12 de maio de 1916, foi un revolucionario irland\u00e9s e un dos heroes do Alzamento de Pascua de 1916 que posteriormente foron fusilados. Frecuentemente \u00e9 chamado Sean MacDermott.\nBiograf\u00eda.\nSe\u00e1n Mac Diarmada naceu en Corranmore, cerca de Kiltyclogher, no condado de Leitrim (Irlanda), unha \u00e1rea oprimida. Estudou cos Irm\u00e1ns Irlandeses e en 1908 trasladouse a Dubl\u00edn, onde se involucrou en numerosas organizaci\u00f3ns culturais e independentistas irlandesas, entre elas o Sinn F\u00e9in, a Irmandade Republicana Irlandesa (IRB), e a Conradh na Gaeilge (Liga Ga\u00e9lica). Foi rapidamente escollido como membro do Consello Supremo da IRB, e m\u00e1is tarde secretario.\nEn 1910 foi encargado da redacci\u00f3n do diario radical \"Irish Freedom\", que fora fundado por el mesmo con Bulmer Hobson e Denis McCullough. Tam\u00e9n se converteu nun organizador nacional da IRB, e foi posto baixo a tutela do veterano feniano Tom Clarke, feito que os fixo inseparables. Pouco despois, padeceu poliomielite e viuse obrigado a cami\u00f1ar cun caxato.\nEn novembro de 1913, Mac Diarmada foi un dos membros fundadores dos Voluntarios Irlandeses, e continuou a traballar por manter esta organizaci\u00f3n baixo o control da IRB. En maio de 1915 Mac Diarmada foi arrestado en Tuam (Condado de Galway) pola Defense of the Realm Act por ter feito un discurso contra o alistamento no Ex\u00e9rcito Brit\u00e1nico. Foi liberado en setembro, e uniuse ao Comit\u00e9 Militar Segredo da IRB, que foi o responsable de planear o Alzamento de Pascua.\nAlzamento de Pascua.\nDe todos xeitos, Mac Diarmada case non tomou parte na loita durante o Alzamento a causa da s\u00faa discapacidade, mais sempre estivo no cuartel dos rebeldes, Oficina Xeral de Correos. Logo da rendici\u00f3n escapou da execuci\u00f3n porque estaba ferido e se mesturou entre outros prisioneiros, mais foi reco\u00f1ecido por Daniel Hoey e xulgado por unha corte marcial, sendo condenado a morte e executado por un pelot\u00f3n de fusilamento o 12 de maio de 1916 aos 33 anos. En setembro de 1919, Hoey foi morto dun disparo pola Squal de Michael Collins. O oficial brit\u00e1nico Lee-Wilson, que o mandara fusilar, foi m\u00e1is tarde apresado e executado en Cork por orde directa de Michael Collins durante a Guerra de Independencia Irlandesa.\nEn Dubl\u00edn hai unha r\u00faa en honor a Se\u00e1n MacDermott. Tam\u00e9n ten o seu nome unha estaci\u00f3n de ferrocarril en Sligo, as\u00ed como o estadio P\u00e1irc Se\u00e1n Mac Diarmada da Asociaci\u00f3n Atl\u00e9tica Ga\u00e9lica en Carrick-on-Shannon. A \"Torre Sean MacDermott\" de Ballymun, demolida no 2005, tam\u00e9n foi chamada as\u00ed no seu honor. A s\u00faa casa en Kiltyclogher \u00e9 Monumento Nacional."}
{"id": "182236", "revid": "19415", "url": "https://gl.wikipedia.org/wiki?curid=182236", "title": "Sean MacDermott", "text": ""}
{"id": "182237", "revid": "19415", "url": "https://gl.wikipedia.org/wiki?curid=182237", "title": "Sean MacDiarmada", "text": ""}
{"id": "182238", "revid": "43327", "url": "https://gl.wikipedia.org/wiki?curid=182238", "title": "Harry Potter e as reliquias da morte (filme)", "text": "Harry Potter e as reliquias da morte \u00e9 o t\u00edtulo das d\u00faas pel\u00edculas que conforman o final da serie de filmes de \"Harry Potter\". Pode referirse a:"}
{"id": "182239", "revid": "96033", "url": "https://gl.wikipedia.org/wiki?curid=182239", "title": "Parque do Montnegre e o Corredor", "text": "O Parque do Montnegre e o Corredor est\u00e1 na provincia de Barcelona, distribu\u00eddo \u00f3 longo das comarcas do Maresme (49%), do Vall\u00e8s Oriental (41%) e da Selva (10%). Foi constitu\u00eddo como parque o 20 de xullo de 1989 e conta actualmente cunha superficie protexida de 15.010 ha. Algunhas das localidades lindeiros m\u00e1is salientables son: Arenys de Munt, Arenys de Mar, Pineda de Mar, Sant Celoni, ou Calella.\nCaracter\u00edsticas e Vexetaci\u00f3n.\nO macizos do Montnegre e a Serra do Corredor al\u00ed\u00f1anse paralelos \u00f3 Mar Mediterr\u00e1neo e est\u00e1n localizados na co\u00f1ecida coma Cordilleira Litoral.\nAs elevaci\u00f3ns m\u00e1is importantes do parque son o Pico Gros del Montnegre (766m) e o Santuari del Corredor(657m) A importancia deste parque radica na gran variedade de vexetaci\u00f3n e biodiversidade que alberga. Esta d\u00e9bese en parte a situaci\u00f3n xeogr\u00e1fica, o tipo de terreo e \u00e1 variaci\u00f3n climatol\u00f3xica que se produce entre as vertentes interiores e as costeiras.\nO bosque predominante \u00e9 de aci\u00f1eiras mais tam\u00e9n existe unha importante densidade de pi\u00f1eirais e carballos.\nFauna.\nA fauna do Montnegre e O Corredor \u00e9 similar a doutros lugares da Cordilleira Litoral Catal\u00e1. Entre os mam\u00edferos atopamos o xabaril, a xeneta, o esqu\u00edo, o porco teixo e especialmente o corzo, que foi reintroducido no 1.993 con individuos procedente do suroeste de Francia. Atopamos tam\u00e9n unha ampla variedade de r\u00e9ptiles coma a serpe verde, a serpe branca, o trit\u00f3n, o sapo e a p\u00edntega. As aves tam\u00e9n est\u00e1n presentes, mais son maioritariamente migratorios, p\u00f3dense destacar a bubela, o pimp\u00edn ou o paporrubio."}
{"id": "182240", "revid": "23204", "url": "https://gl.wikipedia.org/wiki?curid=182240", "title": "Stephen Rea", "text": "Stephen Rea, nado o 31 de outubro de 1946 en Belfast, \u00e9 un actor irland\u00e9s de cine e teatro. Rea ten aparecido en numerosos filmes como \"V de Vendetta\", \"Michael Collins\", \"\" e \"Breakfast on Pluto\". Foi nomeado pola Academia \u00f3 Mellor Actor por interpretar a \"Fergus\" no filme de 1992 \"The Crying Game\"."}
{"id": "182242", "revid": "51040", "url": "https://gl.wikipedia.org/wiki?curid=182242", "title": "Camille Jourdy", "text": "Camille Jourdy, nada en Chen\u00f4ve en 1979, \u00e9 unha guionista e debuxante de banda dese\u00f1ada francesa.\nTraxectoria.\nDiplomada na Escola superior de arte de \u00c9pinal (\u00c9SA\u00c9) e na Escola superior de artes decorativas de Estrasburgo en 2005, na actualidade vive en Li\u00f3n. A s\u00faa obra m\u00e1is reco\u00f1ecida \u00e9 a serie de tres n\u00fameros \"Rosalie Blum\". Realizou o cartel para a edici\u00f3n de 2011 do sal\u00f3n Vi\u00f1etas desde o Atl\u00e1ntico que se celebra na Coru\u00f1a."}
{"id": "182245", "revid": "89787", "url": "https://gl.wikipedia.org/wiki?curid=182245", "title": "Liase", "text": "En bioqu\u00edmica, unha liase \u00e9 un encima que cataliza a ruptura de enlaces qu\u00edmicos en compostos org\u00e1nicos por un mecanismo distinto \u00e1 hidr\u00f3lise ou \u00e1 oxidaci\u00f3n, reacci\u00f3ns que son realizadas por outros encimas espec\u00edficos chamados hidrolases e deshidroxenases, respectivamente. Como resultado do proceso de ruptura f\u00f3rmanse frecuentemente novos dobres enlaces ou novas estruturas en anel.\nSon encimas da clase IV que levan a cabo reacci\u00f3ns bioqu\u00edmicas nas que se eliminan grupos por medio da rotura dun enlace, xeralmente entre dous \u00e1tomos de carbono, entre carbono e os\u00edxeno, entre carbono e nitr\u00f3xeno ou entre carbono e xofre, para formar un dobre enlace. Tam\u00e9n poden funcionar \u00e1 inversa, catalizando a formaci\u00f3n destes enlaces por medio da adici\u00f3n dun grupo ao dobre enlace. Por exemplo o encima adenilato ciclase, que cataliza a seguinte reacci\u00f3n, ser\u00eda unha l\u00edase.\nATP \u2192 AMPc + PPi\nUnha caracter\u00edstica peculiar das liases \u00e9 que requiren a participaci\u00f3n dun s\u00f3 substrato para realizaren unha reacci\u00f3n nun sentido, e de dous para realizaren a reacci\u00f3n en sentido oposto.\nNomenclatura.\nOs nomes sistem\u00e1ticos destes encimas son \"substrato + grupo + liase\". Os nomes com\u00fans incl\u00faen descarboxilases, deshidratases, aldolases etc. Cando a reacci\u00f3n inversa \u00e9 m\u00e1is importante, pode que se utilice o nome de sintase.\nClasificaci\u00f3n.\nCorresponden ao EC 4 na catalogaci\u00f3n por medio do n\u00famero EC. As s\u00faas subclases son:"}
{"id": "182246", "revid": "23204", "url": "https://gl.wikipedia.org/wiki?curid=182246", "title": "San Ignacio, Chile", "text": "San Ignacio \u00e9 unha comuna de Chile, da provincia de Diguill\u00edn, Rexi\u00f3n de \u00d1uble. Limita polo norte con Chill\u00e1n, Chill\u00e1n Viejo e Pinto, polo leste coas comunas de Pinto e El Carmen, polo sur con Pemuco e polo oeste con Bulnes.\nDemograf\u00eda.\nSegundo datos do Censo do 2002 ti\u00f1a unha poboaci\u00f3n de 16.067 habitantes, dos cales 7.958 son mulleres e 8.109 homes. Un 57,56% correspond\u00eda a poboaci\u00f3n rural e un 42,44% a poboaci\u00f3n urbana.\nEconom\u00eda.\nA actividade principal \u00e9 a agr\u00edcola, con cultivos tradicionais como o trigo e a remolacha, e tam\u00e9n a forestal.\nEducaci\u00f3n.\nNa comuna hai centros de ensinanza b\u00e1sica e media, como son as escolas Mar\u00eda Luisa Espinoza de San Miguel, Selva Negra, Las Quilas, El Calvario, Calle Alegre, Santa Juana, Colton Variante, Los Robles, Mayulermo, Lourdes e o Liceo Polit\u00e9cnico C-84\nBiblioteca.\nA Biblioteca P\u00fablica Municipal at\u00f3pase ao norte da praza de armas da comuna, na r\u00faa Angel Custodio Hern\u00e1ndez N\u00ba 554, conta con sala de lectura, pr\u00e9stamos a domicilios, cursos, servizo de acceso a internet, con espazos para cativos, adultos e maiores, actividades culturais. Ten d\u00faas Bibliotecas perif\u00e9ricas localizadas nas poboaci\u00f3ns de San Miguel, a uns 5 quil\u00f3metros ao leste da cabeceira comunal, e Pueblo Seco, distante 8 quil\u00f3metros ao suroeste."}
{"id": "182247", "revid": "98629", "url": "https://gl.wikipedia.org/wiki?curid=182247", "title": "Fillos de Breog\u00e1n", "text": "A Coru\u00f1a Gaelic Athletic Association ou A Coru\u00f1a GAA, m\u00e1is co\u00f1ecido como Fillos de Breog\u00e1n \u00e9 un equipo de f\u00fatbol ga\u00e9lico da cidade da Coru\u00f1a. Fundado en 2010 por iniciativa de Wenceslao Garc\u00eda (Wences), os Fillos de Breog\u00e1n \u00e9 o primeiro equipo de f\u00fatbol ga\u00e9lico de Galiza e compite no Campionato Ib\u00e9rico de F\u00fatbol Ga\u00e9lico e na Liga Galega de F\u00fatbol Ga\u00e9lico. Xoga os seus encontros no campo da Torre da cidade herculina.\nNome.\nMalia que o nome oficial para os efectos de rexistro na Asociaci\u00f3n Atl\u00e9tica Ga\u00e9lica (GAA) \u00e9 \"A Coru\u00f1a Gaelic Athletic Association\" ou \"A Coru\u00f1a GAA\" abreviado, o equipo \u00e9 m\u00e1is co\u00f1ecido polo alcume \"Fillos de Breog\u00e1n\", nome que sa\u00edu dunha votaci\u00f3n realizada na p\u00e1xina web do equipo realizada durante o mes de xullo do 2010 e na que foi elixido co 24,63% dos votos (un total de 33 votos). Outras propostas para o nome do equipo foron:\nO nome de \"Fillos de Breog\u00e1n\" ten moita relaci\u00f3n con Galiza, Irlanda e a cidade da Coru\u00f1a (onde se pensa estaba situada a torre dende a cal Ith divisou as costas irlandesas segundo o \"Lebor Gab\u00e1la \u00c9renn\" ou \"Libro das conquistas de Irlanda\" en galego), E \u00e9 unha denominaci\u00f3n que ten moito que ver coa Coru\u00f1a, con Galicia e con Irlanda.\nEscudo e cores.\nO escudo ten fondo branco e sobre el unha franxa diagonal de cor azul que representa \u00e1s bandeiras da provincia mar\u00edtima da Coru\u00f1a e \u00e1 bandeira de Galicia, sobre ela, un cranio e d\u00faas tibias que representan a Xeri\u00f3n, o xigante que matou H\u00e9rcules (segundo conta a mitolox\u00eda grega) e que soterrou debaixo de onde logo se erguer\u00eda a Torre de H\u00e9rcules na Coru\u00f1a. As d\u00faas tibias e o cranio tam\u00e9n representan ao fillo de Breog\u00e1n Ith morto que, coa posterior vinganza do neto de Breog\u00e1n e sobri\u00f1o de Ith Mil, permitiu a ligaz\u00f3n lendaria entre Irlanda e Galiza. Finalmente, baixo o cranio e as d\u00faas tibias enc\u00f3ntrase un bal\u00f3n de f\u00fatbol ga\u00e9lico.\nAs cores do equipo son o azul, o branco e o negro. O azul e o branco representan \u00e1s bandeiras de Galiza e da provincia mar\u00edtima da Coru\u00f1a. O negro, como elemento diferenciador e pola relaci\u00f3n coa morte de Xeri\u00f3n e Ith. O equipamento do equipo consta de pantal\u00f3n azul e camiseta a raias horizontais azuis e brancas.\nFillas de Breog\u00e1n.\n\u00c9 o nome co que se co\u00f1ece ao equipo feminino de f\u00fatbol ga\u00e9lico do \"Fillos de Breog\u00e1n\". No seu comezo non pod\u00edan competir no campionato ib\u00e9rico feminino pola falta de xogadoras nas s\u00faas filas. No ano 2012 increment\u00e1ronse o n\u00famero de xogadoras e comezaron a disputa-los seus primeiros torneos acadando o terceiro posto no Torneo da Coru\u00f1a da Liga Ib\u00e9rica de F\u00fatbol Ga\u00e9lico feminina.\nNa Liga Ib\u00e9rica.\nEn 2011 disputou por vez primeira a Liga Ib\u00e9rica de f\u00fatbol ga\u00e9lico, na 7\u00aa edici\u00f3n desta competici\u00f3n nacional de afeccionados, acadando s\u00f3 1 vitoria en 17 encontros. \nO club e a cidade da Coru\u00f1a foron anfitri\u00f3ns na tempada 2012 dun torneo correspondente \u00f3 campionato nacional de liga por vez primeira chegando a disputar a final logo de derrotar \u00f3 vencedor final da liga, Madrid Harps, e resultando subcampi\u00f3ns do Torneo da Coru\u00f1a e terceiros na Liga Ib\u00e9rica."}
{"id": "182248", "revid": "19415", "url": "https://gl.wikipedia.org/wiki?curid=182248", "title": "A Coru\u00f1a GAA", "text": ""}
{"id": "182249", "revid": "19415", "url": "https://gl.wikipedia.org/wiki?curid=182249", "title": "A Coru\u00f1a Gaelic Athletic Association", "text": ""}
{"id": "182250", "revid": "75439", "url": "https://gl.wikipedia.org/wiki?curid=182250", "title": "\u00c1rtabros de Oleiros", "text": "O \u00c1rtabros de Oleiros \u00e9 un equipo de f\u00fatbol ga\u00e9lico da localidade de Oleiros, A Coru\u00f1a (Galiza) con filiaci\u00f3n co Fillos de Breog\u00e1n da Coru\u00f1a.\nHistoria.\nO equipo naceu no 2011 logo do acordo da xunta directiva do Fillos e Breog\u00e1n para crear un novo equipo en Oleiros con filiaci\u00f3n co Fillos de Breog\u00e1n. A xunta directiva decidiu por maior\u00eda simple nomear ao novo club irm\u00e1n como \"\u00c1rtabros de Oleiros\". Os seus integrantes poden ser convocados polo adestrador dos Fillos de Breog\u00e1n Carlos Seco, tam\u00e9n adestrador do novo equipo, polo menos nos seus comezos. No caso de que o equipo oleirense contara con efectivos suficientes, o \u00c1rtabros de Oleiros pasar\u00eda a participar tam\u00e9n nos torneos do Campionato Ib\u00e9rico de F\u00fatbol Ga\u00e9lico.\nNome.\nO nome do equipo tomouse da tribo dos \u00c1rtabros, de orixe celta, que se asentou na \u00e1rea comprendida entre as r\u00edas da Coru\u00f1a e de Ferrol.\nEscudo e cores.\nO escudo dese\u00f1ouse tendo en conta o novo nome do club e tomando como referencia o bras\u00f3n da vila. O fondo do escudo \u00e9 de cor azul (ao igual que o de Oleiros) e na parte inferior mat\u00e9n as ondas do bras\u00f3n da vila, na parte central aparece representado un tr\u00edscele espiral que fai referencia \u00e1s ra\u00edces c\u00e9lticas. Sobre as ondas aparece un bal\u00f3n de f\u00fatbol ga\u00e9lico branco.\nA cor do equipo \u00e9 o negro. O uniforme \u00e9 camiseta negra, pantal\u00f3n azul e medias azuis.\nClasificaci\u00f3n.\n2012.\n6\u00ba Campionato Ib\u00e9rico de F\u00fatbol Ga\u00e9lico\n2013.\n3\u00ba Liga Galega de F\u00fatbol Ga\u00e9lico 7 contra 7 \n7\u00ba Campionato Ib\u00e9rico de F\u00fatbol Ga\u00e9lico\n2013/2014.\n6\u00ba Copa Galega de F\u00fatbol Ga\u00e9lico\n10\u00ba Campionato Ib\u00e9rico de F\u00fatbol Ga\u00e9lico\n2014/2015.\n7\u00ba Liga Galega de F\u00fatbol Ga\u00e9lico\n5\u00ba Copa Galega de F\u00fatbol Ga\u00e9lico\n11\u00ba Campionato Ib\u00e9rico de F\u00fatbol Ga\u00e9lico"}
{"id": "182251", "revid": "89787", "url": "https://gl.wikipedia.org/wiki?curid=182251", "title": "A. J. Price", "text": "Anthony Jordan \"A. J.\" Price, nado o 7 de outubro de 1986 en Orange, Nova Jersey, \u00e9 un xogador americano de baloncesto profesional.\nTraxectoria profesional.\nPrice foi elixido na 52\u00aa posici\u00f3n do Draft da NBA de 2009 polos Indiana Pacers.\nO 24 de xullo de 2012, Price asinou cos Washington Wizards.\nO 30 de setembro de 2013, asinou cos Minnesota Timberwolves. O 3 de abril de 2014, foi cortado polos Timberwolves.\nO 26 de setembro de 2014, asinou cos Cleveland Cavaliers, pero foi cortado o 1 de novembro sen chegar a debutar en tempada regular co equipo.\nO 6 de novembro de 2014, Price asinou cos Indiana Pacers. O 28 de novembro de 2014, foi cortado polos Pacers. Dous d\u00edas despois, fichou polos Cleveland Cavaliers."}
{"id": "182252", "revid": "89787", "url": "https://gl.wikipedia.org/wiki?curid=182252", "title": "Josh McRoberts", "text": "Joshua Scott McRoberts, nado o 28 de febreiro de 1987 en Indianapolis, Indiana, \u00e9 un ex xogador americano de baloncesto profesional.\nTraxectoria profesional.\nO 22 de marzo de 2007, McRoberts declarouse elixible para o Draft da NBA de 2007. Foi elixido no Draft, o 28 de xu\u00f1o de 2007, polos Portland Trail Blazers na 37\u00aa posici\u00f3n.\nO 9 de xaneiro de 2008, McRoberts foi asignado aos Idaho Stampede, o afiliado dos Trail Blazers da NBA Development League. Tras estar cos Stampede preto dun mes, McRoberts foi chamado de volta polos Trail Blazers.\nO 26 de xu\u00f1o de 2008, na noite do Draft da NBA de 2008, McRoberts foi traspasado aos Indiana Pacers, xunto a Brandon Rush e Jarrett Jack, a cambio da 11\u00aa elecci\u00f3n Jerryd Bayless e Ike Diogu.\nO 14 de decembro de 2011, asinou un contrato de dous anos e 6 mill\u00f3ns de d\u00f3lares cos Los Angeles Lakers.\nO 10 de agosto de 2012, McRoberts foi traspasado \u00f3s Orlando Magic como parte do traspaso entre catro equipos que mandou a Dwight Howard \u00f3s Los Angeles Lakers.\nO 21 de febreiro de 2013, McRoberts foi traspasado \u00f3s Charlotte Bobcats a cambio de Hakim Warrick.\nO 14 de xullo de 2014, McRoberts asinou cos Miami Heat un contrato de 4 anos e 23 mill\u00f3ns de d\u00f3lares."}
{"id": "182253", "revid": "89787", "url": "https://gl.wikipedia.org/wiki?curid=182253", "title": "Javaris Crittenton", "text": "Javaris Cortez Crittenton, nado en Atlanta (Xeorxia) o 31 de decembro de 1987, \u00e9 un ex xogador americano de baloncesto profesional.\nTraxectoria.\nCrittenton foi elixido na 19\u00aa posici\u00f3n do Draft da NBA de 2007 polos Los Angeles Lakers. Durante un partido da Summer League, o 8 de xullo de 2007, anotou 18 puntos, inclu\u00edndo un lanzamento a falta de 1.7 segundos para o remate do partido, que lle deu a vitoria ao seu equipo. No primeiro partido da pretempada dos Lakers contra os Golden State Warriors en Honolulu, Crittenton anotou 18 puntos e deu unha asistencia na derrota por 111-110.\nO 1 de febreiro de 2008, Crittenton foi traspasados aos Memphis Grizzlies xunto con Kwame Brown, Aaron McKie, os dereitos de Marc Gasol e d\u00faas futuras elecci\u00f3ns de primeira rolda dos drafts de 2008 e 2010, a cambio de Pau Gasol e unha elecci\u00f3n da segunda rolda do Draft de 2010. O 2 de abril de 2008, Crittenton anotou 23 puntos, a maior anotaci\u00f3n na s\u00faa carreira, na vitoria dos Grizzlies por 130-114 contra os New York Knicks.\nO 10 de decembro de 2008, Crittenton formou parte dun traspaso entre tres equipos que o mandou aos Washington Wizards xunto con Mike James dos New Orleans Hornets. A cambio, os Wizards recibiron unha elecci\u00f3n de primeira rolda do Draft dos Memphis Grizzlies e a Antonio Daniels dos Hornets.\nO 22 de setembro de 2010, asinou un contrato cos Charlotte Bobcats. Os Bobcats prescindiron de Crittenton o 15 de outubro de 2010."}
{"id": "182254", "revid": "7523", "url": "https://gl.wikipedia.org/wiki?curid=182254", "title": "AJ Price", "text": ""}
{"id": "182255", "revid": "15490", "url": "https://gl.wikipedia.org/wiki?curid=182255", "title": "Christine Lagarde", "text": "Christine Lagarde, nada Christine Lallouette o 1 de xaneiro de 1956 no Noveno Distrito de Par\u00eds, \u00e9 unha avogada e pol\u00edtica francesa.\nDende o 5 de xullo de 2011 at\u00e9 o 16 de xullo de 2019 foi directora xeral do Fondo Monetario Internacional (FMI), sendo a primeira muller designada para este posto. Dende o 1 de novembro de 2019 \u00e9 presidenta\u00a0do\u00a0Banco Central Europeo.\nTraxectoria.\nMocidade e estudos.\nChristine Lallouette naceu en 1956, a maior de catro irm\u00e1ns, Luc, R\u00e9mi e Olivier. Pasa parte da s\u00faa infancia e mocidade na cidade do Le Havre, onde estuda nos institutos Francisco I e Claude Monet. De moza practica a nataci\u00f3n sincronizada e chega a ser seleccionada polo equipo de Francia de grupos de idade, logo de quedar terceira nun campionato nacional j\u00fanior. Con 17 anos m\u00f3rrelle o pai, e en 1974 obt\u00e9n unha bolsa e decide marchar un ano aos Estados Unidos grazas \u00e1 asociaci\u00f3n AFS. Estuda na \"Holton Arms School\" de Bethesda (Maryland) e fai unha estad\u00eda no Capitolio como asistente parlamentaria dun dos representantes republicanos de Maine, William S. Cohen, que chegar\u00e1 a ser logo secretario de Defensa con Bill Clinton.\nDe volta a Francia, estuda no Instituto de Estudos Pol\u00edticos de Aix-en-Provence e, ao que se licencia, tenta acceder \u00e1 prestixiosa Escola Nacional de Administraci\u00f3n de Par\u00eds. Non o consegue, mais obt\u00e9n un diploma de ingl\u00e9s, de dereito e de dereito social na Universidade de Par\u00eds X, que lle permiten incorporarse a esta mesma universidade como docente. Volve tentar acceder \u00e1 ENA e suspende de novo, co que desiste e ded\u00edcase profesionalmente \u00e1 avogac\u00eda.\nCarreira de avogada en Francia e nos Estados Unidos.\nEn 1981 comeza a traballar no bufete parisiense de Baker &amp; McKenzie, onde comeza a progresar. Primeiro como socia do bufete franc\u00e9s 1987, logo como xerente en 1991, a partir de 1995, membro do seu consello de direcci\u00f3n internacional, con sede en Chicago e en 1999 consegue ser a presidenta do consello de direcci\u00f3n. Durante a s\u00faa xesti\u00f3n o bufete Baker &amp; McKenzie dobrou o seu volume de traballo e pechou o exercicio de 2004 cuns beneficios de 1.228 mill\u00f3ns de facturaci\u00f3n. En 2002 \"The Wall Street Journal\" clasif\u00edcaa de quinta no clasificaci\u00f3n das m\u00e1is exitosas mulleres de negocios de Europa.\nDurante esta \u00e9poca tam\u00e9n \u00e9 membro do think-tank Center for Strategic and Internacional Studies (CSIS), onde aborda principalmente temas relacionados coa econom\u00eda e a defensa de Polonia; preside o comit\u00e9 Estados Unidos-Europa-Polonia canda Zbigniew Brzezinski. En 2004, recibe a s\u00faa primeira honra de importancia, cando Jacques Chirac lle concede a orde de cabaler\u00eda da Lexi\u00f3n de Honra. En 2004 deixa Baker &amp; McKenzie e en 2005 incorp\u00f3rase ao consello asesor do banco neerland\u00e9s ING Group, posto que ocupa ata a s\u00faa entrada na pol\u00edtica.\nMinistra.\nEn 2005, s\u00f3 uns meses despois de comezar a traballar en ING, o daquela primeiro ministro de Francia Jean-Pierre Raffarin conv\u00eddaa a que deixe os Estados Unidos e volva a Francia. Cando o fai, incorp\u00f3rase como secretaria de estado (con rango de ministro en Francia) de Comercio exterior, \u00e1s ordes do recentemente designado primeiro ministro Dominique de Villepin. Dous d\u00edas despois do seu nomeamento, posici\u00f3nase a favor de simplificar a normativa laboral francesa que, na s\u00faa opini\u00f3n, \u00abconstit\u00fae un freo \u00e1 contrataci\u00f3n\u00bb, polo que recibe numerosas cr\u00edticas, entre elas do propio Villepin.\nOcupa o cargo durante dous anos ata que, a un mes das elecci\u00f3ns lexislativas francesas de xu\u00f1o de 2007, cae o goberno Villepin e o novo primeiro ministro, Fran\u00e7ois Fillon, a nomea ministra de Agricultura. O goberno permanece no seu posto un mes, ata as elecci\u00f3ns, e posteriormente Fillon realiza unha reforma da distribuci\u00f3n dos ministerios onde Lagarde accede ao posto de ministra de Econom\u00eda, Facenda e Traballo, en substituci\u00f3n de Jean-Louis Borloo. Era a primeira muller en ning\u00fan dos pa\u00edses do G8 en asumir o cartafol econ\u00f3mico. Na reforma do executivo que encabeza Fillon en 2008 mant\u00e9n a carteira de Econom\u00eda, pero ent\u00f3n chamada ministra da Econom\u00eda, Industria e Traballo.\nO presidente Nicolas Sarkozy enc\u00e1rgalle reformas econ\u00f3micas e ela impulsa unha lei de reforma e simplificaci\u00f3n fiscal, co\u00f1ecida como Lei TEPA, e unha lei de modernizaci\u00f3n da econom\u00eda. Tam\u00e9n avogou por unha simplificaci\u00f3n administrativa, concentrando os \u00f3rganos que se v\u00edan envoltos no traballo e no desemprego.\nNas elecci\u00f3ns municipais de 2008 ocupa a segunda praza na candidatura do conservador UMP que encabeza Jean-Marie Cavada ao distrito Pa\u00eds XII, m\u00e1is nese caso resulta vencedor o Partido Socialista, e Cavada e Lagarde pasan a ocupar escanos da oposici\u00f3n. \nNo ver\u00e1n de 2010 empeza a soar o seu nome como pos\u00edbel sucesora de Fran\u00e7ois Fillon no cargo de primeiro ministro. Os ruxerruxes da prensa rematan cando Sarkozy lle encomenda de novo formar goberno a Fran\u00e7ois Filllon, que seguir\u00e1 tendo a Lagarde como ministra de Econom\u00eda, mais xa exonerada do cartafol de Traballo, para o que se crea un novo ministerio. En 2011 o fiscal xeral de Francia ordena abrir unha investigaci\u00f3n por un suposto abuso de autoridade no proceso de arbitraxe do caso Bernard Tapie.\nO FMI.\nO 18 de maio de 2011, a Dominique Strauss-Kahn, o pol\u00edtico socialista franc\u00e9s que dirix\u00eda o Fondo Monetario Internacional, ac\u00fasano de agresi\u00f3n sexual en Nova York, e \u00e1s poucas horas dimite. Dende ese momento Christine Lagarde \u00e9 considerada a favorita para substitu\u00edlo \u00e1 s\u00faa fronte . O d\u00eda 25 Lagarde anuncia oficialmente a s\u00faa candidatura \u00e1 direcci\u00f3n xeral e durante o cumio do G8 que se celebra precisamente en Francia recibe o apoio da Uni\u00f3n Europea, Estados Unidos e Rusia. Durante a s\u00faa campa\u00f1a realizou unha xira polos pa\u00edses emerxentes, aos que lles prometeu unha maior representaci\u00f3n nos \u00f3rganos de decisi\u00f3n do FMI. O 28 de xu\u00f1o \u00e9 finalmente escollida en detrimento do gobernador do Banco de M\u00e9xico, Agust\u00edn Carstens. \u00c9 a primeira muller en resultar elixida para o posto, e a segunda en ocupalo, logo da interinidade de dous meses da estadounidense Anne Krueger. O cargo ten unha vixencia de cinco anos.\nGalard\u00f3ns e reco\u00f1ecementos.\nEn 2006, a revista Forbes consid\u00e9raa a trix\u00e9sima muller m\u00e1is poderosa do planeta. Ao ano seguinte ascende ao posto 12\u00ba \u2014a terceira en Europa\u2014 e segunda en Francia tras Mich\u00e8le Alliot-Marie. En 2009 a revista \"Time\" sin\u00e1laa entre as 100 persoas m\u00e1is influentes do mundo. En 2009 tam\u00e9n o \"Financial Times\" a considera ministra de econom\u00eda do ano.\nTam\u00e9n \u00e9 Presidenta desde xullo de 2010 do consello de administraci\u00f3n do Instituto de estudos pol\u00edticos de Aix-en-Provence, sucedendo a Philippe S\u00e9guin, falecido durante o seu mandato.\nEst\u00e1 en posesi\u00f3n da Orde da Lexi\u00f3n de Honra.\nVida persoal.\nFala ingl\u00e9s con moita fluidez, e \u00e9 a s\u00faa lingua de traballo tam\u00e9n no ministerio de Francia, raz\u00f3n pola que foi cuestionada pola oposici\u00f3n.\nDo seu primeiro home ten dous fillos, nados en 1986 e 1988. O seu compa\u00f1eiro \u00e9 o contratista Xavier Giocanti."}
{"id": "182256", "revid": "5132", "url": "https://gl.wikipedia.org/wiki?curid=182256", "title": "Aguas de Sousas Ourense", "text": ""}
{"id": "182257", "revid": "7523", "url": "https://gl.wikipedia.org/wiki?curid=182257", "title": "Sean Ogirri", "text": "Sean David Ogirri Then, nado o 21 de febreiro de 1986 no Bronx, Nova York, Estados Unidos, \u00e9 un xogador profesional de baloncesto con pasaporte dominicano que xoga para o Club Baloncesto Clavijo na Liga LEB Ouro. Cunha altura de 1,91 metros, xoga na posici\u00f3n de escolta."}
{"id": "182259", "revid": "89787", "url": "https://gl.wikipedia.org/wiki?curid=182259", "title": "Kwame Brown", "text": "Kwame James Brown, nado o 10 de marzo de 1982 en Charleston, Carolina do Sur, \u00e9 un xogador americano de baloncesto profesional que actualmente \u00e9 axente libre.\nTraxectoria deportiva.\nNBA.\nBrown foi elixido na 1\u00aa posici\u00f3n do Draft da NBA de 2001 polos Washington Wizards. Foi o primeiro n\u00famero un do Draft en ser seleccionado tras chegar directamente dende o instituto. Xogou ademais para Los Angeles Lakers, Memphis Grizzlies e Detroit Pistons.\nO 23 de agosto de 2010, Brown asinou un contrato dun ano polos Charlotte Bobcats.\nO 13 de decembro de 2011, Brown asinou un contrato dun ano cos Golden State Warriors. Xogou o seu primeiro partidos cos Warriors o 25 de decembro de 2011, na derrota con Los Angeles Clippers por 105-86.\nO 13 de marzo de 2012, foi traspasado aos Milwaukee Bucks xunto a Monta Ellis e Ekpe Udoh a cambio de Stephen Jackson e Andrew Bogut.\nO 13 de xullo de 2012, Brown asinou un contrato de dous anos e 6 mill\u00f3ns de d\u00f3lares cos Philadelphia 76ers. O 20 de novembro de 2013, foi cortado polos Sixers."}
{"id": "182260", "revid": "23204", "url": "https://gl.wikipedia.org/wiki?curid=182260", "title": "Miranda Otto", "text": "Miranda Otto, nada o 16 de decembro de 1967 en Brisbane, Queensland, \u00e9 unha actriz australiana de cinema e teatro.\nTraxectoria.\n\u00c9 reco\u00f1ecida en todo o mundo polo papel da doncela guerreira \u00c9owyn na trilox\u00eda de filmes de Peter Jackson baseada na saga d\u00b4O Se\u00f1or dos Aneis. Sendo dunha familia de actores, Miranda comezou a actuar \u00e1 idade de 19 anos, e dende ent\u00f3n apareceu nunha gran variedade de filmes de baixo orzamento e proxectos de grandes estudos.\nA s\u00faa primeira actuaci\u00f3n not\u00e1bel foi no filme \"Emma's War\" (1986), no que interpretou unha adolescente que se muda a Australia durante a segunda guerra mundial. Tras unha d\u00e9cada de papeis aclamados pola cr\u00edtica na Australia, atraeu a atenci\u00f3n de Hollywood para aparecer en dous papeis en \"The Thin Red Line\" (1998) e \"What Lies Beneath\" (2000). Con todo, o seu papel m\u00e1is famoso foi no 2002 cando entrou no elenco dos filmes d\u00b4\"O Se\u00f1or dos Aneis\".\nNo 2008, entrou na serie de televisi\u00f3n \"Cashmere Mafia\" (que foi cancelada \u00e1 metade dese ano), anunciando tam\u00e9n a s\u00faa aparici\u00f3n en \"In Her Skin\". No tocante \u00e1 s\u00faa vida privada, a actriz foi ligada cos actores Richard Roxburgh e Peter O'Brien, o cal xa foi discutido varias veces nos medios.\nActualmente, est\u00e1 casada con Peter O'Brien e te\u00f1en unha filla chamada Darcey."}
{"id": "182261", "revid": "89787", "url": "https://gl.wikipedia.org/wiki?curid=182261", "title": "Jodie Meeks", "text": "Orestes Jodie Meeks II, nado o 21 de agosto de 1987 en Nashville, Tennessee, \u00e9 un xogador americano de baloncesto profesional.\nTraxectoria profesional.\nO 7 de abril de 2009, Meeks declarouse elixible para o Draft da NBA de 2009, e a s\u00faa intenci\u00f3n de non contratar a un axente, deixando aberta a posibilidade de volver \u00e1 universidade de Kentucky a seguinte tempada. O 25 de xu\u00f1o de 2009, Meeks foi elixido na 41\u00aa posici\u00f3n do Draft polos Milwaukee Bucks.\nO 18 de febreiro de 2010, Meeks foi traspasados aos Philadelphia 76ers xunto con Francisco Elson a cambio de Primoz Brezec e Royal Ivey.\nO 26 de novembro de 2010, Meeks anotou 21 puntos, a m\u00e1xima anotaci\u00f3n da s\u00faa carreira ata ese intre na derrota por 99-90 contra os Miami Heat. Xogou o seu primeiro partido coma titular o 3 de decembro de 2010, acadando 9 puntos, 1 rebote e un roubo de bal\u00f3n en 19 minutos de xogo. No seu segundo partido coma titular, mellorou a s\u00faa mellor marca de anotaci\u00f3n, ao facer 26 puntos (20 deles no primeiro cuarto), con 9 de 16 tiros de campo, inclu\u00edndo 7 de 10 triplas.\nO 13 de agosto de 2012, Meeks asinou un contrato de dous anos cos Los Angeles Lakers, cun valor de 3 mill\u00f3ns de d\u00f3lares. O 9 de marzo de 2014, anotou 42 puntos, a m\u00e1xima anotaci\u00f3n coma profesional, na vitoria dos Lakers por 114-110 contra os Oklahoma City Thunder.\nO 14 de xullo de 2014, Meeks asinou cos Detroit Pistons un contrato de 3 anos e 19.5 mill\u00f3ns de d\u00f3lares."}
{"id": "182263", "revid": "23204", "url": "https://gl.wikipedia.org/wiki?curid=182263", "title": "Rexi\u00f3n de Tarapac\u00e1", "text": "Tarapac\u00e1 \u00e9 unha das 16 rexi\u00f3ns do Chile. A s\u00faa capital \u00e9 a cidade de Iquique, localizada a 1.853\u00a0km ao norte de Santiago de Chile.\nA Rexi\u00f3n de Tarapac\u00e1 est\u00e1 ba\u00f1ada polo oeste polo Oc\u00e9ano Pac\u00edfico, e fai fronteira polo leste con Bolivia, polo norte coa recentemente creada Rexi\u00f3n de Arica-Parinacota e polo sur coa Rexi\u00f3n de Antofagasta (co r\u00edo Loa).\nDivisi\u00f3n administrativa da Rexi\u00f3n.\nA Rexi\u00f3n de Tarapac\u00e1, para efectos de goberno e administraci\u00f3n interior, div\u00eddese en d\u00faas provincias:\nPara fins de administraci\u00f3n local, as provincias subdiv\u00eddense en 7 comunas."}
{"id": "182264", "revid": "23204", "url": "https://gl.wikipedia.org/wiki?curid=182264", "title": "Estado dos Presidios", "text": "O Estado dos Presidios, tam\u00e9n denominado \u00e1s veces Presidios de Toscana ou, oficialmente, cando se estableceu, Estado dos Reais Presidios, constitu\u00edu unha entidade territorial creada polo rei de Espa\u00f1a Filipe II (cando a\u00ednda era pr\u00edncipe de Asturias, ao asumir o Reino de N\u00e1poles cedido polo seu pai), e que constitu\u00eda un pequeno territorio en Italia, pero que era de grande importancia estrat\u00e9xica e militar, sobre territorios que pertenceran \u00e1 Rep\u00fablica de Siena e segregados desta despois da s\u00faa anexi\u00f3n polo Gran Ducado de Toscana en 1557.\nComprend\u00eda o promontorio do Argentario en Toscana as\u00ed como Orbetello, Porto Ercole e Porto Santo Stefano con Ansedonia e Talamone, e tam\u00e9n por Porto Longone (o actual Porto Azzurro) na Illa de Elba, que pertenc\u00eda \u00e1 se\u00f1or\u00eda, despois principado de Piombino.\nPermaneceu baixo soberan\u00eda dos reis de Espa\u00f1a at\u00e9 1707. Durante a guerra de sucesi\u00f3n espa\u00f1ola pasou ao Imperio austr\u00edaco e, posteriormente, quedou baixo a soberan\u00eda do rei de N\u00e1poles at\u00e9 a s\u00faa desaparici\u00f3n en 1801, integrado no napole\u00f3nico Reino de Etruria.\nOrixes do Estado dos Presidios.\nPolos Tratados de Londres e Florencia, subscritos respectivamente o 29 de maio e o 3 de xullo de 1557, establ\u00e9ceronse importantes equilibrios na Toscana dos Medici dous anos despois da conclusi\u00f3n da Guerra de Siena que enfrontara as tropas francesas aliadas da Rep\u00fablica de Siena coas tropas imperiais de Carlos V, aliadas de Cosme I de Medici, duque de Florencia.\nO primeiro tratado, subscrito por Filipe II (sucesor do emperador Carlos V) e Xacobe VI Appiani d\u2019Aragona, se\u00f1or do Piombino, impo\u00f1\u00eda a restituci\u00f3n por parte de Cosme I da Se\u00f1or\u00eda do Piombino xunto coa illa de Elba, a excepci\u00f3n de Portoferraio, e o establecemento dalg\u00fans continxentes espa\u00f1ois en Piombino e Scarlino, que constituir\u00edan o n\u00facleo dos presidios setentrionais. A Coroa de Espa\u00f1a reserv\u00e1base, ademais, a posibilidade de fortificar a illa de Elba, como ocorrer\u00eda de feito na primavera de 1603 cando se inician os labores de fortificaci\u00f3n de Porto Longone.\nO segundo tratado, \u00e1 s\u00faa vez, sanciona oficialmente o fin da Rep\u00fablica de Siena e a s\u00faa cesi\u00f3n en calidade de feudo (\"in feudum nobile, ligium, et honorificum\") ao duque de Florencia que, \u00e1 s\u00faa vez, deb\u00eda xurar fidelidade ao rei de Espa\u00f1a e aos seus sucesores como as\u00ed rezaba o tratado:\nAdemais Filipe II reserv\u00e1base o control dos importantes postos mar\u00edtimos de Porto Ercole, Talamone, Orbetello, Porto Santo Stefano e de todo o monte Argentario que constituir\u00edan desta forma os presidios meridionais:\nSe na vertente setentrional subsist\u00eda unha dif\u00edcil relaci\u00f3n entre o goberno de Appiani e a milicia espa\u00f1ola, os presidios meridionais constitu\u00edan defensas exclusivamente destes \u00faltimos, e gozaban dunha capacidade impositiva aut\u00f3noma no \u00e1mbito fiscal.\n\u00c1 parte de todo isto, p\u00f3dese dicir que foi durante os anos dos enfrontamentos contra Francia por Siena, cando Filipe II madurara a idea de establecer un sistema defensivo tirr\u00e9nico entre o Piombino e o Argentario contra as frecuentes incursi\u00f3ns turco-berberiscas, obtendo ao mesmo tempo a inhibici\u00f3n das aspiraci\u00f3ns francesas na zona, ademais de ampliar a xa famosa estratexia filipina no Mediterr\u00e1neo occidental.\nPer\u00edodos na historia Estado.\nNa historia do Estado dos Presidios dist\u00ednguense catro per\u00edodos:\nNo primeiro per\u00edodo, de 1557 a 1707, o goberno depend\u00eda das directivas pol\u00edticas e administrativas do vicerrei espa\u00f1ol de N\u00e1poles.\nO segundo per\u00edodo, de 1707 a 1737, baixo a dominaci\u00f3n austr\u00edaca, est\u00e9ndese desde a guerra de sucesi\u00f3n espa\u00f1ola \u00e1 guerra de sucesi\u00f3n de Polonia, \u00e9poca na que o Estado foi gobernado polo vicerrei austr\u00edaco de N\u00e1poles.\nO terceiro per\u00edodo, de 1737 a 1800, o Estado foi anexionado ao Reino das d\u00faas Sicilias por Carlos de Borb\u00f3n (que despois foi o rei Carlos III de Espa\u00f1a) at\u00e9 Fernando IV.\nO cuarto per\u00edodo, de s\u00f3 un ano, (1800 a 1801), foi baixo dominaci\u00f3n francesa despois da conquista de Italia por Napole\u00f3n. O Estado foi ent\u00f3n incorporado ao Reino de Etruria. Este foi o episodio final deste Estado, que non foi recreado pola restauraci\u00f3n pol\u00edtica de Congreso de Viena, e o seu territorio foi integrado no Gran Ducado de Toscana.\nGobernaci\u00f3n do Estado e principais feitos pol\u00edticos.\nEstes per\u00edodos hist\u00f3ricos te\u00f1en varios puntos en com\u00fan, o m\u00e1is importante \u00e9 que o Estado dos Presidios non foi nunca un estado soberano, non tivo nunca unha dinast\u00eda reinante nin representaci\u00f3ns oficiais propias. En case todos os casos, non foi m\u00e1is que un ap\u00e9ndice do Reino de N\u00e1poles, e non foi m\u00e1is que un t\u00edtulo que recibiron, sucesivamente, os reis de Espa\u00f1a, os emperadores de Austria e os reis de N\u00e1poles.\nO Estado non tivo m\u00e1is que gobernadores enviados polos gobernos centrais. Estes foron esencialemente militares de rango medio dos cales poucos foron brillantes, preocupados unicamente do mantemento das fortificaci\u00f3ns.\nO per\u00edodo m\u00e1is importante foi o primeiro debido \u00e1 s\u00faa duraci\u00f3n. No curso dela, o Estado dos Presidios cumpre plenamente as funci\u00f3ns pol\u00edticas e militares polas cales fora creado. \u00c9 tam\u00e9n este per\u00edodo o que deixou a m\u00e1is numerosa documentaci\u00f3n sobre a planificaci\u00f3n urbana e arquitect\u00f3nica.\nEn canto a estrutura organizativa, os presidios depend\u00edan directamente do Reino de N\u00e1poles, non s\u00f3 en materia militar, sen\u00f3n tam\u00e9n no referente aos asuntos xur\u00eddicos, administrativos e cont\u00e1beis. Destacaban, sobre todo, as figuras do \"auditor\" (nomeado polo vicerrei) encargado da administraci\u00f3n da xustiza civil e criminal; do \"vedor\", respons\u00e1bel da xesti\u00f3n econ\u00f3mico-administrativa dos traballos de fortificaci\u00f3n e da xesti\u00f3n dos soldados das compa\u00f1\u00edas (pagas, licenzas...), ademais do aprovisionamento de artillar\u00eda e munici\u00f3n; do \"escrib\u00e1n de raci\u00f3n\", que axudaba o vedor ademais de subscribir e preparar os recibos de pagamento do pagador dos Presidios; do \"mestre portolano\", residente en Orbetello (capital dos presidios), que controlaba a entrada e sa\u00edda de mercador\u00edas no porto e cuxa presenza resultaba bastante irregular, sendo a s\u00faa funci\u00f3n exercida polo \"arrendador\" (contratista das entradas fiscais presidiarias), e do \"pagador\", encargado das pagas aos soldados dos Presidios e dos gastos de construci\u00f3n e mantemento das fortificaci\u00f3ns.\nDespois da formaci\u00f3n do Estado, o rei de Espa\u00f1a Filipe II ordenou aos comandantes espa\u00f1ois de Orbetello, Talamone, Porto Ercole e Piombino que obedeceran o seu aliado e amigo Cosme I de Medici. \nNo relativo \u00e1 estrutura de fortificaci\u00f3ns dos presidios, \u00e9 no per\u00edodo de 1563 a 1571) onde se concentran as intervenci\u00f3ns m\u00e1is importantes. No espazo de cincuenta anos, o Estado dos Presidios dispor\u00e1 dun sistema de fortificaci\u00f3ns cada vez m\u00e1is poderoso, completando as obras medievais constru\u00eddas no tempo da dominaci\u00f3n sienesa. Cosme I, que dispo\u00f1\u00eda dos m\u00e1is grandes arquitectos militares, soubo aproveitarse da situaci\u00f3n para apropiarse de Castiglione della Pescaia e da illa de Giglio en detrimento do seu propietario lex\u00edtimo Innico Piccolomini, marqu\u00e9s de Capestrano e duque de Amalfi, pero inimigo de Espa\u00f1a e de Florencia.\nDespois do edicto de 1563 do vicerrei Per Af\u00e1n Enr\u00edquez de Ribera, duque de Alcal\u00e1, in\u00edciase un proxecto de construci\u00f3n de torres defensivas costeiras en todo o Reino de N\u00e1poles, inclu\u00eddos, por tanto, os presidios toscanos. O ritmo de construci\u00f3n, pero, sobre todo, de readaptaci\u00f3n e reconstruci\u00f3n de estruturas xa existentes, \u00e9 bastante r\u00e1pido; das catro torres activas en 1563 nas xurisdici\u00f3ns de Orbetello e Porto Ercole, p\u00e1sase a dezasete en 1571, distribu\u00eddas xeralmente polo cabo do Argentario. Contrariamente \u00e1 case exclusiva funci\u00f3n de observaci\u00f3n das torres (derivada da Idade Media), as novas construci\u00f3ns desempe\u00f1aban tam\u00e9n funci\u00f3ns de defensa e disuasi\u00f3n.\nEn 1589, as illas de Palmaiola, Pianosa e Montecristo (pertencentes ao Estado do Piombino), como as do resto do canal de Piombino, estaban escasamente fortificadas, a pesar de non faltar proxectos e propostas dirixidas ao peche bal\u00edstico do canal e ao reforzo das estruturas de terra firme.\nParalelamente \u00e1 construci\u00f3n e restauraci\u00f3n de torres, in\u00edciase a construci\u00f3n de fortes. Coa exclusi\u00f3n de Porto Longone, na illa de Elba, os labores de modernizaci\u00f3n e ampliaci\u00f3n das estruturas preexistentes in\u00edciase a partir de 1557. En Porto Ercole interveuse na \"Rocca\" (identificada como \"Castelo Vello\" ou da \"Terra\"); en Forte Filippo no \"Castelo Novo\" ou \"Monte Filippo\"; entre ambas as posici\u00f3ns, interveuse no basti\u00f3n de \"Santa B\u00e1rbara\" e sobre o Forte \"Stella\". As d\u00faas fortalezas principais, \"Castelo Vello\" e \"Castelo Novo\" sofren varias intervenci\u00f3ns que se prolongaron durante case vinte anos, intervenci\u00f3ns que afectaron tam\u00e9n \u00e1 \"Rocca\", ao basti\u00f3n de Santa Mar\u00eda e \u00e1s murallas de Orbetello.\nO mandato do vicerrei Henrique de Guzm\u00e1n, conde de Olivares, en 1596, foi particularemente frut\u00edfero. Consentiu que os habitantes, contrariamente \u00e1s disposici\u00f3ns gobernamentais, se armasen co fin defenderse contra os turcos e os exiliados, numerosos na Maremme. Nese ano rem\u00e1tase o basti\u00f3n \"Guzmano\", as\u00ed chamado en honor do vicerrei. En 1597, as grandes festas en honor da visita do cardeal Pietro Aldobrandini, neto de Clemente VIII, serviron para mellorar o clima glacial debido \u00e1 rixidez imposta polos gobernadores. \nNo tempo do goberno do conde de Olivares Porto Santo Stefano dispo\u00f1\u00eda s\u00f3 dunha simple torre polo que era enormemente vulner\u00e1bel aos ataques desde o mar (s\u00f3 en 1607 se iniciaron as obras para a s\u00faa fortificaci\u00f3n). Outros labores de consolidaci\u00f3n e fortificaci\u00f3n lev\u00e1ronse a cabo nos castelos e fortificaci\u00f3ns de Piombino, Scarlino, Populonia, Suvereto e Buriano, todas elas construci\u00f3ns precedentes \u00e1 constituci\u00f3n dos Presidios.\nO cambio nas relaci\u00f3ns entre o Gran Ducado de Toscana e a coroa espa\u00f1ola permitiron a Filipe III, grazas a unha das cl\u00e1usulas do Tratado de Londres, encargar a construci\u00f3n da fortaleza de Porto Longone, tam\u00e9n chamada fortaleza de \"San Giacomo\", ao arquitecto espa\u00f1ol Garc\u00eda de Toledo, cuxa planta estrelada estaba inspirada na cidadela de Antuerpen, para opo\u00f1er \u00e1 fortaleza toscana de Portoferraio, o que permitiu asegurar a\u00ednda m\u00e1is o control espa\u00f1ol sobre o centro de Italia e especialmente sobre os Estados Pontificios. Nun per\u00edodo de cincuenta anos, por tanto, os presidios toscanos dispo\u00f1en dun impresionante sistema defensivo que permitiu un f\u00e9rreo control da zona por parte da coroa espa\u00f1ola, que se manter\u00e1 at\u00e9 a desmembraci\u00f3n da monarqu\u00eda en Europa durante a guerra de sucesi\u00f3n espa\u00f1ola.\nEn 1630, pola s\u00faa parte, Filipe IV ordenou reforzar o forte das \"Salinas\", pr\u00f3ximo a Orbetello, para incorporalo tam\u00e9n ao sistema defensivo dos Presidios.\nBaixo o vicerreinado de Juan Alonso Pimentel de Herrera, conde de Benavente, o gobernador Egidio Nunes Orej\u00f3n restaurou e valorizou Porto Santo Stefano. Fixo rodear a antiga fortaleza dunha plantaci\u00f3n de c\u00edtricos alimentada pola auga dun manancial, e fixo acondicionar d\u00faas fontes para uso p\u00fablico (a \"pilarella\" e a fonte da praza) o que fixo pos\u00edbel a instalaci\u00f3n de familias de Orbetello, Porto Ercole e Talamone.\nEn 1646 Orbetello viuse sometida a un sitio de case dous meses por parte das tropas francesas enviadas por Mazarino para expulsar os espa\u00f1ois de Italia, do 9 de maio ao 20 de xullo. O 14 de xu\u00f1o librouse unha batalla naval. A pesar de que este sitio resultou fracasado, os franceses si lograron a conquista de Porto Longone (que retiveron do 27 de setembro de 1646 ao 15 de xullo de 1650), despois de que conquistaran previamente o Piombino. Este episodio da guerra dos Trinta Anos permitiu exercer \u00e1 Francia de Mazarino ameazas directas contra o reino de N\u00e1poles, e iso conduciu a trastornar toda a organizaci\u00f3n da dominaci\u00f3n espa\u00f1ola en Italia. O vicerrei espa\u00f1ol, despois desta guerra, impuxo pesados impostos en N\u00e1poles, o que provocou unha violenta insurrecci\u00f3n na cidade, na que Tommaso Aniello, chamado Masaniello, foi un protagonista. A denominada \"Rep\u00fablica napolitana\" foi suprimida polo duque de Arcos acompa\u00f1ado dunha frota que sa\u00edu de Gaeta baixo o mando de Xo\u00e1n Xos\u00e9 de Austria, fillo natural de Filipe IV.\nDebido a que os ataques por parte dos piratas seguiron, e para defenderse dun eventual novo ataque de Francia, a coroa decidiu constru\u00edr outra fortaleza na ba\u00eda de Longone, \"Forte Focardo\", que toma o nome do seu construtor Fernando Joaqu\u00edn Fajardo de Requesens y Toledo como reza a inscrici\u00f3n que se encontra na porta interna do forte: \nPechado o cap\u00edtulo da ameaza francesa, o Estado dos Presidios viviu un not\u00e1bel florecemento e, como consecuencia, unha mellora na calidade de vida dos seus habitantes. Foi precisamente durante este per\u00edodo cando m\u00e1is se fixo sentir a influencia espa\u00f1ola, xa non s\u00f3 nos grandes complexos de fortificaci\u00f3ns, sen\u00f3n tam\u00e9n na convivencia civil, na pompa, nos costumes e incluso na lingua.\nNa capital, Orbetello, fix\u00e9ronse traballos para a ampliaci\u00f3n e embelecemento da catedral, como novos altares, capelas ou sepulcros para nobres, e constru\u00edronse numerosos edificios p\u00fablicos, como os palacios do gobernador de Orbetello e de Porto Ercole etc.\nEste per\u00edodo de paz e prosperidade durou de 1650 a 1707, unicamente turbado pola peste contaxiada polos mari\u00f1os que desembarcaban nos portos do Argentario e Talamone, e que fixo que en 1676 fose necesario institu\u00edr un comisariado de sanidade.\nEn 1667, non obstante, comenzara un novo per\u00edodo de guerras contra a Francia de Lu\u00eds XIV que fixo que o gran duque de Toscana Cosme III de M\u00e9dici fose tentado por Francia, o Imperio e Espa\u00f1a, ofrec\u00e9ndolle compensaci\u00f3ns territoriais para as\u00ed conseguir o seu apoio.\nO gran duque f\u00edxose querer e mesmo reclamou o t\u00edtulo de rei de Sarde\u00f1a pero, ao final, todo acabou en nada.\nDesta forma ch\u00e9gase \u00e1 guerra de sucesi\u00f3n espa\u00f1ola, cando as tropas imperiais desembarcan nos presidios tomando posesi\u00f3n dos mesmos en nome do \"rey de las Espa\u00f1as\" Carlos III (o arquiduque Carlos, futuro emperador Carlos VI de Austria)) ao igual que fixeran co Reino de N\u00e1poles.\nDesta forma os presidios pasaron a depender do vicerrei austr\u00edaco de N\u00e1poles at\u00e9 o ano 1734 cando Carlos de Borb\u00f3n (futuro rei de Espa\u00f1a), apoiado polos ex\u00e9rcitos espa\u00f1ois, se apoderou do reino napolitano.\nFin do Estado.\nO Estado dos Presidios foi oficialmente suprimido por Fernando IV en 1796, que decidiu integralo nos dominios do Reino de N\u00e1poles co ducado de Sora. Permaneceu asociado a N\u00e1poles at\u00e9 o tratado de Florencia (28 de marzo de 1801), en virtude do cal, o Estado foi cedido a Francia que o integrou no Reino de Etruria. Este \u00faltimo durou pouco, xa que polo tratado de Fontainebleau (23 de outubro de 1807) o Estado, como por outra parte toda a Toscana, foi anexionado a Francia, antes de integrarse no Gran Ducado de Toscana no Congreso de Viena (1815)."}
{"id": "182265", "revid": "5132", "url": "https://gl.wikipedia.org/wiki?curid=182265", "title": "Assignia Manresa", "text": ""}
{"id": "182267", "revid": "23204", "url": "https://gl.wikipedia.org/wiki?curid=182267", "title": "Daniel L\u00f3pez", "text": "Daniel L\u00f3pez Alca\u00f1iz, m\u00e1is co\u00f1ecido como Dani L\u00f3pez, nado o 29 de abril de 1982 en Salamanca, \u00e9 un ex-xogador profesional de baloncesto espa\u00f1ol. Cunha alzada de 1,87 metros ocupaba a posici\u00f3n de base. Foi internacional coa selecci\u00f3n espa\u00f1ola en categor\u00edas inferiores."}
{"id": "182268", "revid": "23204", "url": "https://gl.wikipedia.org/wiki?curid=182268", "title": "Rexi\u00f3n de Antofagasta", "text": "Antofagasta \u00e9 unha das 16 rexi\u00f3ns do Chile. A s\u00faa capital \u00e9 o porto de Antofagasta. A Rexi\u00f3n de Antofagasta est\u00e1 ba\u00f1ada polo oeste polo Oc\u00e9ano Pac\u00edfico, e ten fronteira polo leste coa Bolivia e a Arxentina, polo norte coa rexi\u00f3n de Tarapac\u00e1 e polo sur coa de Atacama.\nDivisi\u00f3n administrativa da Rexi\u00f3n.\nA Rexi\u00f3n de Antofagasta, para efectos de goberno e administraci\u00f3n interior, div\u00eddese en 3 provincias:\nPara fins de administraci\u00f3n local, as provincias subdiv\u00eddense en nove comunas."}
{"id": "182269", "revid": "5863", "url": "https://gl.wikipedia.org/wiki?curid=182269", "title": "Antofagasta (hom\u00f3nimos)", "text": "Antofagasta p\u00f3dese referir a:"}
{"id": "182270", "revid": "23204", "url": "https://gl.wikipedia.org/wiki?curid=182270", "title": "Rexi\u00f3n de Coquimbo", "text": "Coquimbo \u00e9 unha das 16 rexi\u00f3ns do Chile. A s\u00faa capital \u00e9 a cidade de La Serena.\nTen costas polo oeste co Oc\u00e9ano Pac\u00edfico e ten lindes territoriais polo leste coa Arxentina, polo norte coa rexi\u00f3n de Atacama e polo sur coa de Valpara\u00edso.\nDivisi\u00f3n administrativa da rexi\u00f3n.\nA Rexi\u00f3n de Coquimbo, para efectos de goberno e administraci\u00f3n interior, div\u00eddese en 3 provincias:\nPara fins de administraci\u00f3n local, as provincias subdiv\u00eddense en 15 comunas."}
{"id": "182272", "revid": "27155", "url": "https://gl.wikipedia.org/wiki?curid=182272", "title": "Liasa", "text": ""}
{"id": "182273", "revid": "98629", "url": "https://gl.wikipedia.org/wiki?curid=182273", "title": "James Hunt", "text": "James Simon Wallis Hunt, nado en Belmont, Sutton, o 29 de agosto de 1947 e finado en Wimbledon o 15 de xu\u00f1o de 1993, foi un piloto de F\u00f3rmula 1 e comentarista deportivo en televisi\u00f3n. Proclamouse Campi\u00f3n Mundial de Pilotos en .\nOs seus inicios.\nJames Hunt naceu en Belmont, Sutton, Surrey, era o segundo fillo de Wallis (1922-2001), un exitoso corredor de bolsa, e Sue Hunt. Os seus pais cri\u00e1rono nos estritos ambientes victorianos e traballo duro para manter a disciplina na familia. Ti\u00f1a unha irm\u00e1 m\u00e1is vella, Sally, tres irm\u00e1ns m\u00e1is novos, Peter, Timothy e David, e unha irm\u00e1 moi nova, Georgina. A familia de Hunt viviu nun piso en Cheam, Surrey, trasladouse a Sutton, cando ti\u00f1a 11 anos e logo a unha casa m\u00e1is grande en Belmont. Antes do seu quinto aniversario, Hunt matriculouse nunha clase da garder\u00eda en Ambleside. Posteriormente, foi educado en Westerleigh School en Hastings, East Sussex a partir de 1955, e m\u00e1is tarde no Colexio Wellington de Crowthorne, Berkshire .\nCando era novo, Hunt converteuse nun deportista competente. Xogou co equipo de cr\u00edcket da escola Westerleigh, e xogou de porteiro de f\u00fatbol durante dous anos. \u00c1 idade de 12 anos entrou nun torneo de tenis para menores de 17 anos, e perdeu na final cun rival de 16 anos de idade. En lugar de felicitarse a se mesmo, chorou durante horas. M\u00e1is tarde competiu como j\u00fanior de Wimbledon, e tam\u00e9n se converteu nun entusiasta xogador de squash e golfista.\nCando era un p\u00edcaro, Hunt estaba fascinado cos animais e aves, e ti\u00f1a a intenci\u00f3n de converterse en m\u00e9dico, co que estaba de acordo a s\u00faa familia. Pero, ti\u00f1a unha personalidade persistentemente rebelde; por exemplo, os seus pais cr\u00edan que empezara a fumar a idade de 10 anos, un costume que continuou ata a idade adulta, malia os seus intentos para deixalo. Era propenso \u00e1s rabietas violentas; como adulto, reco\u00f1eceu que era irascible.\nHunt aprendeu a conducir nun tractor nunha granxa en Pembrokeshire, Gales, durante unhas vacaci\u00f3ns en familia, coa instruci\u00f3n do propietario da granxa. Hunt pasou o seu exame de conducir unha semana despois do se 17\u00ba aniversario, momento no que dixo que a s\u00faa vida \"comezou realmente\". Hunt tam\u00e9n probou o esqu\u00ed en 1965 en Escocia e fixo plans para outras viaxes de esqu\u00ed. Antes de cumprir os 18 anos, foi a casa de Chris Ridge, o seu compa\u00f1eiro de dobres no tenis. O irm\u00e1n de Ridge, Simon, corr\u00eda en Minis, e preparaba o seu coche para unha carreira en Silverstone esa fin de semana. Ridge levou a Hunt a ver a carreira, e aqu\u00ed comezou a s\u00faa obsesi\u00f3n co automobilismo.\nEmpezou correndo cun Mini propio, pasando logo \u00e1 F\u00f3rmula Ford e \u00e1 F\u00f3rmula 3. Hunt pronto foi reco\u00f1ecido como un corredor r\u00e1pido e espectacular, pero propenso a aparatosos accidentes, de aqu\u00ed o seu ben ga\u00f1ado alcume de \"Hunt the Shunt\" (Hunt o tortazos).\nEn maio de 1972 anunciouse por parte do equipo STP-March que fora dado de baixa do equipo de F\u00f3rmula 3 e substitu\u00eddo por Jochen Mass. Despois da terminaci\u00f3n da s\u00faa relaci\u00f3n con STP-March, Hunt uniuse ao equipo Hesketh, onde era considerado como unha alma xemelga. O equipo inicialmente participou con Hunt na F\u00f3rmula 2 con poco \u00e9xito, pero Lord Hesketh anunciou que participar\u00edan na F1, xa que non era significativamente m\u00e1is caro.\nAndaina na F\u00f3rmula 1.\n1973-1975: Hesketh.\nHesketh comprou un chasis dun March 731, que foi desenvolvido por Harvey Postlethwaite. O equipo inicialmente non foi tomado en serio polos rivais, que v\u00edan o equipo Hesketh como uns asistentes \u00e1 festa gozando do glamour da F\u00f3rmula Un. A funda de piloto de Hunt mostraba un parche redondo feito especialmente que dic\u00eda: \"Sexo: Almorzo de Campi\u00f3ns\" e m\u00e1is tarde cambiou a un parche ovalado que dic\u00eda: \"O sexo \u00e9 unha cousa de alto rendemento\".. Con todo, o March Hesketh demostrou ser moito m\u00e1is competitivo que os coches oficiais de March, e o seu mellor resultado foi o segundo lugar no Gran Premio dos Estados Unidos de 1973. Hunt tam\u00e9n fixo unha breve incursi\u00f3n nas carreiras de coche deportivo nas Kyalami Nine Hours de 1973, pilotando un Mirage M6 xunto con Derek Bell, terminando segundo..\nTralo final da tempada, Hunt foi galardoado co trofeo de Campbell da RAC pola s\u00faa actuaci\u00f3n na F\u00f3rmula Un como o mellor piloto brit\u00e1nico. \nPara a tempada Hesketh constru\u00edu un coche, inspirado no March, chamado Hesketh 308, pero o motor V12 que o acompa\u00f1aba nunca se materializou. A primeira proba do coche de Hunt chegou en Silverstone e atopouno m\u00e1is estable que o seu predecesor, o March 731. Hunt foi retido cun soldo de \u00a3 15.000. O equipo Hesketh captou a imaxinaci\u00f3n do p\u00fablico como un coche sen marcas de patrocinadores, unha insignia dun oso de peluche e un equipo de esp\u00edrito despreocupado, que desment\u00eda o feito de que os seus enxe\u00f1eiros eran profesionais altamente competentes. Na Arxentina, Hunt cualificou quinto e liderou brevemente antes de ser superado por Ronnie Peterson antes de que Hunt trompeara e, finalmente, se retirara debido a un fallo do motor. En Sur\u00e1frica, Hunt retirouse do 5\u00ba lugar cun eixe de transmisi\u00f3n rota. O punto culminante da tempada de Hunt foi unha vitoria na carreira f\u00f3ra de campionato BRDC International Trophy en Silverstone, fronte a maior\u00eda dos pilotos habituais da F1.\nHunt logrou un sexto posto no Brasil e retirouse por un fallo de motor en Sur\u00e1frica. En Espa\u00f1a, Hunt liderou as primeiras seis voltas antes de chocar cunha barreira a mesma causa que a s\u00faa retirada en M\u00f3naco. Sufriu outras d\u00faas retiradas en B\u00e9lxica e Suecia, debidas a fallas mec\u00e1nicas. A primeira vitoria de Hunt chegou no Gran Premio dos Pa\u00edses Baixos de 1975 en Zandvoort. Terminou cuarto no campionato dese ano, pero Lord Hesketh quedou sen fondos e non puido atopar un patrocinador para o seu equipo. Pouco tempo antes do inicio da tempada de , Hunt estaba buscando desesperadamente unha unidade, cando Emerson Fittipaldi deixou o equipo McLaren e uniuse ao equipo do seu irm\u00e1n Copersucar-Fittipaldi . Sen outros mellores pilotos dispo\u00f1ibles, a direcci\u00f3n do equipo fichou a Hunt en McLaren, un acordo negociado por John Hogan de Marlboro, para a seguinte tempada cun contrato de 200.000 $ d\u00f3lares. Hunt provocou de inmediato un gran revoo ao negarse a asinar unha cl\u00e1usula no seu contrato que estipulaba que ti\u00f1a que vestir de traxe nos actos do patrocinador. Hunt usaba camiseta e pantal\u00f3ns vaqueiros e \u00eda a mi\u00fado descalzo aos actos do patrocinador aos que asist\u00edan os l\u00edderes mundiais, presidentes de empresas e magnates dos medios.\n1976-1978: McLaren.\n1976 foi o mellor ano de Hunt, a tempada resultou ser un das m\u00e1is dram\u00e1ticas e pol\u00e9micas da historia. A\u00ednda que as actuaci\u00f3ns de Hunt no Hesketh d\u00e9ranlle unha boa sona, hab\u00eda algunhas conxecturas de si realmente pod\u00eda ser un firme candidato ao campionato. Agora, como piloto de f\u00e1brica de McLaren, disipou moitos esc\u00e9pticos na primeira carreira no Brasil, onde, nun McLaren M23 apresuradamente reconstru\u00eddo, conseguiu a pole position nos \u00faltimos minutos da cualificaci\u00f3n. No transcurso do ano \u00eda levar ao McLaren M23 a seis vitorias en Grandes Premios, pero cunha fiabilidade superior, o ent\u00f3n actual campi\u00f3n do mundo e principal rival Niki Lauda sacoulle uns puntos substanciais nas primeiras carreiras da tempada. A primeira vitoria de Hunt en 1976, foi na cuarta carreira da tempada, o Gran Premio de Espa\u00f1a, pero foi descualificado polos comisarios por ser 1\u00b48\u00a0cm m\u00e1is ancho do l\u00edmite legal. A vitoria foille reintegrada m\u00e1is tarde logo dunha apelaci\u00f3n, pero marcou a pauta para unha tempada extraordinariamente vol\u00e1til. No Gran Premio do Reino Unido, Hunt estivo involucrado nun incidente con Lauda na primeira curva na primeira volta que levou a deter a carreira e reiniciala. Hunt inicialmente tratou de sa\u00edr no coche de reserva, pero, isto prohibiuse, durante este tempo o coche de carreiras orixinal foi reparado, e finalmente ga\u00f1ou a reiniciada carreira. A vitoria de Hunt foi anulada o 24 de setembro por unha decisi\u00f3n da FIA despois de que Ferrari queixarase de que Hunt non estaba legalmente autorizado para reiniciar a carreira.\nLauda sufriu feridas case mortais nun accidente na seguinte carreira, o Gran Premio de Alema\u00f1a en N\u00fcrburgring. Hunt dominou a reiniciada carreira de N\u00fcrburgring, acadando unha vantaxe inmediata que aguantou atas a bandeira a cadros.\nAs lesi\u00f3ns de Lauda mantiv\u00e9rono f\u00f3ra das seguintes d\u00faas carreiras, o que permitiu a Hunt pechar a brecha na loita polo campionato. En Zandvoort, Hunt superou a Ronnie Peterson na 12\u00aa volta e resistiu a presi\u00f3n de John Watson para ga\u00f1ar. No Gran Premio de Italia, a gran noticia era o milagroso retorno de Lauda logo do seu accidente de N\u00fcrburgring. Nun circu\u00edto perfecto para o coche de Hunt, o combustible Texaco que utilizaba McLaren foi examinado e a\u00ednda que aparentemente legal, os seus coches e tam\u00e9n os do equipo Penske, foron xulgados por conter un nivel de octanaxe m\u00e1is alto que o permitido. Posteriormente ambos equipos v\u00edronse obrigados a empezar desde a parte posterior da grella. Ao tratar de remontar Hunt trompeou, mentres que Lauda no seu regreso terminou cuarto. Na seguinte carreira no Canad\u00e1, Hunt descubriu que fora descualificado do GP do Reino Unido e Lauda adxudicarase a vitoria e sumara 3 puntos adicionais. Un Hunt furioso fixo unha carreira moi dura no esixente circu\u00edto de Mosport Park e ga\u00f1ou. E na pen\u00faltima carreira nos Estados Unidos na intim\u00eddante pista de Watkins Glen, Hunt comezou desde a pole e levouse a vitoria logo dunha disputada batalla con Jody Scheckter.\nIsto sentou as bases para a carreira final en Xap\u00f3n. Hunt chegou \u00e1 carreira final da tempada a s\u00f3 tres puntos por detr\u00e1s de Lauda. A escala de puntos para os seis primeiros clasificados significaba que Hunt necesitaba terminar terceiro (4 puntos) ou mellor para superar a Lauda, e que Lauda lograra moi poucos puntos para manterse no liderado. O director do equipo McLaren Alastair Caldwell aproveitouse do tempo transcorrido entre as d\u00faas \u00faltimas carreiras de contratar o circu\u00edto de Fuji, unha pista que aloxaba o seu primeiro Gran Premio e polo tanto desco\u00f1ecida para todos os equipos, para unha proba exclusiva de McLaren. Logo dun par de voltas a caixa de cambios agarrotouse, co que a proba tivo un fin prematuro, pero o equipo tivo a vantaxe de aclimatarse ao novo circu\u00edto. As condici\u00f3ns para a carreira eran de chuvia torrencial. Lauda retirouse cedo na carreira, non pod\u00eda palpebrear a causa das queimaduras faciais sufridas no seu accidente en Alema\u00f1a. Logo de liderar a maior parte da carreira Hunt sufriu unha picada nun pneum\u00e1tico, entrou en boxes e fixo unha parada bastante longa sa\u00edndo na quinta posici\u00f3n a falta de cinco voltas. Pero ama\u00f1ouse para terminar no terceiro lugar, anotando catro puntos, suficiente para ga\u00f1ar o Campionato do Mundo por un punto. Hunt foi o \u00faltimo brit\u00e1nico campi\u00f3n de F\u00f3rmula Un ata que Nigel Mansell ga\u00f1ou o campionato en con Williams. Foi un dos campi\u00f3ns do mundo de F1 relativamente m\u00e1is baratos, logo de asinar no \u00faltimo momento por 200.000 d\u00f3lares, un escenario similar ao do campi\u00f3n de 1982 Keke Rosberg.\nAntes do inicio da tempada de , Hunt asistiu a unha funci\u00f3n de gala no Hotel Europa en Londres, onde foi galardoado co Tarmac Trophy xunto con dous cheques de \u00a3 2000 e \u00a3 500 respectivamente, un magnum de champa\u00f1a e outros premios. A presentaci\u00f3n foi feita por SAR o Duque de Kent. Hunt fixo un discurso de aceptaci\u00f3n despois do evento que se considerou \"adecuado, gracioso e glamoroso\". Os medios de comunicaci\u00f3n convert\u00e9ronse en cr\u00edticos con Hunt porque asistiu ao evento vestido con pantal\u00f3ns vaqueiros, camiseta e unha cazadora decr\u00e9pita.\nAntes do Gran Premio de Sur\u00e1frica, Hunt foi retido polos funcionarios de aduanas que rexistraron a s\u00faa equipaxe, pero non atoparon substancias ilegais, ag\u00e1s unha publicaci\u00f3n que contravi\u00f1a as estritas leis de obscenidade de Sur\u00e1frica. Hunt foi posto en liberdade m\u00e1is tarde, na cualificaci\u00f3n en Kyalami o seu McLaren M26 ti\u00f1a unha pinza de freo solta que cortoulle un dos pneum\u00e1ticos. Recuperouse e puxo o coche na pole. A carreira viu a Hunt sufrir unha colisi\u00f3n co Wolf de Jody Schekter e outra colisi\u00f3n co Tyrrell de Patrick Depailler pero ama\u00f1ouse para terminar cuarto.\nA tempada non comezou ben para Hunt. O McLaren M26 tivo problemas na primeira parte da tempada, na que Niki Lauda, Mario Andretti e Jody Scheckter tomaron unha vantaxe considerable no campionato de pilotos. Cara ao final do ano Hunt e o McLaren M26 foron m\u00e1is r\u00e1pidos que calquera dos seus rivais ag\u00e1s Mario Andretti e o Lotus 78. Hunt ga\u00f1ou en Silverstone tras remontar ao Brabham de John Watson logo de 25 voltas. A continuaci\u00f3n, logrou unha vitoria m\u00e1is en Watkins Glen. No Gran Premio do Canad\u00e1, Hunt retirouse logo dun choque co seu compa\u00f1eiro de equipo Jochen Mass e recibiu unha multa de 2,000 $ por agredir a un comisario e $ 750 por cami\u00f1ar de regreso \u00e1 r\u00faa de boxes dun \"xeito inseguro\". En Fuji, Hunt ga\u00f1ou a carreira, pero non asistiu \u00e1 cerimonia do podio que levou unha multa de $20,000. Terminou quinto no Campionato do Mundo de Pilotos.\nAntes da tempada de Hunt ti\u00f1a grandes esperanzas de ga\u00f1ar un segundo campionato do mundo; con todo, nesta tempada anotou s\u00f3 oito puntos no campionato mundial. Lotus desenvolvera de forma efectiva o efecto chan aerodin\u00e1mico nos coches no seu Lotus 79 e McLaren foron lentos para responder. O M26 foi adaptado ao efecto chan a metade da tempada, pero non funcionou, e sen un piloto de probas para resolver os problemas do coche, a motivaci\u00f3n de Hunt era baixa. O seu novo e inexperto compa\u00f1eiro de equipo Patrick Tambay ata opacou a Hunt nunha carreira. En Alema\u00f1a, Hunt foi descualificado por tomar un atallo para cambiar un pneum\u00e1tico.\nHunt tam\u00e9n quedou moi afectado polo accidente mortal de Ronnie Peterson no Gran Premio de Italia de 1978. Ao principio da carreira houbo un enorme accidente ao entrar na primeira curva. O Lotus de Peterson foi empuxado contra as barreiras e incendiouse. Hunt, xunto con Patrick Depailler e Clay Regazzoni, rescataron a Peterson do coche, pero Peterson morreu un d\u00eda despois no hospital. Hunt tomou a morte do seu amigo con especial dureza e durante anos culpou a Riccardo Patrese polo accidente. Imaxes de v\u00eddeo do accidente demostraron que Patrese non tocou os coches de Hunt ou de Peterson, nin causou que outro coche puidera facelo. Hunt cr\u00eda que fora a forte pasada de Patrese o que causou que o McLaren e Lotus se tocaran, pero Patrese argumentou que xa estaba moi por diante da parella antes de que o accidente tivera lugar.\n1979: Wolf.\nPara Hunt decidira deixar o equipo McLaren. Malia a s\u00faa mala tempada en 1978 a\u00ednda ti\u00f1a unha gran demanda. Ofrec\u00e9uselle un acordo para conducir para Ferrari en 1979, pero desconfiado coa contorna pol\u00edtica potencialmente complicada no equipo italiano, optou por fichar por un equipo inicialmente moi exitoso Walter Wolf Racing. Outra vez ti\u00f1a grandes esperanzas de ga\u00f1ar carreiras e competir polo campionato do mundo no que ser\u00eda o seu \u00faltimo, e en \u00faltima instancia breve tempada na F\u00f3rmula Un. O efecto chan do coche do equipo era pouco competitivo e Hunt pronto perdeu todo entusiasmo polas carreiras.\nNa primeira carreira en Arxentina, sentiu que o coche era dif\u00edcil de manexar e nunha volta r\u00e1pida, o aler\u00f3n dianteiro desprendeuse, e por pouco golp\u00e9ano no seu casco. Na carreira, Hunt retirouse debido a unha falla el\u00e9ctrica. En Brasil, se retirou na 6\u00aa volta debido \u00e1 inestabilidade na freada causada por unha cremalleira de direcci\u00f3n solta. Durante a cualificaci\u00f3n en Sur\u00e1frica, os freos do seu coche fallaron. Logrou non chocar co muro, pero s\u00f3 terminou oitavo na carreira. Retirouse no Gran Premio espa\u00f1ol logo de 26 voltas. En Zolder, presentouse o novo Wolf WR8, pero Hunt estrelouse contra unha barreira. Logo de non poder terminar o Gran Premio de M\u00f3naco de 1979, a carreira onde seis anos antes fixera o seu debut, Hunt fixo unha declaraci\u00f3n \u00e1 prensa o 8 de xu\u00f1o de 1979 anunciando a s\u00faa retirada inmediata e xustificou a retirada da competici\u00f3n na F1 citando a s\u00faa situaci\u00f3n no campionato. Malia retirarse, seguiu traballando para promover aos seus patrocinadores persoais Marlboro e Olympus.\nCarreira posterior (1979-1993).\nComentarista.\nDespois da s\u00faa retirada, en 1979, Hunt foi abordado por Jonathan Martin, xefe de deportes de televisi\u00f3n da BBC, para convertelo en comentarista de televisi\u00f3n xunto a Murray Walker na BBC no programa de carreiras de F1 da BBC 2 \"Grand Prix\". Logo de comentar o Gran Premio do Reino Unido de 1979, Hunt aceptou o cargo e continuou durante trece anos, ata a s\u00faa morte. Durante a s\u00faa primeira emisi\u00f3n en directo no Gran Premio de M\u00f3naco de 1980, Hunt colocou a s\u00faa perna enxesada no colo de Walker e bebeu d\u00faas botellas de vi\u00f1o durante a emisi\u00f3n. Hunt normalmente estaba na cabina antes de que comezase a carreira, o que segundo Martin, era porque cr\u00eda que Hunt era \"un home que viv\u00eda da adrenalina\".\nNa cabina de comentaristas, os produtores forneceron s\u00f3 un micr\u00f3fono para Walker e Hunt, para evitar que falasen un sobre o outro. Nunha ocasi\u00f3n, Hunt quer\u00eda o micr\u00f3fono e foise cara a Walker que falara por m\u00e1is tempo do esperado e Hunt agarrouno polo pescozo e ameazouno co pu\u00f1o. Noutra ocasi\u00f3n, Hunt agarrou o cable do micr\u00f3fono e mov\u00e9ndoo como un l\u00e1tego, arrincou o micr\u00f3fono da man de Walker. Os espectadores gozaron regularmente dos seus co\u00f1ecementos, ideas e sentido do humor durante as transmisi\u00f3ns, logrando un gran cantidade de fans. Era famoso polos seus 'insultos' aos pilotos que non cr\u00eda que estaban esforz\u00e1ndose o suficiente, durante a emisi\u00f3n en directo da BBC do Gran Premio de M\u00f3naco de 1989 cualificou o comentario de Ren\u00e9 Arnoux de que os coches non turbo non se adaptaban as s\u00faas habilidades de conduci\u00f3n, como unha \"merda\". Tam\u00e9n tivo fama por denunciar os avisos que se amosaban aos l\u00edderes da carreira e non se cortaba nos seus comentarios, en marcado contraste co cabaleiroso Walker.\n\u00c1 parte de Arnoux, outros brancos frecuentes de Hunt eran Andrea de Cesaris, Philippe Alliot, Jean-Pierre Jarier e Riccardo Patrese. Hunt criticou a Jean-Pierre Jarier por bloquear aos l\u00edderes, cham\u00e1ndolle \"porco ignorante\", un \"cr\u00edo franc\u00e9s\" e que ti\u00f1a unha \"idade mental de dez\" durante as transmisi\u00f3ns en vivo. Hunt suxeriu ademais que Jarier deber\u00eda ser vetado nas carreiras \"polo seu propio ben\".\nMenos co\u00f1ecido \u00e9 o feito de que Hunt non quer\u00eda que os seus comentarios emit\u00edranse en Sur\u00e1frica durante os anos do apartheid, pero cando non puido evitar que isto sucedera deu os seus honorarios \u00e1s asociaci\u00f3ns negras que loitaban para derrocar o apartheid.\nHunt tam\u00e9n comentou os Grandes Premios en cr\u00f3nicas que se publicaron no \"The Independent\", noutros xornais, e nas revistas. Hunt criticou en ao campi\u00f3n do mundo Nigel Mansell por non defender o seu t\u00edtulo de F1 en , afirmando que Mansell deixouno para \"evitar as carreiras con Alain Prost no mesmo coche\" e que fixo \"un corte de mangas ao negocio e o equipo\". Hunt tam\u00e9n describiu a Indycar como \"un club de carreiras, as normas non son altos en comparaci\u00f3n coas carreiras de Gran Premio\", afirmando que Mansell poder\u00eda \"ga\u00f1ar o campionato con facilidade e logo volver \u00e1 competici\u00f3n real.\"\nIntentos de regresar.\nEn 1980, Hunt case fixo unha reaparici\u00f3n con McLaren no Gran Premio do oeste dos Estados Unidos, pediu 1 mill\u00f3n de d\u00f3lares pola a carreira. Esta oportunidade xurdiu cando o piloto habitual Alain Prost rompeuse a boneca durante a pr\u00e1ctica para a carreira anterior en Sur\u00e1frica, e o novato franc\u00e9s non estaba totalmente en condici\u00f3ns para conducir en Long Beach. O principal patrocinador do equipo, Marlboro, ofreceu a metade da cifra, pero as negociaci\u00f3ns terminaron logo de que Hunt rompera unha perna mentres esquiaba. En 1982 Bernie Ecclestone, titular do equipo Brabham, ofreceu Hunt un salario de 2\u00b46 mill\u00f3ns de libras para a tempada, pero foi rexeitada por Hunt. En 1990, Hunt ti\u00f1a problemas financeiros coa perda de 180.000 libras investidas en Lloyd de London e considerou o seu regreso co equipo Williams. Probounos no Circu\u00edto de Paul Ricard uns meses antes e estaba a varios segundos do l\u00edder e crese que estar\u00eda preparado fisicamente. Hunt intentou persuadir a John Hogan, Vicepresidente de mercadotecnia de Philip Morris Europa, para o apoio da posible reaparici\u00f3n e f\u00edxolle entrega do estado da s\u00faa conta bancaria como proba da d\u00e9beda.\nOutros proxectos.\nHunt fixo unha breve aparici\u00f3n en 1979 na comedia muda brit\u00e1nica \" the Plank\", as\u00ed como co-protagonizou con Fred Emney un anuncio de Texaco en Havoline TV. Tam\u00e9n fixo unha aparici\u00f3n p\u00f3stuma na ITV no especial de Police Camera Action! \"Crash Test Racers\" no 2000, esta foi unha das moitas entrevistas que se emitiron a t\u00edtulo p\u00f3stumo. Hunt tam\u00e9n competiu nunha carreira de exhibici\u00f3n para celebrar a inauguraci\u00f3n do novo circu\u00edto de N\u00fcrburgring en maio de 1984.\nHunt foi contratado por John Hogan como asesor e titor dos pilotos patrocinados por Marlboro, instru\u00edndoos nas t\u00e1cticas de pilotaxe e o enfoque das carreiras. Mika H\u00e4kkinen foi un dos pilotos m\u00e1is exitosos debido \u00e1 que Hunt involucrouse no asesoramento de H\u00e4kkinen non s\u00f3 sobre as carreiras, sen\u00f3n sobre a vida en xeral.\nHunt loitou coa depresi\u00f3n e o alcoholismo e a pesar dos graves problemas financeiros nos seus negocios, aos seus 45 anos, parec\u00eda que superara moitos dos seus demos (especialmente alcol e tabaco) e finalmente alcanzara a felicidade.\nVida privada.\nImaxe p\u00fablica.\nHunt era co\u00f1ecido polo seu comportamento pouco convencional dentro e f\u00f3ra da pista, o que lle valeu unha reputaci\u00f3n de cabaleiro indulxente co alcohol e o sexo. Logo de formar parte da F\u00f3rmula Un. cando consolidou a s\u00faa popularidade mundial, a imaxe de Hunt era o ep\u00edtome do piloto playboy rebelde, cun toque de excentricidade Ingl\u00e9s (que inclu\u00eda ceas coa s\u00faa mascota, un pastor alem\u00e1n, Oscar, nos custosos restaurantes de Mayfair).\nNo comezo das s\u00faas carreiras Hunt e Lauda compartiron un apartamento dun dormitorio en Londres, e eran bos amigos f\u00f3ra da pista. Lauda, na s\u00faa autobiograf\u00eda \"Regreso do inferno\", describiu a Hunt como un \"aberto, honesto e bo camarada\". Lauda admiraba a explosi\u00f3n de velocidade de Hunt, mentres que Hunt envexaba a capacidade de Lauda para a an\u00e1lise e o rigor. Na primavera de 1974, Hunt trasladouse a Espa\u00f1a co asesoramento do Grupo de Xesti\u00f3n Internacional. Mentres viv\u00eda en Espa\u00f1a como exiliado fiscal, Hunt foi veci\u00f1o de Jody Scheckter, e tam\u00e9n chegaron a ser moi bos amigos. Outro bo amigo seu foi Ronnie Peterson. Peterson era un home reservado e t\u00edmido, mentres que Hunt era exactamente o contrario, pero as s\u00faas personalidades opostas un\u00edronos na pista. Foi Hunt o que descubriu a Gilles Villeneuve, a quen co\u00f1eceu logo de ser golpeado por el nunha carreira de Formula Atlantic en 1976. Hunt ama\u00f1ouse para que o mozo canadense fixera o seu debut nun Gran Premio con McLaren en 1977.\nO estilo de vida de Hunt foi tan pol\u00e9mico como alg\u00fans dos seus actos na pista: asoci\u00f3uselle cunha sucesi\u00f3n de fermosas mulleres, e prefer\u00eda presentarse nos actos formais cos p\u00e9s descalzos e pantal\u00f3ns vaqueiros, era un gran consumidor de alcol, e tam\u00e9n consumiu coca\u00edna e marihuana e viviu unha vida informal, preto da praia de Marbella. Frecuentaba regularmente clubs nocturnos e discotecas, e en xeral era a alma das festas. Hunt era un experto xogador de b\u00e9isbol, e adoitaba xogar ao Squash e o tenis. Tam\u00e9n xogou nos equipos de f\u00fatbol e cr\u00edcket dos pilotos de F1 e apareceu no programa da BBC \"Superstars\" m\u00e1is dunha vez.\nVida persoal e as relaci\u00f3ns.\nHunt tivo unha relaci\u00f3n con Taormina Rieck (co\u00f1ecida como ping polos seus amigos) a partir dos 15 anos de idade. Rieck separouse de Hunt en maio de 1971 e deixouno porque non pod\u00eda ver \u00e1 s\u00faa familia e amigos durante longos per\u00edodos de tempo.\nHunt co\u00f1eceu \u00e1 s\u00faa primeira esposa, Suzy Miller, en 1974 en Espa\u00f1a. Unhas semanas logo da s\u00faa primeira cita prop\u00faxolle matrimonio. Hunt celebrou a festa de compromiso no apartamento do seu irm\u00e1n Peter, ante a sorpresa dos invitados. A parella casou o 18 de outubro de 1974 no Brompton Oratory de Knightsbridge. A finais de 1975, Suzy deixou a Hunt polo actor Richard Burton, que pagou polo acordo de divorcio de Hunt un mill\u00f3n de d\u00f3lares, que foi finalizado en xu\u00f1o de 1976 en Porto Pr\u00edncipe, Hait\u00ed.\nEn 1982, Hunt mudouse a Wimbledon. En setembro dese mesmo ano, co\u00f1eceu a s\u00faa segunda esposa, Sarah Lomax, mentres estaba de vacaci\u00f3ns en Espa\u00f1a cos amigos. Hunt comezou a sa\u00edr con Lomax cando chegou de volta a Inglaterra. Hunt e Lomax casaron o 17 de decembro de 1983 en Marlborough, Wiltshire. Hunt chegou tarde \u00e1 voda e a\u00ednda se atrasou m\u00e1is cando o seu irm\u00e1n Peter tivo que ir a unha tenda a comprar unha garavata para Hunt. O matrimonio tivo dous fillos, Tom e Freddie, este \u00faltimo tam\u00e9n piloto de carreiras.\nNunha visita a Doncaster, Hunt foi arrestado por un asalto, que foi presenciado por dous axentes da polic\u00eda, e foi posto en liberdade con cargos baixo fianza ao cabo de d\u00faas horas, a denuncia foi posteriormente retirada. Hunt e Lomax separ\u00e1ronse en outubro de 1988, pero continuaron vivindo xuntos polo mellor interese dos seus fillos. Lomax e Hunt se divorciaron en novembro de 1989 por motivos de adulterio cometido por Hunt.\nHunt co\u00f1eceu a Helen Dyson no inverno de 1989 nun restaurante en Wimbledon, onde ela traballaba como camareira. Dyson ti\u00f1a 18 anos menos que Hunt e preocupado polas reacci\u00f3ns dos seus pais. Hunt mantivo a relaci\u00f3n en segredo dos amigos. A relaci\u00f3n trouxo de novo a felicidade \u00e1 vida de Hunt, entre outros factores, que inclu\u00edan a s\u00faa recuperada sa\u00fade, a s\u00faa bicicleta, o seu enfoque informal de vestir, os seus dous fillos e a s\u00faa camioneta Austin A35.\nMorte.\nHunt morreu en 1993 \u00e1 idade de 45 anos, dun ataque ao coraz\u00f3n na s\u00faa casa en Wimbledon., S\u00f3 poucas horas despois de propor matrimonio a Helen por tel\u00e9fono.\nO funeral de Hunt inclu\u00edu un trompetista solista tocando himnos alegres nun intento de levantar o \u00e1nimo dos asistentes. Os portadores do f\u00e9retro inclu\u00eddos o seu pai Wallis, os seus irm\u00e1ns Tim, Peter e David, e o seu amigo \"Burbullas\" Horsley. Sacaron o cadaleito f\u00f3ra da igrexa e o levaron durante d\u00faas millas ata o crematorio de Putney Vale, onde foi incinerado. Despois do servizo, a maior\u00eda dos asistentes foron \u00e1 casa de Peter Hunt para abrir un clarete de 1922, o ano de nacemento de Wallis Hunt. O clarete f\u00f3ralle regalado por James en 1982 como un presente no 60 aniversario de Wallis.\nLegado.\nHunt foi co\u00f1ecido como un piloto r\u00e1pido, cun estilo de conduci\u00f3n divertido e agresivo, pero propenso aos accidentes espectaculares, de a\u00ed o seu alcumo de \"Hunt the shunt\" (Hunt o manobras). En realidade, Hunt non era m\u00e1is propenso aos accidentes que os seus rivais nas f\u00f3rmulas inferiores, pero a pegadiza rima quedou con el. No libro, \"James Hunt: The Biography\" (James Hunt: A biograf\u00eda), dixo John Hogan de Hunt: \"James foi o \u00fanico piloto que vin que non ti\u00f1a a menor idea do que realmente se necesitaba para ser un piloto de carreiras.\" Niki Lauda declarou que \"Eramos grandes rivais, sobre todo ao final da tempada de , pero eu respect\u00e1bao porque pod\u00eda conducir ao seu lado a 2 cent\u00edmetros, roda con roda, a 300 quil\u00f3metros ou m\u00e1is, e non pasar\u00eda nada. Era realmente un gran piloto\".\nLogo de ga\u00f1ar o campionato do mundo en 1976, Hunt inspirou a moitos adolescentes a participar no automobilismo e foi contratado por Marlboro para dar orientaci\u00f3n e apoio aos pilotos que vi\u00f1an das f\u00f3rmulas inferiores. A principios de 2007, o piloto de F\u00f3rmula Un e Campi\u00f3n do Mundo de Kimi R\u00e4ikk\u00f6nen participou e ga\u00f1ou nunha carreira de motos de neve na s\u00faa Finlandia natal baixo o nome de James Hunt. R\u00e4ikk\u00f6nen admira abertamente os estilos de vida dos pilotos de autom\u00f3biles de carreiras de 1970, como Hunta. O nome de Hunt foi cedido ao James Hunt Racing Centre en Milton Keynes cando abriu as s\u00faas portas en 1990.\nO 29 de xaneiro de 2014, James Hunt foi inclu\u00eddo no Motor Sport Hall of Fame.\nCasco.\nNo casco de Hunt aparece o seu nome en negra xunto con raias azuis, amarelas e vermellas en ambos lados e espazo para o patrocinador Goodyear, todo colocado sobre un fondo negro. Ademais, as bandas de cor azul, amarelo e vermello asem\u00e9llanse as cores da s\u00faa Wellington College school. No seu ano de regreso \u00e1 F\u00f3rmula Un en , o Campi\u00f3n do Mundo de Kimi R\u00e4ikk\u00f6nen luciu un casco pintado por James Hunt durante o Gran Premio de M\u00f3naco. R\u00e4ikk\u00f6nen repetiu a homenaxe no Gran Premio de M\u00f3naco de 2013.\nNa cultura popular.\nA batalla polo Campionato Mundial de F1 en entre Niki Lauda e James Hunt, interpretado polo actor australiano Chris Hemsworth, foi dramatizada na pel\u00edcula de 2013 \"Rush\". O propio Lauda fixo un cameo ao final da pel\u00edcula. Neste punto Lauda dixo sobre a morte de Hunt, \"Cando me comunicaron que morrera aos 45 anos dun ataque ao coraz\u00f3n non me sorprendeu, estaba triste.\" Tam\u00e9n dixo que Hunt era un do seu pequeno n\u00famero de amigos, unha das poucas persoas que respectaba e o \u00fanico home ao que envexara.\nResultados completos na F\u00f3rmula 1.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "182274", "revid": "85894", "url": "https://gl.wikipedia.org/wiki?curid=182274", "title": "Hidrolase", "text": "As hidrolases son unha clase de encimas que catalizan reacci\u00f3ns qu\u00edmicas de hidr\u00f3lise, nas cales unha mol\u00e9cula de auga ataca e rompe un enlace, e que seguen a seguinte reacci\u00f3n xeral:\nR-R' + H2O \u21cc R-OH + R'-H\nEntre elas enc\u00f3ntranse as esterases, que hidrolizan enlaces \u00e9ster, as peptidases, que hidrolizan enlaces pept\u00eddicos, as glicosidases, que hidrolizan enlaces glicos\u00eddicos, ou as fosfatases, que hidrolizan produtos fosfatados, separando un fosfato.\nAs hidrolases en xeral non necesitan a colaboraci\u00f3n de coencimas para realizaren a s\u00faa cat\u00e1lise. Son activables por cati\u00f3ns.\nAs hidrolases son abundantes nos lisosomas da c\u00e9lula. As hidrolases lisos\u00f3micas son hidrolases \u00e1cidas, xa que requiren un pH arredor de 5 para a s\u00faa activaci\u00f3n. Est\u00e1n pechadas dentro da membrana impermeable para elas do lisosoma, xa que a s\u00faa liberaci\u00f3n s\u00fapeta no citoplasma pode lisar a c\u00e9lula. Dentro do org\u00e1nulo realizan a dixesti\u00f3n celular.\nNomenclatura.\nOs nomes sistem\u00e1ticos das hidrolases f\u00f3rmanse as\u00ed: substrato + hidrolase. Por\u00e9n, os nomes com\u00fans xeralmente son do tipo substrato + ase. Por exemplo, unha nuclease \u00e9 unha hidrolase que rompe os enlaces entre os nucle\u00f3tidos dun \u00e1cido nucleico.\nClasificaci\u00f3n.\nAs hidrolases est\u00e1n clasificadas no grupo EC 3 de acordo co n\u00famero EC da clasificaci\u00f3n dos encimas. Para clasificalas en subclases hai que basearse no tipo de enlace que rompen. As subclases son:"}
{"id": "182275", "revid": "89787", "url": "https://gl.wikipedia.org/wiki?curid=182275", "title": "H\u00e9ctor Garc\u00eda", "text": "H\u00e9ctor Garc\u00eda Blanco, nado o 20 de marzo de 1978 en Madrid, \u00e9 un xogador profesional de baloncesto espa\u00f1ol, que actualmente xoga para o Club Baloncesto Illescas da LEB Prata. Cunha alzada de 1,94 metros ocupa a posici\u00f3n de aleiro. Foi internacional coa selecci\u00f3n espa\u00f1ola j\u00fanior en trinta e sete ocasi\u00f3ns."}
{"id": "182276", "revid": "23204", "url": "https://gl.wikipedia.org/wiki?curid=182276", "title": "Rexi\u00f3n de Valpara\u00edso", "text": "Valpara\u00edso \u00e9 unha das 16 rexi\u00f3ns do Chile. A s\u00faa capital \u00e9 a cidade de Valpara\u00edso. \u00c9 sede do Congreso Nacional e tam\u00e9n do ministerio de Cultura. Xunto aos municipios lindeiros de Vi\u00f1a del Mar, Conc\u00f3n, Quilpu\u00e9 e Villa Alemana, forma o Gran Valpara\u00edso, sendo a segunda cidade m\u00e1is poboada de Chile, con 1.300.000 habitantes.\nA rexi\u00f3n de Valpara\u00edso \u00e9 o centro universitario m\u00e1is importande do pa\u00eds. Conta con 13 universidades e centros de formaci\u00f3n t\u00e9cnica, con m\u00e1is de 200 mil estudantes.\nAs comunas do Gran Valpara\u00edso tam\u00e9n reciben m\u00e1is de 4 mill\u00f3ns de turistas por ano, dos cales un 50% son nacionais e un 30% son arxentinos, 12% brasileiros e 8% americanos e europeos.\nAs principais actividades econ\u00f3micas da rexi\u00f3n corresponden ao sector portuario e ao sector terciario, sendo a industria do turismo a m\u00e1is pr\u00f3spera.\nValpara\u00edso \u00e9 co\u00f1ecida como a capital cultural, lexislativa e tur\u00edstica de Chile, \u00e9 a terceira rexi\u00f3n m\u00e1is poboada despois de Santiago e Bio Bio, e ten a segunda cidade m\u00e1is poboada, que \u00e9 Valpara\u00edso.\nLimita polo oeste co Oc\u00e9ano Pac\u00edfico, polo leste coa Arxentina, polo norte coa rexi\u00f3n de Coquimbo, polo sueste coa Rexi\u00f3n Metropolitana de Santiago e a suroeste coa rexi\u00f3n de O'Higgins.\nDivisi\u00f3n administrativa da rexi\u00f3n.\nA Rexi\u00f3n de Valpara\u00edso, para efectos de goberno e administraci\u00f3n interior, div\u00eddese en sete provincias:\nPara fins de administraci\u00f3n local, as provincias subdiv\u00eddense en 38 comunas."}
{"id": "182277", "revid": "89787", "url": "https://gl.wikipedia.org/wiki?curid=182277", "title": "Austin Daye", "text": "Austin Darren Daye, nado o 5 de xu\u00f1o de 1988 en Irvine (California), \u00e9 un xogador estadounidense de baloncesto profesional. Actualmente \u00e9 axente libre, sendo o seu \u00faltimo equipo o Reyer Venezia Mestre da LBA italiana. Durante a s\u00faa formaci\u00f3n xogou para instituto Woodbridge, en Irvine, onde fixo unha media de 30,9 puntos, 12,4 rebotes e 5,4 tap\u00f3ns por partido, e para a Universidade de Gonzaga.\nTraxectoria.\nFoi elixido na 15\u00aa posici\u00f3n do Draft da NBA de 2009 polos Detroit Pistons. Durante o lockout da NBA de 2011, xogou para o Khimki BC ruso. O 30 de xaneiro de 2013, Daye e Tayshaun Prince foron traspasados \u00f3s Memphis Grizzlies a cambio de Jos\u00e9 Calder\u00f3n nun traspaso entre tres equipos que mandou a Rudy Gay \u00f3s Toronto Raptors.\nO 1 de agosto de 2013, Daye asinou cos Toronto Raptors. O 20 de febreiro de 2014, Daye foi traspasado \u00f3s San Antonio Spurs a cambio de Nando de Colo. Os Spurs conseguiron o campionato da NBA en 2014 tras vencer \u00f3s Miami Heat nas Finais da NBA por 4-1; a achega de Daye nos playoffs foi dun rebote en seis minutos de xogo. O 17 de febreiro de 2015, foi cortado polos Spurs."}
{"id": "182278", "revid": "101134", "url": "https://gl.wikipedia.org/wiki?curid=182278", "title": "Greg Monroe", "text": "Gregory Keith Monroe, Jr., nado o 4 de xu\u00f1o de 1990 en Harvey, Luisiana, \u00e9 un xogador estadounidense de baloncesto profesional.\nTraxectoria profesional.\nMonroe foi elixido na 7\u00aa posici\u00f3n do Draft da NBA de 2010 polos Detroit Pistons. O 7 de xullo de 2010, Monroe asinou polos Pistons. Fixo o seu debut na NBA o 30 de outubro de 2010 contra os Chicago Bulls. Xogou o seu primeiro partido coma titular o 10 de decembro de 2010 contra os Minnesota Timberwolves. Nese partido, Monroe anotou 8 puntos, capturou 15 rebotes e fixo un tap\u00f3n en 35 minutos de xogo.\nMonroe rematou na sexto posici\u00f3n no galard\u00f3n ao Rookie do Ano da NBA, moi preto de Gary Neal dos San Antonio Spurs, quinto clasificado.\nO 9 de xullo de 2015, Monroe asinou un contrato de tres anos e 50 mill\u00f3ns de d\u00f3lares cos Milwaukee Bucks.\nO 7 de novembro de 2017, Monroe foi traspasado xunto a d\u00faas futuras elecci\u00f3ns do Draft \u00f3s Phoenix Suns a cambio de Eric Bledsoe. O 1 de febreiro de 2018, foi cortado polos Suns.\nO 8 de febreiro de 2018, Monroe asinou cos Boston Celtics.\nO 10 de agosto de 2018, Monroe asinou cos Toronto Raptors. O 7 de febreiro de 2019, Monroe foi traspasado xunto a unha elecci\u00f3n da segunda rolda do Draft de 2021 \u00f3s Brooklyn Nets, pero foi cortado inmediatamente polos Nets."}
{"id": "182279", "revid": "98629", "url": "https://gl.wikipedia.org/wiki?curid=182279", "title": "Hidr\u00f3lise", "text": "A hidr\u00f3lise (do grego: \u1f55\u03b4\u03c9\u03c1, \"hud\u014dr\", \u2018auga\u2019; e \u03bb\u03cd\u03c3\u03b9\u03c2, \"lysis\", \u2018ruptura\u2019, \u2018disociaci\u00f3n\u2019, 'disoluci\u00f3n') \u00e9 unha reacci\u00f3n qu\u00edmica entre unha mol\u00e9cula de auga e outra mol\u00e9cula, na cal a mol\u00e9cula de auga se divide e os seus \u00e1tomos pasan a formar parte doutra especie qu\u00edmica. Esta reacci\u00f3n \u00e9 importante polo gran n\u00famero de contextos nos que a auga act\u00faa como disolvente. A hidr\u00f3lise \u00e9 un tipo de solv\u00f3lise na cal o disolvente \u00e9 a auga. \u00c9 unha reacci\u00f3n qu\u00edmica de dobre descomposici\u00f3n na que un dos reactivos \u00e9 a auga, que ao mesmo tempo \u00e9 o disolvente da disoluci\u00f3n, e o soluto \u00e9 o outro reactivo. A hidr\u00f3lise implica a rotura dun ou m\u00e1is enlaces no soluto reactante, durante reacci\u00f3ns de substituci\u00f3n, eliminaci\u00f3n e fragmentaci\u00f3n nas cales a auga \u00e9 o nucle\u00f3filo. Os reactivos diferentes da auga e os produtos da hidr\u00f3lise poden ser mol\u00e9culas neutras, como na maior\u00eda das hidr\u00f3lises que implican compostos org\u00e1nicos, ou i\u00f3ns, como no caso da hidr\u00f3lise de sales, \u00e1cidos e bases.\nHidr\u00f3lise \u00e1cido-base.\nNa hidr\u00f3lise \u00e1cido-base a auga div\u00eddese nun i\u00f3n hidroxilo OH- e un i\u00f3n H+ (o cal \u00e9 inmediatamente hidratado para formar o i\u00f3n hidronio H3O+). Esta reacci\u00f3n ocorre espontaneamente en auga pura, e no equilibrio a concentraci\u00f3n de i\u00f3ns hidronio en auga \u00e9 [H3O+] = 1 \u00d7 10\u22127 M. Esta \u00e9 tam\u00e9n a concentraci\u00f3n de i\u00f3ns hidroxilo porque cada mol\u00e9cula de auga que se divide xera un hidroxilo e un hidronio. Dito equilibrio denom\u00ednase autoprot\u00f3lise:\nformula_1\nformula_2\nA adici\u00f3n dalgunhas substancias \u00e1 auga, por exemplo un sal, modifica o equilibrio. Ao ser disolvidos en auga, os i\u00f3ns constitu\u00edntes dun sal comb\u00ednanse cos i\u00f3ns hidronio, hidroxilo, ou ambos, procedentes da disociaci\u00f3n da auga. Ao consumirse estes i\u00f3ns modif\u00edcase a s\u00faa concentraci\u00f3n e, como consecuencia, modif\u00edcase o valor do pH.\nformula_3\nformula_4\nOs i\u00f3ns A-, BH+ procedentes de \u00e1cidos febles AH, bases febles B ou sales AB hidrol\u00edzanse por acci\u00f3n da auga, e o grao da reacci\u00f3n depende da debilidade do \u00e1cido ou da base, e a solubilidade do sal; os i\u00f3ns procedentes de \u00e1cidos ou bases fortes non se hidrolizan apreciablemente. Tanto a reacci\u00f3n coma a s\u00faa constante de equilibrio p\u00f3dense obter por combinaci\u00f3n da reacci\u00f3n \u00e1cido-base coa reacci\u00f3n de autoprot\u00f3lise da auga. As\u00ed, os sales obtidos a partir de \u00e1cidos e bases fortes non se hidrolizan, as obtidas a partir de \u00e1cidos e bases febles hidrol\u00edzanse de forma que o pH depende das d\u00faas constantes, e nas obtidas a partir dunha combinaci\u00f3n de \u00e1cido e base nas que s\u00f3 un \u00e9 forte, ser\u00e1 o forte o que determine o pH.\nHidr\u00f3lise en qu\u00edmica org\u00e1nica.\nEn qu\u00edmica org\u00e1nica, a hidr\u00f3lise consid\u00e9rase a reacci\u00f3n oposta \u00e1 condensaci\u00f3n. Neste contexto unha mol\u00e9cula org\u00e1nica e a auga reaccionan rompendo un enlace covalente para formar d\u00faas mol\u00e9culas org\u00e1nicas con grupos funcionais que incorporan os \u00e1tomos da mol\u00e9cula de auga. En xeral, requ\u00edrese engadir \u00e1cidos ou bases fortes para catalizar a hidr\u00f3lise.\nHidr\u00f3lise de amidas e \u00e9steres.\nA hidr\u00f3lise de amidas e \u00e9steres ocorre cando un nucle\u00f3filo, como a auga ou o i\u00f3n hidroxilo, ataca o carbono do grupo carbonilo do \u00e9ster ou a amida. Nunha base acuosa, os i\u00f3ns hidroxilo son mellores nucle\u00f3filos que as mol\u00e9culas polares como a auga. Nun \u00e1cido, prot\u00f3nase o grupo carbonilo, facilitando o ataque nucleof\u00edlico. Dado que se orixina unha amida da condensaci\u00f3n dunha amina e un \u00e1cido carbox\u00edlico, a hidr\u00f3lise da amida xera dita amina e dito \u00e1cido. Para os \u00e9steres, resultantes da condensaci\u00f3n dun \u00e1cido carbox\u00edlico e un alcohol, obtense igual o \u00e1cido e o alcohol:\nUn dos exemplos m\u00e1is antigos de hidr\u00f3lise \u00e9 a saponificaci\u00f3n, na que a hidr\u00f3lise b\u00e1sica dun triglic\u00e9rido (unha mol\u00e9cula con grupos \u00e9ster) xera glicerol (un alcohol) e \u00e1cidos graxos (carbox\u00edlicos). Estes \u00e1cidos reaccionan \u00e1 s\u00faa vez coa base da disoluci\u00f3n xerando sales org\u00e1nicos co\u00f1ecidos como xab\u00f3ns.\nA hidr\u00f3lise dunha amida orixina un \u00e1cido carbox\u00edlico e unha amina ou amon\u00edaco. O \u00e1cido carbox\u00edlico ten un grupo hidroxilo derivado da mol\u00e9cula de auga e a amina (ou o amon\u00edaco) capta o i\u00f3n hidr\u00f3xeno.\nMoitas pol\u00edmeros de poliamidas como o nailon 6,6 hidrol\u00edzanse en presenza de \u00e1cidos fortes, o que orixina a s\u00faa despolimerizaci\u00f3n. Isto explica que o nailon se fracture cando se exp\u00f3n a pequenas cantidades de auga \u00e1cida. Os poli\u00e9steres sofren reacci\u00f3ns similares.\nHidr\u00f3lise de sac\u00e1ridos.\nOs monosac\u00e1ridos enl\u00e1zanse entre si por medio de enlace O-glicos\u00eddico, orixinando os diversos tipos de sac\u00e1ridos. Este enlace pode ser hidrolizado por encimas chamados glicosidases ou glic\u00f3sido hidrolases. A hidr\u00f3lise de polisac\u00e1ridos en azucres solubles denom\u00ednase sacarificaci\u00f3n. O encima \u03b2-amilase hidroliza o amid\u00f3n orixinando o disac\u00e1rido maltosa. Outras amilases poden converter o amid\u00f3n en glicosa ou en oligosac\u00e1ridos.\nHidr\u00f3lise encim\u00e1tica.\nNos seres vivos a maior\u00eda das reacci\u00f3ns bioqu\u00edmicas est\u00e1n catalizadas por encimas. Hai un grupo de encimas chamados hidrolases que est\u00e1n especializados en catalizar hidr\u00f3lises. Unha mol\u00e9cula de auga entra no centro activo do encima e interv\u00e9n na reacci\u00f3n. Interve\u00f1en na hidr\u00f3lise de prote\u00ednas, l\u00edpidos e carbohidratos. Un exemplo son as proteases, que hidrolizan os enlaces pept\u00eddicos das prote\u00ednas que te\u00f1an unha estrutura adecuada para o seu centro activo.\nI\u00f3ns de metais en disoluci\u00f3n acuosa.\nOs i\u00f3ns met\u00e1licos son \u00e1cidos de Lewis e en soluci\u00f3n acuosa forman i\u00f3ns hidratados coa f\u00f3rmula xeral M(H2O)nm+.\nEstes i\u00f3ns hidratados sofren hidr\u00f3lise en maior ou menor grao. O primeiro paso da hidr\u00f3lise \u00e9 xenericamente:\nOs cati\u00f3ns hidratados comp\u00f3rtanse como \u00e1cidos en termos da teor\u00eda \u00e1cido-b\u00e1sica de Br\u00f8nsted-Lowry. Este efecto expl\u00edcase doadamente considerando o efecto indutivo da carga positiva do i\u00f3n met\u00e1lico, que debilita o enlace O-H dunha mol\u00e9cula de auga unida, facendo que se libere o prot\u00f3n de forma realtivamente f\u00e1cil."}
{"id": "182280", "revid": "98629", "url": "https://gl.wikipedia.org/wiki?curid=182280", "title": "ASM-135 ASAT", "text": "O ASM-135 ASAT \u00e9 un m\u00edsil antisat\u00e9lite de lanzamento a\u00e9reo e multietapa desenvolvido por Ling-Temco-Vought. Foi usado exclusivamente polos F-15 da Forza A\u00e9rea dos Estados Unidos.\nDesenvolvemento.\nA finais dos anos 1950 os Estados Unidos comezaron o desenvolvemento de armas antisat\u00e9lite. A primeira arma antisat\u00e9lite dos EEUU foi o sistema Bold Orion, tam\u00e9n lanzado desde o aire, neste caso por un Boeing B-47 Stratojet. Bold Orion foi probado o 19 de outubro de 1959 contra o sat\u00e9lite Explorer 6. O m\u00edsil, de d\u00faas etapas, pasou a 6,4\u00a0km do sat\u00e9lite, distancia \u00e1 cal s\u00f3 unha carga nuclear poder\u00eda quizais destru\u00edlo.\nA principios de 1960 o Departamento de Defensa comezou un programa chamado SPIN (SPace INtercept). En 1962, a Mari\u00f1a lanzou foguetes Caleb como parte do Programa de Intercepci\u00f3n de Sat\u00e9lites, co obxectivo de desenvolver unha arma antisat\u00e9lite.\nOs Estados Unidos desenvolveron armas antisat\u00e9lite de ascenso directo. Un m\u00edsil Nike Zeus armado cunha cabeza nuclear destru\u00edu un sat\u00e9lite en 1963, e outro m\u00edsil do sistema co\u00f1ecido como proxecto MDUFLAP (e m\u00e1is tarde como proxecto 505) estivo dispo\u00f1ible para o seu lanzamento entre 1964 e 1967. Un m\u00edsil nuclear antisat\u00e9lite Tor foi despregado pola Forza A\u00e9rea baixo o programa 437, substitu\u00edndo no seu momento \u00f3 Nike Zeus do proxecto 505 en 1967. O m\u00edsil Tor do programa 437 permaneceu despregado ata 1975. Unha desvantaxe das armas antisat\u00e9lite nucleares \u00e9 que poden danar os sat\u00e9lites propios. Como resultado, os Estados Unidos dirixiron o seu esforzo a desenvolver armas antisat\u00e9lite non nucleares.\nTras a demostraci\u00f3n por parte da Uni\u00f3n Sovi\u00e9tica dun sistema antisat\u00e9lite coorbital, en 1978 o presidente Jimmy Carter ordenou \u00e1 USAF desenvolver e despregar un novo sistema antisat\u00e9lite.\nEn 1978 a USAF comezou un novo programa denominando en principio \"Prototype Miniature Air-Launched Segment\" (PMALS) e o mando da divisi\u00f3n espacial da Forza A\u00e9rea estableceu unha oficina para o programa. A USAF publicou unha petici\u00f3n de propostas para un veh\u00edculo en miniatura lanzado desde o aire. Os requisitos eran que fose un m\u00edsil lanzado desde o aire e que puidese ser usado contra sat\u00e9lites en \u00f3rbita baixa.\nEn 1979 a USAF asinou un contrato con LTV Aerospac para comezar co traballo sobre o m\u00edsil. O dese\u00f1o de LTV contemplaba un m\u00edsil multietapa cunha cabeza buscadora de infravermellos e enerx\u00eda cin\u00e9tica.\nDese\u00f1o.\nO ASM-135 foi lanzado desde un F-15A en escalada a velocidade supers\u00f3nica. O ordenador do F-15A e o seu despregue frontal foron modificados para proporcionar indicaci\u00f3ns de direcci\u00f3n \u00f3 piloto.\nComo primeira etapa do ASM-135 usouse un m\u00edsil AGM-69 SRAM modificado con dous motores de pulso LPC-415 de propelente s\u00f3lido.\nComo segunda etapa usouse un Altair 3 de LTV Aerospace. O Altair 3 usaba un motor de propelente s\u00f3lido FW-4S de Thiokol. O Altair 3 usouse tam\u00e9n como cuarta etapa do foguete Scout e fora usado nos sistemas antisat\u00e9lite Bold Orion e HiHo. \u00cda equipado con propulsores alimentados por hidracina para modificar a actitude e apuntado do m\u00edsil.\nLTV Aerospace proporcionou tam\u00e9n a terceira etapa do ASM-135, o interceptor denominado \"Miniature Homing Vehicle\" (MHV). Antes de ser despregado, a segunda etapa usar\u00edase para dar unha velocidade de xiro \u00f3 MHV dunhas 30 revoluci\u00f3ns por segundo e para apuntar o MHV cara o obxectivo.\nO m\u00edsil usaba un anel l\u00e1ser xirosc\u00f3pico de Honeywell para determinar a velocidade de xiro e para obter un marco de referencia antes da separaci\u00f3n do MHV da segunda etapa. O sensor infravermello foi desenvolvido por HRL Laboratories e usaba unha banda detectora con catro bandas de indio e bismuto colocadas en cruz e catro bandas colocadas en forma de espiral logar\u00edtmica. Co xiro do detector pod\u00edase determinar a posici\u00f3n do obxectivo no infravermello. O detector arrefec\u00edase mediante helio l\u00edquido dun termo instalado en lugar das munici\u00f3ns para a arma do F-15 e dun termo m\u00e1is pequeno situado na segunda etapa do ASM-135. As li\u00f1as criox\u00e9nicas da segunda etapa retra\u00edanse antes de imprimir xiro \u00f3 MHV.\nO guiado do MHV s\u00f3 segu\u00eda obxectivos situados no campo de visi\u00f3n do sensor infravermello, sen determinar altura, actitude ou distancia \u00f3 obxectivo. O sistema de guiado directo e proporcional \u00e1 li\u00f1a de visi\u00f3n usaba informaci\u00f3n do detector para manobrar e anular calquera cambio na li\u00f1a de visi\u00f3n. Us\u00e1base un sistema de control si/non para o axuste e control fino do MHV.\nLanzamentos de proba.\nO 21 de decembro de 1982 usouse un F-15A para facer a primeira proba cativa de transporte dun ASM-135 desde a Base Edwards da Forza A\u00e9rea, en California.\nO 20 de agosto de 1985 o presidente Ronald Reagan autorizou unha proba contra un sat\u00e9lite. A proba atrasouse para notificar \u00f3 Congreso dos Estados Unidos. O obxectivo foi o observatorio solar Solwind P78-1, lanzado o 24 de febreiro de 1979.\nO 13 de setembro de 1985, o Maior Wilbert D. \"Doug\" Pearson, pilotando o \"Aguia Celestial\" F-15A 76-0084, lanzou un ASM-135 ASAT a uns 322\u00a0km \u00f3 oeste da Base Vandenberg da Forza A\u00e9rea, destru\u00edndo o P78-1, que voaba a unha altura de 555\u00a0km. Antes do lanzamento, o F-15, voando a Mach 1,22, executou unha escalada a 3,8 g e a un \u00e1ngulo de 65 graos. O m\u00edsil foi lanzado automaticamente a 11.612 metros e a unha velocidade de Mach 0,934. O MHV, de 13,6\u00a0kg de peso, impactou co sat\u00e9lite, de 907\u00a0kg, a unha velocidade de 24.140\u00a0km/h.\nA NASA foi informada da proba en xullo de 1985, tras o cal modelou os seus efectos, estimando que os restos do impacto seguir\u00edan en \u00f3rbita na d\u00e9cada dos anos 1990, o que implicou aumentar a blindaxe da futura estaci\u00f3n espacial.\nPreviamente a NASA e a Forza A\u00e9rea colaboraron para desenvolver un veh\u00edculo lanzado por un foguete Scout que servira de obxectivo para as probas ASAT e producir a menor cantidade posible de restos. Con todo, as restrici\u00f3ns por parte do Congreso sobre as probas ASAT imped\u00edrono.\nO Departamento de Defensa determinou que o P78-1 servir\u00eda como obxectivo antes de que o Congreso prohibise as probas antisat\u00e9lite.\nA NASA colaborou co Departamento de Defensa para o seguimento dos efectos das probas usando dous telescopios e un radar situado en Alasca.\nA NASA asumiu que os restos met\u00e1licos ser\u00edan brillantes, pero inesperadamente os restos da proba resultaron ser tan escuros que eran case indetectables. Tan s\u00f3 se albiscaron d\u00faas pezas. Os cient\u00edficos teorizaron que o escurecemento das pezas debeuse \u00e1 carbonizaci\u00f3n de compostos org\u00e1nicos (pl\u00e1sticos) no sat\u00e9lite obxectivo e \u00e1 s\u00faa condensaci\u00f3n sobre as pezas met\u00e1licas.\nA NASA utilizou os telescopios infravermellos da Forza A\u00e9rea para demostrar que as pezas estaban quentes pola calor absorbida polo Sol, o que apoiaba a idea de que se atopaban escurecidas e non eran apenas reflectantes. As pezas decaeron rapidamente de \u00f3rbita, o que implicaba unha proporci\u00f3n \u00e1rea/masa grande. Segundo a NASA, en xaneiro de 1998, oito das 285 pezas detectables orixinais permanec\u00edan en \u00f3rbita.\nA proba co Solwind deu tres importantes resultados:\nEn \u00faltimo termo, a proba tivo poucas consecuencias para os plans da estaci\u00f3n espacial estadounidense, xa que o seu lanzamento e construci\u00f3n atrasouse para finais dos anos 1990. O alto nivel do m\u00e1ximo de actividade solar entre 1989 e 1991 quentou e expandiu a atmosfera m\u00e1is do previsto en 1985, acelerando a ca\u00edda dos restos do Solwind.\nConstru\u00edronse 15 m\u00edsiles ASM-135, 5 deles lanzados en voos de proba.\nHistoria operativa.\nA Forza A\u00e9rea pretendeu modificar vinte F-15A do 318\u00ba escuadr\u00f3n de interceptores da base McChord e do 48\u00ba escuadr\u00f3n da base de Langley para a misi\u00f3n antisat\u00e9lite. \u00c1mbolos dous escuadr\u00f3ns ti\u00f1an chasis modificados para soportar o ASM-135 no momento en que o proxecto foi cancelado, en 1988.\nA USAF ti\u00f1a planeado o despregue de 112 m\u00edsiles ASM-135.\nO despregue dos ASM-135 foi unha cuesti\u00f3n de importancia no debate pol\u00edtico nos Estados Unidos sobre a necesidade estrat\u00e9xica de dispo\u00f1er dunha arma antisat\u00e9lite e un posible control de armas antisat\u00e9lite xunto coa Uni\u00f3n Sovi\u00e9tica. A principios de 1983, o Congreso impuxo restrici\u00f3ns \u00f3 programa do ASM-135. En decembro de 1985 inclu\u00edu unha prohibici\u00f3n para realizar probas do ASM-135 con obxectivos no espazo. Esta decisi\u00f3n foi tomada tan s\u00f3 un d\u00eda despois de que a Forza A\u00e9rea lanzase dous sat\u00e9lites-obxectivo a \u00f3rbita para as pr\u00f3ximas probas. A Forza A\u00e9rea seguiu probando o sistema ASAT en 1986, pero sen usar obxectivos no espazo.\nNo mesmo ano, estimouse que o despregue do ASM-135 custara 5300 mill\u00f3ns de d\u00f3lares en lugar dos 500 mill\u00f3ns inicialmente previstos. A USAF recortou o programa do ASM-135 en dous terzos para intentar controlar o gasto. A USAF, que nunca apoiara o programa con moita forza, propuxo cancelalo en 1987. En 1988, a administraci\u00f3n Reagan cancelou o ASM-135 debido a problemas t\u00e9cnicos, atrasos nas probas e un aumento de custo significativo."}
{"id": "182281", "revid": "27155", "url": "https://gl.wikipedia.org/wiki?curid=182281", "title": "Hidrolasa", "text": ""}
{"id": "182282", "revid": "23204", "url": "https://gl.wikipedia.org/wiki?curid=182282", "title": "Rexi\u00f3n de O'Higgins", "text": "Libertador General Bernardo O\u2019Higgins \u00e9 unha das 16 rexi\u00f3ns do Chile. A s\u00faa capital \u00e9 a cidade de Rancagua.\nLimita polo oeste co Oc\u00e9ano Pac\u00edfico, polo leste coa Arxentina, polo norte coa rexi\u00f3n de Valpara\u00edso e coa Rexi\u00f3ns Metropolitana de Santiago e polo sur coa rexi\u00f3n de Maule.\nDivisi\u00f3n administrativa da Rexi\u00f3n.\nA Rexi\u00f3n de O\u2019Higgins, para efectos de goberno e administraci\u00f3n interior, div\u00eddese en 3 provincias:\nPara fins de administraci\u00f3n local, as provincias subdiv\u00eddense en 33 comunas."}
{"id": "182283", "revid": "23204", "url": "https://gl.wikipedia.org/wiki?curid=182283", "title": "Rexi\u00f3n de Maule", "text": "Maule \u00e9 unha das 16 rexi\u00f3ns do Chile. A s\u00faa capital \u00e9 a cidade de Talca.\nLimita polo oeste co Oc\u00e9ano Pac\u00edfico, polo leste coa Arxentina, polo norte coa Rexi\u00f3n de O'Higgins e polo sur coa Rexi\u00f3n de \u00d1uble.\nDivisi\u00f3n administrativa da Rexi\u00f3n.\nA Rexi\u00f3n de Maule, para efectos de goberno e administraci\u00f3n interior, div\u00eddese en 4 provincias:\nPara fins de administraci\u00f3n local, as provincias subdiv\u00eddense en 30 comunas."}
{"id": "182284", "revid": "23204", "url": "https://gl.wikipedia.org/wiki?curid=182284", "title": "Rexi\u00f3n de Biob\u00edo", "text": "Biob\u00edo \u00e9 unha das 16 rexi\u00f3ns do Chile. A s\u00faa capital \u00e9 a cidade de Concepci\u00f3n.\nLimita polo oeste co Oc\u00e9ano Pac\u00edfico, polo leste coa Arxentina, polo norte coa Rexi\u00f3n de \u00d1uble e polo sur coa Rexi\u00f3n de Araucan\u00eda.\nDivisi\u00f3n administrativa da Rexi\u00f3n.\nPara efectos de goberno e administraci\u00f3n interior, div\u00eddese a Rexi\u00f3n en 3 provincias:\nPara fins de administraci\u00f3n local, as provincias subdiv\u00eddense en 33 comunas."}
{"id": "182285", "revid": "23204", "url": "https://gl.wikipedia.org/wiki?curid=182285", "title": "Rexi\u00f3n de Araucan\u00eda", "text": "Araucan\u00eda \u00e9 unha das 16 rexi\u00f3ns do Chile. A s\u00faa capital \u00e9 a cidade de Temuco.\nLimita polo oeste co Oc\u00e9ano Pac\u00edfico, polo leste coa Arxentina, polo norte coa Rexi\u00f3n de Biob\u00edo e polo sur coa Rexi\u00f3n de Los R\u00edos.\nDivisi\u00f3n administrativa.\nA Rexi\u00f3n da Araucan\u00eda, para efectos de goberno e administraci\u00f3n interior, div\u00eddese en d\u00faas provincias:\nPara fins de administraci\u00f3n local, as provincias subdiv\u00eddense en 32 comunas."}
{"id": "182286", "revid": "23204", "url": "https://gl.wikipedia.org/wiki?curid=182286", "title": "Rexi\u00f3n de Los Lagos", "text": "Los Lagos \u00e9 unha das 16 rexi\u00f3ns do Chile. A s\u00faa capital \u00e9 a cidade de Puerto Montt.\nLimita polo oeste co Oc\u00e9ano Pac\u00edfico, polo leste coa Arxentina, polo norte coa Rexi\u00f3n de Los R\u00edos e polo sur coa Rexi\u00f3n de Ais\u00e9n.\nDivisi\u00f3n administrativa da Rexi\u00f3n.\nA Rexi\u00f3n de Los Lagos, para efectos de goberno e administraci\u00f3n interior, div\u00eddese en catro provincias:\nPara fins de administraci\u00f3n local, as provincias subdiv\u00eddense en 30 comunas."}
{"id": "182287", "revid": "23204", "url": "https://gl.wikipedia.org/wiki?curid=182287", "title": "Rexi\u00f3n de Los R\u00edos", "text": "Los R\u00edos \u00e9 unha das 16 rexi\u00f3ns do Chile. A capital rexional \u00e9 a cidade de Valdivia.\nA XIV Rexi\u00f3n foi creada o 2 de outubro de 2007 a partir da divisi\u00f3n da X Rexi\u00f3n de Los Lagos, ficando esta coa parte central e sur da \u00e1rea territorial e a nova rexi\u00f3n, coa parte norte.\nLimita polo norte coa Rexi\u00f3n de Araucan\u00eda, polo sur coa Rexi\u00f3n de Los Lagos, polo leste coa Arxentina e polo oeste co Oc\u00e9ano Pac\u00edfico.\nDivisi\u00f3n administrativa da Rexi\u00f3n.\nA Rexi\u00f3n de Los Lagos, para efectos de goberno e administraci\u00f3n interior, div\u00eddese en d\u00faas provincias:\nPara fins de administraci\u00f3n local, as provincias subdiv\u00eddense en 12 comunas:"}
{"id": "182288", "revid": "23204", "url": "https://gl.wikipedia.org/wiki?curid=182288", "title": "Rexi\u00f3n de Arica e Parinacota", "text": "Arica e Parinacota \u00e9 unha das 16 rexi\u00f3ns nas que se encontra dividido Chile. Limita polo norte coa Rep\u00fablica do Per\u00fa, polo sur coa I Rexi\u00f3n de Tarapac\u00e1, polo leste coa Rep\u00fablica da Bolivia e polo oeste co Oc\u00e9ano Pac\u00edfico.\nA rexi\u00f3n est\u00e1 formada polas prov\u00edncias de Arica e Parinacota, sendo a cidade de Arica a capital regional.\nA Rexi\u00f3n de Arica-Parinacota xurdiu da divisi\u00f3n da antiga Rexi\u00f3n de Tarapac\u00e1 coa entrada en vigor da Lei N.\u00ba 20.175, o 8 de outubro de 2007.\nDivisi\u00f3n administrativa da Rexi\u00f3n.\nA XV Rexi\u00f3n de Arica-Parinacota para fins de goberno e administraci\u00f3n interior, div\u00eddese en d\u00faas provincias:\nPara fins de administraci\u00f3n local, as provincias subdiv\u00eddense en 4 comunas:"}
{"id": "182289", "revid": "27249", "url": "https://gl.wikipedia.org/wiki?curid=182289", "title": "Rexi\u00f3n de Arica-Parinacota", "text": ""}
{"id": "182290", "revid": "23204", "url": "https://gl.wikipedia.org/wiki?curid=182290", "title": "Rexi\u00f3n de Ays\u00e9n", "text": "Ais\u00e9n del General Carlos Ib\u00e1\u00f1ez del Campo \u00e9 unha das 16 rexi\u00f3ns de Chile. A s\u00faa capital \u00e9 a cidade de Coihaique. \u00c9 denominada tam\u00e9n como \"D\u00e9cima Primeira Rexi\u00f3n\".\nLimita polo oeste co Oc\u00e9ano Pac\u00edfico, polo leste coa Arxentina, polo norte coa Rexi\u00f3n de Los Lagos e polo sur coa Rexi\u00f3n de Magallanes e da Ant\u00e1rtica Chilena.\nDivisi\u00f3n administrativa da Rexi\u00f3n.\nPara os efectos de goberno e administraci\u00f3n interior, div\u00eddese en catro provincias:\nPara fins de administraci\u00f3n local, as provincias deb\u00fallanse en dez comunas."}
{"id": "182291", "revid": "23204", "url": "https://gl.wikipedia.org/wiki?curid=182291", "title": "Rexi\u00f3n Metropolitana de Santiago", "text": "A Rexi\u00f3n Metropolitana de Santiago \u00e9 unha das rexi\u00f3ns do Chile. A s\u00faa capital \u00e9 a mesma cidade de Santiago. Limita ao norte e ao oeste coa Rexi\u00f3n de Valpara\u00edso, ao sur coa Rexi\u00f3n do Libertador General Bernardo O'Higgins e ao leste coa Rep\u00fablica Arxentina.\nDivisi\u00f3n administrativa da Rexi\u00f3n Metropolitana.\nA Rexi\u00f3n de Santiago, para os efectos de goberno e administraci\u00f3n interior, div\u00eddese en seis provincias:\nPara fins de administraci\u00f3n local, as provincias subdiv\u00eddense en 52 comunas."}
{"id": "182292", "revid": "27249", "url": "https://gl.wikipedia.org/wiki?curid=182292", "title": "Santiago, Chile", "text": ""}
{"id": "182293", "revid": "23204", "url": "https://gl.wikipedia.org/wiki?curid=182293", "title": "Rexi\u00f3n de Magallanes e da Ant\u00e1rtica Chilena", "text": "Magallanes e a Ant\u00e1rtica Chilena \u00e9 unha das dezaseis rexi\u00f3ns do Chile. A s\u00faa capital \u00e9 a cidade de Punta Arenas.\nA rexi\u00f3n est\u00e1 composta por d\u00faas zonas: a zona continental e a zona ant\u00e1rtica. A zona continental est\u00e1 mollada polo oeste polo Oc\u00e9ano Pac\u00edfico e ten lindes polo leste coa Arxentina, polo norte coa Rexi\u00f3n de Ais\u00e9n e polo sur co Estreito de Drake.\nDivisi\u00f3n administrativa da Rexi\u00f3n.\nA Rexi\u00f3n div\u00eddese en catro provincias:\nA fins de administraci\u00f3n local, as provincias deb\u00fallanse en once comunas."}
{"id": "182294", "revid": "27249", "url": "https://gl.wikipedia.org/wiki?curid=182294", "title": "Magallanes e Ant\u00e1rtica", "text": ""}
{"id": "182295", "revid": "1131", "url": "https://gl.wikipedia.org/wiki?curid=182295", "title": "Ascraeus Mons", "text": "Ascraeus Mons \u00e9 un gran volc\u00e1n de escudo que est\u00e1 situado na rexi\u00f3n de Tharsis do planeta Marte. \u00c9 dos tres volc\u00e1ns de \"Tharsis\" o que fica m\u00e1is \u00f3 norte e segundo algunhas fontes o m\u00e1is alto (outras fontes out\u00f3rganlle este posto a Arsia Mons). A situaci\u00f3n do volc\u00e1n correspondese coa situaci\u00f3n do cl\u00e1sico accidente xeol\u00f3xico de albedo chamado Ascraeus Lacus, do cal evidentemente toma o nome.\nAscraeus Mons foi descuberto pola sonda Mariner 9 no ano 1971. O volc\u00e1n orixinalmente foi chamado North Spot (Mancha do Norte) por que era a mancha que estaba m\u00e1is \u00f3 norte das \u00fanicas catro manchas visibles da superficie de Marte, xa que naquel momento Marte estaba cuberto por unha tormenta global que envolv\u00eda a todo o planeta. As\u00ed coma clarexou, estas manchas revelaron a s\u00faa natureza real, as duns volc\u00e1ns extremadamente altos, cuns cumios que se proxectaban por riba da atmosfera cargada de po. O volc\u00e1n recibiu oficialmente o seu actual nome no ano 1973.\nDescrici\u00f3n xeral.\nO volc\u00e1n est\u00e1 situado porci\u00f3n sueste-central do cuadr\u00e1ngulo de Tharsis a 11,8\u00b0 N 255,5\u00b0 E no hemisferio oeste de Marte. Un grupo de tres pequenos volc\u00e1ns (o Grupo de volc\u00e1ns Ceraunius-Uranius) queda a uns 700\u00a0km \u00f3 nord\u00e9s, Pavonis Mons (o volc\u00e1n central dos Tharsis Montes) queda a 500\u00a0km \u00f3 suroeste. O cr\u00e1ter de 70-km de di\u00e1metro chamado Poynting est\u00e1 situados a 300\u00a0km cara o oeste-suroeste.\nAscraeus Mons ten 460\u00a0km de di\u00e1metro e \u00e9 a terceira monta\u00f1a en tama\u00f1o de Marte, con 18,1\u00a0km. O volc\u00e1n ten unha pendente pouco pronunciada, cunha pendente media duns 7\u00b0. As pendentes do volc\u00e1n son m\u00e1is pronunciadas na parte media das s\u00faas ladeiras, torn\u00e1ndose m\u00e1is \"planas\" a medida que chegan \u00e1 base do volc\u00e1n e a medida que chegan a chaira do cumio, onde est\u00e1 situada a complexa caldeira do volc\u00e1n.\nOs respiradoiros volc\u00e1nicos, localizados no nordeste e suroeste do volc\u00e1n, son as fontes do amplos campos de lava en forma de abano, que sepultaron as partes m\u00e1is pr\u00f3ximas \u00e1 base do volc\u00e1n e que se estenden m\u00e1is de 100\u00a0km sobre as chairas dos arredores. A orientaci\u00f3n nord\u00e9s-suroeste destes 'respiradoiros' e campos de lava coinciden coa orientaci\u00f3n dos Tharsis Montes, suxerindo que unha gran fisura ou falla na codia Marciana \u00e9 a responsable da orientaci\u00f3n destes campos de lava, as\u00ed coma da cadea de volc\u00e1ns de Tharsis Montes. A presenza destes campos de lava causa diverxencias \u00e1 hora de calcula-las dimensi\u00f3ns do volc\u00e1n. Se estes campos de lava quedan inclu\u00eddos coma parte integral do Ascraeus Mons, ent\u00f3n as dimensi\u00f3ns deste acadar\u00edan os 375 \u00d7 870\u00a0km.\nComa case toda a rexi\u00f3n de Tharsis, Ascraeus Mons ten un gran albedo e unha baixa capacidade calor\u00edfica volum\u00e9trica (a capacidade dun corpo volum\u00e9trico de almacenar calor), indicando que o volc\u00e1n e os seus arredores est\u00e1n cubertos de grandes cantidades de po fino. O po forma un manto sobre a superficie que escurece ou muda a topograf\u00eda e a xeolox\u00eda das particularidades menos significativas da rexi\u00f3n. Tharsis \u00e9 probablemente poeirento debido \u00e1s s\u00faas grandes alturas. A densidade atmosf\u00e9rica \u00e9 moi baixa como para poder remover e despraza-lo po unha vez este se depositou. A presi\u00f3n atmosf\u00e9rica no cumio do Ascraeus Mons \u00e9 duns 100 pascal (1.0 mbar); o cal \u00e9 s\u00f3 o 17% da presi\u00f3n media na superficie de Marte, que \u00e9 de 600 pascal.\nAscraeus Mons est\u00e1 rodeado de chairas de lava formadas na idade \"Amaz\u00f3nica\" marciana. A elevaci\u00f3n destas chairas \u00e9 duns 3\u00a0km de media por riba do \"datum\" marciano (o nivel do \"mar\" en Marte), d\u00e1ndolle \u00f3 volc\u00e1n un relevo (respecto dos arredores) duns 15\u00a0km. Con todo, a variaci\u00f3n da altitude destas chairas varia considerablemente segundo o lugar, as chairas do noroeste do volc\u00e1n est\u00e1n por debaixo dos 2\u00a0km de elevaci\u00f3n e as que est\u00e1n \u00f3 sueste superan os 3\u00a0km de altitude.\nAs chairas de lava do noroeste do Ascraeus Mons son rechamantes polo feito de ter d\u00faas grandes fosas fotografadas pola HiRise da Mars Reconnaissance Orbiter (MRO) en novembro do 2010 (imaxe na galer\u00eda de imaxes de abaixo). Estas fosas sem\u00e9llanse moito \u00f3s \"fuchancos\" atopados \u00f3 redor do Arsia Mons e fotografados pola sonda Mars Odyssey. Estas d\u00faas fosas miden 180 e 310\u00a0metros de ancho, e a fosa m\u00e1is profunda ten aproximadamente 180 metros de fondo. As paredes orientais das fosas consisten de \"cornixas\" en pendente. Os fondos das fosas conte\u00f1en sedimentos e grandes pedras. Estas fosas sen cristas posiblemente se formasen polo colapso dos teitos de covas ou tubos de lava. Son semellantes as fosas de cr\u00e1teres terrestres coma a gorxa do demo no cr\u00e1ter do volc\u00e1n Kilauea de Hawaii. Nalg\u00fans casos poder\u00edan ser entradas a espazos subterr\u00e1neos m\u00e1is grande, coma covas ou c\u00e1maras de lava.\nXeolox\u00eda.\nAscraeus Mons foi constru\u00eddo a base de centos de erupci\u00f3ns de lava bas\u00e1ltica moi flu\u00edda. Excepto polo seu gran tama\u00f1o, asemellase moito \u00f3s volc\u00e1ns de escudo terrestres coma os que se forma nas Illas Hawai. As ladeiras do Ascraeus Mons est\u00e1n cheas de regueiros de lava estreitos e lobulados e de canles de lava. Moitos destas canles te\u00f1en \"diques\" \u00f3 longo da s\u00faas beiras. Estes \"diques\" forman unha especie de bancais que discorren paralelos os regueiros de lava (coma os bancais nos que se plantan as vides nas ribeiras do Mi\u00f1o, pero s\u00f3 cuns poucos chanzos). A lava m\u00e1is fr\u00eda foi parar as marxes solidificadas, deixando o centro para a lava m\u00e1is flu\u00edda e quente. Son visibles tubos de lava parcialmente colapsados, as\u00ed coma cadeas de pequenas fosas.\nExaminado as morfolox\u00edas das estruturas dos regueiros de lava do Ascraeus Mons, os xe\u00f3logos foron capaces de determina-las propiedades reol\u00f3xicas da lava e estima-la taxa da emanaci\u00f3n da lava durante a erupci\u00f3n. Os resultados amosan que a lava era moi flu\u00edda e cunha fluencia moi baixa, coma nos casos das lavas bas\u00e1lticas de Hawai e Islandia. A media da taxa de efusi\u00f3n (de emanaci\u00f3n da lava) era duns 185 m3/sec. Estas taxas son comparables tam\u00e9n as vistas Hawai e Islandia. Estudos feitos por radares terrestres amosan que Ascraeus Mons ten un eco de radar m\u00e1is forte que outras estruturas volc\u00e1nicas do planeta. Isto poder\u00eda indicar que os regueiros de lava das ladeiras do Ascraeus Mons son do tipo A'a, esta conclusi\u00f3n est\u00e1 referendada polas an\u00e1lises fotoxeol\u00f3xicas das morfolox\u00edas dos regueiros de lava.\nAs ladeiras do Ascraeus Mons te\u00f1en un aspecto rugoso causado polas numerosas terrazas redondeadas e de baixa altura que arrincan concentricamente dende o cumio do volc\u00e1n. As terrazas est\u00e1n separadas entre si en tramos que van dende os 30 \u00f3s 50\u00a0km, a\u00ednda que nalg\u00fans casos esta separaci\u00f3n pode acada-lo 100\u00a0km e poden ter 3\u00a0km de altura. Cada socalco individual non rodea por completo \u00f3 volc\u00e1n, sen\u00f3n que segmentos doutros socalcos cobren os inferiores e as\u00ed sucesivamente, formado un patr\u00f3n de superposici\u00f3ns. Son interpretadas coma fallas de encabalgamento que se forman debido \u00e1 compresi\u00f3n \u00f3 longo das ladeiras do volc\u00e1n. As ladeiras en socalco son moi com\u00fans no Olympus Mons e noutros volc\u00e1ns de escudo de Tharsis. A fonte deste estr\u00e9s de compresi\u00f3n a\u00ednda est\u00e1 baixo debate. Os socalcos das ladeiras poder\u00edan deberse a un colapso por compresi\u00f3n do propio volc\u00e1n, domeando as capas inferiores da litosfera debido o inmenso peso do volc\u00e1n, por ciclos de expansi\u00f3n e de deflaci\u00f3n da c\u00e1mara magm\u00e1tica, ou por asentamentos gravitacionais superficiais.\nAs fisuras ou as fosas das ladeiras que existen no suroeste e no nordeste do volc\u00e1n son fontes de grandes coladas de lava que se estenderon polas planicies dos arredores. Estas fisuras parecen estar formadas pola aparici\u00f3n de numerosas rimas. Nalg\u00fans lugares, estas rimas e depresi\u00f3ns forman sinuosas canles con illas e outras estruturas a cales suxiren unha erosi\u00f3n producida por un flu\u00eddo. Se as canles est\u00e1n formadas predominantemente pola acci\u00f3n da lava ou da auga, \u00e9 a\u00ednda materia de debate.\nA complexa caldeira do volc\u00e1n consiste nunha caldeira central rodeadas doutras catro caldeiras adxacentes. A caldeira central mide uns 24\u00a0km de ancho e 3,4\u00a0km de profundidade e \u00e9 a estrutura colapsada m\u00e1is recente no tempo. O cr\u00e1ter indica que a caldeira central ten uns 100\u00a0mill\u00f3ns de anos de antig\u00fcidade. As caldeiras adxacentes te\u00f1en idades de 200, 400, e 800 mill\u00f3ns de anos ou incluso algunha poder\u00eda ser m\u00e1is antiga. Unha pequena, e parcialmente preservada depresi\u00f3n que est\u00e1 \u00f3 sueste da caldeira central poder\u00eda ter 3.800 mill\u00f3ns de anos. Se os datos son correctos, ent\u00f3n o Ascraeus Mons puido estar activo na meirande parte da historia marciana.\nExiste unha \u00e1rea peculiar na ladeira occidental do volc\u00e1n que consiste nuns dep\u00f3sitos en forma de abano. Estes dep\u00f3sitos de aspecto nodoso est\u00e1n acoutados por unha zona semicircular de cristas conc\u00e9ntricas. Existen tam\u00e9n dep\u00f3sitos semellantes no noroeste de Pavonis Mons e de Arsia Mons, os outros dous volc\u00e1ns dos Tharsis Montes. Estes dep\u00f3sitos do Ascraeus Mons son m\u00e1is pequenos en comparaci\u00f3n cos dep\u00f3sitos dos outros dous volc\u00e1ns de Tharsis, e cobren unha \u00e1rea duns 14.000\u00a0km2 e est\u00e9ndense \u00f3 redor de 100\u00a0km cara a f\u00f3ra partindo da base do volc\u00e1n. A orixe destes dep\u00f3sitos ven sendo debatida dende hai d\u00e9cadas. Cabe subli\u00f1ar, que recentes evidencias apuntan a que estes dep\u00f3sitos puideron ser depositados por glaciares, os cales ter\u00edan cuberto \u00e1reas dos volc\u00e1ns durante un per\u00edodo de gran oblicuidade de Marte. Durante os per\u00edodos de gran oblicuidade, as rexi\u00f3n polares recibe unha gran insolaci\u00f3n, a meirande parte da auga dos polos pasa a atmosfera e condensase nas rexi\u00f3ns ecuatoriais que est\u00e1n m\u00e1is fr\u00edas. Marte pasa de ter 15\u00b0 de oblicuidade a 35\u00b0 en ciclos de 120.000 anos."}
{"id": "182296", "revid": "1660", "url": "https://gl.wikipedia.org/wiki?curid=182296", "title": "Hypolepidaceae", "text": ""}
{"id": "182297", "revid": "85894", "url": "https://gl.wikipedia.org/wiki?curid=182297", "title": "Rinko Kikuchi", "text": "Rinko Kikuchi (\u83ca\u5730 \u51db\u5b50 Kikuchi Rinko) nada como Yuriko Kikuchi (\u83ca\u5730 \u767e\u5408\u5b50 Kikuchi Yuriko) o 6 de xaneiro de 1981 en Hadano, \u00e9 unha actriz xaponesa."}
{"id": "182298", "revid": "56817", "url": "https://gl.wikipedia.org/wiki?curid=182298", "title": "C\u00e9spede", "text": "O c\u00e9spede, herba ou pasto \u00e9 o nome dunha ducia de especies de gram\u00edneas (familia \"Poaceae\") que medran formando unha cuberta densa. Util\u00edzanse como plantas ornamentais en prados e xard\u00edns ou como terreo para a pr\u00e1ctica de diversos deportes e actividades recreativas.\nSubtipos de c\u00e9spede.\nEntre as m\u00e1is frecuentes at\u00f3panse:\nC\u00e9spede nos deportes.\nO c\u00e9spede \u00e9 moi importante en moitas competici\u00f3ns deportivas; caber\u00eda destacar aquelas que se celebran en recintos abertos, ao aire libre. Particularmente o c\u00e9spede \u00e9 o elemento utilizado no deporte m\u00e1is seguido do mundo, o f\u00fatbol; o c\u00e9spede natural \u00e9 o elemento que se esixe por parte da FIFA e a UEFA en todos os estadios onde se celebren eventos deportivos adscritos a elas. Ademais \u00e9 fundamental en deportes tan co\u00f1ecidos como o \"rugby\", o golf, o b\u00e9isbol, o \"hockey\" sobre c\u00e9spede, ou o tenis, onde actualmente disp\u00fatase nesta superficie o torneo m\u00e1is importante e prestixioso: o Torneo de Wimbledon."}
{"id": "182299", "revid": "98629", "url": "https://gl.wikipedia.org/wiki?curid=182299", "title": "Children of Men", "text": "Children of Men \u00e9 un filme de ficci\u00f3n cient\u00edfica coescrito, coproducido e dirixido por Alfonso Cuar\u00f3n que se estreou no 2006. Bas\u00e9ase na novela \"The Children of Men\" de P. D. James (1992). O filme est\u00e1 ambientado no 2027, cando d\u00faas d\u00e9cadas de infertilidade humana deixaron a sociedade a piques de colapsar. Os inmigrantes ilegais buscan asilo no Reino Unido, onde o goberno imp\u00f3n leis de inmigraci\u00f3n opresivas contra os refuxiados. Clive Owen interpreta o civil Theo Faron, que debe axudar a unha refuxiada africana que est\u00e1 embarazada, Clare-Hope Ashitey, a escapar do caos. Outros actores do elenco de \"Children of Men\" son Julianne Moore, Michael Caine, Pam Ferris e Chiwetel Ejiofor.\nO filme foi estreado o 22 de setembro de 2006 no Reino Unido e o 25 de decembro nos Estados Unidos. Malia a distribuci\u00f3n limitada e a recadaci\u00f3n limitada en comparaci\u00f3n co seu orzamento, \"Children of Men\" recibiu louvanzas da cr\u00edtica e foi reco\u00f1ecida polos seu gui\u00f3n, fotograf\u00eda, direcci\u00f3n de arte e os innovadores planos secuencias de acci\u00f3n. Foi nomeado a tres Premios Oscar: mellor gui\u00f3n adaptado, mellor fotograf\u00eda e mellor montaxe. Tam\u00e9n foi nomeado a tres premios BAFTA, ga\u00f1ando mellor fotograf\u00eda e mellor dese\u00f1o de produci\u00f3n, e a tres Premios Saturn, ga\u00f1ando na categor\u00eda de mellor filme de ciencia ficci\u00f3n.\nSinopse.\nNo ano 2027, despois de 18 anos de infertilidade humana global, a civilizaci\u00f3n est\u00e1 a piques do colapso e a humanidade enfronta a extinci\u00f3n. O Reino Unido, un dos poucos estados estables cun goberno en funcionamento, est\u00e1 desbordado polos solicitantes de asilo que foxen do caos e da guerra que se apoderou do mundo. En resposta, o Reino Unido converteuse nun estado policial na medida en que o ex\u00e9rcito se dedica a buscar e deter inmigrantes. Theo Faron, un antigo activista convertido nun c\u00ednico bur\u00f3crata, \u00e9 secuestrado polos Fishes, un grupo militante a prol dos dereitos dos inmigrantes. Eles son liderados pola exmuller de Theo, Julian Taylor, da cal se separou despois da morte do seu fillo en com\u00fan, Dylan, que finou durante a pandemia de gripe de 2008.\nJulian ofr\u00e9celle cartos a Theo para conseguir papeis de tr\u00e1nsito para unha moza refuxiada chamada Kee, que Theo obt\u00e9n do seu curm\u00e1n Nigel, un ministro do goberno que xestiona unha colecci\u00f3n de arte rescatada en todo o mundo. Os papeis de tr\u00e1nsito requiren que o beneficiario estea acompa\u00f1ado, polo que Theo accede a acompa\u00f1ar a Kee en troques dunha gran cantidade de cartos. Luke e Miriam, membros dos Fishes, van con eles cara a un barco da costa. Por\u00e9n, son emboscados por unha banda armada, e Julian \u00e9 asasinada. Luke mata dous oficiais de polic\u00eda que os paran, e enterran a Julian no bosque polo que Theo rompe a chorar pola s\u00faa morte. O grupo cambia o coche por outro para escapar a unha casa segura dos Fishes.\nKee c\u00f3ntalle a Theo que est\u00e1 embarazada, xa que Julian lle dixera que s\u00f3 confiase en Theo. Julian pretend\u00eda levar a Kee \u00f3 \"Human Project\", unha suposta organizaci\u00f3n cient\u00edfica nos Azores dedicada a curar a infertilidade; por\u00e9n, Luke persuade a Kee de permanecer con eles, e despois \u00e9 elixido como novo l\u00edder dos Fishes. Esa mesma noite, Theo escoita agochado unha reuni\u00f3n entre Luke e outros Fishes. Descobre que a morte de Julian foi orquestrada polos Fishes para que Luke puidese ser o seu l\u00edder, que intentaran matar a Theo esa ma\u00f1\u00e1 e que queren empregar o meni\u00f1o de Kee como unha ferramenta pol\u00edtica que apoie a s\u00faa revoluci\u00f3n. Theo esperta a Kee e a Miriam, e xuntos rouban un coche, escapando a un refuxio arredado do amigo de Theo, Jasper Palmer, un antigo debuxante c\u00f3mico e pol\u00edtico reconvertido en comerciante de marihuana.\nO grupo artella subir a bordo do barco de Human Project, \"Tomorrow\", que chegar\u00e1 \u00e1 costa do campo de refuxiados de Bexhill-on-Sea. Jasper proponlles contactar a Syd, un garda do campo \u00f3 que adoita vender drogas, para que os introduza en Bexhill fac\u00e9ndose pasar por refuxiados. Os Fishes descobren a casa de Jasper, e o grupo foxe mentres Jasper queda atr\u00e1s para entreter \u00f3s Fishes. Luke dispara e asasina a Jasper mentres Theo o ve dende o bosque.\nO grupo agarda por Syd nunha escola abandonada, onde Miriam confesa a Theo cantos embarazos abortaron \u00f3 comezo da crise de infertilidade e a s\u00faa tristura por como \"a medida que o son dos patios esmorec\u00eda, a desesperanza asent\u00e1base. Moi estra\u00f1o, o que ocorre nun mundo sen voces infant\u00eds\". O grupo re\u00fanese con Syd e el introd\u00faceos en Bexhill, onde ven refuxiados sendo mallados, torturados, roubados e executados por gardas e polic\u00edas. Cando Kee comeza a sentir contracci\u00f3ns no bus, Miriam distrae un garda fac\u00e9ndose pasar por tola. Finalmente \u00e9 levada f\u00f3ra do autob\u00fas e p\u00f3\u00f1enlle unha carapucha.\nNo campo, Theo e Kee co\u00f1ecen unha muller romanesa, Marichka, que lles proporciona unha habitaci\u00f3n onde Kee d\u00e1 a luz unha meni\u00f1a. O d\u00eda seguinte, Syd enc\u00f3ntraos no cuarto, e informa a Theo e a Kee que estoupou a guerra entre o ex\u00e9rcito brit\u00e1nico e os refuxiados, inclu\u00edndo os Fishes. Sendo consciente da gran recompensa polas s\u00faas cabezas, Syd tenta capturalos, pero Marichka e Theo loitan contra el e foxen. No medio da loita, os Fishes capturan a Kee e o seu beb\u00e9. Theo s\u00e9gueos a un bloque de edificios onde os Fishes se enfrontan \u00f3 ex\u00e9rcito. Luke \u00e9 asasinado polo disparo dun tanque e Theo escolta a Kee e o seu beb\u00e9 f\u00f3ra do edificio. Alertados pola presenza do beb\u00e9, os combatentes dete\u00f1en a loita durante uns intres; vendo o beb\u00e9 chorar, perm\u00edtenlles sa\u00edr. Marichka leva a Theo, Kee, e o seu beb\u00e9 a un bote, no cal marchan mentres Marichka queda atr\u00e1s.\nMentres observan o bombardeo de Bexhill polas Forzas A\u00e9reas dende a distancia, Theo dec\u00e1tase de que recibira un disparo de Luke. Dille a Kee como arrolar o seu beb\u00e9 para acougalo, e Kee dille a Theo que chamar\u00e1 \u00e1 nena como o fillo que perderan Julian e Theo, Dylan. Theo perde a consciencia por mor das feridas mentres \"Tomorrow\" se achega entre e a n\u00e9boa.\nTemas.\nEsperanza e fe.\n\"Children of Men\" explora os temas da esperanza e da fe perante a futilidade abafadora e a desesperanza. A fonte do filme, a novela de P. D. James \"The Children of Men\" (1992), describe que ocorre cando a sociedade non \u00e9 quen de reproducirse, usando a infertilidade masculina para explicar o problema. Na novela, queda claro que a esperanza depende das xeraci\u00f3ns futuras. James escribe, \"Era razoable loitar, sufrir, quizais mesmo morrer, por unha sociedade m\u00e1is xusta e compasiva, pero non nun mundo sen futuro onde, moi axi\u00f1a, as mesmas palabras \"xustiza\", \"compaix\u00f3n\", \"sociedade, \"loita\" ou \"mal\" ser\u00edan un eco in\u00e9dito nun aire baleiro.\"\nO filme cambia o problema da infertilidade de masculino a feminino pero non chega a explicar a causa: a destruci\u00f3n medioambiental e o castigo divino son considerados como posibilidades. Esta pregunta sen resposta (e outras do filme) foron atribu\u00eddos \u00e1 aversi\u00f3n de Cuar\u00f3n polos filmes expositivos: \"Hai un tipo de cine que detesto, que \u00e9 un cine que trata sobre a exposici\u00f3n e as explicaci\u00f3ns\u00a0... Tornouse agora o que eu chamo como medio para lectores preguiceiros\u00a0... O cine \u00e9 un ref\u00e9n de narrativa. E estou moi c\u00f3modo na narrativa como ref\u00e9n do cine.\" O desd\u00e9n de Cuar\u00f3n polos contextos e exposici\u00f3ns levouno a empregar o concepto de infertilidade feminina como unha \"met\u00e1fora do sentido desaparecido da esperanza\". Os \"case m\u00edticos\" Human Project conv\u00e9rtense nunha \"met\u00e1fora da posibilidade de evoluci\u00f3n do esp\u00edrito humano, a evoluci\u00f3n do entendemento humano.\" Sen ditar como deber\u00eda sentirse o p\u00fablico \u00f3 final do filme, Cuar\u00f3n anima os espectadores a chegar \u00e1s s\u00faas propias conclusi\u00f3ns sobre o sentido da esperanza que se representa nas escenas finais: \"Quixemos que o final fose un reflexo sobre a posibilidade da esperanza, para que o p\u00fablico imprimise o seu propio sentido de esperanza nese final. Ent\u00f3n, se \u00e9 unha persoa esperanzada, ver\u00e1 moita esperanza e, se \u00e9 unha persoa desoladora, ver\u00e1 unha completa desesperanza \u00f3 remate.\"\nRelixi\u00f3n.\n\u00d3 igual que na \"Eneida\" de Virxilio, \"A Divina Comedia\" de Dante Alighieri e \"Os contos de Canterbury\" de Chaucer, o quid da viaxe en \"Children of Men\" reside no que descobren durante o cami\u00f1o e non no propio obxectivo. A viaxe do heroe de Theo cara \u00e1 costa sur reflicte a s\u00faa busca persoal de \"autoconciencia\", unha viaxe que o leva \u00e1 \"desesperanza por fuxir\".\nSegundo Cuar\u00f3n, o t\u00edtulo do libro de P. D. James (\"The Children of Men\") \u00e9 unha alegor\u00eda cat\u00f3lica que deriva dunha pasaxe das escrituras da Biblia. (Salmo 90 (89):3 da Biblia do rei Xacobe: \"Thou turnest man to destruction; and sayest, Return, ye children of men.\") James ref\u00edrese \u00e1 historia como unha \"f\u00e1bula cristi\u00e1\" mentres que Cuar\u00f3n descr\u00edbeo \"case como unha ollada \u00f3 cristianismo\": \"Non quer\u00eda arredarme dos arquetipos espirituais,\" declarou Cuar\u00f3n a \"Filmmaker Magazine\". \"Pero non estaba interesado en lidar co dogma.\" Esta diverxencia do orixinal foi criticada por algunhas persoas, inclu\u00edndo Anthony Sacramone de \"First Things\", que chamou o filme \"un acto de vandalismo\", observando a iron\u00eda coa que Cuar\u00f3n eliminou a relixi\u00f3n da f\u00e1bula de P.D. James, na que o nihilismo moralmente est\u00e9ril \u00e9 superado polo cristianismo.\nO filme tam\u00e9n se caracteriza polo emprego de simbolismo cristi\u00e1n; por exemplo, os terroristas brit\u00e1nicos chamados \"Fishes\" protexen os dereitos dos refuxiados. Estreado o d\u00eda de Nadal nos Estados Unidos, a cr\u00edtica comparou as personaxes de Theo e Kee con Xos\u00e9 e Mar\u00eda, chamando o filme \"unha historia moderna da natividade\". O embarazo de Kee \u00e9lle revelado a Theo nun cabanel, alundindo \u00e1 escena da natividade, cando Theo lle pregunta a Kee quen \u00e9 o pai do meni\u00f1o ela dille de brincadeira que \u00e9 virxe, e cando outros personaxes ven a Kee e o seu beb\u00e9, responden cun \"Xesucristo\" ou co sinal da cruz. Tam\u00e9n \u00e9 invocado o Arcanxo Gabriel (entre outras figuras relixiosas) na escena do autob\u00fas.\nPara salientar estes temas espirituais, Cuar\u00f3n encargou unha peza de 15 minutos \u00f3 compositor brit\u00e1nico John Tavener, un membro da Igrexa ortodoxa cuxa obra resoa cos temas de \"maternidade, nacemento, renacemento e redenci\u00f3n \u00f3s ollos de Deus.\" Chamando a s\u00faa banda sonora \"unha reacci\u00f3n musical e espiritual \u00f3 filme de Alfonso\", anacos do \"Fragments of a Prayer\" de Taverner conte\u00f1en letras en lat\u00edn, alem\u00e1n e s\u00e1nscrito cantadas pola mezzosoprano Sarah Connolly. Palabras como \"mata\" (nai), \"pahi mam\" (prot\u00e9xeme), \"avatara\" (salvador) e \"aleluia\" aparecen \u00f3 longo do filme.\nNos cr\u00e9ditos de peche, as palabras s\u00e1nscritas \"Shantih Shantih Shantih\" aparecen como t\u00edtulos finais. A escritora e cr\u00edtica de ciencia ficci\u00f3n Laura Eldred da Universidade de Carolina do Norte en Chapel Hill considera que \"Children of Men\" est\u00e1 \"cheo de toques que chaman o espectador educado\". Durante a visita da s\u00faa casa por Theo e Kee, Jasper di \"Shanti, shanti, shanti.\" Eldred di que os \"shanti\" empregados no filme tam\u00e9n aparecen \u00f3 final do Upanishad e son a li\u00f1a final do poema de T. S. Eliot \"A terra bald\u00eda\", unha obra que Eldred describe como \"dedicada a contemplar un mundo baleirado de fertilidade: un mundo sobre as s\u00faas \u00faltimas e cambaleantes pernas\". \"Shanti\" \u00e9 tam\u00e9n un comezo e remate moi com\u00fan en t\u00f3dalas oraci\u00f3ns hind\u00fas, e quere dicir \"paz,\" facendo referencia \u00e1 invocaci\u00f3n da intervenci\u00f3n divina e do renacemento at\u00e9 o final da violencia.\nReferencias contempor\u00e1neas.\n\"Children of Men\" ten un enfoque pouco convencional dos modernos filmes de acci\u00f3n, empregando un estilo de documental e de novas. Os cr\u00edticos de cine Michael Rowin, Jason Guerrasio e Ethan Alter observan claras cr\u00edticas \u00e1 cuesti\u00f3n da inmigraci\u00f3n. Outros declaran que o filme \u00e9 \"un forte caso fronte \u00f3 sentimento antiinmigraci\u00f3n\", popular en sociedades modernas como o Reino Unido e os Estados Unidos, e Guerrasio describe o filme como \"unha complexa meditaci\u00f3n sobre a pol\u00edtica de hoxe\".\nPara Alter e outros cr\u00edticos, o apoio e \u00edmpeto estrutural das referencias contempor\u00e1neas descansa sobre a natureza visual da exposici\u00f3n do filme, que ocorre en forma de imaxes fronte \u00f3 di\u00e1logo convencional. Visualmente, o campo de refuxiados do filme lembra intencionalmente \u00f3 presidio de Abu Ghraib, \u00f3 centro de detenci\u00f3n de Guant\u00e1namo e \u00e1 prisi\u00f3n de Maze. Tam\u00e9n aparecen outras imaxes populares, como un sinal sobre o campo de refuxiados que reza \"Homeland Security\". A semellanza entre as infernais escenas de batalla de cin\u00e9ma v\u00e9rit\u00e9 e a cobertura das novas e documentais sobre a guerra de Iraq \u00e9 observada polo cr\u00edtico Manohla Dargis, describindo as paisaxes ficticias de Cuar\u00f3n como \"zonas de guerra de extraordinaria plausibilidade\".\nNo filme, os refuxiados son \"cazados coma cascudas\", asediados e levados a prisi\u00f3ns e campamentos, e mesmo son disparados, o cal levou \u00f3s cr\u00edticos Chris Smith e Claudia Puig a observar \"harm\u00f3nicos\" simb\u00f3licos e imaxes do Holocausto. Isto vese reforzado na escena na que unha muller maior refuxiada fala alem\u00e1n dentro dunha gaiola, e na escena na que a Seguridade Nacional Brit\u00e1nica ispe e golpea a inmigrantes ilegais; unha canci\u00f3n de The Libertines, \"Arbeit macht frei\", soa de fondo. \"As alusi\u00f3ns visuais \u00e1s redadas nazis son desconcertantes,\" escribe Richard A. Blake. \"Amosa o que as persoas poden chegar a ser cando o goberno dirixe os seus temores para o seu propio beneficio.\"\nCuar\u00f3n explica como emprega as s\u00faas imaxes para facer unha referencia cruzada de eventos ficticios e futuristas con incidentes e crenzas reais, contempor\u00e1neas ou hist\u00f3ricas:\nProduci\u00f3n.\nA adaptaci\u00f3n da novela de P. D. James foi escrita orixinalmente por Paul Chart, e posteriormente reescrita por Mark Fergus e Hawk Ostby. O estudio incorporou a Alfonso Cuar\u00f3n no proxecto en 2001. Cuar\u00f3n e o guionista Timothy J. Sexton comezaron a escribir de novo o gui\u00f3n despois de que o director rematase \"Y tu mam\u00e1 tambi\u00e9n\". Temeroso de que \"empezase a adivi\u00f1ar cousas\", Cuar\u00f3n elixiu non ler a novela de P. D. James, optando por que fose Sexton quen lese o libro mentres Cuar\u00f3n l\u00eda unha versi\u00f3n abreviada. Cuar\u00f3n non comezou inmediatamente a produci\u00f3n, dirixindo no seu lugar \"Harry Potter e o preso de Azkaban\". Durante este per\u00edodo, David Arata volveu escribir o gui\u00f3n e entregou o bosquexo que confirmaba a Clive Owen, e enviou o filme a preproduci\u00f3n. A experiencia de traballo do director no Reino Unido exp\u00faxoo \u00e1 \"din\u00e1mica social da psique brit\u00e1nica\", d\u00e1ndolle unha idea da representaci\u00f3n da \"realidade brit\u00e1nica\". Cuar\u00f3n usou o filme \"La battaglia di Algeri\" como modelo de reconstruci\u00f3n social que servise para preparar a produci\u00f3n, present\u00e1ndolle o filme a Clive Owen como un exemplo da s\u00faa visi\u00f3n para \"Children of Men\". Co obxectivo de crear un marco filos\u00f3fico e social para o filme, o director leu a obra de Slavoj \u017di\u017eek, as\u00ed como outras obras semellantes. O filme \"\" tam\u00e9n foi moi influente.\nLocalizaci\u00f3n.\n\"A Clockwork Orange\" axudou a xerar a p\u00e1tina futurista, a\u00ednda que maltratada, do Londres de 2027. \"Children of Men\" foi o segundo filme que Cuar\u00f3n rodou en Londres, e segundo o director a cidade interpreta unha personaxe por si mesma, rodando escenas individuais e panor\u00e1micas da mesma. Mentres Cuar\u00f3n estaba a preparar o filme, produc\u00edronse os atentados terroristas de Londres, mais o director nunca considerou adiar a produci\u00f3n. \"Ter\u00eda sido imposible rodar e calquera lugar que non fose Londres, por mor da forma moi obvia na que se incorporaron as localizaci\u00f3ns no filme,\" declarou Cuar\u00f3n a \"Variety\". \"Por exemplo, a escena de Fleet Street mirando cara a St. Paul ter\u00eda sido imposible de rodar en calquera outro lugar.\" Por mor destas circunstancias, a escena do ataque terroristas en Fleet Street coa que comeza o filme foi rodado un mes e medio despois dos atentados reais.\nCuar\u00f3n escolleu a rodaxe dalgunhas escenas en East London, unha localizaci\u00f3n que el considerou \"un lugar sen glamour\". As localizaci\u00f3ns fixadas foron adaptadas para que parecesen a\u00ednda m\u00e1is deterioradas; Cuar\u00f3n d\u00edxolle \u00f3 seu equipo \"'Fag\u00e1molo m\u00e1is mexicano'. Noutras palabras, viamos un lugar e despois diciamos: si, pero en M\u00e9xico haber\u00eda isto e isto. Trat\u00e1base de facer que o lugar parecese m\u00e1is deteriorado. Trat\u00e1base de pobreza.\" Tam\u00e9n empregou alg\u00fans dos lugares m\u00e1is populares de Londres, rodando en Trafalgar Square e Battersea Power Station. A escena da estaci\u00f3n de enerx\u00eda (cuxa conversi\u00f3n nun arquivo de arte \u00e9 unha referencia \u00f3 Tate Modern), foi comparada con \"O deserto vermello\" de Antonioni. Cuar\u00f3n engadiu un globo con forma de porco como homenaxe \u00f3 \u00e1lbum de Pink Floyd \"Animals\". Outras obras de arte visibles nesta escena incl\u00faen o \"David\" de Michelangelo, o \"Guernica\" de Picasso, e \"British Cops Kissing\" de Banksy. As empresas de efectos visuais Double Negative e Framestore traballaron directamente con Cuar\u00f3n dende o gui\u00f3n at\u00e9 a post-produci\u00f3n, desenvolvendo efectos e creando \"escenarios e escenas que doutro xeito non ser\u00edan posibles\". Para a casa de seguridade dos activistas usouse Chatham Dockyard como escenario.\nEstilo e dese\u00f1o.\n\"En moitos filmes \u00e9picos de ciencia ficci\u00f3n, os efectos especiais substit\u00faen a historia. Aqu\u00ed sup\u00e9rano \u00e1 perfecci\u00f3n,\" observa Colin Covert de \"Star Tribune\". Os valados publicitarios dese\u00f1\u00e1ronse para equilibrar unha aparencia contempor\u00e1nea e futurista, as\u00ed como para visualizar doadamente que m\u00e1is estaba acontecendo no resto do mundo nese intre, e os autom\u00f3biles fix\u00e9ronse semellantes \u00f3s modernos a primeira vista, a\u00ednda que unha mirada de preto fainos parecer desco\u00f1ecidos. Cuar\u00f3n informou que o departamento de arte do filme era o \"anti-\"Blade Runner\"\", rexeitando propostas tecnol\u00f3xicas avanzadas e minimizando os elementos de ciencia ficci\u00f3n da configuraci\u00f3n de 2027. O director centrouse en imaxes que reflect\u00edan o per\u00edodo contempor\u00e1neo.\nSecuencias dunha soa toma.\n\"Children of Men\" usa varias secuencias longas dunha soa toma nas que se producen escenas de acci\u00f3n extremadamente complexas. As m\u00e1is longas delas son as secuancias nas que Kee d\u00e1 a luz (199 segundos; 3:19); a da emboscada na estrada (247 segundos; 4:07); e unha escenca na que Theo \u00e9 capturado polos Fishes, foxe, e corre pola r\u00faa e a trav\u00e9s dun edificio no medio dunha cruenta batalla (378 segundos; 6:18). Estas secuencias foron extremadamente dif\u00edciles de rodar, malia que o efecto de continuidade \u00e9 \u00e1s veces s\u00f3 unha ilusi\u00f3n axudado por efectos xerados por ordenador. Cuar\u00f3n xa experimentara con estes planos secuencia en \"Great Expectations\", \"Y tu mam\u00e1 tambi\u00e9n\" e \"Harry Potter e o preso de Azkaban\". O seu estilo est\u00e1 influenciado polo filme su\u00edzo \"Jonas qui aura 25 ans en l'an 2000\", un dos favoritos de Cuar\u00f3n. Cuar\u00f3n declarou \"Estaba a estudar cinema cando vin por vez primeira [\"Jonas\"], e intereseime na Nouvelle Vague. \"Jonas\" foi tan irresistible en comparanza con eses filmes. A c\u00e1mara mant\u00e9n unha certa distancia e hai relativamente poucos primeiros planos. \u00c9 elegante e flu\u00eddo, rastrexa constantemente, pero moi paseni\u00f1o e non chama a atenci\u00f3n.\"\nA creaci\u00f3n destes planos secuencia foi todo un reto, un proceso que consumiu tempo e que xerou preocupaci\u00f3ns dende o estudio. Levou catorce d\u00edas preparar o plano secuencia no que a personaxe de Clive Owen entra nun edificio baixo ataque, e cinco horas cada vez que quer\u00edan volver a gravalo. No medio da toma, o sangue salpicou a lente da c\u00e1mara, e o fot\u00f3grafo Emmanuel Lubezki convenceu \u00f3 director de deixala. Segundo Owen, \"Xusto no medio estamos eu e o operador da c\u00e1mara porque estamos facendo esta danza tan complicada e espec\u00edfica na que, cando fomos filmar, tivemos que facer que parecese totalmente \u00f3 chou.\"\nA idea inicial de Cuar\u00f3n de manter a continuidade durante a escena da emboscada foi rexeitada polos expertos de produci\u00f3n por ser \"imposible de rodar\". Como acababa de sa\u00edr da rodaxe dos efectos especiais de \"Harry Potter e o preso de Azkaban\", Cuar\u00f3n suxeriu empregar imaxes xeradas por computador para filmar a escena. Lubezki negouse a permitilo, lembr\u00e1ndolle \u00f3 director que ti\u00f1an a intenci\u00f3n de facer un filme semellante a un \"documental en bruto\". No seu lugar, empregouse unha plataforma especial de c\u00e1mara inventada por Gary Thieltges de Doggicam Systems, permitindo a Cuar\u00f3n desenvolver a escena como un plano secuencia. Modificouse un veh\u00edculo para permitir que os asentos se inclinasen e sacar \u00f3s actores f\u00f3ra do cami\u00f1o da c\u00e1mara, e o parabrisas foi dese\u00f1ado para inclinarse f\u00f3ra do cami\u00f1o e para permitir o movemento da c\u00e1mara dentro e f\u00f3ra do veh\u00edculo a trav\u00e9s do parabrisas dianteiro. Un equipo de catro persoas, inclu\u00edndo o director de fotograf\u00eda e o operador de c\u00e1mara, rodaron no teito do coche.\nPor\u00e9n, a declaraci\u00f3n comunmente feita de que as escenas de acci\u00f3n son planos continuos non \u00e9 completamente certa. O supervisor de efectos especiais Frazer Churchill explicou que o equipo de efecto tivo que \"combinar varias tomas para crear secuencias imposiblemente longas\", onde o seu traballo era \"crear a ilusi\u00f3n dun movemento de c\u00e1mara continuo.\" Unha vez que o equipo puido crear unha \"mestura perfecta\", eles pasar\u00edan \u00e1 seguinte toma. Estas t\u00e9cnicas foron moi importantes para tres planos secuencia continuos: a explosi\u00f3n na cafeter\u00eda, a emboscada do coche e a escena de batalla. A escena da cafeter\u00eda componse de \"d\u00faas tomas diferentes rodadas en d\u00edas consecutivos\"; a emboscada do coche foi rodada en \"seis secci\u00f3ns e en catro localizaci\u00f3n diferentes durante unha semana e requiriu cinco transici\u00f3ns dixitais mesturadas\"; e a escena da batalla \"foi capturada en cinco tomas separadas en d\u00faas localizaci\u00f3ns\". Churchill e o equipo de Double Negative crearon 160 desta clase de efectos para o filme. Nunha entrevista para \"Variety\", Cuar\u00f3n reco\u00f1eceu esta natureza das secuencias de acci\u00f3n \"single-shot\": \"Quizais estrague un gran segredo, pero \u00e1s veces \u00e9 m\u00e1is do que parece. O importante \u00e9 como combina todo e como mant\u00e9n a percepci\u00f3n dunha coreograf\u00eda flu\u00edda a trav\u00e9s de todas estas pezas diferentes.\"\nTim Webber de VFX house Framestore CFC foi responsable da secuencia de tres minutos e medio do parto de Kee, axudando na coreograf\u00eda e creando os efectos CG do nacemento. Cuar\u00f3n ti\u00f1a pensado orixinalmente empregar un beb\u00e9 animatr\u00f3nico para o meni\u00f1o de Kee, con excepci\u00f3n da escena do parto. \u00d3 final, rod\u00e1ronse d\u00faas tomas, e na segunda que era onde se v\u00edan as pernas de Clare-Hope Ashitey, substitu\u00edronse por pernas prot\u00e9sicas. Cuar\u00f3n quedou satisfeito cos resultados do efecto, e volveu \u00e1s tomas anteriores do beb\u00e9 en forma animatr\u00f3nica, subsitu\u00edndoo por un beb\u00e9 xerado por ordenador Framestore.\nSon.\nCuar\u00f3n emprega o son e a m\u00fasica para traer o mundo ficticio de disturbios e infertilidade \u00e1 vida. Unha combinaci\u00f3n creativa, mais restrinxida, de rock, pop, m\u00fasica electr\u00f3nica, hip-hop e m\u00fasica cl\u00e1sica substit\u00faen a banda sonora tradicional. Os sons mundanos do tr\u00e1fico, do ladrido dos cans e da publicidade seguen \u00e1 personaxe de Theo a trav\u00e9s de Londres, East Sussex e Kent, producindo o que o escritor de \"Los Angeles Times\" Kevin Crust chama un \"son de ru\u00eddo urbano\". Para Crust, a m\u00fasica incide indirectamente no mundo est\u00e9ril de \"Children of Men\": a versi\u00f3n de Deep Purple de \"Hush\" a todo volume na radio do coche de Jasper conv\u00e9rtese nunha \"canci\u00f3n de berce nun mundo sen beb\u00e9s\", mentres que \"The Court of the Crimson King\" de King Crimson fai unha alusi\u00f3n semellante coa s\u00faa letra, \"tres canci\u00f3ns de berce nunha lingua antiga\" (\"three lullabies in an ancient tongue\").\nEntre unha selecci\u00f3n que percorre todo o x\u00e9nero de m\u00fasica electr\u00f3nica, unha remestura de \"Omgyjya Switch 7\" de Aphex Twin, que incl\u00fae a mostra de son 'Male This Loud Scream' de Thanvannispen, non presente no orixinal (nin tampouco na banda sonora oficial) pode escoitarse durante a escena da casa de Jasper, onde Jasper ofrece a s\u00faa \"Strawberry Cough\" (unha potente marihuana con sabor a amorodo). Durante a conversa entre os dous homes, esc\u00f3itase de fondo \"Life in a Glasshouse\", de Radiohead. Tam\u00e9n aparecen no filme un bo n\u00famero de canci\u00f3ns dubstep, salientando \"Anti-War Dub\" de Digital Mystikz, as\u00ed como temas de Kode9 &amp; The Space Ape e Pressure.\nNas escenas de Bexhill da segunda metade do filme, o director fai uso do silencio e efectos sonoros cacof\u00f3nicos como o disparo de armas autom\u00e1ticas ou os altofalantes que dirixen o movemento dos \"fugees\" (inmigrantes ilegais). Aqu\u00ed, a m\u00fasica cl\u00e1sica de Georg Friedrich H\u00e4ndel, Gustav Mahler, e o \"Tren ofiarom Hiroszimy\" de Krzysztof Penderecki complementan o caos do campo de refuxiados. A trav\u00e9s do filme, \"Fragments of a Prayer\" de John Tavener \u00e9 usado como motivo espiritual para explicar e interpretar a historia sen o emprego de narrativa. En varias ocasi\u00f3ns durante o filme esc\u00f3itase un zunido alto como un ton de alarma. Este son coincide polo xeral coa morte dun personaxe principal (Julian, Jasper) e \u00e9 comentado pola propia Julian, que describe os tons como a \u00faltima vez que escoitar\u00e1s esa frecuencia. Neste senso, a perda desas frecuencias de son simbolizan a perda deses personaxes.\nEstrea.\n\"Children of Men\" tivo a s\u00faa estrea mundial no 63\u00ba Festival Internacional de Cinema de Venecia, o 3 de setembro de 2006. O 22 de setembro de 2006, debutou como n\u00famero 1 no Reino Unido con $2,4\u00a0mill\u00f3ns en 368 cines. Tivo unha estrea limitada en 16 cinemas dos Estados Unidos o 22 de decembro de 2006, expand\u00edndose a m\u00e1is de 1\u00a0200 o 5 de xaneiro de 2007. No 6 de febreiro de 2008, \"Children of Men\" recadara $69\u00a0612\u00a0678 en todo o mundo, dos cales $35\u00a0552\u00a0383 foron recadados s\u00f3 nos Estados Unidos.\nAcollida da cr\u00edtica.\n\"Children of Men\" recibiu a aclamaci\u00f3n da cr\u00edtica e na p\u00e1xina web Rotten Tomatoes recibiu un 92% de aprobaci\u00f3n en 238 cr\u00edticas; o seu consenso declarou que \"\"Children of Men\" funciona en t\u00f3dolos niveis: como un thriller violento de persecuci\u00f3n, como conto fant\u00e1stico de advertencia e como un sofisticado drama humano sobre os problemas das sociedades para vivir.\" En Metacritic, ti\u00f1a unha puntuaci\u00f3n de 84 sobre 100, baseada en 38 cr\u00edticas, indicando \"aclamaci\u00f3n universal\".\nPeter Travers de \"Rolling Stone\" clasificouno no posto dous da s\u00faa lista de mellores filmes da d\u00e9cada, escribindo:\nDana Stevens de \"Slate\" chamouno \"o heraldo doutro evento bendicido: a chegada dun gran director co nome de Alfonso Cuar\u00f3n\". Stevens aclamou as escenas de persecuci\u00f3n de coches e da batalla como \"d\u00faas das secuencias de persecuci\u00f3n de plano secuencia m\u00e1is virtuosas que vin na mi\u00f1a vida.\" Manohla Dargis de \"The New York Times\" considerou o filme como un \"thriller pol\u00edtico magnificamente dirixido\", facendo eloxios das escenas de persecuci\u00f3n. \"Doadamente un dos mellores filmes do ano\" dixo Ethan Alter de \"Film Journal International\", con escenas que \"abraian coa s\u00faa complexidade t\u00e9cnica e virtuosismo visual.\" Jonathan Romney de \"The Independent\" eloxiou o preciso retrato de Cuar\u00f3n do Reino Unido, mais criticou algunhas das escenas futuristas por ser \"a t\u00edpica fantas\u00eda futurista\". A enquisa de cr\u00edticos de \"Film Comment\" dos mellores filmes de 2006 clasificouno no posto 19, mentres que os lectores pux\u00e9rono no posto n\u00famero dous. Na s\u00faa lista de mellores filmes de 2006, \"The A.V. Club\", o \"San Francisco Chronicle\", \"Slate\" e \"The Washington Post\" posicionaron o filme no n\u00famero un. \"Entertainment Weekly\" clasificou o filme no posto sete na s\u00faa lista de mellores filmes de finais da d\u00e9cada, declarando que \"o filme dist\u00f3pico de Alfonso Cuar\u00f3n de 2006 lembrounos que as secuencias de acci\u00f3n de adrenalina poden funcionar mellor cando o futuro se ve tan sucio coma hoxe.\"\nListas dos dez mellores.\nO filme apareceu en varias listas dos dez mellores filmes de 2006 segundo a cr\u00edtica:\nNo ano 2012, o director Marc Webb inclu\u00eduno na s\u00faa lista dos dez mellores filmes cando lle preguntaron en \"Sight &amp; Sound\" polos seus votos para os 50 mellores filmes de t\u00f3dolos tempos. No ano 2015, o filme foi clasificado no n\u00famero un na lista de mellores filmes de t\u00f3dolos tempos polo blog \"Pop Culture Philosopher\". En 2017, a revista Rolling Stone clasificou \"Children of Men\" como mellor filme de ciencia ficci\u00f3n do s\u00e9culo XXI.\nGalard\u00f3ns e nomeamentos.\nP. D. James, de quen se dixo que estaba satisfeita co filme, e os guionistas de \"Children of Men\" foron galardoados no 19\u00aa edici\u00f3n do Premio USC Scripter pola adaptaci\u00f3n da novela; Howard A. Rodman, catedr\u00e1tico da USC School of Cinematic Arts Writing Division, describiu a adaptaci\u00f3n do libro \u00e1 pantalla como \"escritura e gui\u00f3n da m\u00e1is alta orde\", mais Gerschatt, escribindo para o \"Frankfurter Allgemeine Zeitung\", observou que o gui\u00f3n ti\u00f1a moi pouca semellanza coa novela: o x\u00e9nero do beb\u00e9 foi cambiado, as\u00ed como a personaxe embarazada (Julian, na novela); Theo, que morre no filme, non o fai na novela. O filme tam\u00e9n foi nomeado na categor\u00eda de mellor gui\u00f3n adaptado na 79\u00aa edici\u00f3n dos Oscar.\n\"Children of Men\" tam\u00e9n recibiu nomeamentos \u00f3s Oscar nas categor\u00edas de mellor fotograf\u00eda (Emmanuel Lubezki) e mellor montaxe (Alfonso Cuar\u00f3n e Alex Rodr\u00edguez). A Asociaci\u00f3n da Academia de Cine e Televisi\u00f3n Brit\u00e1nica nomeou \"Children of Men\" \u00f3s mellores efectos visuais e galardoouno cos BAFTA \u00e1 mellor fotograf\u00eda e \u00f3 mellor dese\u00f1o de produci\u00f3n. O fot\u00f3grafo de cine Emmanuel Lubezki ga\u00f1ou o premio mellor fotograd\u00eda pola American Society of Cinematographers na 21\u00aa edici\u00f3n dos Premios American Society of Cinematographers. A Australian Cinematographers Society tam\u00e9n premiou a Lubezki no 2007. A \"Academy of Science Fiction, Fantasy &amp; Horror Films\" outorgou o Premios Saturn \u00f3 mellor filme de ciencia ficci\u00f3n a \"Children of Men\", recibiu un nomeamento \u00e1 mellor presentaci\u00f3n dram\u00e1tica polos membros da World Science Fiction Convention, e o American Film Institute incluino como nomeado na s\u00faa lista \"AFI's 10 Top 10\" de 2008.\nEdici\u00f3ns dom\u00e9sticas.\nA estrea do filme en formato HD-DVD e DVD en Europa foi o 15 de xaneiro de 2007 e nos Estados Unidos o 27 de marzo de 2007. O contido extra incl\u00fae media hora documental do director Alfonso Cuar\u00f3n titulada \"The Possibility of Hope\". O documental explora a intersecci\u00f3n entre os temas do filme e a realidade cunha an\u00e1lise cr\u00edtica de eminentes eruditos: o soci\u00f3logo e fil\u00f3sofo esloveno Slavoj \u017di\u017eek, a activista antiglobalizaci\u00f3n Naomi Klein, o futurista medioambiental James Lovelock, a soci\u00f3loga Saskia Sassen, o xe\u00f3grafo humano Fabrizio Eva, o te\u00f3rico culturak Tzvetan Todorov e o fil\u00f3sofo e economista John N. Gray; \"Under Attack\" presenta unha demostraci\u00f3n das t\u00e9cnicas innovadoras empregadas para as escenas de persecuci\u00f3n e combate; Clive Owen e Julianne Moore falan sobre as s\u00faas personaxes en \"Theo &amp; Julian\"; \"Futuristic Design\" abre a porta sobre os aspectos de dese\u00f1o de produci\u00f3n do filme; \"Visual Effects\" amosa como foi creado o beb\u00e9 dixital. Tam\u00e9n se incl\u00faen escenas eliminadas. O filme foi estreado en formato Blu-ray Disc nos Estados Unidos o 26 de maio de 2009."}
{"id": "182300", "revid": "22570", "url": "https://gl.wikipedia.org/wiki?curid=182300", "title": "Arquegonio", "text": "O arquegonio \u00e9 o \u00f3rgano reprodutor feminino das algas, fungos e briophytas, como os musgos e certas plantas vasculares como fieitos e licopodios e en sementes. \u00c9 multicelular; composto dun pescozo, formado por unha ou m\u00e1is fileiras de c\u00e9lulas e unha base dilatada que cont\u00e9n a ovoc\u00e9lula.\nO \u00f3rgano masculino que o complementa \u00e9 o anter\u00eddeo."}
{"id": "182301", "revid": "22570", "url": "https://gl.wikipedia.org/wiki?curid=182301", "title": "Anteridio", "text": "O anteridio \u00e9 unha estrutura que produce gametos sexuais masculinos e at\u00f3pase nas algas, fungos, bri\u00f3fitas como os musgos e en certas plantas vasculares como fieitos e licopodios e en sementes.\nNo anteridio f\u00f3rmanse os anterozoides ou espermatozoides m\u00f3biles, que logo fertilizan as oosferas, formadas nos \u00f3rganos femininos, os oogonios. Tras cada fecundaci\u00f3n f\u00f3rmanse unha o\u00f3spora.\nNos musgos, fieitos e carof\u00edceas, o anteridio pos\u00fae unha capa exterior de c\u00e9lulas est\u00e9riles cubrindo o tecido espor\u00f3xeno; envoltura que est\u00e1 ausente nas demais algas e nos fungos. Nas plantas con semente (Spermatophyta), o anteridio red\u00facese \u00e1s c\u00e9lulas xeradoras dos grans de pole."}
{"id": "182302", "revid": "98629", "url": "https://gl.wikipedia.org/wiki?curid=182302", "title": "Signs", "text": "Signs \u00e9 un filme de ciencia ficci\u00f3n e terror escrito e dirixido por M. Night Shyamalan que se estreou no 2002. Foi producido polo propio Shyamalan, Frank Marshall, Kathleen Kennedy e Sam Mercer. Foi distribu\u00eddo comercialmente por Touchstone Pictures nos cines, e por Touchstone Home Entertainment no formato de v\u00eddeo. A historia c\u00e9ntrase nun antigo sacerdote episcopaliano chamado Graham Hess, interpretado por Mel Gibson, que descobre unha serie de c\u00edrculos nos cultivos da s\u00faa granxa. Hess descobre pouco a pouco que o fen\u00f3meno \u00e9 produto de vida extraterrestre. Tam\u00e9n est\u00e1 protagonizado por Joaquin Phoenix, Rory Culkin e Abigail Breslin. \"Signs\" explora temas como a fe, a bondade e o extraterrestre.\nDespois da s\u00faa estrea nos cines dos Estados Unidos o 2 de agosto de 2002, o filme recadou $227\u00a0966\u00a0634. Ga\u00f1ou $180\u00a0281\u00a0283 m\u00e1is a trav\u00e9s da estrea internacional do filme, conseguindo un total de $408\u00a0247\u00a0917. Considerando o seu orzamento de $72 mill\u00f3ns, foi considerado un grande \u00e9xito financeiro, ademais de ter unha boa acollida por parte da cr\u00edtica, que eloxiou a atmosfera e a historia. O filme foi nomeado a numerosos premios, inclu\u00edndo o da Sociedade de Cr\u00edticos de Cine en Li\u00f1a e os Premios Empire. \nSinopse.\nGraham Hess (Mel Gibson) \u00e9 un pastor protestante que vive cos seus dous fillos (Rory Culkin e Abigail Breslin), e co seu irm\u00e1n Merrill (Joaquin Phoenix), unha antiga estrela do b\u00e9isbol que traballa nunha gasolineira. Despois da morte da s\u00faa muller nun accidente de tr\u00e1fico, Graham perde a fe e, en consecuencia, abandona \u00f3s seus fregueses. Unha boa ma\u00f1\u00e1, \u00f3 espertar, dec\u00e1tase de que os seus fillos non est\u00e1n na casa e que os cans non deixan de ladrar. At\u00f3paos nos campos de millo que rodean a s\u00faa granxa, onde os nenos fixeron un descubrimento aterrecedor: un misterioso debuxo de c\u00edrculos e li\u00f1as de m\u00e1is de 150 metros de lonxitude apareceron nos campos de millo inexplicablemente."}
{"id": "182303", "revid": "27155", "url": "https://gl.wikipedia.org/wiki?curid=182303", "title": "Especie invasora", "text": "As especies invasoras son animais, plantas ou outros organismos transportados e introducidos polo ser humano en lugares f\u00f3ra da s\u00faa \u00e1rea de distribuci\u00f3n natural e que conseguiron establecerse e dispersarse na nova rexi\u00f3n, onde afecta dalg\u00fan xeito aos ecosistemas locais. Que unha especie invasora resulta dani\u00f1a, significa que produce cambios importantes na composici\u00f3n, a estrutura ou os procesos dos ecosistemas naturais ou seminaturais, pondo en perigo a diversidade biol\u00f3xica nativa (en diversidade de especies, diversidade dentro das poboaci\u00f3ns ou diversidade de ecosistemas). Debido aos seus impactos nos ecosistemas onde foron introducidas tales especies son consideradas enxe\u00f1eiros de ecosistemas.\nOs seres humanos te\u00f1en causado cambios sen precedentes nos ecosistemas de todo o planeta e redistribu\u00edron as especies vexetais e animais de forma voluntaria ou accidental. Como consecuencia destes cambios certas especies te\u00f1en un comportamento invasivo nas localidades de introduci\u00f3n, sendo m\u00e1is susceptibles os h\u00e1bitats alterados ou degradados. Estas invasi\u00f3ns levan asociadas varios problemas. A nivel ecol\u00f3xico destaca a perda de diversidade aut\u00f3ctona e a degradaci\u00f3n dos h\u00e1bitats invadidos. Economicamente son importantes os efectos directos sobre as actividades agropecuarias e a sa\u00fade p\u00fablica. Unha vez detectada a invasi\u00f3n, o seu control e erradicaci\u00f3n son custosos e non sempre posibles. Identificar os invasores potenciais e evitar o seu establecemento \u00e9 o mellor cami\u00f1o para frear un problema que incrementa ao mesmo ritmo que a globalizaci\u00f3n.\nTerminolox\u00eda.\nA terminolox\u00eda asociada coas especies introducidas at\u00f3pase en fluxo, por unha variedade de raz\u00f3ns. Outros termos a mi\u00fado utilizados alternativamente con especies introducidas son: aclimatado, estranxeiro, bioinvasivo, ex\u00f3tico, escapado, salvaxe, estranxeiro, invasor, naturalizado, inmigrante, non-nativo, e xenobi\u00f3tico. No entanto, p\u00f3dese e d\u00e9bese facer unha distinci\u00f3n entre estes termos.\nNo m\u00e1is amplo sentido, unha especie introducida \u00e9 un sin\u00f3nimo de non-nativa e por tanto, aplica tam\u00e9n \u00e1 maior\u00eda dos organismos de granxas e xard\u00edns; estes encaixan adecuadamente na definici\u00f3n b\u00e1sica anterior. Con todo, algunhas fontes agregan \u00e1 definici\u00f3n b\u00e1sica: \"...e agora estanse reproducindo no ambiente natural que remove de consideraci\u00f3n de especies introducidas a todas as especies criadas ou nadas en granxas e xard\u00edns, que non sobrevivir\u00edan sen os seres humanos. Con respecto \u00e1s plantas, caen nesta excepci\u00f3n aquelas definidas como plantas ornamentais ou cultivadas.\nUnha definici\u00f3n da Axencia de Protecci\u00f3n Ambiental dos Estados Unidos \u00e9 que as especies introducidas son ...\"especies que lograron sobrevivir e reproducirse f\u00f3ra dos h\u00e1bitats onde evolucionaron e ou diseminaron naturalmente\". E a definici\u00f3n segundo IUFRO (International Union of Forest Research Organizations): \"unha especie establecida non nativa para o ecosistema, rexi\u00f3n ou pa\u00eds\", onde establecida significa que se reproduce no ambiente natural.\nO termo especie introducida non \u00e9 sin\u00f3nimo de especie invasiva ou invasora. Unha especie invasiva, \u00e9 aquela que foi introducida e converteuse nunha praga na s\u00faa nova localizaci\u00f3n. O termo util\u00edzase para implicar tanto un sentido de urxencia, como de potencial dano. Por exemplo, a orde executiva 13112 dos Estados Unidos, define \"especies invasivas\" como \"unha especie estranxeira cuxa introduci\u00f3n causa ou pode causar danos econ\u00f3micos ou ambientais ou causar dano \u00e1 sa\u00fade humana\".\nAlgunhas persoas argumentan que o termo \"invasivo\" \u00e9 unha palabra \"cargada\" e o dano \u00e9 dif\u00edcil de definir, o feito \u00e9 que os organismos contin\u00faan sendo introducidos en \u00e1reas onde non son nativos, algunhas veces e usualmente non, con moito coidado do dano que poida resultar. Alg\u00fans ecoloxistas argumentan que todas as especies non-nativas capaces de establecerse nun ambiente natural son dani\u00f1as onde sexa que se introduzan.\nTransporte e introduci\u00f3n.\nA especie \u00e9 transportada polo ser humano desde a s\u00faa rexi\u00f3n nativa \u00e1 localidade receptora. A maior\u00eda de especies morren durante esta fase pero a\u00ednda as\u00ed, son moitas as que a superan. O transporte pode ser intencional, causado polo ser humano cun fin determinado, como a produci\u00f3n de alimentos, madeira, mellora do chan, xardinar\u00eda ou actividades de caza e pesca; ou accidental, de forma involuntaria e asociada \u00e1s rutas de comunicaci\u00f3n, cargamentos de produtos agr\u00edcolas, polis\u00f3ns en transportes de mercador\u00edas, a descarga de augas de lastre nos portos ou o abatemento de barreiras xeogr\u00e1ficas por obras de enxe\u00f1ar\u00eda (caso das medusas t\u00edpicas do Oc\u00e9ano \u00cdndico que invaden o Mediterr\u00e1neo a trav\u00e9s do Canle de Suez.)\nEstablecemento ou naturalizaci\u00f3n.\nA especie introducida chega a crear poboaci\u00f3ns autosostibles sen necesidade de novas introduci\u00f3ns. Os factores que determinan que unha especie se estableza na nova comunidade son a presi\u00f3n de prop\u00e1gulo, entendida como a frecuencia e magnitude das introduci\u00f3ns; as caracter\u00edsticas do invasor, as propiedades da comunidade receptora e a interacci\u00f3n entre a especie e a comunidade.\nExpansi\u00f3n e invasi\u00f3n.\nA especie invasora incrementa a s\u00faa densidade na zona ocupada e/ou coloniza novos territorios ao longo do tempo. Nesta \u00faltima fase interve\u00f1en tanto factores propios da especie como dos ecosistemas ou comunidades invadidas. Moitas especies poden ter un crecemento poboacional cun per\u00edodo de retardo temporal durante o cal resulta dif\u00edcil distinguir que especies ser\u00e1n finalmente invasoras.\nPero, Como \u00e9 posible que unha especie que non evolucionou nunha comunidade concreta sexa capaz de invadila e mesmo desprazar especies nativas que tiveron moito m\u00e1is tempo para adaptarse?\nNon todas as especies son invasivas, nin o son en calquera parte ou momento. Iso depende de moitos factores, tanto intr\u00ednsecos da especie (capacidade de sobrevivir no novo ambiente, ter un crecemento poboacional r\u00e1pido, estar preadaptado \u00e1s novas condici\u00f3ns clim\u00e1ticas), como do proceso (abundancia e frecuencia da invasi\u00f3n), como dos ecosistemas invadidos (alteraci\u00f3n do medio orixinal, falta dos inimigos naturais propios da especie invasora, facilitaci\u00f3n para establecer relaci\u00f3ns mutualistas, nichos ecol\u00f3xicos baleiros...).\nImpactos.\nCada especie invasora causa diferentes impactos e de diferente magnitude, entre os que se distinguen basicamente:\nImpactos ecol\u00f3xicos.\nNo \u00e1mbito ecol\u00f3xico o principal impacto das invasi\u00f3ns biol\u00f3xicas \u00e9 a perda de biodiversidade. A introduci\u00f3n dunha especie ex\u00f3tica pode alterar a abundancia das especies e mesmo causar a extinci\u00f3n local dalgunhas especies nativas contribu\u00edndo desta maneira \u00e1 homoxeneizaci\u00f3n da paisaxe. Calc\u00falase que o 80% das especies en perigo de todo o mundo corren o risco de sufrir gravemente por competici\u00f3n ou predaci\u00f3n causadas por especies invasoras.\nCando especies xeneralistas e adaptables entran en ecosistemas que foron modificados polos seres humanos as especies nativas at\u00f3panse en desvantaxe para sobrevivir mentres outras especies prosperan. As illas e os lagos son extremadamente sensibles a este fen\u00f3meno xa que ao ser ecosistemas de pequeno tama\u00f1o as s\u00faas especies son m\u00e1is vulnerables.\nA diminuci\u00f3n da diversidade nativa que se produce por mor das extinci\u00f3ns pode estar mediada por varios factores, entre os cales destacan as relaci\u00f3ns de competencia, depredaci\u00f3n e herbivor\u00eda, a produci\u00f3n de substancias t\u00f3xicas, a hibridaci\u00f3n con especies nativas emparentadas, a modificaci\u00f3n das propiedades dos ecosistemas e a modificaci\u00f3n do r\u00e9xime de perturbaci\u00f3ns.\nImpactos econ\u00f3micos.\nAs pragas de especies ex\u00f3ticas son responsables de grandes perdas econ\u00f3micas debido ao dano xerado na produci\u00f3n das cultivas, a gandar\u00eda, as pesqueiras e mesmo o mobiliario urbano. Por outra banda, tam\u00e9n ocasionan o custo derivado de controlalas e/ou erradicalas do lugar invadido.\nImpactos na sa\u00fade.\nExiste un risco crecente de enfermidades ex\u00f3ticas debido ao aumento do transporte e \u00e1 invasi\u00f3n por parte dos humanos de h\u00e1bitats que antes eran remotos. Isto pode levar a asociaci\u00f3ns con enfermidades novas (por exemplo a SIDA-virus VIH). As especies introducidas de pombas, roedores ou insectos (por exemplo: mosquitos, pulgas, chinches, mosca tse-tse) poden servir de vectores e de reservas de enfermidades . Un caso recente \u00e9 o do virus do Nilo Occidental que se difundiu polos Estados Unidos causando a morte de humanos, aves, mam\u00edferos e r\u00e9ptiles. As consecuencias das especies introducidas poden ir moito m\u00e1is al\u00e1 dos efectos inmediatos, por exemplo se se usan pesticidas para controlar \u00e1s especies invasoras e estes contaminan o chan e a auga.\nManexo.\nPrevenci\u00f3n.\n\u00c9 dif\u00edcil predicir a priori que especies poden invadir e impactar sobre os ecosistemas, nin que ecosistemas son m\u00e1is vulnerables e sensibles \u00e1s especies invasoras. Actualmente s\u00e9guense importando novas especies de plantas para xardinar\u00eda ou peces de piscifactor\u00eda entre moitas outras. Por este motivo, e co fin de previr futuras invasi\u00f3ns, \u00e9 fundamental aumentar o control sobre as v\u00edas de introduci\u00f3n ou prohibir a importaci\u00f3n ou introduci\u00f3n daquelas especies que poidan xerar grandes impactos. En consecuencia, \u00e9 importante contar cun marco legal adecuado. Todas as especies introducidas son susceptibles de escapar cara a h\u00e1bitats naturais e establecerse. Por tanto, a capacidade de detectar rapidamente as invasi\u00f3ns biol\u00f3xicas \u00e9 esencial para que a s\u00faa erradicaci\u00f3n sexa realmente efectiva.\nDetecci\u00f3n temper\u00e1 e r\u00e1pida resposta\nCando a prevenci\u00f3n fallou, o segundo chanzo desde o que impulsar a loita contra as invasi\u00f3ns biol\u00f3xicas, \u00e9 o da detecci\u00f3n temper\u00e1 e r\u00e1pida resposta. Un chanzo, cuxo principio se sustenta na intenci\u00f3n de actuar antes dun mal maior, \u00e9 dicir antes de que acha m\u00e1is individuos dos extra\u00edbles ou estes ocupen \u00e1reas m\u00e1is grandes do que o seu control aconsella, por iso, a pesar poder ter un car\u00e1cter preventivo, queremos denotar que o obxectivo principal desta modalidade operativa, \u00e9 impedir o establecemento e/ou propagaci\u00f3n de especies introducidas. De cando en cando, as introduci\u00f3ns prod\u00facense con tal n\u00famero de efectivo e con circunstancias tan favorables como para poder falar desde o inicio, de invasi\u00f3n, sen\u00f3n que m\u00e1is ben hai un per\u00edodo onde estas especies c\u00e9ntranse en sobrevivir, m\u00e1is al\u00f3 da colonizaci\u00f3n, un per\u00edodo onde se mostran especialmente vulnerables e onde os custos de extracci\u00f3n son considerablemente menores aos de erradicaci\u00f3n e control futuros. Con todo, non hai que esquecer \u00e1 hora de dar unha resposta r\u00e1pida, que esta non debe ser precipitada, pois dada a complexidade das relaci\u00f3ns interespec\u00edficas, non podemos actuar at\u00e9 ter a seguridade de que a extracci\u00f3n do organismo invasor \u00e9 efectivamente beneficiosa. Unha ferramenta que pode facilitar dita labor \u00e9 a aplicaci\u00f3n do m\u00e9todo de Determinaci\u00f3n da Idoneidade de Actuaci\u00f3n en Especies Ex\u00f3ticas mediante matriz GAGO, sustentado por informaci\u00f3n xa existente e de f\u00e1cil acceso, de maneira que reduce os custos e o tempo que leva a realizaci\u00f3n de novos estudos espec\u00edficos.\nErradicaci\u00f3n.\nA erradicaci\u00f3n completa dunha especie ex\u00f3tica \u00e1s veces \u00e9 posible, especialmente se se ten un bo co\u00f1ecemento da especie, reproduci\u00f3n, ciclo de vida e se causou invasi\u00f3ns noutros puntos do planeta para saber a mellor maneira de actuar.\nLogrouse erradicar algunhas especies ex\u00f3ticas potencialmente prexudiciais, por exemplo, o caracol xigante africano. Esta peste para a agricultura en moitas zonas de Asia e Pac\u00edfico, foi exterminada grazas \u00e1s campa\u00f1as sostidas contra as poboaci\u00f3ns establecidas en Florida e Australia. Con todo, outros proxectos foron tan desastrosos que mesmo empeoraron o problema. Por iso, cando se pretende levar a cabo un proceso de erradicaci\u00f3n, d\u00e9bese facer previamente un estudo exhaustivo da especie e de todos os factores implicados na invasi\u00f3n.\nControl.\nCando a erradicaci\u00f3n dunha especie falla ou non \u00e9 posible, proc\u00e9dese ao control das poboaci\u00f3ns desa especie a niveis aceptables para que os danos ecol\u00f3xicos e socioecon\u00f3micos sexan os menores posibles. Existen tres m\u00e9todos de control que se usan a mi\u00fado, de forma individual ou combinados: o qu\u00edmico, o mec\u00e1nico e o biol\u00f3xico."}
{"id": "182304", "revid": "61897", "url": "https://gl.wikipedia.org/wiki?curid=182304", "title": "Endosperma", "text": "O endosperma \u00e9 o tecido nutricional formado no saco embrionario das plantas con semente; \u00e9 triploide (con tres xogos de cromosomas) e pode ser usado como fonte de nutrientes polo embri\u00f3n durante a xerminaci\u00f3n. Est\u00e1 conformado por c\u00e9lulas moi apertadas e gr\u00e1nulos de amid\u00f3n incrustados nunha matriz, gran parte deste \u00e9 prote\u00edna.\nO endosperma \u00e9 un dep\u00f3sito de alimentos para o embri\u00f3n das sementes de diversas plantas anxiospermas.\nTipos de desenvolvemento do endosperma.\nSegundo como se producen as divisi\u00f3ns celulares logo da formaci\u00f3n da c\u00e9lula endospermoxen\u00e9tica (a c\u00e9lula producida pola fusi\u00f3n dos dous n\u00facleos polares do saco embrionario cun dos n\u00facleos xenerativos do gran de pole), p\u00f3dese distinguir tres tipos de desenvolvemento do endosperma:\nOrixe evolutiva.\nDurante m\u00e1is dun s\u00e9culo, dous hip\u00f3tese competiron para explicar a orixe do endospermo de anxiospermas. Unha delas sost\u00e9n que este \u00e9 hom\u00f3logo dun embri\u00f3n supernumerario cuxo desenvolvemento normal se modificou para dar lugar \u00abaltruistamente\u00bb a un tecido nutricional. 81: 1468-1486. A outra sost\u00e9n que a fusi\u00f3n dos n\u00facleos masculino e feminino asociada coa iniciaci\u00f3n do endosperma en anxiospermas non \u00e9 de tipo sexual sen\u00f3n que representa unha especie de fase vexetativa no desenvolvemento do gamet\u00f3fito feminino. Neste sentido, o endosperma de anxiospermas ser\u00eda hom\u00f3logo do gamet\u00f3fito feminino de ximnospermas. A primeira hip\u00f3tese atopa argumentos de apoio no feito de que a dobre fecundaci\u00f3n en ximnospermas produza embri\u00f3ns supernumerarios e nalg\u00fans modelos sobre a eficacia adaptativa da estratexia altru\u00edsta. Pero a segunda hip\u00f3tese, a de que o endosperma poida ser hom\u00f3logo do gamet\u00f3fito feminino das ximnospermas, tam\u00e9n resulta congruente desde a perspectiva da xen\u00e9tica do desenvolvemento embrionario de ambos os grupos. Alg\u00fans descubrimentos recentes seguen apoiando unha ou outra teor\u00eda. A ontoxenia do\nendosperma en \"Zea\" garda grandes similitudes nas s\u00faas fases iniciais coa dun embri\u00f3n. Por contraposici\u00f3n, o feito de que alg\u00fans mutantes en \"Arabidopsis\" produzan endospermas sen fecundaci\u00f3n, de orixe materna, apoia a hip\u00f3tese da homolox\u00eda entre o endosperma e un gamet\u00f3fito ancestral."}
{"id": "182306", "revid": "23204", "url": "https://gl.wikipedia.org/wiki?curid=182306", "title": "The Sixth Sense", "text": ""}
{"id": "182308", "revid": "98629", "url": "https://gl.wikipedia.org/wiki?curid=182308", "title": "The Last Airbender", "text": "The Last Airbender \u00e9 un filme estadounidense dirixido por M. Night Shyamalan que se estreou no 2010. \u00c9 unha adaptaci\u00f3n da serie de animaci\u00f3n \"\" de Michael Dante DiMartino.\nSinopse.\nAr, Auga, Terra e Lume son catro naci\u00f3ns enlazadas polo destino cando a Naci\u00f3n do Lume declara a guerra \u00e1s outras Naci\u00f3ns. Tras un s\u00e9culo de loita, non parece haber esperanza de que algo poida cambiar este contorno de destruci\u00f3n. Aang (Noah Ringer), \u00e9 o m\u00e1is recente sucesor do ciclo do avatar e deber\u00e1 viaxar polo mundo ata chegar \u00f3 polo norte, xunto a Katara (Nicola Peltz) e a Sokka (Jackson Rathbone), para aprender a dominar os 4 elementos e rematar coa guerra. Entre o combate e a valent\u00eda, Aang descobre que \u00e9 o \u00fanico Avatar co poder de manipular os catro elementos. Durante a s\u00faa viaxe ser\u00e1n perseguidos polo pr\u00edncipe Zuko (Dev Patel), o cal intentar\u00e1 capturar \u00f3 avatar para recuperar a s\u00faa honra."}
{"id": "182309", "revid": "25871", "url": "https://gl.wikipedia.org/wiki?curid=182309", "title": "Richard Roxburgh", "text": "Richard Roxburgh, nado o 23 de xaneiro de 1962 en Albury, Nova Gales do Sur, \u00e9 un actor australiano de cinema e televisi\u00f3n. \u00d3 longo da s\u00faa carreira traballou como protagonista nalg\u00fans filmes en Australia e apareceu en numerosas produci\u00f3ns de Hollywood, normalmente como vil\u00e1n."}
{"id": "182310", "revid": "23204", "url": "https://gl.wikipedia.org/wiki?curid=182310", "title": "Daniel Bartolotta", "text": "Daniel Bartolotta Pereira, nado en Montevideo o 9 de xaneiro de 1951, \u00e9 un exfutbolista uruguaio. Xogaba de dianteiro.\nTraxectoria.\nNa tempada 1975\u201376 fichou polo Real Oviedo, co que descendeu a Segunda Divisi\u00f3n.\nNa tempada 1978\u201379 foi contratado polo Deportivo da Coru\u00f1a e na s\u00faa primeira campa\u00f1a participou tan s\u00f3 en 7 partidos, sendo m\u00e1is habituais no seu posto xogadores como Alfonso Castro, Pousada ou Jos\u00e9 Manuel Traba. No seu seguinte ano na Coru\u00f1a o seu papel foi m\u00e1is regular, participando en 21 encontros, pero non logrou evitar o descenso do equipo a Segunda Divisi\u00f3n B por primeira vez na s\u00faa historia."}
{"id": "182311", "revid": "98629", "url": "https://gl.wikipedia.org/wiki?curid=182311", "title": "Manuel Gallego Trapero", "text": "Manuel Gallego Trapero, nado en Madrid o 27 de febreiro de 1953, \u00e9 un exfutbolista espa\u00f1ol. Xogaba de defensa.\nTraxectoria.\nNa tempada 1973\u201374 xogou co Rayo Vallecano en Segunda Divisi\u00f3n, participando en 9 partidos. Na campa\u00f1a seguinte foi m\u00e1is regular, participando en 32 encontros (e marcando un gol) no equipo adestrado polo uruguaio H\u00e9ctor N\u00fa\u00f1ez.\nNa tempada 1975\u201376 formou parte do equipo do\u00a0Atl\u00e9tico de Madrid que conquistou a Copa do Rei, a\u00ednda que non participou en ning\u00fan partido.\nNa tempada 1975\u201376 fichou polo Deportivo da Coru\u00f1a, en Segunda Divisi\u00f3n. Na s\u00faa primeira campa\u00f1a como deportivista participou en 26 encontros e anotou 1 gol, sendo un habitual da defensa xunto con Antonio Benlloch e Julio Andr\u00e9s Pardo. O seu debut produciuse na 6\u00aa xornada do campionato, nunha vitoria fronte ao Gimn\u00e0stic de Tarragona (2\u20130). O seu primeiro gol anotouno en propia porta, nunha derrota fronte ao Burgos CF (1\u20130) na 9\u00aa xornada. Estivo 5 tempadas no Deportivo, co que descendeu a Segunda Divisi\u00f3n B tras a tempada 1979\u201380.\nNa tempada 1980\u201381 firmou polo Granada CF, en Segunda Divisi\u00f3n. Co equipo andaluz xogou 5 partidos, descendendo a final de temporada a Segunda Divisi\u00f3n B."}
{"id": "182312", "revid": "98629", "url": "https://gl.wikipedia.org/wiki?curid=182312", "title": "Jos\u00e9 Manuel Pardo Barro", "text": "Jos\u00e9 Manuel Pardo Barro, nado en Lugo o 9 de marzo de 1960, \u00e9 un exfutbolista galego. Xogaba de defensa."}
{"id": "182313", "revid": "22570", "url": "https://gl.wikipedia.org/wiki?curid=182313", "title": "Isomerase", "text": "En bioqu\u00edmica unha isomerase \u00e9 un encima que cataliza a redistribuci\u00f3n estrutural dunha mol\u00e9cula, orixinando outra que is\u00f3mera da primeira. As isomerases catalizan reacci\u00f3ns do tipo:\nonde B \u00e9 un is\u00f3mero de A.\nNomenclatura.\nOs nomes das isomerases est\u00e1n formados por \"substrato + isomerase\" (por exemplo, enoil CoA isomerase), ou por \"substrato + tipo de isomerase\" (por exemplo, fosfoglicomutase).\nClasificaci\u00f3n.\nAs isomerases catal\u00f3ganse como EC 5 en canto ao n\u00famero EC para a clasificaci\u00f3n dos encimas. Subdiv\u00eddense nas seguintes seis subclases:"}
{"id": "182314", "revid": "98629", "url": "https://gl.wikipedia.org/wiki?curid=182314", "title": "B\u00e9r\u00e9nice Bejo", "text": "B\u00e9r\u00e9nice Bejo, nada o 7 de xullo de 1976 en Buenos Aires, \u00e9 unha humorista e actriz de cine francesa. \u00c9 co\u00f1ecida por interpretar a \"Christiana\" no filme \"A Knight's Tale\" no ano 2001.\nTraxectoria.\nBejo \u00e9 filla do director de cine arxentino Miguel Bejo. \u00c1 idade de tres anos mudouse a Francia, onde comezou a s\u00faa carreira como actriz.\nNo 2001, irrompeu na gran pantalla estadounidense coa s\u00faa interpretaci\u00f3n en \"A Knight's Tale\", e no 2002 con \"24 Hours in the Life of a Woman\". Ela foi elixida para protagonizar o suspense psicol\u00f3xico franc\u00e9s \"Proie\".\nVida persoal.\nNo 2002 apoiou a candidatura presidencial de Lionel Jospin.\nEst\u00e1 casada co director de cine Michel Hazanavicius."}
{"id": "182315", "revid": "27155", "url": "https://gl.wikipedia.org/wiki?curid=182315", "title": "Isomerasa", "text": ""}
{"id": "182316", "revid": "85894", "url": "https://gl.wikipedia.org/wiki?curid=182316", "title": "Alfonso Ortega", "text": "Alfonso Ortega Casasnovas, nado o 3 de agosto de 1930 en Ribadavia, \u00e9 un adestrador galego de atletismo especializado en fondo.\nTraxectoria.\nProfesor mercantil. Foi adestrador oficial da Real Federaci\u00f3n Espa\u00f1ola de Atletismo nas Olimp\u00edadas de M\u00e9xico 1968, M\u00fanic 1972 e Atlanta 1996.\nAdestrou entre outros a Javier \u00c1lvarez Salgado e Julia Vaquero.\nEn 2010 o Consello Superior de Deportes concedeulle a medalla de prata ao m\u00e9rito deportivo."}
{"id": "182317", "revid": "895", "url": "https://gl.wikipedia.org/wiki?curid=182317", "title": "River Plate", "text": ""}
{"id": "182318", "revid": "7523", "url": "https://gl.wikipedia.org/wiki?curid=182318", "title": "Jonas Valanciunas", "text": ""}
{"id": "182319", "revid": "98629", "url": "https://gl.wikipedia.org/wiki?curid=182319", "title": "Francisco P\u00e9rez Dur\u00e1n", "text": "Francisco P\u00e9rez Dur\u00e1n, nado o 16 de setembro de 1961 en Priego (C\u00f3rdoba), \u00e9 un exfutbolista espa\u00f1ol. Xogaba de defensa."}
{"id": "182320", "revid": "98629", "url": "https://gl.wikipedia.org/wiki?curid=182320", "title": "Jordi Carreras Serrano", "text": "Jordi Carreras Serrano, nado en Sabadell (Barcelona) o 29 de decembro de 1959, \u00e9 un exfutbolista espa\u00f1ol. Xogaba de defensa.\nTraxectoria.\nNa tempada 1979\u201380 xogou no CE Sabadell de Segunda Divisi\u00f3n, participando en 35 partidos. Na tempada 1980\u201381 foi contratado polo Deportivo da Coru\u00f1a, permanecendo no club galego catro tempadas, nas que sumou 124 partidos e 4 goles."}
{"id": "182321", "revid": "27155", "url": "https://gl.wikipedia.org/wiki?curid=182321", "title": "Enlace fosfodi\u00e9ster", "text": "Un enlace fosfodi\u00e9ster \u00e9 un tipo de enlace covalente que se establece entre un grupo fosfato (H3PO4) e dous grupos hidroxilo (-OH) de d\u00faas mol\u00e9culas distintas, de modo que se orixinan dous enlaces \u00e9ster, e as d\u00faas mol\u00e9culas quedan unidas por medio do fosfato. \u00c9 un enlace t\u00edpico dos \u00e1cidos nucleicos. Os enlaces fosfodi\u00e9ster son esenciais para a vida, porque son os responsables da formaci\u00f3n do esqueleto pentosa-fosfato das cadeas do ADN e ARN. Estes enlaces tam\u00e9n est\u00e1n presentes nos fosfol\u00edpidos, mol\u00e9culas que son os principais constitu\u00edntes das bicapas lip\u00eddicas de todas as membranas celulares.\nTanto no ADN coma no ARN, o enlace fosfodi\u00e9ster \u00e9 o v\u00ednculo entre cada dous nucle\u00f3tidos. Neles reacciona o -OH do carbono 3' do azucre (ribosa ou desoxirribosa) cun fosfato \u00e1 s\u00faa vez unido por enlace \u00e9ster ao carbono 5' do azucre doutro nucle\u00f3tido. Os grupos fosfato do enlace fosfodi\u00e9ster te\u00f1en unha forte carga negativa na c\u00e9lula. Isto d\u00e9bese a que os grupos fosfato te\u00f1en unha pKa pr\u00f3xima a 0, polo que a s\u00faa carga \u00e9 negativa a pH 7. A repulsi\u00f3n entre estas cargas negativas obriga aos fosfatos a posicionarse nos lados opostos das d\u00faas cadeas do ADN, e esta carga est\u00e1 neutralizada polas prote\u00ednas histonas, i\u00f3ns met\u00e1licos e poliaminas.\nPara que os enlaces fosfodi\u00e9ster se formen e os nucle\u00f3tidos se unan hai que ceder enerx\u00eda. Xeralmente se unen os nucle\u00f3sidos trifosfato. O nucle\u00f3sido trifosfato perde dous dos seus fosfatos en forma de pirofosfato e a enerx\u00eda liberada util\u00edzase para establecer o enlace con outro nucle\u00f3tido, proceso catalizado encimaticamente por encimas como a ADN polimerase, ARN polimerase ou ADN ligase.\nA hidr\u00f3lise dos enlaces fosfodi\u00e9ster pode ser catalizada pola acci\u00f3n das fosfodiesterases, que xogan un papel importante na reparaci\u00f3n das secuencias de ADN."}
{"id": "182323", "revid": "23204", "url": "https://gl.wikipedia.org/wiki?curid=182323", "title": "Provincia de Krabi", "text": "Krabi \u00e9 unha provincia de Tailandia. A s\u00faa capital \u00e9 a cidade de Krabi.\nDistritos.\nA provincia est\u00e1 subdividida en 8 distritos (\"amphoes\"). Os distritos son \u00e1 s\u00faa vez divididos en 53 comunas (\"tambons\") e estas en 374 poboados (\"moobans\")."}
{"id": "182326", "revid": "23204", "url": "https://gl.wikipedia.org/wiki?curid=182326", "title": "Paul Bettany", "text": "Paul Bettany, nado o 27 de maio de 1971 en Londres, \u00e9 un actor ingl\u00e9s. Traballando en gran variedade de filmes, foi nomeado \u00f3s premios BAFTA e Screen Actors Guild.\nTraxectoria.\nPaul Bettany, fillo de Bettany e Anne Kettle, nado no barrio londiniense de Shepherd's Bush, no seo dunha familia de actores de teatro. Creceu na cidade de Hatfield, no condado de Hertfordshire, onde o seu pai daba clases nunha escola. Ten unha irm\u00e1 m\u00e1is vella chamada Sarah e tivo un irm\u00e1n m\u00e1is novo chamado Matthew que morreu dun accidente \u00f3s oito anos tras caer dende o teito dun edificio. Logo deste suceso, os seus pais diverci\u00e1ronse e el mudouse a vivir s\u00f3 a Londres, onde foi m\u00fasico nas r\u00faas antes de iniciar os seus estudos no Drama Centre London en 1990.\nVida privada.\nDurante un tempo tivo problemas coas drogas o que o levou a ter diversos altercados en hoteis e avi\u00f3ns, polos cales decidiu por fin a s\u00faa adicci\u00f3n. En \"A Beautiful Mind\" (2001) co\u00f1ecer\u00eda \u00e1 que actualmente \u00e9 a s\u00faa esposa a tam\u00e9n actriz Jennifer Connelly, coa que casou o 1 de xaneiro de 2003 en Escocia, nunha cerimonia conformada polo seu c\u00edrculo de amigos e familiares m\u00e1is achegados. Tivo o seu primeiro fillo con Connelly en agosto dese mesmo ano, chamado Stellan, na honra \u00f3 seu amigo o actor Stellan Skarsgard. Ademais, \u00e9 o padrasto de Kai, o fillo m\u00e1is vello de Jennifer Connelly e motivo polo cal viven en Nova York. O 31 de maio de 2011 tiveron o seu segundo fillo: unha nena chamada Agnes Lark. Bettany, que foi criado coma cat\u00f3lico, \u00e9 actualmente ateo."}
{"id": "182327", "revid": "23204", "url": "https://gl.wikipedia.org/wiki?curid=182327", "title": "Provincia de Chiang Mai", "text": "Chiang Mai (en tai: ) \u00e9 unha provincia (\"changwat\") do Norte da Tailandia, a segunda provincia m\u00e1is grande. A s\u00faa capital \u00e9 a cidade de Chiang Mai.\nAs provincias tailandesas coas que limita son, empezando polo nordeste e seguindo o sentido das agullas do reloxo: Chiang Rai, Lampang, Lamphun, Tak, e Mae Hong Son. Polo norte limita con Shan, de Birmania.\nXeograf\u00eda.\nChiang Mai at\u00f3pase a uns 700\u00a0km de Bangkok, situada na cunca do r\u00edo Mae Ping e a uns 300 msnm. Rodeada de cadeas monta\u00f1osas, cobre unha \u00e1rea de aproximadamente 20.107\u00a0km\u00b2. Est\u00e1 cuberta de monta\u00f1as, principalmente seguindo a direcci\u00f3n sur a norte. O r\u00edo Ping, un dos maiores tributarios do r\u00edo Chao Phraya, nace nos Montes Chiang Dao. A monta\u00f1a m\u00e1is alta de Tailandia, o Doi Inthanon, de 2.565 metros de alto, \u00e1chase na provincia. Na provincia tam\u00e9n se poden atopar varios parques nacionais: Doi Inthanon, Doi Suthep-Pui, Mae Ping, Sri Lanna, Huay Nam Dang, Mae Phang, Chiang Dao.\nO terreo monta\u00f1oso \u00e9 principalmente xungla, que est\u00e1 chea de flora e fauna salvaxes, como tam\u00e9n de tribos propios do lugar.\nHistoria.\nA cidade de Chiang Mai foi capital do Reino Lanna tras o seu nacemento en 1296, contempor\u00e1neo ao establecemento do Reino Sukhothai. Desde aquelas, Chiang Mai non s\u00f3 foi a capital do Reino Lanna, sen\u00f3n que era tam\u00e9n centro cultural e do budismo da Tailandia Setentrional, constru\u00edndo o rei Meng Rai innumerables tempos.\nEn 1599 o reino perd\u00eda a s\u00faa independencia e pasou a formar parte do Reino Ayutthaya, finalizando a dinast\u00eda fundada polo Rei Meng Rai 300 anos antes. Os birmanos tiveron moita influencia na arquitectura do lugar, a cal a\u00ednda se pode apreciar actualmente. A finais do s\u00e9culo XVIII os birmanos foron totalmente botados polo rei Taksin.\nEn 1932 a provincia Chiang Mai tornouse subdivisi\u00f3n de Tailandia cando se abandonou a unidade administrativa \"Monthon Phayap\", que emulaba o Reino Lanna.\nDemograf\u00eda.\nO 13.4% da poboaci\u00f3n pertence \u00e1s Xentes dos Outeiros (tribos dos altos) como son os hmong, yao, lahu, lisu, akha e karen.\nS\u00edmbolos.\nO selo da provincia mostra un elefante branco sobre un pavill\u00f3n de cristal. O elefante \u00e9 un s\u00edmbolo real de Tailandia, e repres\u00e9ntase como lembranza da ofrenda dun elefante branco do Rei Rama II ao gobernador de Chiang Mai. O pavill\u00f3n simboliza a importancia do budismo na rexi\u00f3n, especialmente cando en 1477 as ensinanzas de Buda, o Tripitaka, foron revisadas.\nA \u00e1rbore e flor da provincia \u00e9 a \"Butea monosperma\". O lema da provincia \u00e9: \"\u00c1 sombra do monte Doi Suthep, bendito de arroz, costumes e tradici\u00f3ns, fermosas flores silvestres, magn\u00edfico Nakhon Phing\".\nDistritos.\nA provincia est\u00e1 subdividida en 22 distritos (\"amphoes\") e 2 subdistritos (\"king amphoes\"). Os distritos e subdistritos son \u00e1 s\u00faa vez divididos en 204 comunas (\"tambons\") e estas en 1915 poboados (\"moobans\")."}
{"id": "182328", "revid": "25871", "url": "https://gl.wikipedia.org/wiki?curid=182328", "title": "Andr\u00e9s C\u00e1ceres", "text": "Andr\u00e9s Avelino C\u00e1ceres Dorregaray, nado na Ayacucho o 10 de novembro de 1836, e morto en Lima o 10 de outubro de 1923, foi un militar e pol\u00edtico peruano.\nHeroe e Mariscal do Ex\u00e9rcito Peruano, que loitou durante a Campa\u00f1a da Bre\u00f1a, na Guerra do Pac\u00edfico.\nSegundo Goberno (1884-1895), que durou at\u00e9 o seu derrocamento como presidente.\nTraxectoria.\nInfancia e xuventude.\nNaceu na cidade de Ayacucho, o 10 de xu\u00f1o de 1836. Fillo de Domingo C\u00e1ceres y Or\u00e9 e de Justa Dorregaray Cueva, cursou estudos escolares no Centro Escolar na s\u00faa cidade natal."}
{"id": "182329", "revid": "89787", "url": "https://gl.wikipedia.org/wiki?curid=182329", "title": "Adri\u00e1n Gallego Arias", "text": "Adri\u00e1n Gallego Arias, nado en Lleida\u00a0o 9 de abril de 1990, \u00e9 un futbolista espa\u00f1ol. Xoga de defensa."}
{"id": "182330", "revid": "54334", "url": "https://gl.wikipedia.org/wiki?curid=182330", "title": "Jos\u00e9 Manuel Gonz\u00e1lez G\u00f3mez", "text": "Jos\u00e9 Manuel Gonz\u00e1lez G\u00f3mez, nado en Arteixo\u00a0o 17 de abril de 1991, \u00e9 un futbolista galego, que xoga de defensa no Covadonga, da Primeira Galicia."}
{"id": "182331", "revid": "23204", "url": "https://gl.wikipedia.org/wiki?curid=182331", "title": "Provincia de Amnat Charoen", "text": "Amnat Charoen (en ) \u00e9 unha provincia do Nordeste da Tailandia. A s\u00faa capital \u00e9 a cidade de Amnat Charoen.\nLimita coas provincias tailandesas de (empezando polo sur e seguindo o sentido das agullas do reloxo) Ubon Ratchathani, Yasothon e Mukdahan. Polo leste linda con Salavan, provincia de Laos.\nXeograf\u00eda.\nA provincia \u00e1chase no val do Mekong. Na estaci\u00f3n seca, de febreiro a maio, a auga do r\u00edo Mekong descende e aparecen insuas polo medio tales como Kaeng Tanglang, en Si Sombun, cerca de Amphoe Chanuman, ou Kaeng Hin Khan, en Ban Hin Khan, 30 quil\u00f3metros ao sur de Amphoe Chanuman. Outros r\u00edos importantes da provincia son o Lam Sae Bok e o Lam Sae Bai.\nO Parque Nacional de Phu Sa Dok Bua \u00e1chase parcialmente nesta provincia, que tam\u00e9n ocupa \u00e1reas das provincias Mukdahan e Yasothon.\nHistoria.\nAmnat Charoen obtivo o status de cidade durante o reinado de Rama III. Foi primeiramente administrada por Nakhon Khemarat, e logo por Ubon Ratchathani. Tornouse en provincia o 12 de xaneiro de 1993, desprend\u00e9ndose da Provincia Ubon Ratchathani. \u00c9 das provincias m\u00e1is novas da Tailanda, canda Nong Bua Lam Phu e Sa Kaeo.\nDistritos.\nA provincia est\u00e1 subdividida en 7 distritos (\"amphoes\"). Os distritos son \u00e1 s\u00faa vez divididos en 56 comunas (\"tambons\") e estas en 653 poboados (\"moobans\").\nS\u00edmbolos provinciais.\nNo centro do selo provincial am\u00f3sase unha imaxe de Buda chamada \"Phra Mongkol Ming Muang\", que tam\u00e9n \u00e9 co\u00f1ecida como \"Phra Yai\" (Gran Buda). Esta estatua de 20 metros de alto at\u00f3pase no parque Buddha Utthayan, situado xusto ao norte da cidade de Amnat Charoen.\nA \u00e1rbore provincial \u00e9 a \"Hopea ferrea\""}
{"id": "182332", "revid": "25871", "url": "https://gl.wikipedia.org/wiki?curid=182332", "title": "David Garc\u00eda Romero", "text": "David Garc\u00eda Romero, nado na Coru\u00f1a o 9 de febreiro de 1991, \u00e9 un futbolista galego. Xoga de centrocampista no Arz\u00faa, da Terceira Divisi\u00f3n RFEF."}
{"id": "182333", "revid": "22570", "url": "https://gl.wikipedia.org/wiki?curid=182333", "title": "Desoxirribosa", "text": "A desoxirribosa ou m\u00e1is precisamente a 2-desoxirribosa, \u00e9 un monosac\u00e1rido de 5 carbonos (pentosa) cun grupo aldehido (aldosa) coa f\u00f3rmula H-(C=O)-(CH2)-(CHOH)3-H. O seu nome indica que \u00e9 un desoxiazucre, o que significa que deriva doutro azucre, a ribosa, pola perda dun \u00e1tomo de os\u00edxeno, que estaba situado no OH do carbono 2. Como as pentosas arabinosa e ribosa s\u00f3 difiren pola estereoqu\u00edmica no C2, a 2-desoxirribosa e a 2-desoxiarabinosa son mol\u00e9culas equivalentes, pero \u00fasase practicamente sempre o nome 2-desoxirribosa porque o precursor biol\u00f3xico na s\u00edntese desta mol\u00e9cula \u00e9 a ribosa e non a arabinosa. \u00c9 o azucre que forma parte dos nucle\u00f3tidos do ADN.\nO seu nome IUPAC \u00e9 2-desoxi-D-ribosa. \u00c9 moi soluble en auga, con aspecto de s\u00f3lido branco cristalizada, masa molar 134,13 g/mol, e punto de fusi\u00f3n 91\u00a0\u00b0C.\nA desoxirribosa foi descuberta por Phoebus Levene en 1929.\nEstrutura.\nExisten varios is\u00f3meros coa f\u00f3rmula H-(C=O)-(CH2)-(CHOH)3-H, pero p\u00f3dense distinguir pola posici\u00f3n dos seus OH. Na desoxirribosa todos os hidroxilos est\u00e1n situados para o mesmo lado na proxecci\u00f3n de Fischer. A 2-desoxirribosa ten dous enanti\u00f3meros: D e L. O biol\u00f3xicamente importante \u00e9 a -2-deoxyribose. A s\u00faa imaxe especular, que raramente se encontra, \u00e9 a -2-desoxirribosa. A -2-desoxirribosa \u00e9 un precursor do ADN. A 2-desoxirribosa \u00e9 unha aldopentosa, \u00e9 dicir, un monosac\u00e1rido con cinco \u00e1tomos de carbono e un grupo aldehido.\nPode ter os an\u00f3meros \u03b1 ou \u03b2. No ADN existe o \u03b2.\nEn soluci\u00f3n acuosa, a desoxirribosa existe fundamentalmente como unha mestura de tres estruturas: a forma linear H-(C=O)-(CH2)-(CHOH)3-H e d\u00faas formas c\u00edclicas, a desoxirribofuranosa (\"C3'-endo\"), que presenta un anel pentagonal e \u00e9 a que aparece no ADN, e a desoxirribopiranosa (\"C2'-endo\"), cun anel hexagonal. Esta \u00faltima forma \u00e9 a predominante (mentres que a forma C3'-endo \u00e9 a predominante na ribosa).\nImportancia biol\u00f3xica.\nComo compo\u00f1ente do ADN, a 2-desoxiribosa ten unha enorme importancia biol\u00f3xica. Nos nucle\u00f3tidos a desoxirribosa \u00fanese polo OH do seu carbono 1' en posici\u00f3n \u03b2 \u00e1 base nitroxenada e polo OH do carbono 5' ao fosfato. Os enlaces fosfodi\u00e9ster entre os nucle\u00f3tidos establ\u00e9cense entre o OH do carbono 3' da desoxirribosa e o fosfato do outro nucle\u00f3tido.\nOs esqueletos do ARN e ADN son estruturalmente similares, pero o ARN ten unha soa cadea, leva ribosa e \u00e9 m\u00e1is pequeno. A ausencia do grupo 2' OH na desoxirribosa \u00e9 aparentemente a responsable da maior flexibilidade mec\u00e1nica do ADN comparada coa do ARN, o cal lle permite adoptar a conformaci\u00f3n en dobre h\u00e9lice, e tam\u00e9n (nos eucariotas) compactarse enrol\u00e1ndose no pequeno espazo do n\u00facleo celular.\nDerivados importantes bioloxicamente da desoxirribosa son os nucle\u00f3tidos mono-, di-, e trifosfatos, que funcionan como unidades na s\u00edntese do ADN.\nBios\u00edntese.\nA desoxirribosa sintet\u00edzase a partir da ribosa 5-fosfato por encimas chamados ribonucle\u00f3tido redutases. Estes encimas catalizan o proceso de desoxixenaci\u00f3n."}
{"id": "182334", "revid": "98629", "url": "https://gl.wikipedia.org/wiki?curid=182334", "title": "Legion", "text": "Legion \u00e9 un filme estadounidense de terror dirixido por Scott Charles Stewart que se estreou no 2010.\nSinopse.\nDeus perdeu a fe no ser humano, as\u00ed que decidiu enviar \u00e1 s\u00faa lexi\u00f3n de anxos \u00e1 Terra para exterminar \u00e1 raza humana por segunda vez na Historia. A \u00fanica esperanza recae sobre un grupo de rebeldes agochados na metade do deserto que recibir\u00e1n a axuda do Arcanxo Miguel (Paul Bettany)."}
{"id": "182336", "revid": "5132", "url": "https://gl.wikipedia.org/wiki?curid=182336", "title": "Joaqu\u00edn Arcega", "text": "Joaqu\u00edn Arcega Aperte, nado o 25 de abril de 1968 en Zaragoza, \u00e9 un ex xogador profesional de baloncesto espa\u00f1ol formado na canteira do CB Zaragoza. Cunha estatura de 1,93 metros xogaba na posici\u00f3n de base. \u00c9 irm\u00e1n de Fernando e Pepe Arcega, xogadores de ampla carreira no CAI Zaragoza e internacionais por Espa\u00f1a. Foi un dos xogadores pioneiros en sa\u00edr f\u00f3ra de Espa\u00f1a, coa apertura de fronteiras da Lei Bosman, xogando durante varias tempadas en Portugal, onde conseguiu ga\u00f1ar a Liga e a Copa. O seu fillo, J. J. Arcega-Whiteside \u00e9 xogador de f\u00fatbol americano na NFL."}
{"id": "182337", "revid": "23204", "url": "https://gl.wikipedia.org/wiki?curid=182337", "title": "Provincia de Ang Thong", "text": "Ang Thong (en ) \u00e9 unha provincia da Tailandia. A s\u00faa capital \u00e9 a cidade de Ang Thong.\nLimita coas provincias tailandesas de, empezando polo norte e seguindo o sentido das agullas do reloxo, Sing Buri, Lopburi, Ayutthaya e Suphanburi.\nXeograf\u00eda.\n\u00c9 un territorio chairego, atravesado polo r\u00edo Chao Phraya e o Noi. Carece de monta\u00f1as e bosques, e consiste principalmente en terras agr\u00edcolas. Os dous r\u00edos, xunto con m\u00faltiples canles (khlongs), proporcionan suficiente auga para o cultivo do arroz.\nHistoria.\nAng Thong foi historicamente co\u00f1ecida como \"Wiset Chai Chan\", achantada na ribeira do r\u00edo Noi. Formouse unha importante cidade fronteiriza no reino de Ayutthaya durante as guerras con Birmania, xa que o r\u00edo Noi r\u00edo serv\u00eda como obst\u00e1culo natural para o avance de tropas.\nDurante o reinado de Taksin, despois da ca\u00edda de Ayutthaya, a principal cidade da provincia traladouse \u00e1 beira do r\u00edo Chao Phraya, e denominouse Ang Thong (\"Cunca de ouro\") pola cor do arroz que se cultiva na zona.\nS\u00edmbolos provinciais.\nO emblema provincial amosa algunhas espigas douradas de arroz nunha cunca de auga. Simboliza a fertilidade da provincia como un dos principais produtores deste alimento. A \u00e1rbore provincial \u00e9 a \"Diospyros malabarica\".\nDistritos.\nA provincia est\u00e1 subdividida en 7 distritos (\"amphoes\"). Os distritos son \u00e1 s\u00faa vez divididos en 81 comunas (\"tambons\") e estas en 513 poboados (\"moobans\")."}
{"id": "182338", "revid": "23204", "url": "https://gl.wikipedia.org/wiki?curid=182338", "title": "Provincia de Buriram", "text": "Buri Ram (en ; en khmer: Borei Rom) \u00e9 unha provincia da Tailandia, na rexi\u00f3n de Isan. A s\u00faa capital \u00e9 a cidade de Buri Ram.\nXeograf\u00eda.\nBuriram est\u00e1 situado no extremo sur da Meseta de Khorat, que conta con varios volc\u00e1ns extinguidos na s\u00faa xeograf\u00eda.\nO clima \u00e9 tropical monz\u00f3nico, con temperaturas estivais arredor dos 37\u00a0\u00b0C e invernais nocturnas arredor do 8\u00a0\u00b0C.\nLimita, no sentido das agullas do reloxo, comezando polo oeste, coas provincias de Sa Kaeo, Nakhon Ratchasima, Khon Kaen, Maha Sarakham e Surin. Ao sur at\u00f3pase con Camboxa, coa provincia Oddar Mean Chey.\nHistoria.\nHai case uns mil anos, a actual zona de Buri Ram estaba baixo control do Imperio Khmer, conserv\u00e1ndose moitas ru\u00ednas da \u00e9poca. O maior n\u00famero delas at\u00f3panse na zona do Parque hist\u00f3rico de Phanom Rung. Case non se te\u00f1en noticias desta zona de antes da fundaci\u00f3n de Bangkok. A principios do s\u00e9culo XIX, a cidade que orixinalmente se chamada \"Pae Muang\", pasou a denominarse \"Buri Ram\". Despois da reforma administrativa de finais do s\u00e9culo XIX, \"Buri Ram\" incorporouse a Tailandia como unha provincia.\nS\u00edmbolos.\nO emblema provincial representa o castelo de arenita do parque Phanom Rung, un santuario hind\u00fa na honra de Shiv\u00e1. O monumento usouse desde o s\u00e9culo IX at\u00e9 o s\u00e9culo XII, cando o Imperio Khmer caeu baixo o Reino de Ayutthaya.\nA flor s\u00edmbolo da provincia \u00e9 a \"Cochlospermum regium\", e a \u00e1rbore provincial \u00e9 a \"Cassia grandis\". O lema provincial \u00e9: \"A cidade de santuarios de pedra arenita, terra de volc\u00e1ns, fermosa seda e rica cultura\".\nDistritos.\nA provincia est\u00e1 subdividida en 21 distritos (\"amphoes\") e 2 subdistritos (\"king amphoes\"). Os distritos e subdistritos est\u00e1n \u00e1 s\u00faa vez divididos en 189 comunas (\"tambons\"), e estas, en 2212 poboados (\"moobans\")."}
{"id": "182339", "revid": "23204", "url": "https://gl.wikipedia.org/wiki?curid=182339", "title": "Provincia de Chachoengsao", "text": "Chachoengsao (en ) \u00e9 unha das setenta e seis provincias que conforman a organizaci\u00f3n territorial de Tailandia, localizada na Rexi\u00f3n Central. A s\u00faa capital \u00e9 a cidade de Chachoengsao.\nXeograf\u00eda.\nNa parte oeste da provincia, r\u00edo abaixo, at\u00f3pase a chaira do r\u00edo Bang Pa Kong, que se emprega profusamente para o cultivo de arroz. Cara ao leste o terreo \u00e9 m\u00e1is accidentado, cunha altura media de m\u00e1is de 100 metros sobre o nivel do mar.\nLimita coas provincias tailandesas de, empezando polo norte e seguindo o sentido dos agullas do reloxo: Prachin Buri, Sa Kaeo, Chanthaburi, Chon Buri, Samut Prakan, Bangkok, Pathum Thani e Nakhon Nayok. Tam\u00e9n ten unha pequena porci\u00f3n de l\u00edmite no Golfo de Tailandia.\nS\u00edmbolos.\nO selo provincial mostra a fachada principal do templo de Sothornvararamvoraviharn. Nesta fachada at\u00f3pase a estatua de Buda m\u00e1is importante da provincia, denominada \"Luang Por Buddha Sothorn\".\nA \u00e1rbore da provincia \u00e9 a \"Peltophorum dasyrachis\", asignada pola ra\u00ed\u00f1a Sirikit no 50\u00ba aniversario da coroaci\u00f3n do Rei Rama IX no 2000. A flor da provincia \u00e9 a \"Peltophorum pterocarpum\".\nO lema provincial \u00e9: \"O abundante r\u00edo Bang Pakong, a sagrada imaxe de Buda de Luangpho Sothon, Phraya Si Sunthon o erudito da lingua tailandesa, e o inmaculado bosque de Ang Rue Nai\".\nDistritos.\nA provincia est\u00e1 subdividida en 10 distritos (\"amphoes\") e 1 subdistrito (\"king amphoe\"). Os distritos e o subdistrito son divididos \u00e1 s\u00faa vez en 93 comunas (\"tambons\") e estas, en 859 poboados (\"moobans\")."}
{"id": "182340", "revid": "23204", "url": "https://gl.wikipedia.org/wiki?curid=182340", "title": "Provincia de Chainat", "text": "Chai Nat (en lingua tailandesa: \u0e08\u0e31\u0e07\u0e2b\u0e27\u0e31\u0e14\u0e0a\u0e31\u0e22\u0e19\u0e32\u0e17) \u00e9 unha provincia da Tailandia. A s\u00faa capital \u00e9 a cidade de Chai Nat.\nXeograf\u00eda.\nChai Nat est\u00e1 situado sobre a chaira do val central de Tailandia, no r\u00edo Chao Phraya. No sur da provincia de Chao Phraya (antes Chai Nat) at\u00f3pase a presa do r\u00edo Chao Phraya, tanto para controlar inundaci\u00f3ns, as\u00ed como para desviar a auga no sistema de regado m\u00e1is grande do pa\u00eds para os cultivos de arroz na parte inferior do r\u00edo. A presa acabouse de constru\u00edr no ano 1957 e foi a primeira presa constru\u00edda en todo o Reino de Tailandia.\nLimita coas provincias de, empezando polo norte e seguindo o sentido das agullas do reloxo: Nakhon Sawan, Sing Buri, Suphan Buri e Uthai Thani.\nHistoria.\nOrixinalmente a cidade principal era Sankhaburi. No reinado do Rei Mongkut (Rama IV), o principal asentamento da provincia estableceu a s\u00faa localizaci\u00f3n actual. Durante as guerras contra os birmanos, foi unha importante base militar, e como todos estes enfrontamentos obtiveron \u00e9xito, a cidade obtivo o nome de Chai Nat, que significa lugar de vitoria.\nS\u00edmbolos.\nA selo provincia amosa a roda de Dharma, e detr\u00e1s desta, repres\u00e9ntase o monte Khao Phlong e o r\u00edo Chao Phraya. A roda simboliza a fe dos habitantes.\nA \u00e1rbore provincial \u00e9 a \"Aegle marmelos\", e a flor \u00e9 a \"Cassia javanica\".\nO lema da provincia \u00e9: \"Venerable Luangpu Suk, renomeada presa de Chao Phraya, famoso Parque dos Paxaros e saboroso Khao Taengkwa Pomelo\".\nDistritos.\nA provincia est\u00e1 subdividida en 6 distritos (\"amphoes\") e 2 subdistritos (\"king amphoes\"). Os distritos e subdistritos son divididos \u00e1 s\u00faa vez en 53 comunas (\"tambons\") e estas en 474 poboados (\"moobans\")."}
{"id": "182341", "revid": "23204", "url": "https://gl.wikipedia.org/wiki?curid=182341", "title": "Provincia de Chaiyaphum", "text": "Chaiyaphum (en tailand\u00e9s: \u0e0a\u0e31\u0e22\u0e20\u0e39\u0e21\u0e34) \u00e9 unha provincia do nordeste da Tailandia. A s\u00faa capital \u00e9 a cidade de Chaiyaphum.\nAs provincias tailandesas lim\u00edtrofes son, empezando polo norte e seguindo o sentido das agullas do reloxo: Khon Kaen, Nakhon Ratchasima, Lopburi e Phetchabun.\nEtimolox\u00eda.\n\"\u201cChai ya\u201d\" \u00e9 de orixe s\u00e1nscrita e significa \"vitoria\", e a palabra do s\u00e1nscrito \"Phum Bhumi\" significa \"o mundo ou a terra\". O nome da provincia significa literalmente \"a terra da vitoria\".\nXeograf\u00eda.\nA provincia p\u00e1rtese en dous mediante a cordilleira de Phetchabun, coa elevaci\u00f3n m\u00e1is alta da provincia. O leste da provincia pertence \u00e1 meseta de Khorat. Existen catro parques nacionais na provincia. O parque nacional Tat Thon at\u00f3pase no nordeste da provincia, con algunhas cascadas e bosques secos de dipterocarpaceas.\nO punto tur\u00edstico m\u00e1is importante at\u00f3pase no parque nacional Sai Thon, coa fervenza Sai Thong, como tam\u00e9n con campos de tulip\u00e1ns tailandeses. Campos similares poden ollarse tam\u00e9n no parque nacional Pa Hin Ngam no suroeste da provincia. Este parque ten a s\u00faa fama polas formaci\u00f3ns rochosas de formas estra\u00f1as que cont\u00e9n. O parque nacional Phu Laenkha cobre unha \u00e1rea de montes arborados ao noroeste da cidade de Chaiyaphum.\nS\u00edmbolos.\nO selo provincial \u00e9 unha bandeira triangular que \u00e9 o s\u00edmbolo da vitoria na guerra.\nA \u00e1rbore da provincia \u00e9 a \"Cassia siamea\", e a flor \u00e9 a \"Curcuma alismatifolia\".\nO lema da provincia \u00e9: \"\"Cidade enmeigada, lar de heroes, de picos de monta\u00f1as, bosques de elefantes, fervenzas, bonita seda, encantadoras mulleres, budistas conscientes.\".\nDistritos.\nA provincia est\u00e1 subdividida en 15 distritos (\"amphoes\") e 1 subdistrito (\"king amphoe\"). Os distritos e subdistritos son \u00e1 s\u00faa vez divididos en 124 comunas (\"tambons\"), e estas en 1393 poboados (\"moobans\")."}
{"id": "182342", "revid": "23204", "url": "https://gl.wikipedia.org/wiki?curid=182342", "title": "Provincia de Chanthaburi", "text": "Chanthaburi (en ) \u00e9 unha provincia do leste da Tailandia. A s\u00faa capital \u00e9 a cidade de Chanthaburi.\nLimita coas provincias tailandesas de Trat, Rayong, Chonburi, Chachoengsao e Sa Kaeo; ao leste ten fronteira con Camboxa coas provincias Battambang e Pailin e ao suroeste ten o golfo de Tailandia. Etimoloxicamente o nome prov\u00e9n do s\u00e1nscrito \"chandra\" (l\u00faa) e \"puri\" (cidade), significando a \"Cidade da l\u00faa\".\nXeograf\u00eda.\nSe ben a zona sur da provincia est\u00e1 situada na costa do Golfo de Tailandia e est\u00e1 constitu\u00edda por chairas aluviais costeiras, o interior da provincia \u00e9 bastante monta\u00f1oso. Nas monta\u00f1as Cardamom no norte ch\u00e9gase \u00e1 maior altitude da provincia, 1.556 metros de altura pico Soi Dao Nua. O principal r\u00edo \u00e9 o Chantaburi.\nXunto coa veci\u00f1a provincia Trat, Chanthaburi \u00e9 un centro tailand\u00e9s na extracci\u00f3n de pedras preciosas, especialmente rub\u00eds e zafiros. As froitas tropicais tam\u00e9n constit\u00faen un produto importante da provincia.\nHistoria.\nTras a crise de Paknam en 1893, tropas coloniais francesas ocuparon Chanthaburi, regresando en 1905, cando Tailandia abandonou a propiedade da parte occidental de Camboxa. Unha minor\u00eda significativa dos habitantes son vietnamitas, que chegaron principalmente en tres momentos hist\u00f3ricos: o primeiro tivo lugar no s\u00e9culo XIX durante a persecuci\u00f3n contra os cat\u00f3licos na Cochinchina e a conseguinte intervenci\u00f3n franco-espa\u00f1ola; o segundo produciuse entre os anos 1920 a 1940, cando os vietnamitas fux\u00edan da Indochina Francesa, e o terceiro foi despois da vitoria comunista no Vietnam en 1975. Tanta presenza de fuxidos cat\u00f3licos levou a que en 1944 se estabelecera a Diocese de Chanthaburi na capital.\nS\u00edmbolos.\nO emblema provincial representa a l\u00faa rodeada dunha aura. No interior do disco da l\u00faa at\u00f3pase un coello (na tradici\u00f3n tailandesa as \u00e1reas escuras da L\u00faa repres\u00e9ntanse coa forma deste animal). O selo simboliza a paz e a tranquilidade da provincia. A l\u00faa tam\u00e9n se encontra no nome da provincia: \"Cidade da L\u00faa\". A bandeira tam\u00e9n mostra no centro un coello branco sobre a l\u00faa en ton marelo. O fondo da bandeira \u00e9 de cor vermella, co nome da provincia escrito en amarelo. A \u00e1rbore provincial \u00e9 a \"diospyros decandra\", e a flor unha orqu\u00eddea.\nDistritos.\nA provincia est\u00e1 subdividida en 9 distritos (\"amphoes\") e 1 subdistrito (\"king amphoe\"). Os distritos e o subdistrito son \u00e1 s\u00faa vez divididos en 76 comunas (\"tambons\") e estas en 690 poboados (\"moobans\").\n(\"muban\")."}
{"id": "182343", "revid": "23204", "url": "https://gl.wikipedia.org/wiki?curid=182343", "title": "Provincia de Chiang Rai", "text": "Chiang Rai \u00e9 unha provincia da Tailandia. A s\u00faa capital \u00e9 a cidade de Chiang Rai.\nDistritos.\nA provincia est\u00e1 subdividida en 16 distritos (\"amphoes\") e 2 subdistritos (\"king amphoes\"). Os distritos e subdistritos subdiv\u00eddense \u00e1 s\u00faa vez en 124 comunas (\"tambons\"), e estas en 1510 poboados (\"moobans\").\n(\"muban\")."}
{"id": "182344", "revid": "23204", "url": "https://gl.wikipedia.org/wiki?curid=182344", "title": "Provincia de Chonburi", "text": "Chon Buri \u00e9 unha provincia da Tailandia. A s\u00faa capital \u00e9 a cidade de Chon Buri.\nDistritos.\nA provincia est\u00e1 subdividida en 10 distritos (\"amphoes\") e 1 subdistrito (\"king amphoe\"). Os distritos e o subdistrito son \u00e1 s\u00faa vez divididos en 92 comunas (\"tambons\"), e estas en 691 poboados (\"moobans\")."}
{"id": "182345", "revid": "23204", "url": "https://gl.wikipedia.org/wiki?curid=182345", "title": "Provincia de Chumphon", "text": "Chumphon \u00e9 unha provincia da Tailandia. A s\u00faa capital \u00e9 a cidade de Chumphon.\nDistritos.\nA provincia est\u00e1 subdividida en 8 distritos (\"amphoes\"). Os distritos son \u00e1 s\u00faa vez divididos en 70 comunas (\"tambons\"), e estas en 674 poboados (\"moobans\")."}
{"id": "182346", "revid": "89787", "url": "https://gl.wikipedia.org/wiki?curid=182346", "title": "Russell Cross", "text": "Russell Cross Jr., nado o 5 de setembro de 1961 en Chicago, Illinois, \u00e9 un ex xogador profesional de baloncesto estadounidense que xogou para os Golden State Warriors da National Basketball Association (NBA) e en Europa. Formado na Universidade de Purdue foi elixido no posto n\u00famero 6 do Draft da NBA de 1983. Cunha altura de 2,08 metros xogaba na posici\u00f3n de pivote.\nTraxectoria deportiva.\nUniversidade.\nTras ser un dos mellores xogadores de instituto do pa\u00eds, chegando a formar parte do McDonald's All-American Team en 1980, xogou durante tres tempadas cos Boilermakers da Universidade de Purdue, nos que fixo medias de 16,4 puntos e 6,7 rebotes por encontro.\nProfesional.\nFoi elixido na sexta posici\u00f3n do Draft da NBA de 1983 por Golden State Warriors, onde xogar\u00eda a s\u00faa \u00fanica tempada na liga norteamericana, sen contar apenas para o seu adestrador. Nos 45 partidos que disputou fixo unha media de 3,7 puntos e 1,8 rebotes por partido. Foi despedido pouco antes do comezo da tempada 1984-85, asinando como axente libre polos Denver Nuggets, equipo co que nin sequera chegou a debutar.\nTras non atopar equipo na m\u00e1xima competici\u00f3n, foi xogar \u00e1 CBA estadounidense. onde permaneceu d\u00faas tempadas no equipo dos La Crosse Catbirds. En 1987 recibe unha oferta para xogar no Alfasprint Napoli da Serie A italiana, onde permanece unha tempada promediando 14,2 puntos e 9,2 rebotes. En 1989 chega \u00e1 Liga ACB, xogando tan s\u00f3 dous partidos de play-offs co Granollers, indo parar ao ano seguinte ao DYC Breog\u00e1n de Lugo, onde unicamente disputou un encontro."}
{"id": "182347", "revid": "23204", "url": "https://gl.wikipedia.org/wiki?curid=182347", "title": "Provincia de Kalasin", "text": "Kalasin \u00e9 unha provincia da Tailandia. A s\u00faa capital \u00e9 a cidade de Kalasin.\nDistritos.\nA provincia est\u00e1 subdividida en 14 distritos (\"amphoes\") e 4 subdistritos (\"king amphoes\"). Os distritos e subdistritos son \u00e1 s\u00faa vez divididos en 134 comunas (\"tambons\") e estas en 1509 poboados (\"moobans\")."}
{"id": "182348", "revid": "23204", "url": "https://gl.wikipedia.org/wiki?curid=182348", "title": "Provincia de Kamphaeng Phet", "text": "Kamphaeng Phet \u00e9 unha provincia da Tailandia. A s\u00faa capital \u00e9 a cidade de Kamphaeng Phet.\nDistritos.\nA provincia est\u00e1 subdividida en 9 distritos (\"amphoes\") e 2 subdistritos (\"king amphoes\"). Os distritos e subdistritos son \u00e1 s\u00faa vez divididos en 78 comunas (\"tambons\"), e estas en 823 poboados (\"moobans\")."}
{"id": "182350", "revid": "23204", "url": "https://gl.wikipedia.org/wiki?curid=182350", "title": "Provincia de Kanchanaburi", "text": "Kanchanaburi \u00e9 unha provincia da Tailandia. A s\u00faa capital \u00e9 a cidade de Kanchanaburi.\nDistritos.\nA provincia est\u00e1 subdividida en 13 distritos (\"amphoes\"). Os distritos son \u00e1 s\u00faa vez divididos en 98 comunas (\"tambons\") e estas en 887 poboados (\"moobans\")."}
{"id": "182351", "revid": "23204", "url": "https://gl.wikipedia.org/wiki?curid=182351", "title": "Provincia de Khon Kaen", "text": "Khon Kaen \u00e9 unha provincia da Tailandia. A s\u00faa capital \u00e9 a cidade de Khon Kaen.\nDistritos.\nA provincia est\u00e1 subdividida en 20 distritos (\"amphoes\") e 6 subdistritos (\"king amphoes\"). Os distritos e subdistritos son \u00e1 s\u00faa vez divididos en 198 comunas (\"tambons\"), e estas en 2139 poboados (\"moobans\")."}
{"id": "182352", "revid": "23204", "url": "https://gl.wikipedia.org/wiki?curid=182352", "title": "Provincia de Lampang", "text": "Lampang \u00e9 unha provincia da Tailandia. A s\u00faa capital \u00e9 a cidade de Lampang.\nDistritos.\nA provincia est\u00e1 subdividida en 13 distritos (\"amphoes\"). Os distritos son \u00e1 s\u00faa vez subdivididos en 100 comunas (\"tambons\"), e estas en 855 poboados (\"moobans\")."}
{"id": "182353", "revid": "23204", "url": "https://gl.wikipedia.org/wiki?curid=182353", "title": "Provincia de Lamphun", "text": "Lamphun \u00e9 unha provincia da Tailandia. A s\u00faa capital \u00e9 a cidade de Lamphun.\nDistritos.\nA provincia est\u00e1 subdividida en 7 distritos (\"amphoes\") e 1 subdistrito (\"king amphoe\" ). Os distritos e o subdistrito son \u00e1 s\u00faa vez subdivididos en 51 comunas (\"tambons\"), e estas, en 520 poboados (\"moobans\").\n(\"muban\")."}
{"id": "182354", "revid": "23204", "url": "https://gl.wikipedia.org/wiki?curid=182354", "title": "Provincia de Loei", "text": "Loei \u00e9 unha provincia da Tailandia. A s\u00faa capital \u00e9 a cidade de Loei.\nDistritos.\nA provincia est\u00e1 subdividida en 12 distritos (\"amphoes\") e 2 subdistritos (\"king amphoes\"). Os distritos e subdistritos est\u00e1n divididos \u00e1 s\u00faa vez en 89 comunas (\"tambons\") e estas en 839 poboados (\"moobans\")."}
{"id": "182355", "revid": "23204", "url": "https://gl.wikipedia.org/wiki?curid=182355", "title": "Provincia de Lopburi", "text": "Lop Buri \u00e9 unha provincia da Tailandia. A s\u00faa capital \u00e9 a cidade de Lop Buri.\nDistritos.\nA provincia est\u00e1 subdividida en 11 distritos (\"amphoes\"). Os distritos son \u00e1 s\u00faa vez divididos en 124 comunas (\"tambons\"), e estas en 1110 poboados (\"moobans\")."}
{"id": "182356", "revid": "23204", "url": "https://gl.wikipedia.org/wiki?curid=182356", "title": "Provincia de Mae Hong Son", "text": "Mae Hong Son \u00e9 unha provincia da Tailandia. A s\u00faa capital \u00e9 a cidade de Mae Hong Son.\nDistritos.\nA provincia est\u00e1 subdividida en 7 distritos (\"amphoes\"). Os distritos son \u00e1 s\u00faa vez divididos en 45 comunas (\"tambons\"), e estas en 402 poboados (\"moobans\")."}
{"id": "182357", "revid": "22570", "url": "https://gl.wikipedia.org/wiki?curid=182357", "title": "Georgios Dedas", "text": "Georgios Dedas (en grego: \u0393\u03b9\u03ce\u03c1\u03b3\u03bf\u03c2 \u0394\u03ad\u03b4\u03b1\u03c2, tam\u00e9n: \"Giorgos Dedas\"), nado o 2 de xaneiro de 1980, \u00e9 un ex xogador profesional de baloncesto grego. Cunha altura de 2,00 metros, xogaba na posici\u00f3n de ala.\nTraxectoria.\nDebutou como profesional nas filas do Ment da A2, divisi\u00f3n de prata de Grecia, o seu pa\u00eds natal. Na tempada 2003-04 asinar\u00eda polo Iraklis de Tesal\u00f3nica da A1 Ethniki, onde permaneceu at\u00e9 que o Breog\u00e1n Lugo da liga LEB Ouro o fichase en 2006 para substitu\u00edr o lituano Zavackas. Antes, fora un dos integrantes da selecci\u00f3n nacional grega nos Xogos Mediterr\u00e1neos de 2005.\nNa tempada 2007-08 ficha polo Beirasar Rosal\u00eda, tam\u00e9n de LEB Ouro, equipo ao que axuda a chegar aos playoffs de ascenso \u00e1 liga ACB. Unha tempada m\u00e1is tarde, no mesmo equipo non pode evitar o descenso tras unha serie de malos resultados deportivos.\nEn xullo de 2009 chega a un acordo co C\u00e1ceres 2016 da mesma categor\u00eda para reforzar o per\u00edmetro acompa\u00f1ando a Lucio Angulo, Francis S\u00e1nchez e Xavi Forcada, onde se converteu no xogador m\u00e1is efectivo do equipo m\u00e1is al\u00f3 da li\u00f1a de 6,75. En agosto de 2010 conf\u00edrmase o seu regreso ao baloncesto heleno tras acandar un acordo co PAOK Thessaloniki da A1 Ethniki."}
{"id": "182358", "revid": "23204", "url": "https://gl.wikipedia.org/wiki?curid=182358", "title": "Provincia de Maha Sarakham", "text": "Maha Sarakham \u00e9 unha provincia da Tailandia. A s\u00faa capital \u00e9 a cidade de Maha Sarakham.\nDistritos.\nA provincia est\u00e1 subdividida en 11 distritos (\"amphoes\") e 2 subdistritos (\"king amphoes\"). Os distritos e subdistritos son \u00e1 s\u00faa vez divididos en 133 comunas (\"tambons\"), e estas en 1804 poboados (\"moobans\")."}
{"id": "182359", "revid": "5132", "url": "https://gl.wikipedia.org/wiki?curid=182359", "title": "Giorgos Dedas", "text": ""}
{"id": "182360", "revid": "23204", "url": "https://gl.wikipedia.org/wiki?curid=182360", "title": "Provincia de Yasothon", "text": "Yasothon \u00e9 unha provincia da Tailandia. A s\u00faa capital \u00e9 a cidade de Yasothon.\nDistritos.\nA provincia est\u00e1 subdividida en 9 distritos (\"amphoes\"). Os distritos son \u00e1 s\u00faa vez divididos en 78 comunas (\"tambons\"), e estas en 835 poboados (\"moobans\")."}
{"id": "182361", "revid": "23204", "url": "https://gl.wikipedia.org/wiki?curid=182361", "title": "Provincia de Yala", "text": "Yala \u00e9 unha provincia de Tailandia. A s\u00faa capital \u00e9 a cidade de Yala.\nDistritos.\nA provincia est\u00e1 subdividida en 8 distritos (\"amphoes\"). Os distritos son \u00e1 s\u00faa vez divididos en 56 comunas (\"tambons\"), e estas en 341 poboados (\"moobans\")."}
{"id": "182362", "revid": "23204", "url": "https://gl.wikipedia.org/wiki?curid=182362", "title": "Provincia de Uttaradit", "text": "Uttaradit \u00e9 unha provincia da Tailandia. A s\u00faa capital \u00e9 a cidade de Uttaradit.\nDistritos.\nA provincia est\u00e1 subdividida en 9 distritos (\"amphoes\"). Os distritos son \u00e1 s\u00faa vez divididos en 67 comunas (\"tambons\"), e estas en 562 poboados (\"moobans\")."}
{"id": "182363", "revid": "23204", "url": "https://gl.wikipedia.org/wiki?curid=182363", "title": "Provincia de Uthai Thani", "text": "Uthai Thani \u00e9 unha provincia da Tailandia. A s\u00faa capital \u00e9 a cidade de Uthai Thani.\nDistritos.\nA provincia est\u00e1 subdividida en 8 distritos (\"amphoes\"). Os distritos son \u00e1 s\u00faa vez divididos en 70 comunas (\"tambons\"), e estas en 589 poboados (\"moobans\")."}
{"id": "182364", "revid": "23204", "url": "https://gl.wikipedia.org/wiki?curid=182364", "title": "Provincia de Udon Thani", "text": "Udon Thani \u00e9 unha provincia da Tailandia. A s\u00faa capital \u00e9 a cidade de Udon Thani.\nDistritos.\nA provincia est\u00e1 subdividida en 18 distritos (\"amphoes\") e 2 distritos menores (\"king amphoes\"). Os distritos son \u00e1 s\u00faa vez divididos en 155 comunas (\"tambons\"), e estas en 1682 poboados (\"moobans\"). Os distritos faltantes de n\u00fameros 12 a 16 son aqueles que pasaron a formar a provincia Nong Bua Lam Phu en 1993."}
{"id": "182366", "revid": "23204", "url": "https://gl.wikipedia.org/wiki?curid=182366", "title": "Provincia de Ubon Ratchathani", "text": "Ubon Ratchathani \u00e9 unha provincia da Tailandia. A s\u00faa capital \u00e9 a cidade de Ubon Ratchathani.\nDistritos.\nA provincia est\u00e1 subdividida en 20 distritos (\"amphoes\") e 5 distritos menores (\"king Amphoes\"). Os distritos son \u00e1 s\u00faa vez divididos en 219 comunas (\"tambons\"), e estas en 2.469 poboados (\"moobans\"). Os n\u00fameros faltantes abaixo son os distritos que pasaron a formar a provincia Amnat Charoen en 1993."}
{"id": "182367", "revid": "23204", "url": "https://gl.wikipedia.org/wiki?curid=182367", "title": "Provincia de Trat", "text": "Trat (en tailand\u00e9s: \u0e15\u0e23\u0e32\u0e14) \u00e9 unha provincia da Tailandia. A s\u00faa capital \u00e9 a cidade de Trat.\nDistritos.\nA provincia est\u00e1 subdividida en 5 distritos (\"amphoes\") e 2 distritos menores (\"king amphoes\"). Os distritos son \u00e1 s\u00faa vez divididos en 38 comunas (\"tambons\"), e estas en 254 poboados (\"moobans\"). Os n\u00fameros faltantes abaixo son os distritos que pasaron a formar a provincia Amnat Charoen en 1993."}
{"id": "182368", "revid": "23204", "url": "https://gl.wikipedia.org/wiki?curid=182368", "title": "Provincia de Trang", "text": "Trang \u00e9 unha provincia da Tailandia. A s\u00faa capital \u00e9 a cidade de Trang.\nDistritos.\nTrang at\u00f3pase subdividida en dez distritos (\"amphoe\"). Estes deb\u00fallanse logo en 87 comunas (\"tambon\") e 697 poboados (\"muban\")."}
{"id": "182369", "revid": "23204", "url": "https://gl.wikipedia.org/wiki?curid=182369", "title": "Provincia de Tak", "text": "Tak \u00e9 unha provincia da Tailandia. A s\u00faa capital \u00e9 a cidade de Tak.\nDistritos.\nA provincia subdiv\u00eddese en nove distritos (\"amphoe\"). Estes logo deb\u00fallanse en 63 comunas (\"tambon\") e 493 poboados (\"muban\")."}
{"id": "182370", "revid": "23204", "url": "https://gl.wikipedia.org/wiki?curid=182370", "title": "Provincia de Surin", "text": "Surin \u00e9 unha provincia da Tailandia. A s\u00faa capital \u00e9 a cidade de Surin.\nDistritos.\nA provincia subdiv\u00eddese en 17 distritos (\"amphoe\"), e logo estes deb\u00fallanse en 158 comunas (\"tambon\") e 2011 poboados (\"muban\")."}
{"id": "182371", "revid": "23204", "url": "https://gl.wikipedia.org/wiki?curid=182371", "title": "Provincia de Surat Thani", "text": "Surat Thani \u00e9 unha provincia da Tailandia. A s\u00faa capital \u00e9 a cidade de Surat Thani.\nDistritos.\nA provincia div\u00eddese en 19 distritos (\"amphoe\"), os cales se subdividen logo en 131 comunas (\"tambon\"), e estas en 1028 poboados (\"muban\")."}
{"id": "182372", "revid": "88215", "url": "https://gl.wikipedia.org/wiki?curid=182372", "title": "Iago Beceiro", "text": "Iago Beceiro Pereiro, nado na Coru\u00f1a o 15 de marzo de 1993, \u00e9 un futbolista galego. Xoga de dianteiro e o seu club actual \u00e9 o Alzira, da Segunda Divisi\u00f3n RFEF.\nTraxectoria.\nNado na Coru\u00f1a, criouse no Temple e comezou a destacar nas categor\u00edas inferiores do Imper\u00e1tor, entrando no 2003 na canteira do Deportivo da Coru\u00f1a. Comezou no equipo alev\u00edn, pasando logo polo cadete e o xuvenil, proclam\u00e1ndose con este \u00faltimo campi\u00f3n da Divisi\u00f3n de Honra na tempada 2009/10.\nNa tempada 2009/10 xogou un encontro co Fabril na Terceira Divisi\u00f3n, contra o Somozas, mentres que na seguinte campa\u00f1a, xa en Segunda Divisi\u00f3n B, disputou catro partidos co filial. Tras ter xogado s\u00f3 30 minutos en dous partidos co Fabril, debutou con 17 anos e 311 d\u00edas co primeiro equipo do Deportivo, nun partido de Copa do Rei contra a UD Almer\u00eda, no que entrou na segunda parte como substituto de Pablo \u00c1lvarez. \nXogou unha tempada m\u00e1is no Fabril ata que no 2012 foi descartado polo adestrador Jos\u00e9 Luis Devesa debido \u00e1 s\u00faa falta de disciplina. Anunciou ent\u00f3n que rescind\u00eda o seu contrato e firmaba polo FC Karpaty Lviv de Ucra\u00edna, onde xogaba o tam\u00e9n coru\u00f1\u00e9s Lucas P\u00e9rez, co que compart\u00eda representante. Con todo, pouco despois, Lucas foi cedido ao Dynamo de K\u00ediv, e Beceiro recalou tam\u00e9n na capital ucra\u00edna para probar co filial. \nRegresou poucas semanas despois a Galicia, onde firmou polo Ver\u00edn CF, de Preferente Auton\u00f3nimca, at\u00e9 o final da campa\u00f1a. Para a tempada seguinte regresou ao Fabril, co que xogou media tempada antes de volver rescindir o seu contrato en xaneiro de 2014. A continuaci\u00f3n pasou polo Caudal asturiano e polo Somozas, nos que apenas contou con minutos.\nA s\u00faa progresi\u00f3n futbol\u00edstica v\u00edrase truncada debido \u00e1 s\u00faa vida de excesos e descontrol, polo que o presidente do Ver\u00edn, Jos\u00e9 Manuel Zubiela, accedeu a fichar de novo ao futbolista coa condici\u00f3n de que tanto el como o seu compa\u00f1eiro Sergito, en condici\u00f3ns semellantes, vivisen na s\u00faa casa, para tentar reconducir as s\u00faas vidas. Anotou 17 goles esa tempada e foi un dos art\u00edfices do ascenso do club \u00e1 Terceira Divisi\u00f3n. \nO seu bo rendemento e os 7 goles na primeira parte da seguinte tempada, fixeron que en xaneiro de 2016 o contratase a Ponferradina, que o cedeu inmediatamente ao Atl\u00e9tico Astorga, da Segunda B. Os seus n\u00fameros non foron tan bos no equipo maragato, nin tampouco na tempada seguinte, na que xogou cedido no Navalcarnero e no Barco. No ver\u00e1n de 2017 fichou polo Arousa, da Terceira Divisi\u00f3n. Disputou 16 partidos, nos que logrou un s\u00f3 gol, e foi despedido en xaneiro, despois de faltar a varios adestramentos e non comunicarse co club.\nA continuaci\u00f3n fichou polo Ourense CF, tam\u00e9n da Terceira Divisi\u00f3n, no que xogou o que restaba de tempada e outra m\u00e1is, marcando 6 goles en 32 partidos. Nas seguintes d\u00faas campa\u00f1as xogou no Tropez\u00f3n e no Formentera, \u00e1mbolos dous de Terceira, e en 2021 fichou polo Laredo, da Segunda Divisi\u00f3n RFEF. Xogou unha tempada no club c\u00e1ntabro, sendo o m\u00e1ximo goleador do equipo con 12 goles en 32 partidos. En 2022 fichou polo Alzira, da mesma categor\u00eda.\nSelecci\u00f3n espa\u00f1ola.\nFoi internacional coa selecci\u00f3n espa\u00f1ola sub-17 en d\u00faas ocasi\u00f3ns no ano 2009."}
{"id": "182373", "revid": "23204", "url": "https://gl.wikipedia.org/wiki?curid=182373", "title": "Happy Tree Friends", "text": "Happy Tree Friends (Felices Amigos do Bosque, en traduci\u00f3n libre) \u00e9 un dese\u00f1o animado en Adobe Flash de humor negro de Mondo Mini Shows, creada por Kenn Navarro, Aubrey Ankrum, Rhode Montijo e Warren Graff.\nComo se mostra na web oficial, \"non se recomenda para nenos\". Mesmo con aparencia fofa e t\u00edpica de dese\u00f1os infant\u00eds dos personaxes, o dese\u00f1o \u00e9 moi violento, e case todos os episodios cont\u00e9n sangue, sufrimento, traxedias e mortes violentas. Eles morren de maneira m\u00e1is horrible, que adoita implicar a destruci\u00f3n de varios lugares. Mentres a violencia desas mortes \u00e9 comparable \u00e1 Itchy &amp; Scratchy (o curto dese\u00f1o mostra en Os Simpsons), o dese\u00f1o Happy Tree Friends mostra derramamento de sangue e desmembramentos con detalles m\u00e1is v\u00edvidos e esaxerados.\nO show case non ten di\u00e1logo; con todo, cando os personaxes falan, as s\u00faas palabras son inintelixibles. A pesar de ser obvia a reacci\u00f3n de cada personaxe, as s\u00faas palabras dificilmente poden ser entendidas, con excepci\u00f3n dalg\u00fans, que ten a fala severamente truncada, pero poden ser entendidas nalgunhas ocasi\u00f3ns. As s\u00faas palabras son en ingl\u00e9s."}
{"id": "182374", "revid": "98629", "url": "https://gl.wikipedia.org/wiki?curid=182374", "title": "Adobe Flash", "text": "Adobe Flash (antes: Macromedia Flash), ou simplemente Flash, \u00e9 un programa principalmente de gr\u00e1fico vectorial - a pesar de soportar imaxes bitmap e v\u00eddeos - utilizado xeralmente para a creaci\u00f3n de animaci\u00f3ns interactivas que funcionan embutidas nun navegador web e tam\u00e9n a trav\u00e9s de escritorios, m\u00f3biles, tel\u00e9fono, tabletas e televisores. O produto era desenvolvido e comercializado por Adobe Inc., empresa especializada en desenvolver programas que auxilian o proceso de creaci\u00f3n de p\u00e1xinas web.\nAd\u00f3itase chamar s\u00f3 de \"flash\" os arquivos xerados polo \"Adobe Flash\", \u00e9 dicir, a animaci\u00f3n en si. Estes arquivos son de extensi\u00f3n \".swf\" (de \"Shockwave Flash File\"). Poden ser visitadas nunha p\u00e1xina web usando un navegador que soporte (xeralmente con \"plug-in\" especial) ou a trav\u00e9s do Flash Player, que \u00e9 un leve aplicaci\u00f3n de s\u00f3 lectura distribu\u00eddo gratuitamente por Adobe. Os arquivos feitos en Flash son comunmente utilizados para propaganda animada (banners) en p\u00e1xinas web, pero evidentemente non limit\u00e1ndose a iso, pois existen diversos xogos e presentaci\u00f3ns dos m\u00e1is variados tipos utilizando a tecnolox\u00eda. Mesmo sitios enteiros poden ser feitos en \".swf\".\nEn versi\u00f3ns recentes (a partir da versi\u00f3n 5), a Macromedia expandiu o uso de Flash para al\u00e9n de simples animaci\u00f3ns, pero tam\u00e9n para unha ferramenta de desenvolvemento de aplicaci\u00f3ns completas. Isto grazas aos avances na linguaxe \"ActionScript\", que \u00e9 a linguaxe de programaci\u00f3n utilizada en aplicaci\u00f3ns de ficheiros Flash (.swf). A terceira versi\u00f3n desta linguaxe acaba de ser lanzada, facendo m\u00e1is doado e r\u00e1pido crear aplicaci\u00f3ns para web, ademais de contar con recursos moito m\u00e1is poderosos.\nUnha nova plataforma, chamada \"Apollo\", est\u00e1 a ser lanzada por Adobe e ten como obxectivo solidificar o desenvolvemento da linguaxe ActionScript, sexa a trav\u00e9s de Flash, de Adobe Flex ou doutros programas.\nA historia do Flash.\nO Flash veu de programas que foron desenvolvidos para dese\u00f1os sen animaci\u00f3ns. Despois diso, Jonathan Gay traballou incansablemente para desenvolver programas que tivesen algunha interactividade e animaci\u00f3n. O Intellidraw, ademais de dese\u00f1ar, poder\u00eda engadir comportamentos interactivos a eses dese\u00f1os. Pero, a\u00ednda as\u00ed, os programas eran dif\u00edciles de seren manipulados, pois eran feitos con joysticks e logo utilizaron plumas que dese\u00f1aba en mesas (boards). Da necesidade dunha ferramenta que puidese ser m\u00e1is accesible, xurdiu o Smartsketch, que trouxo unha mellor forma de dese\u00f1ar no ordenador e estableceu un grande \u00e9xito nun mercado que era dominado polo Adobe Illustrator e Macromedia FreeHand.\nEn 1995, a Futurewave recibiu retorno de varios usuarios para facer esta ferramenta nunha ferramenta de animaci\u00f3n, pero o mercado de animaci\u00f3n era moi pequeno. Ese mesmo tempo xurd\u00eda a Internet, un mercado moi prometedor para este tipo de ferramenta. Pensando niso, comezaron a mellorar o Smartsketch, de cara po\u00f1er animaci\u00f3n e usar Java para renderizar un reprodutor de web. A partir de a\u00ed, o Smartsketch se fixo un programa totalmente dedicado a animaci\u00f3n e cambiou de nome para \"Cellanimator\". Por\u00e9n, temendo ser confundido soamente cun \"programa\" de creaci\u00f3n de dese\u00f1os animados, el cambiou o nome a Future Splash Animator.\nEn novembro de 1996, a Macromedia uniuse coa FutureWave e, en decembro do mesmo ano, a Macromedia adquiriu a compa\u00f1\u00eda, e o Future Splash Animator se fixo en \"Flash 1.0\". O Flash ten varios tipos de animaci\u00f3n, sendo elas: \"Interpolaci\u00f3n de Movemento e de Forma\" e \"cadro a cadro\"."}
{"id": "182375", "revid": "22570", "url": "https://gl.wikipedia.org/wiki?curid=182375", "title": ".cx", "text": ".cx \u00e9 o dominio de primeiro nivel (ccTLD) para Illa de Nadal."}
{"id": "182379", "revid": "23204", "url": "https://gl.wikipedia.org/wiki?curid=182379", "title": "Provincia de Suphan Buri", "text": "Suphan Buri \u00e9 unha provincia da Tailandia. A s\u00faa capital \u00e9 a cidade de Suphan Buri.\nDistritos.\nA provincia div\u00eddese en dez distritos (\"amphoe\"). Estes deb\u00fallanse logo en 110 comunas (\"tambon\") e 977 poboados (\"muban\")."}
{"id": "182380", "revid": "23204", "url": "https://gl.wikipedia.org/wiki?curid=182380", "title": "Provincia de Sukhothai", "text": "Sukhothai \u00e9 unha provincia da Tailandia. A s\u00faa capital \u00e9 a cidade de Sukhothai.\nDistritos.\nA provincia div\u00eddese en nove distritos (\"amphoe\"), os cales se debullan logo en 86 comunas (\"tambon\") ou en 782 poboados (\"muban\")."}
{"id": "182381", "revid": "23204", "url": "https://gl.wikipedia.org/wiki?curid=182381", "title": "Provincia de Songkhla", "text": "Songkhla \u00e9 unha provincia da Tailandia. A s\u00faa capital \u00e9 a cidade de Songkhla.\nDistritos.\nSongkhla subdiv\u00eddese en 16 distritos (\"amphoe\"), que \u00e1 s\u00faa vez son divididos en 127 comunas (\"tambon\") e 987 poboados (\"muban\")."}
{"id": "182382", "revid": "23204", "url": "https://gl.wikipedia.org/wiki?curid=182382", "title": "Provincia de Sing Buri", "text": "Sing Buri \u00e9 unha provincia da Tailandia. A s\u00faa capital \u00e9 a cidade de Sing Buri.\nDistritos.\nA provincia subdiv\u00eddese en 6 distritos (\"amphoe\"), os cales son logo subdivididos \u00e1 s\u00faa vez por 43 comunas (\"tambon\") e 363 poboados (\"muban\")."}
{"id": "182383", "revid": "23204", "url": "https://gl.wikipedia.org/wiki?curid=182383", "title": "Provincia de Sisaket", "text": "Sisaket \u00e9 unha provincia da Tailandia. A s\u00faa capital \u00e9 a cidade de Sisaket.\nDistritos.\nA provincia subdiv\u00eddese en 22 distritos (\"amphoe\"), os cales se debullan logo en 206 comunas (\"tambon\") e 2411 poboados (\"muban\")."}
{"id": "182384", "revid": "23204", "url": "https://gl.wikipedia.org/wiki?curid=182384", "title": "Provincia de Satun", "text": "Satun \u00e9 unha provincia da Tailandia. A s\u00faa capital \u00e9 a cidade de Satun.\nDistritos.\nSatun div\u00eddese en sete distritos (\"amphoe\"), os cales se subdividen logo en 36 comunas (\"tambon\") e 277 poboados (\"muban\")."}
{"id": "182385", "revid": "23204", "url": "https://gl.wikipedia.org/wiki?curid=182385", "title": "Provincia de Saraburi", "text": "Saraburi \u00e9 unha provincia da Tailandia. A s\u00faa capital \u00e9 a cidade de Saraburi.\nDistritos.\nA provincia subdiv\u00eddese en 13 distritos (\"amphoe\"), os cales se subdividen logo en 111 comunas (\"tambon\") e 965 poboados (\"muban\")."}
{"id": "182386", "revid": "23204", "url": "https://gl.wikipedia.org/wiki?curid=182386", "title": "Provincia de Samut Songkhram", "text": "Samut Songkhram \u00e9 unha provincia da Tailandia, a m\u00e1is pequeni\u00f1a. A s\u00faa capital \u00e9 a cidade de Samut Songkhram.\nDistritos.\nA provincia div\u00eddese en tres distritos (\"amphoe\"), os cales logo se subdividen en 38 comunas (\"tambon\") e 284 poboados (\"muban\")."}
{"id": "182394", "revid": "98629", "url": "https://gl.wikipedia.org/wiki?curid=182394", "title": "Joe Krabbenhoft", "text": "Joseph \"Joe\" Krabbenhoft, nado o 24 de marzo de 1987 en Spring Valley, Illinois, \u00e9 un ex xogador profesional de baloncesto estadounidense. Formado na Universidade de Wisconsin, xogaba na posici\u00f3n de ala cunha altura de 2,02 metros.\nTraxectoria.\nKrabbenhoft xogou durante a s\u00faa etapa universitaria na Universidade de Wisconsin cos Wisconsin Badgers de 2005 a 2009, para comezar a s\u00faa carreira profesional cos Sioux Falls Skyforce da Liga de Desenvolvemento da NBA. Posteriormente viaxar\u00eda a Corea do Sur para xogar no Seoul SK Knights. Despois do seu periplo por Asia chegar\u00eda a Europa para xogar na Liga LEB co Lleida, a\u00ednda que tan s\u00f3 xogar\u00eda al\u00ed dous partidos (10 puntos 7 rebotes no primeiro encontro e 15 puntos 8 rebotes no segundo), marchando grazas a unha cl\u00e1usula do seu contrato ao Panellinios grego, onde xogar\u00eda na A1 Ethniki, m\u00e1xima competici\u00f3n do baloncesto grego, e na Eurocup continental."}
{"id": "182395", "revid": "1576", "url": "https://gl.wikipedia.org/wiki?curid=182395", "title": "NBDL", "text": ""}
{"id": "182396", "revid": "5132", "url": "https://gl.wikipedia.org/wiki?curid=182396", "title": "Joseph Krabbenhoft", "text": ""}
{"id": "182399", "revid": "22570", "url": "https://gl.wikipedia.org/wiki?curid=182399", "title": "Embri\u00f3fitas", "text": "As embri\u00f3fitas ou embri\u00f3fitos (Embryophyta) \u00e9 un subreino pertencente ao reino Plantae, usado xeralmente para designar as plantas terrestres (non acu\u00e1ticas). \u00c9 o grupo de plantas que nos \u00e9 m\u00e1is familiar, pois incl\u00fae \u00e1rbores, musgos, fieitos e moitas outras plantas terrestres, englobando as\u00ed plantas non vasculares, vasculares con semente e vasculares con flor. Consid\u00e9ranse plantas terrestres porque est\u00e1n adaptadas para a vida en terra, a pesar dalgunhas seren secundariamente acu\u00e1ticas.\nUnha novidade evolutiva \u00e9 o embri\u00f3n, o cigoto queda no interior do arquegonio, onde se produce o desenvolvemento do espor\u00f3fito a partir do gamet\u00f3fito, e outra novidade \u00e9 a presenza de arquegonio, onde se produce o gameto feminino, a oosfera.\nSon organismos eucariontes multicelulares con \u00f3rganos reprodutivos especializados. Na s\u00faa maior\u00eda as embri\u00f3fitas obte\u00f1en a s\u00faa enerx\u00eda a trav\u00e9s da fotos\u00edntese, sintetizando compostos org\u00e1nicos a partir do di\u00f3xido de carbono.\nDivisi\u00f3ns.\nDiv\u00eddense entre:\nPlantas non-vasculares (bri\u00f3fitas) - (das cales o musgo \u00e9 o tipo m\u00e1is co\u00f1ecido). \nPlantas Vasculares (traque\u00f3fitos) - (con adaptaci\u00f3ns que lles permiten estar menos dependentes da auga)\nHai tam\u00e9n outro sistema de clasificaci\u00f3n:"}
{"id": "182400", "revid": "98629", "url": "https://gl.wikipedia.org/wiki?curid=182400", "title": "Darkness Falls", "text": "Darkness Falls \u00e9 un filme estadounidense de terror escrito por Joe Harris e John Fasano e dirixido por Jonathan Liebesman. Foi estreado no 2003.\nSinopse.\nKyle Walsh (Chaney Kley) debe regresar o seu pobo natal, e enfrontarse \u00f3 seu problem\u00e1tico pasado, para salvar \u00f3 seu amor da infancia Caitilin (Emma Caulfield) e \u00f3 seu irm\u00e1n m\u00e1is novo Michael (Lee Cormie) dun implacable mal que lle provoca as mesmas e horribles alucinaci\u00f3ns que el sufriu de neno. Michael sofre a persecuci\u00f3n da pantasma dunha persoa colgada por erro, 150 anos atr\u00e1s, pola xente da cidade de Darkness Falls, e que agora volve en busca de vinganza."}
{"id": "182401", "revid": "23204", "url": "https://gl.wikipedia.org/wiki?curid=182401", "title": "Christopher Cazenove", "text": "Christopher Cazenove, nado o 17 de decembro de 1943 en Winchester e finado o 7 de abril de 2010, foi un actor ingl\u00e9s. Os seus papeis m\u00e1is destacados son os das series de televisi\u00f3n brit\u00e1nicas \"A Duquesa da r\u00faa do Duque\" e \"Dynasty."}
{"id": "182402", "revid": "25871", "url": "https://gl.wikipedia.org/wiki?curid=182402", "title": "Leagh Conwell", "text": "Leagh Conwell, nado o 8 de febreiro de 1990 en Londres, \u00e9 un actor ingl\u00e9s co\u00f1ecido por interpretar o pequeno William Thatcher no filme \"A Knight's Tale\" (2001) e a Jessop en \"Wondrous Oblivion\" (2003)."}
{"id": "182403", "revid": "27155", "url": "https://gl.wikipedia.org/wiki?curid=182403", "title": "Oosfera", "text": "A Oosfera \u00e9 o gameto feminino das plantas. Est\u00e1 presente en todas as fases de evoluci\u00f3n do reino Plantae (Bryophytas, Pterid\u00f3fitas, Ximnospermas e Anxiospermas). A oosfera pode ser fecundada polo n\u00facleo esperm\u00e1tico dando orixe ao cigoto."}
{"id": "182404", "revid": "15490", "url": "https://gl.wikipedia.org/wiki?curid=182404", "title": "Laura Fraser", "text": "Laura Fraser, nada o 24 de xullo de 1976 en Glasgow, \u00e9 unha actriz escocesa.\nTraxectoria.\nFraser \u00e9 a filla de Rose, unha profesora universitaria e enfermeira, e Alister Fraser, un guionista que tam\u00e9n traballou en empresas. Asistiu \u00f3 \"Hillhead High School\" e \u00e9 membro da \"Scottish Youth Theatre\". Tam\u00e9n se formou na \"Royal Scottish Academy of Music and Drama\". O seu debut televisivo foi na serie da BBC, \"Neverwhere\" (1996). No 1998 apareceu noutra produci\u00f3n da BBC chamada \"The tribe\" e co papel de \"Lavinia\" en \"Titus\" (1999). Tam\u00e9n fixo outras aparici\u00f3ns en filmes como \"Vanilla Sky\" (2001), \"He knew he was right\" (2005), \"Casanova\" (2005), \"Reinchenbach falls\", \"Talk to me\" (2007), \"Florence Nightingale\" (2008) e \"Single Father\" (2010).\nVida persoal.\nTen tres irm\u00e1ns e est\u00e1 casada dende o 2003 co actor irland\u00e9s-estadounidense Karl Geary. Te\u00f1en unha filla en com\u00fan."}
{"id": "182406", "revid": "1131", "url": "https://gl.wikipedia.org/wiki?curid=182406", "title": "Copa do Rei Xuvenil de f\u00fatbol", "text": "A Copa da s\u00faa Maxestade o Rei de F\u00fatbol de Xuven\u00eds \u00e9 o torneo equivalente \u00e1 Copa do Rei de f\u00fatbol pero para os menores de 19 anos (sub-19). A competici\u00f3n \u00e9 organizada pola Real Federaci\u00f3n Espa\u00f1ola de F\u00fatbol, sendo o FC Barcelona o gran dominador da competici\u00f3n con 18 t\u00edtulos desde que na tempada 1950-1951 se disputase por primeira vez.\nSistema de competici\u00f3n.\nFinalizada a liga de Divisi\u00f3n de Honra, os 16 mellores clubs dela obte\u00f1en o acceso a disputar a Copa do Rei. Actualmente a m\u00e1xima categor\u00eda xuvenil div\u00eddese en 7 grupos, polo que os equipos premiados son os campi\u00f3ns e subcampi\u00f3ns de cada grupo xunto cos dous mellores terceiros.\nOs 16 participantes empar\u00e9llanse desde oitavos de final con eliminatorias directas a ida e volta, sendo a final a partido \u00fanico en campo neutral.\nTrofeo.\nO trofeo que se entrega ao club campi\u00f3n deste torneo \u00e9 o mesmo que o que se entrega na Copa do Rei a nivel profesional, pero de menor tama\u00f1o."}
{"id": "182407", "revid": "98629", "url": "https://gl.wikipedia.org/wiki?curid=182407", "title": "Liga Nacional Xuvenil", "text": "A Liga Nacional Xuvenil \u00e9 a segunda categor\u00eda do f\u00fatbol xuvenil espa\u00f1ol, tras a Divisi\u00f3n de Honra. Consta de 17 grupos dun n\u00famero variable entre 16 e 18 equipos, segundo a Comunidade Aut\u00f3noma correspondente.\nGrupos.\nPreferente das Canarias.\nAs Illas Canarias non te\u00f1en grupo de Liga Nacional, sen\u00f3n que no seu lugar disputan a Preferente das Canarias, desde onde ascenden os equipos canarios a Divisi\u00f3n de Honra.\nV\u00e9xase tam\u00e9n.\nLigaz\u00f3ns externas.\nGrupo 1 \u2014 Grupo 2 \u2014 Grupo 3 \u2014 Grupo 4 \u2014 Grupo 5 \u2014 Grupo 6 \u2014 Grupo 7 \u2014 Grupo 8 \u2014 Grupo 9 \u2014 Grupo 10 \u2014 Grupo 11 \u2014 Grupo 12 \u2014 Grupo 13 \u2014 Grupo 14 \u2014 Grupo 15 \u2014 Grupo 16 \u2014 Grupo 17 \u2014 Preferente Tenerife \u2014 Preferente Gran Canaria \u2014 Preferente Lanzarote e Fuerteventura \u2014 Preferente La Palma"}
{"id": "182408", "revid": "23204", "url": "https://gl.wikipedia.org/wiki?curid=182408", "title": "Provincia de Mukdahan", "text": "Mukdahan \u00e9 unha provincia da Tailandia. A s\u00faa capital \u00e9 a cidade de Mukdahan.\nDistritos.\nA provincia est\u00e1 subdividida en 7 distritos (\"amphoes\"). Os distritos son \u00e1 s\u00faa vez divididos en 53 comunas (\"tambons\") e estas en 493 poboados (\"moobans\")."}
{"id": "182409", "revid": "23204", "url": "https://gl.wikipedia.org/wiki?curid=182409", "title": "Provincia de Nakhon Nayok", "text": "Nakhon Nayok \u00e9 unha provincia da Tailandia. A s\u00faa capital \u00e9 a cidade de Nakhon Nayok.\nDistritos.\nA provencia est\u00e1 subdividida en 4 distritos (\"amphoes\"). Os distritos son \u00e1 s\u00faa vez divididos en 41 comunas (\"tambons\") e estas en 403 poboados (\"moobans\")."}
{"id": "182410", "revid": "23204", "url": "https://gl.wikipedia.org/wiki?curid=182410", "title": "Provincia de Samut Sakhon", "text": "Samut Sakhon \u00e9 unha provincia da Tailandia. A s\u00faa capital \u00e9 a cidade de Samut Sakhon.\nDistritos.\nA provincia subdiv\u00eddese en tres distritos (\"amphoe\"), os cales son \u00e1 s\u00faa vez debullados en 40 comunas (\"tambon\") e estas en 288 poboados (\"muban\")."}
{"id": "182411", "revid": "23204", "url": "https://gl.wikipedia.org/wiki?curid=182411", "title": "Provincia de Samut Prakan", "text": "Samut Prakan \u00e9 unha provincia da Tailandia. A s\u00faa capital \u00e9 a cidade de Samut Prakan.\nDistritos.\nA provincia subdiv\u00eddese en 6 distritos (\"amphoe\"), os cales se debullan logo en 50 subdistritos (\"tambon\") e 396 poboados (\"muban\")."}
{"id": "182412", "revid": "23204", "url": "https://gl.wikipedia.org/wiki?curid=182412", "title": "Provincia de Sakon Nakhon", "text": "Sakon Nakhon \u00e9 unha provincia da Tailandia. A s\u00faa capital \u00e9 a cidade de Sakon Nakhon.\nDistritos.\nA provincia subdiv\u00eddese en 18 districts (\"amphoe\"), os cales se debullan logo en 125 comunas (\"tambon\") e 1323 poboados (\"muban\")."}
{"id": "182413", "revid": "23204", "url": "https://gl.wikipedia.org/wiki?curid=182413", "title": "Provincia de Sa Kaeo", "text": "Sa Kaeo \u00e9 unha provincia da Tailandia. A s\u00faa capital \u00e9 a cidade de Sa Kaeo.\nDistritos.\nSa Kaeo subdiv\u00eddese en 9 distritos (\"amphoe\"), os cales se debullan logo en 59 comunas (\"tambon\") e 619 poboados (\"muban\")."}
{"id": "182414", "revid": "23204", "url": "https://gl.wikipedia.org/wiki?curid=182414", "title": "Provincia de Roi Et", "text": "Roi Et \u00e9 unha provincia da Tailandia. A s\u00faa capital \u00e9 a cidade de Roi Et.\nDistritos.\nA province subdiv\u00eddese en 20 distritos (\"amphoe\"), os cales se debullan logo en 193 comunas (\"tambon\"), e estas en 2311 poboados (\"muban\")."}
{"id": "182415", "revid": "23204", "url": "https://gl.wikipedia.org/wiki?curid=182415", "title": "Provincia de Nakhon Pathom", "text": "Nakhon Pathom \u00e9 unha provincia da Tailandia. A s\u00faa capital \u00e9 a cidade de Nakhon Pathom.\nDistritos.\nA provincia est\u00e1 subdividida en 7 distritos (\"amphoes\"). Os distritos son \u00e1 s\u00faa vez divididos en 105 comunas (\"tambons\") e estas en 919 poboados (\"moobans\")."}
{"id": "182416", "revid": "89787", "url": "https://gl.wikipedia.org/wiki?curid=182416", "title": "Tubo pol\u00ednico", "text": "En Bot\u00e1nica, o tubo pol\u00ednico \u00e9 unha prolongaci\u00f3n en forma de tubo que emiten os grans de pole logo de aterrar nos estigmas das flores e que act\u00faa como un transporte dos gametos masculinos desde o gran de pole at\u00e9 o \u00f3vulo.\nFunci\u00f3n.\nO tubo pol\u00ednico xermina no estigma, medra a trav\u00e9s do estilo e dir\u00edxese cara ao saco embrionario ou gamet\u00f3fito feminino das anxiospermas, o cal se sit\u00faa dentro do \u00f3vulo . Por dentro do tubo viaxan os n\u00facleos xenerativos ou gametos masculinos. Ao chegar \u00e1 zona da micr\u00f3pilo, o tubo pol\u00ednico atrav\u00e9saa e descarga o seu contido preto dunha das sin\u00e9rxidas do saco embrionario. Unha vez descargado o seu contido, os n\u00facleos xenerativos fusi\u00f3nanse coa oosfera e cos n\u00facleos polares nun proceso co\u00f1ecido como dobre fecundaci\u00f3n. A\u00ednda que moitos grans de pole chegan ao estigma e xerminan, s\u00f3 un producir\u00e1 a fecundaci\u00f3n. O citoplasma, os gametos e o n\u00facleo da c\u00e9lula vexetativa at\u00f3panse na porci\u00f3n apical do tubo pol\u00ednico. M\u00e1is arriba at\u00f3pase un xigantesco vac\u00faolo que aumenta de tama\u00f1o por incorporaci\u00f3n constante de auga.\nEstrutura.\nA relaci\u00f3n do tubo pol\u00ednico coa intina do gran de pole non foi totalmente aclarada. Con microscopio \u00f3ptico, o tubo parece empuxar aos lados a capa de intina que hai na abertura do gran de pole; con microscopio electr\u00f3nico a intina vese continua coa parede do tubo. O tubo crece sobre o \"tecido transmisor\" do estilo, sobre as c\u00e9lulas, entre elas ou nas paredes mesmas. As paredes celulares ou as laminillas medias son disoltas por encimas pectinasas producidas no extremo do tubo. O tubo pol\u00ednico medra por alongamento, esencialmente por un proceso de s\u00edntese de parede celular na s\u00faa extremidade, levado a cabo por dictiosomas que achegan o seu contido (pectina e hemicelulosas) para constitu\u00edr a parede celular.O tubo segue o seu desenvolvemento sobre o tecido transmisor ov\u00e1rico e chega ao \u00f3vulo, ao que pode penetrar xeralmente polo micr\u00f3pilo (porogamia) ou, excepcionalmente por outros lugares (aporogamia, como por exemplo polos tegumentos en \"Ulmus\", ou pola calaza en \"Casuarina)\" Os \u00f3vulos dalgunhas plantas \"(Beta, Gasteria, Paspalum, Ornithogalum)\" presentan soluci\u00f3ns micropilares viscosas que conte\u00f1en prote\u00ednas e carbohidratos que posiblemente serven como fonte nutricionais e tam\u00e9n como gu\u00edas para o tubo pol\u00ednico."}
{"id": "182417", "revid": "23204", "url": "https://gl.wikipedia.org/wiki?curid=182417", "title": "Provincia de Nakhon Phanom", "text": "Nakhon Phanom \u00e9 unha provincia da Tailandia. A s\u00faa capital \u00e9 a cidade de Nakhon Phanom.\nDistritos.\nA provincia est\u00e1 subdividida en 11 distritos (\"amphoes\"), os cales son \u00e1 s\u00faa vez divididos en 97 comunas (\"tambons\"), e estas en 1040 poboados (\"moobans\")."}
{"id": "182418", "revid": "5132", "url": "https://gl.wikipedia.org/wiki?curid=182418", "title": "Provincia Nakhon Ratchasima", "text": ""}
{"id": "182419", "revid": "54334", "url": "https://gl.wikipedia.org/wiki?curid=182419", "title": "Anterozoide", "text": "O anterozoide \u00e9 a c\u00e9lula sexual (ou gameto) masculino das plantas, mais tam\u00e9n das algas, nos casos en que existe heterogamia\nO termo prov\u00e9n de antera, o \u00f3rgano reprodutor masculino das plantas con flor, respons\u00e1bel da produci\u00f3n dos grans de pole. Nestas plantas, os anterozoides son transportados at\u00e9 aos \u00f3vulos, encerrados en grans de pole, polo fen\u00f3meno designado como polinizaci\u00f3n. De feito, a flor \u00e9 unha adaptaci\u00f3n das plantas \u00e1 vida en terra seca e consiste, esencialmente, na protecci\u00f3n dos anterozoides en grans de pole, cuxa funci\u00f3n \u00e9 guiar os anterozoides at\u00e9 aos \u00f3vulos.\nAs plantas sen flor, pola s\u00faa parte, son dependentes de lugares h\u00famidos para poderen realizar a fecundaci\u00f3n. Debido \u00e1 alternancia de xeraci\u00f3ns, os gamet\u00f3fitos respons\u00e1beis da produci\u00f3n dos gametos precisan dun ambiente h\u00famido que facilite a locomoci\u00f3n dos anterozoides."}
{"id": "182420", "revid": "23204", "url": "https://gl.wikipedia.org/wiki?curid=182420", "title": "Provincia de Rayong", "text": "Rayong \u00e9 unha provincia da Tailandia. A s\u00faa capital \u00e9 a cidade de Rayong.\nDistritos.\nA provincia subdiv\u00eddese en 8 distritos (\"amphoe\"), os cales se debullan en 58 comunas (\"tambon\"), e estas logo en 388 poboados (\"muban\")."}
{"id": "182421", "revid": "23204", "url": "https://gl.wikipedia.org/wiki?curid=182421", "title": "Provincia de Ratchaburi", "text": "Ratchaburi \u00e9 unha provincia da Tailandia. A s\u00faa capital \u00e9 a cidade de Ratchaburi.\nDistritos.\nA provincia subdiv\u00eddese en 10 distritos (\"amphoe\"), que se subdividen en 104 comunas (\"tambon\"), e estas en 935 poboados (\"muban\")."}
{"id": "182422", "revid": "23204", "url": "https://gl.wikipedia.org/wiki?curid=182422", "title": "Provincia de Ranong", "text": "Ranong \u00e9 unha provincia da Tailandia. A s\u00faa capital \u00e9 a cidade de Ranong.\nDistritos.\nA Provincia Ranong div\u00eddese en cinco distritos (\"amphoe\"), os cales se subdividen en 30 comunas (\"tambon\") e 167 poboados (\"muban\")."}
{"id": "182423", "revid": "23204", "url": "https://gl.wikipedia.org/wiki?curid=182423", "title": "Provincia de Prachuap Khiri Khan", "text": "Prachuap Khiri Khan \u00e9 unha provincia da Tailandia. A s\u00faa capital \u00e9 a cidade de Prachuap Khiri Khan.\nDistritos.\nA provincia subdiv\u00eddese en 8 distritos (\"amphoe\"). Os distritos deb\u00fallanse en 48 comunas (\"tambon\") ou en 388 poboados (\"muban\")."}
{"id": "182424", "revid": "1505", "url": "https://gl.wikipedia.org/wiki?curid=182424", "title": "Aquenio", "text": "Un aquenio \u00e9 un tipo de froito normalmente seco, con orixe nun ou m\u00e1is carpelos, indeiscente, portando normalmente unha semente. En Moraceae, os aquenios poden ser carnosos.\nEn Asteraceae, os aquenios poden estar acompa\u00f1ados de papo, unha modificaci\u00f3n do c\u00e1liz das s\u00faas flores, que pos\u00faen ganchos e espi\u00f1os que facilitan s\u00faa dispersi\u00f3n.\nXeralmente nos froitos, o seu ped\u00fanculo \u00e9 apreciado m\u00e1is que o aquenio.\nNas plantas con m\u00e1is dun carpelo, o froito \u00e9 un poliaquenio. \u00c9 o caso das Lamiaceae e Ranunculaceae."}
{"id": "182425", "revid": "98629", "url": "https://gl.wikipedia.org/wiki?curid=182425", "title": "Alice in Wonderland (filme de 2010)", "text": "Alice in Wonderland \u00e9 un filme estadounidense dirixido por Tim Burton que se estreou no 2010. O filme bas\u00e9ase na novela de 1865 de Lewis Carroll \"Alicia no pa\u00eds das marabillas\" e a s\u00faa continuaci\u00f3n \"Alicia do outro lado do espello\" (Through the looking-glass, and what Alice found there, de 1871).\nSinopse.\nAlicia (Mia Wasikowska), unha rapaza de 19 anos, asiste a unha festa da alta sociedade, chea de xente aburrida, que se celebra nunha mansi\u00f3n vitoriana. Cando se decata de que est\u00e1 a piques de recibir publicamente unha proposta de matrimonio, sae correndo tras un coello branco, \u00f3 cal segue a trav\u00e9s dun burato e vai a parar \u00f3 Pa\u00eds das Marabillas, un lugar que xa visitara dez anos antes, a\u00ednda que non o lembra. Este pa\u00eds era un reino pac\u00edfico ata que a Ra\u00ed\u00f1a Vermella (Helena Bonham Carter) derrocou \u00e1 s\u00faa irm\u00e1, a Ra\u00ed\u00f1a Branca (Anne Hathaway), pero as criaturas que viven nel, est\u00e1n dispostas a rebelarse e agardan contar coa axuda de Alicia. \u00d3 mesmo tempo, axudar\u00e1n \u00e1 rapaza a lembrar a s\u00faa primeira visita \u00f3 fant\u00e1stico reino. Baseada no popular libro de Lewis Carroll e ambientada dez anos despois dos feitos que nel se relatan."}
{"id": "182426", "revid": "23204", "url": "https://gl.wikipedia.org/wiki?curid=182426", "title": "Provincia de Prachinburi", "text": "Prachin Buri \u00e9 unha provincia da Tailandia. A s\u00faa capital \u00e9 a cidade de Prachin Buri.\nDistritos.\nA provincia Prachinburi div\u00eddese en sete distritos (\"amphoe\"), os cales se subdividen en 65 comunas (\"tambon\") e 658 poboados (\"muban\")."}
{"id": "182427", "revid": "1410", "url": "https://gl.wikipedia.org/wiki?curid=182427", "title": "Provincia de Phuket", "text": "Phuket (, , ou \"Tanjung Salang\") \u00e9 unha das provincias \"(changwat)\" do sur de Tailandia. Consiste na illa de Phuket, a illa m\u00e1is grande do pa\u00eds, e outras 32 illas m\u00e1is pequenas fronte \u00e1 s\u00faa costa. At\u00f3pase fronte \u00e1 costa oeste de Tailandia no Mar de Andaman. A illa de Phuket est\u00e1 conectada pola ponte de Sarasin \u00e1 provincia de Phang Nga ao norte. A seguinte provincia m\u00e1is pr\u00f3xima \u00e9 Krabi, ao leste a trav\u00e9s da Ba\u00eda Phang Nga. A s\u00faa capital \u00e9 a cidade de Phuket.\nA provincia de Phuket ten unha superficie de 576 quil\u00f3metros cadrados, algo menos que a illa de Singapur, e \u00e9 a segunda provincia m\u00e1is pequena de Tailandia. Anteriormente obtivo a s\u00faa riqueza do esta\u00f1o e o caucho, e goza dunha rica e colorida historia. A illa atop\u00e1base nunha das principais rutas comerciais entre a India e a China, e mencion\u00e1base con frecuencia en rexistros de barcos estranxeiros de comerciantes portugueses, franceses, holandeses e ingleses. A rexi\u00f3n agora deriva gran parte dos seus ingresos do turismo.\nNome.\nHai varias derivaci\u00f3ns posibles do nome relativamente recente \"Phuket\" (do cal o d\u00edgrafo \"ph\" representa unha p aspirada. Der\u00edvase da palabra \"bukit\" (Jawi: \u0628\u0648\u0643\u064a\u062a) en malaio que significa \"outeiro\", xa que as\u00ed \u00e9 como aparece a illa desde a distancia.\nAnteriormente, Phuket co\u00f1ec\u00edase como Thalang ( \"Tha-Laang\"), derivado do antigo \"telong\" malaio (Jawi: \u062a\u0644\u0648\u06a0) que significa \"cabo\". O distrito norte da provincia, que era a localizaci\u00f3n da antiga capital, a\u00ednda usa este nome. En fontes occidentais e cartas de navegaci\u00f3n, era co\u00f1ecido como Jung Ceylon ou Junkceylon (unha corrupci\u00f3n do malaio \"Tanjung Salang\", \u00e9 dicir, \"Cabo Salang\").\nHistoria.\nO explorador portugu\u00e9s Fern\u00e3o Mendes Pinto chegou a Siam no ano 1.545 (s\u00e9culo XVI). As s\u00faas descrici\u00f3ns do pa\u00eds van m\u00e1is al\u00f3 de Ayutthaya e incl\u00faen unha conta razoablemente detallada dos portos no sur do Reino. Pinto foi un dos primeiros exploradores europeos en mencionar Phuket en detalle, nas s\u00faas contas de viaxe. Referiuse \u00e1 illa como 'Junk Ceylon', un nome que os portugueses usaron para a illa de Phuket nos seus mapas. Junk Ceylon menci\u00f3nase sete veces nas contas de Mendes Pinto. Pinto dixo que Junk Ceylon era un porto de destino onde os barcos comerciais realizaban paradas regulares para subministraci\u00f3ns e provisi\u00f3ns, con todo, a mediados do s\u00e9culo XVI, a illa estaba en declive debido aos piratas e mares a mi\u00fado bravos e impredicibles, que imped\u00edan que os buques mercantes visitasen Junk Ceil\u00e1n. Pinto mencionou varias outras cidades portuarias notables nos seus relatos, incluso Patani e Ligor, que \u00e9 o moderno Nakhon Si Thamarat.\nNo s\u00e9culo XVII, os holandeses, e ingleses e, logo da d\u00e9cada de 1680, os franceses, competiron pola oportunidade de comerciar coa illa de Phuket (ent\u00f3n co\u00f1ecida como \"Jung Ceylon\"), que era unha rica fonte de esta\u00f1o. En setembro de 1680, un barco da Compa\u00f1\u00eda Francesa das Indias Orientais visitou Phuket e foise cunha carga completa de esta\u00f1o.\nUn ano ou dous despois, o Rei Siam\u00e9s Narai, buscando reducir a influencia holandesa e inglesa, nomeou como gobernador de Phuket a un m\u00e9dico misioneiro franc\u00e9s, o Irm\u00e1n Ren\u00e9 Charbonneau, un membro da misi\u00f3n en Siam da Soci\u00e9t\u00e9 des Missions \u00c9trang\u00e8res. Charbonneau mant\u00edvose como gobernador ata 1685.\nEn 1685, o rei Narai confirmou o monopolio franc\u00e9s do esta\u00f1o en Phuket ao seu embaixador, o Chevalier de Chaumont. O anterior ma\u00eetre d'h\u00f4tel de Chaumont, Sieur de Billy, foi nomeado gobernador da illa. Con todo, os franceses foron expulsados de Siam logo da revoluci\u00f3n siamesa de 1688. O 10 de abril de 1689, Desfarges dirixiu unha expedici\u00f3n para volver capturar Phuket para restablecer o control franc\u00e9s en Siam. A s\u00faa ocupaci\u00f3n da illa non levou a nada, e Desfarges regresou a Puducherry en xaneiro de 1690. \nOs Birmanos atacaron Phuket en 1785. O capit\u00e1n Francis Light, da Compa\u00f1\u00eda Brit\u00e1nica das Indias Orientais que pasaba pola illa, notificou \u00e1 administraci\u00f3n local que observara forzas birmanas prepar\u00e1ndose para atacar. Than Phu Ying Chan, a esposa do gobernador falecido recentemente, e a s\u00faa irm\u00e1 Mook (\u0e04\u0e38\u0e13\u0e21\u0e38\u0e01) reuniron as forzas locais que puideron. Logo dun asedio dun mes da capital, os birmanos v\u00edronse obrigados a retirarse o 13 de marzo de 1785. As mulleres convert\u00e9ronse en hero\u00ednas locais, recibindo os t\u00edtulos reais de Thao Thep Kasattri e Thao Si Sunthon, dun agradecido Rei Rama I. Durante o reinado do rei Chulalongkorn (Rama V), Phuket converteuse no centro administrativo da produci\u00f3n de esta\u00f1o das provincias do sur. En 1933 \"Monthon Phuket\" (\u0e21\u0e13\u0e11\u0e25\u0e20\u0e39\u0e40\u0e01\u0e47\u0e15) disolveuse e Phuket converteuse nunha provincia.\ntsunami 2004.\nO 26 de decembro de 2004, Phuket e outras \u00e1reas pr\u00f3ximas na costa occidental de Tailandia sufriron grandes danos cando foron alcanzados polo tsunami do D\u00eda de San Esteban, causado polo Terremoto do Oc\u00e9ano \u00cdndico 2004. As ondas destru\u00edron varias \u00e1reas moi poboadas na rexi\u00f3n, matando a ata 5.300 persoas en todo o pa\u00eds, e decenas de miles m\u00e1is en toda a rexi\u00f3n asi\u00e1tica. Reportouse a morte de 250 persoas en Phuket, inclu\u00eddos turistas estranxeiros, e quizais ata un milleiro de traballadores birmanos que constru\u00edan novos complexos tur\u00edsticos na zona de Khao Lak. Case todas as praias m\u00e1is importantes da costa oeste, especialmente Kamala, Patong, Karon e Kata, sufriron danos importantes, con grandes danos nos centros tur\u00edsticos e vilas nas praias do sur da illa.\nEn febreiro de 2005, moitos centros tur\u00edsticos danados volveron funcionar e a vida volveu lentamente \u00e1 normalidade. Logo dos programas de recuperaci\u00f3n extenuantes, agora non se pode ver ning\u00fan dano por tsunami, ag\u00e1s nas praias m\u00e1is remotas.\nEn decembro de 2006, Tailandia lanzou a primeira das 22 boias de detecci\u00f3n de tsunamis creadas nos Estados Unidos que se colocar\u00e1n ao redor do Oc\u00e9ano \u00cdndico como parte dun sistema rexional de alerta.\nXeograf\u00eda.\nPhuket \u00e9 a illa m\u00e1is grande de Tailandia. Est\u00e1 no mar de Andaman no sur de Tailandia. A illa \u00e9 principalmente monta\u00f1osa cunha cadea monta\u00f1osa no oeste da illa de norte a sur. As monta\u00f1as de Phuket forman o extremo sur da cordillera de Phuket, que ten unha extensi\u00f3n de 440\u00a0km desde o Istmo de Kra.\nA\u00ednda que algunhas obras xeogr\u00e1ficas recentes ref\u00edrense \u00e1s secci\u00f3ns dos Outeiros de Tenasserim no istmo como a \"Cordillera de Phuket\", estes nomes non se atopan nas fontes xeogr\u00e1ficas cl\u00e1sicas. Ademais, o nome de Phuket \u00e9 relativamente recente e anteriormente chamouse Jung Ceylon e Thalang. A elevaci\u00f3n m\u00e1is alta da illa consid\u00e9rase xeralmente o Khao Mai Thao Sip Song (Doce canas), con 529 m. sobre o nivel do mar. Con todo, segundo as lecturas de presi\u00f3n barom\u00e9trica, existe unha elevaci\u00f3n a\u00ednda maior (sen nome), de 542 metros sobre o nivel do mar, nos outeiros de Kamala detr\u00e1s da fervenza Kathu.\nA s\u00faa poboaci\u00f3n era 249.446 habitantes en 2000, chegando a 525.709 no censo decenal de 2010, a taxa de crecemento m\u00e1is alta de todas as provincias do pa\u00eds anualmente. Actualmente, unhas 600,000 persoas residen en Phuket, entre eles, migrantes, expatriados internacionais, tailandeses rexistrados noutras provincias e lugare\u00f1os. A poboaci\u00f3n rexistrada, con todo, incl\u00fae s\u00f3 aos tailandeses que est\u00e1n rexistrados nun \"tabien baan\" ou libro de rexistro da casa, que a maior\u00eda non o \u00e9, e o final de 2012 era de 360.905 persoas.\nPhuket esta aproximadamente a 863\u00a0km ao sur de Bangkok, e cobre unha \u00e1rea de 543\u00a0km\u00b2 exclu\u00edndo os pequenos illotes. Est\u00edmase que Phuket ter\u00eda unha \u00e1rea total de aproximadamente 576\u00a0km\u00b2 se inclu\u00edsense todas as s\u00faas illas perif\u00e9ricas. Outras illas son:\nKo Lone 4\u00b477\u00a0km\u00b2, Ko Maprao 3\u00b47\u00a0km\u00b2, Ko Naka Yai 2\u00b408\u00a0km\u00b2, Ko Racha Noi 3\u00b406\u00a0km\u00b2, Ko Racha Yai 4\u00b45\u00a0km\u00b2, e a segunda m\u00e1is grande, Ko Sire 8\u00b48\u00a0km\u00b2.\nA lonxitude da illa, de norte a sur, \u00e9 de 48\u00a0km e o seu largo \u00e9 de 21\u00a0km.\nO setenta por cento da \u00e1rea de Phuket est\u00e1 cuberta de monta\u00f1as que se estenden de norte a sur. O 30 por cento restante son chairas na parte central e oriental da illa. Ten un total de nove regatos e arroios, pero non ten r\u00edos importantes.\nAs plantaci\u00f3ns de bosques, caucho e palma cobren o 60 por cento da illa. A costa oeste ten varias praias de area. As praias da costa leste son m\u00e1is fangosas. Cerca do punto m\u00e1is ao sur est\u00e1 Laem Phromthep () (\"Cabo de Brahma\"), un popular miradoiro. No norte monta\u00f1oso da illa at\u00f3pase a reserva de Khao Phra Thaeo, que protexe m\u00e1is de 20\u00a0km\u00b2 de bosque chuvioso. Os tres picos m\u00e1is altos desta reserva son Khao Prathiu (384 m), Khao Bang Pae 388 m, e Khao Phara 422 m. O Parque Nacional Sirinat na costa noroeste estableceuse en 1981 para protexer unha \u00e1rea de 90\u00a0km\u00b2 ( 68\u00a0km de \u00e1rea mari\u00f1a), inclu\u00edda a praia Nai Yang, onde as tartarugas mari\u00f1as po\u00f1en os seus ovos.\nA zona tur\u00edstica m\u00e1is popular (e superpoboada) de Phuket \u00e9 a Praia de Patong na costa oeste central, talvez debido ao f\u00e1cil acceso \u00e1 s\u00faa ampla e longa praia. A maior parte da vida nocturna de Phuket e as s\u00faas tendas at\u00f3panse en Patong, e a \u00e1rea desenvolveuse cada vez m\u00e1is. Patong significa \"o bosque cheo de follas de banana\" en tailand\u00e9s. Ao sur de Patong at\u00f3pase Karon Beach, Kata Beach, Kata Noi Beach, e ao redor do extremo sur da illa, Nai Han Beach e Rawai. Ao norte de Patong est\u00e1n Kamala Beach, Surin Beach, e Bang Tao Beach. Estas \u00e1reas xeralmente est\u00e1n moito menos desenvolvidas que Patong. Ao sueste est\u00e1 Illa Bon e ao sur hai varias illas de coral. As Illas Similan at\u00f3panse ao noroeste, e as Illas Phi Phi que forman parte da provincia de Krabi, ao sueste.\nDistritos.\nPhuket div\u00eddese en tres distritos (\"Amphoe\"), os cales se subdividen en 17 comunas (\"tambon\") e 103 poboados (\"muban\").\n1. Phuket\n2. Kathu\n3. Thalang\nClima.\nBaixo a Clasificaci\u00f3n clim\u00e1tica de K\u00f6ppen, Phuket presenta un clima monz\u00f3nico tropical (Am). Debido \u00e1 s\u00faa proximidade ao ecuador, no transcurso do ano, hai pouca variaci\u00f3n nas temperaturas. A cidade ten unha media anual alta de 32\u00a0\u00b0C e unha m\u00ednima anual de 25\u00a0\u00b0C. Phuket ten unha tempada seca que vai de decembro a marzo e unha tempada h\u00famida que cobre os outros oito meses. Con todo, do mesmo xeito que moitas cidades que presentan un clima monz\u00f3nico tropical, Phuket ve algunhas precipitaci\u00f3ns, ata durante a s\u00faa estaci\u00f3n seca. Phuket media aproximadamente 2.200\u00a0mm de choiva."}
{"id": "182428", "revid": "23204", "url": "https://gl.wikipedia.org/wiki?curid=182428", "title": "Provincia de Phrae", "text": "Phrae \u00e9 unha provincia da Tailandia. A s\u00faa capital \u00e9 a cidade de Phrae.\nDistritos.\nA provincia div\u00eddese en oito distritos (\"amphoe\"), os cales se debullan logo en 78 comunas (\"tambon\") e 645 poboados (\"muban\")."}
{"id": "182429", "revid": "98629", "url": "https://gl.wikipedia.org/wiki?curid=182429", "title": "Guerras italianas (1494-1559)", "text": "As guerras italianas, tam\u00e9n co\u00f1ecidas como as grandes guerras italianas e as guerras de Italia, foron unha serie de conflitos b\u00e9licos sucedidos entre 1494 e 1559 que implicaron, en distintas ocasi\u00f3ns, aos principais Estados da Europa Occidental: Francia, Espa\u00f1a, Sacro Imperio Romano Xerm\u00e1nico, Inglaterra, a Rep\u00fablica de Venecia, os Estados Pontificios e a maior\u00eda das cidades-estado italianas, as\u00ed como tam\u00e9n ao Imperio otom\u00e1n.\nInicialmente tratouse dunha disputa din\u00e1stica sobre os dereitos hereditarios de Francia sobre o Ducado de Mil\u00e1n e o Reino de N\u00e1poles, pero as guerras convert\u00e9ronse rapidamente en loitas territoriais e de poder entre os distintos participantes, que estiveron marcadas por xogos de alianzas, contra-alianzas e frecuentes traiz\u00f3ns.\nIntroduci\u00f3n.\nA pen\u00ednsula Italiana sufrira durante a Idade Media numerosos e constantes conflitos entre as diversas entidades pol\u00edticas que ocupaban o seu territorio.\nPor\u00e9n, na segunda metade do s\u00e9culo XIV, a\u00ednda que fr\u00e1xil, alcanzouse unha certa estabilidade. No norte, o Tratado de Lodi (4 de abril de 1454) puxo fin \u00e1s guerras da Lombard\u00eda e trouxo a paz, que permitiu o desenvolvemento dos posteriores e florecentes gobernos de Cosme e Lourenzo de Medici en Florencia.\nNo sur, a casa de Arag\u00f3n, que reinaba en Sicilia (desde 1282), Sarde\u00f1a (1323) e N\u00e1poles (1442), manti\u00f1a a s\u00faa hexemon\u00eda e integridade apoiada na forza disuasoria que lle confer\u00eda a s\u00faa potente armada.\nO Reino de N\u00e1poles, por cuxa disputa se iniciaron as guerras de Italia, pertenc\u00eda a Arag\u00f3n desde que en 1442 Afonso V o Magn\u00e1nimo llo arrebatara a Renato de Anjou. Desde ent\u00f3n estaba rexido por monarcas da dinast\u00eda aragonesa, o que, na pr\u00e1ctica, convert\u00edao nun protectorado do rei de Arag\u00f3n. Ademais era feudatario do Papa.\nConflitos.\nPrimeira guerra italiana (1494 - 1498).\nCrendo ter neutralizado a Fernando o Cat\u00f3lico mediante o tratado de Barcelona (1493), despois da morte de Fernando I de N\u00e1poles (1494), Carlos VIII de Francia intenta obter para si, aducindo o seu parentesco con Renato de Anjou, a soberan\u00eda deste reino.\nAo non acceder o papa Alexandre VI a coroalo, decide satisfacer as s\u00faas pretensi\u00f3ns \"manu militari\": nunha r\u00e1pida campa\u00f1a, na que s\u00f3 Venecia e o Papado se lle opo\u00f1en, os seus ex\u00e9rcitos percorren toda a pen\u00ednsula Italiana e ocupan a capital napolitana.\nEn abril de 1495 f\u00f3rmase a chamada Liga de Venecia (Mil\u00e1n, Venecia, o Sacro Imperio Romano Xerm\u00e1nico, Espa\u00f1a e os Estados Pontificios) para combater ao invasor.\nA Batalla de Fornovo (6 de xullo de 1495) conclu\u00edu sen un vencedor militar claro, pero despois dela Carlos VIII tivo que evacuar as s\u00faas tropas do norte de Italia. No sur, con inferioridade num\u00e9rica e procurando por iso evitar un grande enfrontamento a campo aberto cos franceses, o Gran Capit\u00e1n conseguiu non ser expulsado da pen\u00ednsula por eles. Por\u00e9n, e en contra do seu criterio, o seu superior Fernando II de N\u00e1poles obrigouno a presentar batalla xunto a el en Seminara (28 de xu\u00f1o de 1495), onde foron vencidos por B\u00e9rault Stuart d'Aubigny.\nOs espa\u00f1ois seguiron resistindo e, despois de recibir reforzos, pasaron \u00e1 ofensiva e tomaron varias prazas fortes ao norte da posici\u00f3n que ocupaba Stuart d'Aubigny co groso do seu ex\u00e9rcito. Mentres tanto Fernando de N\u00e1poles, val\u00e9ndose dunha insurrecci\u00f3n popular, consegue acurralar a Gilberto de Montpensier en dous castelos de N\u00e1poles e, despois, desaloxalo deles. Fernando o Cat\u00f3lico abriu outra fronte nos Pireneos contra Francia, para que esta desviara soldados e recursos cara a al\u00e1.\nA vitoria do Gran Capit\u00e1n en Cosenza estreitou a\u00ednda m\u00e1is o cerco sobre Montpensier, que acantoou aos seus homes en Atella. Os aliados tomaron a fortaleza en xullo de 1496, e Francia quedou a partir de ent\u00f3n en clara desvantaxe.\nOs \u00faltimos episodios militares importantes da guerra foron as conquistas espa\u00f1olas de Rocca Guglielma e Diano, en 1497. O 4 de agosto de 1498 Fernando o Cat\u00f3lico firmou con Lu\u00eds XII, sucesor de Carlos VIII, o Tratado de Marcoussis, conclu\u00edndo as\u00ed definitivamente o conflito.\nGuerra italiana de 1499-1501.\nO novo rei franc\u00e9s, Lu\u00eds XII, seguindo a pol\u00edtica do seu antecesor, continuou reclamando para el o ducado de Mil\u00e1n e o reino de N\u00e1poles. Coa intenci\u00f3n de ocupar o norte de Italia pola v\u00eda militar pactou alianzas coa rep\u00fablica de Venecia, \u00e1 que lle ofreceu a cambio da s\u00faa axuda Cremona, e co papa Alexandre VI e o seu fillo C\u00e9sar Borgia, ofrec\u00e9ndolles territorios na Roma\u00f1a. En agosto de 1499 un ex\u00e9rcito franc\u00e9s cruzou os Alpes e marchou sobre o Milanesado, que estaba baixo o goberno do duque Ludovico Sforza. Ante a superioridade militar francesa, este abandonou Mil\u00e1n, que foi ocupado por Gian Giacomo Trivulzio ao mando das tropas de Lu\u00eds XII.\nSforza buscou a axuda dos turcos do sult\u00e1n Bajazet (enfrontado xa desde antes con Venecia), e recrutou un ex\u00e9rcito de mercenarios su\u00edzos cos que en xaneiro conseguiu recuperar as principais cidades do ducado, pero en abril foi traizoado polos soldados su\u00edzos en Novara, sendo apresado, ao igual que o seu irm\u00e1n Ascanio.\nC\u00e9sar Borgia, mentres tanto, tomou Imola, Forli, R\u00edmini, P\u00e9saro e Faenza, na Roma\u00f1a, ante a pasividade ou a prudencia dos pequenos estados veci\u00f1os, temerosos do enfrontamento contra a coalici\u00f3n franco-veneciana-papal.\nGuerra de N\u00e1poles (1501-1504).\nConquistado o norte da pen\u00ednsula e antes de atacar N\u00e1poles, Lu\u00eds XII buscou a alianza coa \u00fanica potencia militar capaz de frear o seu avance cara ao sur. En novembro de 1500 asinou con Fernando II de Arag\u00f3n o tratado de Granada, polo que ambos os dous acordaban dividirse o reino de N\u00e1poles: o sur quedar\u00eda para a coroa de Arag\u00f3n e o norte para Francia. En marzo de 1501 as tropas de Gonzalo Fern\u00e1ndez de C\u00f3rdoba, o Gran Capit\u00e1n, ocuparon Calabria e Apulia, e no ver\u00e1n seguinte os franceses avanzaron desde o norte e, tras tomar X\u00e9nova, conquistaron os Abruzos e Labor. O rei Frederico I de N\u00e1poles, sen di\u00f1eiro nin ex\u00e9rcito despois da guerra anterior, foi incapaz de conter o avance de ambos os contendentes; en outubro foi deposto e o seu reino dividido entre Arag\u00f3n e Francia.\nPronto xurdiron entre Francia e Arag\u00f3n desacordos sobre os termos da partici\u00f3n: a posesi\u00f3n das provincias centrais de N\u00e1poles non fora especificada no tratado de Granada. Nos enfrontamentos armados que seguiron, as tropas do Gran Capit\u00e1n derrotaron contundentemente \u00e1s francesas ao longo de 1503 nas batallas de Ruvo, Seminara, Ceri\u00f1ola e Garellano.\nEn 1504 Lu\u00eds XII cedeu a totalidade de N\u00e1poles a Fernando de Arag\u00f3n mediante o tratado de Li\u00f3n. N\u00e1poles permanecer\u00eda baixo soberan\u00eda espa\u00f1ola at\u00e9 1707.\nGuerra da Liga de Cambrai.\nO papa Xulio II formou a denominada Liga de Cambrai en 1508, co obxectivo de frear a expansi\u00f3n territorial da Rep\u00fablica de Venecia. Estaba formada por Francia, o Papado, Espa\u00f1a e o Sacro Imperio Romano Xerm\u00e1nico.\nA\u00ednda que a Liga destru\u00edu gran parte do ex\u00e9rcito veneciano na batalla de Agnadello (1509), non logrou a captura de Padua.\nEn 1510 a Liga desf\u00edxose e Xulio declarou a guerra a Francia, ali\u00e1ndose con Venecia. Despois dun ano de combates, formouse unha Liga Santa contra os franceses, que logrou expulsar a estes de Italia.\nEn 1512 Venecia formou unha alianza cos franceses, co que deu un novo rumbo \u00e1 guerra e alcanzou a vitoria na Batalla de Marignano (1515).\nA paz firmouse en 1516, e o resultado foi o retorno ao statu quo de 1508.\nGuerra italiana de 1521-1526.\nTras a morte en 1519 de Maximiliano I de Habsburgo, emperador do Sacro Imperio Romano Xerm\u00e1nico, Carlos I de Espa\u00f1a foi designado como o seu sucesor, formando un estado que ocupaba case a metade do territorio europeo. Francisco I de Francia, que optara \u00e1 sucesi\u00f3n do imperio de Maximiliano, aproveitou a invasi\u00f3n espa\u00f1ola de Navarra para comezar unha guerra contra Espa\u00f1a. As tropas francesas marcharon cara a Italia co intento de desaloxar a Carlos I de N\u00e1poles. Os franceses foron superados polos ex\u00e9rcitos espa\u00f1ois de Fernando de \u00c1valos, sufrindo serias derrotas nas batallas de Bicoca e Sesia.\nO propio Francisco I dirixiu \u00e1s s\u00faas tropas intern\u00e1ndose na Lombard\u00eda en 1525, sendo derrotado na batalla de Pav\u00eda, onde foi preso. Desde o seu encerro viuse obrigado a facer grandes concesi\u00f3ns a Espa\u00f1a sobre os seus territorios en Italia.\nGuerra da Liga de Cognac.\nEn 1526 o papa Clemente VII, alarmado polo crecente poder do Imperio espa\u00f1ol, aliouse con Francia, Venecia, Florencia e outros pequenos estados de Italia formando a Liga de Cognac para combater a Carlos I.\nVenecia rexeitou contribu\u00edr \u00e1 alianza con tropas e, despois da retirada do ex\u00e9rcito franc\u00e9s da Lombard\u00eda, as forzas espa\u00f1olas tomaron Florencia e, en 1527, saquearon Roma (Saqueo de Roma). O papa foi apresado polas tropas do Imperio. A guerra rematou coa sinatura da Paz de Cambrai, en 1529, mediante a cal Francia retir\u00e1base da guerra. Venecia firmou a paz con Espa\u00f1a, mentres Florencia foi colocada baixo o goberno dos Medici.\nGuerra italiana de 1536-1538.\nA terceira guerra entre Carlos I de Espa\u00f1a e Francisco I de Francia comezou \u00e1 morte de Francesco Maria Sforza, duque de Mil\u00e1n. Cando Filipe (o fillo primox\u00e9nito de Carlos) herdou o ducado, Francisco invadiu Italia, conquistando Tur\u00edn, pero fracasando no seu intento de tomar Mil\u00e1n. En resposta \u00e1 invasi\u00f3n francesa, Carlos invadiu a Provenza, na campa\u00f1a de Francia de 1536, avanzando cara a Aix-en-Provence, pero preferiu retirarse a Espa\u00f1a antes que atacar a fortaleza de Avignon. A guerra terminou coa tregua de Niza, deixando Tur\u00edn en mans francesas, pero sen m\u00e1is cambios significativos no mapa italiano.\nGuerra italiana de 1542-1546.\nFrancisco I, aliado con Solim\u00e1n I do Imperio otom\u00e1n lanzou unha invasi\u00f3n da pen\u00ednsula Italiana. Unha frota conxunta franco-otom\u00e1 capturou a cidade de Niza en agosto de 1543 e puxo asedio \u00e1 cidadela. Os defensores foron socorridos un mes m\u00e1is tarde polas tropas imperiais, que conseguiron levantar o asedio. Os franceses, baixo o mando de Fran\u00e7ois, conde de Enghien, derrotaron \u00e1s forzas do Imperio na batalla de Cerisoles, en 1544, pero fracasaron no seu intento de penetrar na Lombard\u00eda.\nCarlos I de Espa\u00f1a e Henrique VIII de Inglaterra un\u00edronse para a invasi\u00f3n do norte de Francia, sitiando Boulogne-sur-Mer e Soissons. A falta de colaboraci\u00f3n entre ingleses e espa\u00f1ois e os agresivos ataques otom\u00e1ns levaron a Carlos a abandonar estas conquistas, restaurando o \"statu quo\" unha vez m\u00e1is.\nGuerra Habsburgo-Valois (1547 - 1559).\nEn 1547, Henrique II de Francia, que sucedera a Francisco no trono, declarou a guerra contra Carlos I coa intenci\u00f3n de retomar Italia e asegurar Francia, intentando romper a hexemon\u00eda da casa de Austria en Europa. En principio Francia tivo \u00e9xito na s\u00faa ofensiva contra Lorena, pero o intento de invasi\u00f3n francesa de Toscana en 1553 fracasou coa s\u00faa derrota na batalla de Marciano.\nCarlos I abdicou en 1556, dividindo o imperio dos Habsburgo entre o seu fillo Filipe II de Espa\u00f1a e o seu irm\u00e1n Fernando I, e o teatro de operaci\u00f3ns militares cambiou de Italia a Flandres onde Filipe II, en alianza con Manuel Filiberto de Savoia, derrotou aos franceses na Batalla de San Quint\u00edn, en 1557.\nA entrada de Inglaterra ese mesmo ano na guerra, ao lado de Francia, permitiu aos franceses tomar Calais e atacar as posesi\u00f3ns espa\u00f1olas nos Pa\u00edses Baixos. A\u00ednda as\u00ed, Francia viuse forzada a asinar a Paz de Cateau-Cambr\u00e9sis, na que renunciaba \u00e1 reclamaci\u00f3n dos seus dereitos sobre os territorios italianos.\nConsecuencias.\nAo final das guerras italianas, en 1559, a casa de Austria conseguira asentarse como a primeira potencia mundial, en detrimento de Francia. Os estados de Italia, que durante a Idade Media e o Renacemento acumularan un poder desproporcionado ao seu pequeno tama\u00f1o, viron reducido o seu peso pol\u00edtico e militar, quedando reducidos a potencias secundarias, e alg\u00fans deles desapareceron.\nA esta serie de guerras, s\u00e9guenlles as guerras de relixi\u00f3n de Francia, nas que Espa\u00f1a toma parte de maneira activa.\nAs guerras italianas na historiograf\u00eda.\nA divisi\u00f3n entre os distintos conflitos que forman o conxunto das guerras italianas nunca foi normalizada, variando segundo se clasifiquen en funci\u00f3n das datas en que tiveron lugar, dos monarcas que participaron nelas ou das causas que as motivaron. A complexidade do conxunto, dados os numerosos participantes, teatros de operaci\u00f3ns, alianzas e traiz\u00f3ns, fixo pos\u00edbel que alg\u00fans dos conflitos aqu\u00ed mencionados poidan ser considerados como a suma de varios conflitos menores (ou viceversa), provocando que distintos historiadores organicen o conxunto de distintas maneiras."}
{"id": "182430", "revid": "1131", "url": "https://gl.wikipedia.org/wiki?curid=182430", "title": "Tailandia do Norte", "text": "Tailandia Setentrional \u00e9 un dos cinco grandes grupos rexionais de Tailandia.\nA maior parte de Tailandia do Norte \u00e9 monta\u00f1osa, sendo relativamente m\u00e1is fresca no referente \u00e1 temperatura comparada coa Tailandia Central.\nA historia de Tailandia do Norte est\u00e1 dominada polo reino Lannathai, fundado en 1259.\nComprende 17 provincias:"}
{"id": "182431", "revid": "27249", "url": "https://gl.wikipedia.org/wiki?curid=182431", "title": "Rexi\u00f3n Norte, Tailandia", "text": ""}
{"id": "182432", "revid": "23204", "url": "https://gl.wikipedia.org/wiki?curid=182432", "title": "Roger Ashton-Griffiths", "text": "Roger Ashton-Griffiths, nado o 19 de xaneiro de 1957 en Hertfordshire, \u00e9 un actor, director de cine e escritor ingl\u00e9s.\nTraxectoria.\nGraduouse na Universidade de Lancaster e na Universidade de East London. Comezou a s\u00faa carreira como cantante coa \u00d3pera Nacional de Inglaterra no Coliseo de Londres.\nTen aparecido en numerosos filmes, entre os que se incl\u00faen \"The Brothers Grimm\" e \"Brazil\" de Terry Gilliam, \"Destino de cabaleiro\", \"Gangs of New York\" de Martin Scorsese, \"Pirates\" de Roman Polanski, \"The Cook, the Thief, His Wife and Her Lover\" de Peter Greenaway e \"You Will Meet a Tall Dark Stranger\" de Woody Allen.\nTam\u00e9n traballou moito en televisi\u00f3n, inclu\u00edndo \"Margaret\" e \"The Tudors\" (2009)."}
{"id": "182433", "revid": "98629", "url": "https://gl.wikipedia.org/wiki?curid=182433", "title": "Rexi\u00f3n Sur", "text": "Rexi\u00f3n Sur p\u00f3dese referir a:"}
{"id": "182434", "revid": "1131", "url": "https://gl.wikipedia.org/wiki?curid=182434", "title": "Tailandia do Sur", "text": "Tailandia Meridional \u00e9 un dos cinco grupos rexionais da Tailandia, situado na Pen\u00ednsula Malaia.\nLimita polo norte coa Tailandia Central, polo noroeste coa Birmania (Tenasserim) e polo sur coa Malaisia. \u00c1chase entallada entre o Mar de Andaman (oeste) e o Golfo de Siam (leste).\nProvincias.\nEst\u00e1 composta por 14 provincias:"}
{"id": "182435", "revid": "27249", "url": "https://gl.wikipedia.org/wiki?curid=182435", "title": "Rexi\u00f3n Sur, Tailandia", "text": ""}
{"id": "182436", "revid": "27155", "url": "https://gl.wikipedia.org/wiki?curid=182436", "title": "Transferase", "text": "Unha transferase \u00e9 un encima que cataliza a transferencia dun grupo funcional, por exemplo un metilo ou un grupo fosfato, dunha mol\u00e9cula doadora a outra aceptora. Por exemplo, unha reacci\u00f3n de transferencia \u00e9 a seguinte:\nNo exemplo, A \u00e9 o doador e B \u00e9 o aceptor. O doador \u00e9 con frecuencia un coencima.\nNomenclatura.\nA nomenclatura correcta, en senso estrito, para as transferases \u00e9 \"doador: aceptor grupotransferase\". Por\u00e9n, adoitan empregarse os nomes tradicionais dos encimas, como \"aceptor grupotransferase\" ou \"doador grupotransferase\"; por exemplo, ADN metiltransferase, que cataliza a transferencia dun ou m\u00e1is grupos metilo ao ADN, que act\u00faa de aceptor.\nClasificaci\u00f3n.\nCorresponden ao EC 2 na catalogaci\u00f3n por medio do n\u00famero EC. Div\u00eddense nas seguintes subclases:"}
{"id": "182437", "revid": "27155", "url": "https://gl.wikipedia.org/wiki?curid=182437", "title": "Transferasa", "text": ""}
{"id": "182438", "revid": "22795", "url": "https://gl.wikipedia.org/wiki?curid=182438", "title": "Guerras italianas", "text": ""}
{"id": "182439", "revid": "22795", "url": "https://gl.wikipedia.org/wiki?curid=182439", "title": "Grandes guerras italianas", "text": ""}
{"id": "182440", "revid": "22795", "url": "https://gl.wikipedia.org/wiki?curid=182440", "title": "Guerras de Italia", "text": ""}
{"id": "182441", "revid": "1131", "url": "https://gl.wikipedia.org/wiki?curid=182441", "title": "Tailandia Central", "text": "Tailandia Central \u00e9 un dos cinco grupos rexionais da Tailandia, composta por 18 provincias m\u00e1is a Metr\u00f3pole de Bangkok. Tam\u00e9n se pode integrar a Tailandia do Leste nesta rexi\u00f3n, resumindo as rexi\u00f3ns de Tailandia en catro, e sendo as provincias da Tailandia Central 26 (inclu\u00edndo Bangkok)."}
{"id": "182442", "revid": "23204", "url": "https://gl.wikipedia.org/wiki?curid=182442", "title": "Provincia de Phra Nakhon Si Ayutthaya", "text": "Phra Nakhon Si Ayutthaya, ou simplemente Ayutthaya, \u00e9 unha provincia da Tailandia. A s\u00faa capital \u00e9 a cidade de Phra Nakhon Si Ayutthaya.\nDistritos.\nA provincia div\u00eddese en dezaseis distritos (\"amphoe\"), 209 comunas (\"tambon\") e 1328 poboados (\"muban\")."}
{"id": "182443", "revid": "43749", "url": "https://gl.wikipedia.org/wiki?curid=182443", "title": "Provincia Ayutthaya", "text": ""}
{"id": "182444", "revid": "27249", "url": "https://gl.wikipedia.org/wiki?curid=182444", "title": "Rexi\u00f3n Central, Tailandia", "text": ""}
{"id": "182445", "revid": "23204", "url": "https://gl.wikipedia.org/wiki?curid=182445", "title": "Rexi\u00f3n Central", "text": "Rexi\u00f3n Central p\u00f3dese referir a:"}
{"id": "182446", "revid": "89787", "url": "https://gl.wikipedia.org/wiki?curid=182446", "title": "Protamina", "text": "As protaminas son pequenas prote\u00ednas, ricas no amino\u00e1cido b\u00e1sico arxinina, que substit\u00faen \u00e1s histonas nas \u00faltimas fases da espermatox\u00e9nese e p\u00e9nsase que son esenciais para a condensaci\u00f3n e estabilizaci\u00f3n do ADN nos espermatozoides. Parece que permiten un empaquetado m\u00e1is denso do ADN no reducido espazo da cabeza dos espermatozoides que as histonas, pero deben ser despois descomprimidas para que a informaci\u00f3n xen\u00e9tica poida usarse para a s\u00edntese de prote\u00ednas. De feito, os xenes que son b\u00e1sicos para o desenvolvemento embrionario temper\u00e1n contin\u00faan unidos \u00e1s histonas, e supo\u00f1en aproximadamente un 4% do ADN dos espermatozoides.\nUsos m\u00e9dicos.\nAo mesturalas coa hormona insulina, as protaminas ralentizan o comezo da acci\u00f3n da insulina e incrementan a s\u00faa duraci\u00f3n .\nAs protaminas \u00fasanse na cirurx\u00eda de bypass cardiopulmonar para neutralizar os efectos anticoagulantes da heparina, e para incrementar a presi\u00f3n na arteria pulmonar e diminu\u00edr a presi\u00f3n sangu\u00ednea perif\u00e9rica, o consumo de os\u00edxeno no miocardio, o gasto card\u00edaco, e a frecuencia card\u00edaca.\nO sulfato de protamina \u00e9 un ant\u00eddoto da heparina. Existe unha variante da protamina con cadea m\u00e1is curta que tam\u00e9n act\u00faa como un potente antagonista da heparina, pero con antixenicidade moi reducida.\nExemplos.\nO rato, os homes, e certos peixes te\u00f1en d\u00faas ou m\u00e1is protaminas diferentes, mentres que o esperma de touro, porco, rata, coello, porco de Guinea e carneiro te\u00f1en s\u00f3 unha protamina.\nHumanos.\nAs d\u00faas protaminas humanas denom\u00ednanse PRM1 e PRM2.\nPeixes.\nExemplos def protaminas de peixes son:"}
{"id": "182447", "revid": "23204", "url": "https://gl.wikipedia.org/wiki?curid=182447", "title": "Guerra anglo-espa\u00f1ola", "text": "A expresi\u00f3n Guerra anglo-espa\u00f1ola pode referirse a alg\u00fan dos diversos enfrontamentos armados que, ao longo da historia, Espa\u00f1a mantivo cos pa\u00edses antecesores do Reino Unido: o Reino de Inglaterra, a Commonwealth (1649\u20131660), o Reino de Gran Breta\u00f1a (1707\u20131800) ou o Reino Unido da Gran Breta\u00f1a e Irlanda (1801\u20131927):"}
{"id": "182451", "revid": "89787", "url": "https://gl.wikipedia.org/wiki?curid=182451", "title": "\u00c9ster", "text": "En qu\u00edmica, os \u00e9steres son compostos org\u00e1nicos derivados da reacci\u00f3n dun \u00e1cido osixenado org\u00e1nico ou inorg\u00e1nico cun grupo OH (hidroxilo) doutra substancia, que pode ser un alcohol ou un fenol. Nos \u00e9steres un grupo alquilo (simbolizado por R' e procedente do alcohol) substit\u00fae a un \u00e1tomo de hidr\u00f3xeno do \u00e1cido osixenado. Etimoloxicamente, a palabra \"\u00e9ster\" prov\u00e9n da voz do idioma alem\u00e1n Essig-\u00c4ther (\"\u00e9ter de vinagre\"), como se chamaba antigamente ao acetato de etilo, e o termo foi acu\u00f1ado en qu\u00edmica polo alem\u00e1n Leopold Gmelin.\nNos \u00e9steres m\u00e1is com\u00fans o \u00e1cido en cuesti\u00f3n \u00e9 un \u00e1cido carbox\u00edlico (co grupo -COOH). Por exemplo, se o \u00e1cido \u00e9 o \u00e1cido ac\u00e9tico, o \u00e9ster denom\u00ednase acetato. Os \u00e9steres tam\u00e9n se poden formar con \u00e1cidos inorg\u00e1nicos, como o \u00e1cido carb\u00f3nico (orixina \u00e9steres carb\u00f3nicos), o \u00e1cido fosf\u00f3rico (\u00e9steres fosf\u00f3ricos) ou o \u00e1cido sulf\u00farico. Por exemplo, o sulfato de dimetilo \u00e9 un \u00e9ster, \u00e1s veces chamado \"\u00e9ster dimet\u00edlico do \u00e1cido sulf\u00farico\".\nUn ensaio moi usado para detectar \u00e9steres \u00e9 a formaci\u00f3n de hidroxamatos f\u00e9rricos, doados de reco\u00f1ecer xa que son moi coloreados:\nEnsaio do \u00e1cido hidrox\u00e1mico: a primeira fase da reacci\u00f3n \u00e9 a conversi\u00f3n do \u00e9ster nun \u00e1cido hidrox\u00e1mico (catalizado por base). No seguinte paso este reacciona con cloruro f\u00e9rrico producindo un hidroxamato de intensa cor vermella-violeta.\nEnlace \u00e9ster. Os \u00e9steres son moi importantes, xa que o fosfato dos \u00e1cidos nucleicos est\u00e1 unido por enlace \u00e9ster. Tam\u00e9n as graxas do tecido adiposo (triacilglic\u00e9ridos) e outros l\u00edpidos conte\u00f1en enlace \u00e9ster. Moitos aromas naturais son \u00e9steres. A nitroglicerina \u00e9 un \u00e9ster de nitrato. O poli\u00e9ster \u00e9 un pl\u00e1stico formado por mon\u00f3meros unidos por enlace \u00e9ster.\nEsterificaci\u00f3n en qu\u00edmica org\u00e1nica.\nA s\u00edntese cl\u00e1sica \u00e9 a esterificaci\u00f3n de Fischer, que consiste en tratar un \u00e1cido carbox\u00edlico cun alcohol en presenza dun axente deshidratante:\nEn bioqu\u00edmica \u00e9 frecuente que os \u00e9steres sexan o produto da reacci\u00f3n entre un \u00e1cido graxo e un alcohol.\nNa formaci\u00f3n destes \u00e9steres, o grupo OH (hidroxilo) do alcohol reacciona co grupo -COOH (carboxilo) do \u00e1cido graxo, quedando ambos enlazados formando o \u00e9ster e liber\u00e1ndose unha mol\u00e9cula de auga. Esta reacci\u00f3n denom\u00ednase esterificaci\u00f3n.\nOs \u00e9steres m\u00e1is comunmente atopados na natureza son as graxas, que son \u00e9steres de glicerina e \u00e1cidos graxos. A glicerina \u00e9 un alcohol con tres grupos -OH, polo que se est\u00e1n todos esterificados con \u00e1cidos graxos, orix\u00ednase un triacilglic\u00e9rido.\nEn qu\u00edmica org\u00e1nica e bioqu\u00edmica os \u00e9steres son un grupo funcional composto dun radical org\u00e1nico unido ao residuo de calquera \u00e1cido osixenado, org\u00e1nico ou inorg\u00e1nico.\nUn \u00e9ster c\u00edclico ch\u00e1mase lactona tanto se procede dun \u00e1cido org\u00e1nico coma inorg\u00e1nico.\nNomenclatura.\nA nomenclatura dos \u00e9steres deriva dos nomes do \u00e1cido carbox\u00edlico e do alcohol dos que procede.\nAs\u00ed, no etanoato (acetato) de metilo encontramos d\u00faas partes no seu nome:\nNo debuxo da dereita observamos a parte que procede do \u00e1cido (en vermello; \"etanoato\") e a parte que procede do alcohol (en azul, \"de etilo\").\nO nome xeral dun \u00e9ster de \u00e1cido carbox\u00edlico ser\u00e1 \"alcanoato de alquilo\", onde:\nEn conxunto CH3-CH2-CO-O-CH2-CH3 nom\u00e9ase \"propanoato de etilo.\"\nPropiedades f\u00edsicas.\nOs \u00e9steres poden participar nos enlaces de hidr\u00f3xeno como aceptores, pero non poden participar como dadores neste tipo de enlaces, a diferenza dos alcohois dos que derivan. Esta capacidade de participaren nos enlaces de hidr\u00f3xeno fainos m\u00e1is hidrosolubles c\u00f3s hidrocarburos dos que derivan. Pero as limitaciones dos seus enlaces de hidr\u00f3xeno fainos m\u00e1is hidrof\u00f3bicos c\u00f3s alcohois ou \u00e1cidos dos que derivan. Esta falta de capacidade de actuar como dador de enlace de hidr\u00f3xeno orixina que non se poidan formar enlaces de hidr\u00f3xeno entre mol\u00e9culas de \u00e9steres, o que os fai m\u00e1is vol\u00e1tiles ca un \u00e1cido ou alcohol de similar peso molecular.\nMoitos \u00e9steres te\u00f1en un aroma caracter\u00edstico, o que fai que se utilicen amplamente como sabores e arrecendos artificiais. Por exemplo:\nOs \u00e9steres tam\u00e9n participan na hidr\u00f3lise ester\u00e1rica ou rotura dun \u00e9ster pola auga.\nOs \u00e9steres tam\u00e9n poden ser descompostos por \u00e1cidos ou bases fortes. Como resultado, descomp\u00f3\u00f1ense nun alcohol e un \u00e1cido carbox\u00edlico, ou un sal dun \u00e1cido carbox\u00edlico:\nPropiedades qu\u00edmicas.\nNas reacci\u00f3ns dos \u00e9steres, a cadea rompe sempre nun enlace sinxelo, que se establecera entre o os\u00edxeno e o alcohol ou R, ou ben entre o os\u00edxeno e o grupo R-CO-, liberando as\u00ed o alcohol ou un dos seus derivados. A saponificaci\u00f3n dos \u00e9steres, chamada as\u00ed pola s\u00faa analox\u00eda coa formaci\u00f3n de xab\u00f3ns, \u00e9 a reacci\u00f3n inversa \u00e1 esterificaci\u00f3n:\nOs \u00e9steres hidrox\u00e9nanse m\u00e1is doadamente c\u00f3s \u00e1cidos, empreg\u00e1ndose xeralmente o \u00e9ster et\u00edlico tratado cunha mestura de sodio e alcohol, e condensan entre si en presenza de sodio e coas cetonas"}
{"id": "182452", "revid": "89787", "url": "https://gl.wikipedia.org/wiki?curid=182452", "title": "Kenn Navarro", "text": "Kenn Navarro, nado en 1979 en Manila, \u00e9 un animador filipino nacionalizado estadounidense, co\u00f1ecido por ser o director de animaci\u00f3n da serie flash Happy Tree Friends.\nTraxectoria.\nEn 1995 incribiuse nun curso de animaci\u00f3n da San Francisco State University, pese a que nun primeiro momento se matriculara nun curso de artes especializado en dese\u00f1o gr\u00e1fico.\nEn 1998 entrou a traballar na empresa Mondo Mini Shows, m\u00e1is co\u00f1ecida coma \"Mondo Media\", que se estaba reconvertendo dunha produtora de xogos de animaci\u00f3n a un estudio totalmente preparado para a creaci\u00f3n e distribuci\u00f3n de contido en rede. Comezou participando en diversos proxectos de xogos e pasou despois a dese\u00f1os animados para internet, como The God &amp; Devil Show, Thugs on Film ou Like News\nPouco despois asociouse con Rhode Montijo e Aubrey Ankrum para crear un debuxo animado que chegou a ser moi popular en internet, Happy Tree Friends, que debutou no ano 2000. A canle de televisi\u00f3n G4 adquiriu os dereitos de retransmisi\u00f3n por televisi\u00f3n.\nAdemais da elaboraci\u00f3n da animaci\u00f3n Kenn fai as voces de varios personaxes da serie (Cuddles, Lifty &amp; Shifty e Flippy)."}
{"id": "182453", "revid": "23204", "url": "https://gl.wikipedia.org/wiki?curid=182453", "title": "Bombardier 415", "text": "O Bombardier 415 (antigamente Canadair CL-415) \u00e9 un avi\u00f3n anfibio canadense dese\u00f1ado especificamente para a loita contra-incencios. Est\u00e1 baseado no avi\u00f3n da mesma compa\u00f1\u00eda CL-215. Nos Estados Unidos comercial\u00edzase co nome \"Superscooper.\"\nDese\u00f1o.\nEn 1987, seguindo as tendencias do mercado cara motores turboh\u00e9lice m\u00e1is eficientes, potentes e fiables, Canadair levou a cabo a tarefa de modernizar varios fuselaxes de CL-215 instalando motores Pratt &amp; Whitney Canada PW123AF, conseguindo un incremento de potencia dun 15% con respecto aos motores de pist\u00f3ns orixinais. O avi\u00f3n foi denominado CL-215T e tam\u00e9n conta con varias melloras aerodin\u00e1micas e de sistemas, que incl\u00faen controis motorizados, aire acondicionado na cabina e tam\u00e9n melloras nos sistemas el\u00e9ctricos e de avi\u00f3nica. As caracter\u00edsticas externas m\u00e1is notables do novo CL-215T foron engadidos aerodin\u00e1micos nas \u00e1s e na empenaxe.\nBaseado no exitoso CL-215, a compa\u00f1\u00eda presentou o CL-415, unha nova serie de produci\u00f3n que comezou en 1993. O 415 ten unha cabina actualizada, melloras na aerodin\u00e1mica e cambios no sistema de liberado de auga, creando un moderno avi\u00f3n contra-incendios para ser usado na detecci\u00f3n e extinci\u00f3n de incendios forestais.\nComparado co CL-215, o 415 incrementou o peso e a velocidade operacional, producindo unha maior produtividade e rendemento. O 415 pode sacar ata 6.140 litros dunha fonte de auga pr\u00f3xima, mesturada cunha escuma qu\u00edmica se se desexa, e arroxala ao lume sen ter que regresar \u00e1 base para encher os seus tanques. O 415 foi desenvolvido especificamente para proporcionar a capacidade de lanzar grandes cantidades de auga como resposta r\u00e1pida a un incendio. O avi\u00f3n est\u00e1 constru\u00eddo para que sexa fiable e te\u00f1a unha vida operacional longa, ao estar feito con materiais resistentes \u00e1 corrosi\u00f3n.\nO primeiro 415 voou o 6 de decembro de 1993 e comezou a ser entregado en novembro de 1994. Pronto lle seguiron pedidos de varios pa\u00edses. En reco\u00f1ecemento \u00e1s s\u00faas habilidades nas tarefas de extinci\u00f3n do lume, o avi\u00f3n foi galardoado co prestixioso \"Batefuegos de oro\".\nDos 76 constru\u00eddos, sete foron retirados do servizo debido a accidentes.\nO avi\u00f3n precisa unha lonxitude de 1.340 onde voar a 15 metros de altitude, e despois poder descender para coller 6.137 litros de auga durante un per\u00edodo de 12 segundos nun percorrido de 410 m sobre a superficie da auga."}
{"id": "182454", "revid": "5132", "url": "https://gl.wikipedia.org/wiki?curid=182454", "title": "Mike Giomi", "text": "Michael Ray Giomi, nado o 9 de abril de 1964 en Modesto, California, \u00e9 un ex xogador profesional de baloncesto estadounidense. Formado nas universidades de Indiana e North Carolina State, Giomi xogou durante a s\u00faa carreira principalmente en Europa, excepto d\u00faas temporadas nas que disputou a liga canadense e a CBA estadounidense. Cunha altura de 2,06 metros xogaba na posici\u00f3n de pivote. A s\u00faa filla, Lydia, \u00e9 tam\u00e9n xogadora profesional de baloncesto."}
{"id": "182455", "revid": "5132", "url": "https://gl.wikipedia.org/wiki?curid=182455", "title": "Michael Giomi", "text": ""}
{"id": "182456", "revid": "5132", "url": "https://gl.wikipedia.org/wiki?curid=182456", "title": "Michael Ray Giomi", "text": ""}
{"id": "182457", "revid": "56817", "url": "https://gl.wikipedia.org/wiki?curid=182457", "title": "LNB", "text": "LNB pode referirse a:\nNo deporte, a:"}
{"id": "182459", "revid": "98629", "url": "https://gl.wikipedia.org/wiki?curid=182459", "title": "Claude Gregory", "text": "Claude Andre Gregory, nado o 26 de decembro de 1958 en Washington, D.C., \u00e9 un ex xogador profesional de baloncesto estadounidense formado na Universidade de Wisconsin-Madison xogou na NBA e nas principais ligas de Europa como a LNB, a Lega e a ACB. Cunha altura de 2,03 metros xogaba na posici\u00f3n de pivote.\nTraxectoria.\nUniversidade.\nXogou durante catro tempadas cos Badgers da Universidade de Wisconsin-Madison, nas que fixo unha media 15,9 puntos e 8,2 rebotes por partido. Ten a marca de rebotes da historia dos Badgers, con 904. Na s\u00faa \u00faltima tempada foi elixido o segundo mellor quinteto da Big Ten Conference.\nProfesional.\nFoi elixido na cuadrax\u00e9simo primeira posici\u00f3n do Draft da NBA de 1981 por Washington Bullets, pero foi despedido antes do comezo da tempada. Acepta ent\u00f3n marchar a xogar \u00e1 liga espa\u00f1ola fichando polo recentemente creado equipo do Zaragoza Skol, onde se converte no primeiro xogador estranxeiro en vestir a s\u00faa camiseta. Acabou a tempada como terceiro mellor anotador e segundo reboteador da liga. Ao ano seguinte ficha polo Baskonia onde acaba como m\u00e1ximo anotador da competici\u00f3n cunha media de 30,9 puntos por partido.\nRegresa en 1984 para xogar nos Evansville Thunder da CBA, onde xoga ata que en 1985 asina un contrato de 10 d\u00edas cos Washington Bullets, pero s\u00f3 disputa dous minutos repartidos en dous partidos nos que anota dous puntos. Volve \u00e1 CBA para xogar d\u00faas tempadas nos La Crosse Catbirds, sendo en ambas as elixido no mellor quinteto da liga e convocado para disputar o All-Star Game. A s\u00faa actuaci\u00f3n na liga f\u00edxolle merecedor de aparecer no equipo do 50 aniversario da competici\u00f3n.\nCoa tempada 1987-88 bastante avanzada, ficha por dez d\u00edas por Los Angeles Clippers, sendo renovado at\u00e9 o final da mesma. Al\u00ed disputa 23 partidos, 2 como titular, nos que fai unha media de 5,8 puntos e 4,1 rebotes. A s\u00faa mellor actuaci\u00f3n ser\u00eda nun partido ante Golden State Warriors, conseguindo un dobre-dobre, con 15 puntos e 12 rebotes. Ao ano seguinte regresa a Europa, para fichar polo Pau-Orthez da liga francesa, march\u00e1ndose ao ano seguinte \u00e1 liga italiana fichando polo Cantine Riunite Reggio Emilia, pero s\u00f3 disputa dous partidos nos que fai 15,5 puntos e 6 rebotes por partido antes de ser despedido. En 1990 ficha polo Dyc Breog\u00e1n de Lugo da liga ACB, onde xoga 18 partidos nos que fai unha media de 18,4 puntos e 8,6 rebotes, sendo substitu\u00eddo no mes de decembro por Mike Giomi."}
{"id": "182460", "revid": "98629", "url": "https://gl.wikipedia.org/wiki?curid=182460", "title": "Sistemas de puntuaci\u00f3n da F\u00f3rmula 1", "text": " \nEsta \u00e9 a lista dos sistemas de puntuaci\u00f3n da F\u00f3rmula 1 para determinar o resultado Campionato do Mundo de Pilotos da FIA desde e do Campionato do Mundo de Construtores desde (cando iniciouse a Copa de Construtores. O Campionato out\u00f3rgase cada ano para o piloto e o construtor que acumulen m\u00e1is puntos m\u00e1is ao longo da tempada.\nCaracter\u00edsticas.\nNalgunhas tempadas, s\u00f3 un certo n\u00famero dos mellores resultados dun piloto contaban para o Campionato do Mundo. O caso m\u00e1is notable sucedeu en , cando os pilotos Alain Prost e Ayrton Senna do equipo McLaren eran os dominadores. Das 16 carreiras soamente contaban os once mellores resultados, Prost terminou 14 carreiras no primeiro ou segundo posto, retirandose dos outros dous, mentres que Senna ga\u00f1ou 8 carreiras por 7 de Prost, \u00e9 dicir, que s\u00f3 necesitaba tres segundos postos m\u00e1is para asegurar o campionato, independentemente dos outros resultados de Prost. Isto deu lugar \u00e1 anomal\u00eda de que Prost tivo un n\u00famero maior de puntos, pero, non foi campi\u00f3n.\nO sistema actual foi introducida en , e foi dese\u00f1ado para permitir que m\u00e1is equipos e pilotos ga\u00f1asen puntos con regularidade, e d\u00e1lle m\u00e1is importancia a fiabilidade e a consistencia.\nO piloto campi\u00f3n m\u00e1is claro en termos de puntos obtidos \u00e9 Jim Clark, que marcou o m\u00e1ximo de 54 puntos (6 vitorias), tanto en e . Nos \u00faltimos tempos, Michael Schumacher terminou no podio en todas as carreiras da tempada 2002 cunha puntuaci\u00f3n de 144 dun m\u00e1ximo de 170 puntos. O Campi\u00f3n do Mundo de Construtores m\u00e1is dominante nos \u00faltimos tempos foi o equipo McLaren en 1988, marcando un m\u00e1ximo de 199 sobre 240 puntos e terminando 134 puntos por diante do seu rival m\u00e1is pr\u00f3ximo. En , Ferrari anotou 221 puntos, tantos como todos os demais equipos xuntos."}
{"id": "182461", "revid": "624", "url": "https://gl.wikipedia.org/wiki?curid=182461", "title": "Evanxeo segundo San Xo\u00e1n", "text": ""}
{"id": "182462", "revid": "98629", "url": "https://gl.wikipedia.org/wiki?curid=182462", "title": "Ram\u00f3n G\u00f3mez Crespo", "text": "Ram\u00f3n G\u00f3mez Crespo, nado en Xinzo da Costa (Maceda) o 17 de abril de 1952, \u00e9 presidente do Proxecto Home de Galicia.\nTraxectoria.\nEstudou filosof\u00eda en Salamanca e teolox\u00eda en Ourense e realizou cursos de especializaci\u00f3n en drogodependencias en Roma.\n\u00c1 fronte do Proxecto Home conseguiu desintoxicar e reinsertar a m\u00e1is de 7.000 drogodependentes."}
{"id": "182466", "revid": "23204", "url": "https://gl.wikipedia.org/wiki?curid=182466", "title": "Karl Geary", "text": "Karl John Geary, nado o 31 de maio de 1972 en Dubl\u00edn, \u00e9 un actor irland\u00e9s de cine, televisi\u00f3n e teatro.\nTraxectoria.\nEmigrou a Estados Unidos \u00e1 idade de quince anos en 1987 e actualmente \u00e9 un cidad\u00e1n estadounidense. Ten sete irm\u00e1ns e irm\u00e1s.\nApareceu no libro de Madonna chamado Sex. Os seus papeis en televisi\u00f3n e cinema incl\u00faen t\u00edtulos como \"Sex and the City\", \"Hysteria \u2013 The Def Leppard Story\", e no 2001 \"Hamlet\". No 2003 escribiu o gui\u00f3n do filme \"Coney Island Baby\" e no 2008 fixo de Coffey, o papel princial do filme \"The Burrowers\".\nVida persoal.\nNo ano 2003, casou coa actriz escocesa Laura Fraser. Te\u00f1en unha filla en com\u00fan e actualmente viven en Brooklyn."}
{"id": "182470", "revid": "23204", "url": "https://gl.wikipedia.org/wiki?curid=182470", "title": "Clare-Hope Ashitey", "text": "Clare-Hope Naa K. Ashitey nada o 12 de febreiro de 1987 en Londres, \u00e9 un actriz inglesa de ascendencia ghanesa.\nTraxectoria.\nEstudou no \"Centre Stage School of Performing Arts\", en Southgate, Londres durante sete anos. Tomou un ano sab\u00e1tico entre o instituto e a universidade para traballar no filme \"Children of Men\". Ashitey graduouse en antropolox\u00eda na \"School of Oriental and African Studies\" en 2009."}
{"id": "182472", "revid": "85894", "url": "https://gl.wikipedia.org/wiki?curid=182472", "title": "Mia Wasikowska", "text": "Mia Wasikowska nada en Camberra o 25 de outubro de 1989, \u00e9 unha actriz australiana de cinema e televisi\u00f3n."}
{"id": "182473", "revid": "1822", "url": "https://gl.wikipedia.org/wiki?curid=182473", "title": "Tecido conectivo", "text": ""}
{"id": "182474", "revid": "22570", "url": "https://gl.wikipedia.org/wiki?curid=182474", "title": "Micr\u00f3pilo", "text": " \nEn bot\u00e1nica, o micr\u00f3pilo \u00e9 unha abertura ou orificio, a modo de canle, que se acha na porci\u00f3n apical dos \u00f3vulos ou rudimentos seminais. Este canal \u00e1chase delimitado por un ou polos dous tegumentos do \u00f3vulo. Neste \u00faltimo caso, a abertura limitada polo tegumento interno ch\u00e1mase \u00abend\u00f3stoma\u00bb, e a abertura deixada polo tegumento externo \u00e9 o \u00abex\u00f3stoma\u00bb e a micr\u00f3pilo dise \u00abbiestom\u00e1tica\u00bb. Ambas as aberturas poden coincidir perfectamente ou estar lixeiramente desprazadas. Neste \u00faltimo caso, cando se observa o \u00f3vulo en corte lonxitudinal, a micr\u00f3pilo descr\u00edbese como \u00abmicr\u00f3pilo en zig-zag\u00bb."}
{"id": "182475", "revid": "89787", "url": "https://gl.wikipedia.org/wiki?curid=182475", "title": "Delf\u00edn Quishpe", "text": "Delf\u00edn Quishpe Apugll\u00f3n, co\u00f1ecido artisticamente como Delf\u00edn hasta el fin, nado en San Antonio de Encalado (Guamote, Chimborazo) o 28 de decembro de 1977, \u00e9 un cantante, compositor e pol\u00edtico ecuatoriano. Foi alcalde do cant\u00f3n Guamote dende 2019 at\u00e9 2023, substitu\u00eddo por Miguel Marcatoma. Coa s\u00faa carreira musical, Quishpe acadou sona na d\u00e9cada de 2000 logo de popularizarse os seus videoclips musicais en YouTube, mentres que no eido pol\u00edtico tivo inconvenientes xudiciais, entre os que salienta o proceso aberto por parte da Fiscal\u00eda Xeral do Estado, por \u00abpresunto\u00bb tr\u00e1fico de influencias e corrupci\u00f3n.\nA s\u00faa transcendencia en gran parte prov\u00e9n do car\u00e1cter involuntariamente c\u00f3mico da s\u00faa m\u00fasica. Os videoclips das s\u00faas canci\u00f3ns \u00abTorres Gemelas\u00bb e \u00abEn tus tierras bailar\u00e9\u00bb, xunto a La Tigresa del Oriente e Wendy Sulca, seguen sendo os que m\u00e1is atenci\u00f3n recibiron. Ademais, el mesmo act\u00faa cun estilo denominado por el como \"tecno folclore andino\".\nEn 2011, realizou o seu videoclip \u00abTodo hombre es un minero\u00bb, dedicado aos 33 mineiros chilenos e foi nomeado como \u00abCelebridade Web do Ano\u00bb na canle MTV Latinoam\u00e9rica. En 2012, participou na segunda emisi\u00f3n do \"YouFest\", celebrado en Madrid. Anos m\u00e1is tarde, empezou a dedicar por completo \u00e1 pol\u00edtica e afiliouse ao partido indixenista \"Pachakutik\", ga\u00f1ando os comicios en Guamote.\nTraxectoria.\nNaceu nunha comunidade quechua, e principiou co seu labor musical desde coa composici\u00f3n de temas folcl\u00f3ricos. Traballa no ensino de instrumentos e sons tradicionais a rapaces da s\u00faa comunidade, e forma parte de conxuntos musicais e de danzas folcl\u00f3ricas como Revelaci\u00f3n (1997), Sensaci\u00f3n del momento (1998) e Jatun Ayllu (1999-2000). En 2022, graduouse como tecn\u00f3logo en Promoci\u00f3n e Defensor\u00eda Social, egresado do Instituto Superior Tecnol\u00f3xico Jatun Yachay Wasi, en Balbanera, Colta.\nPublicou tres discos: \"El Fara\u00f3n del Ritmo\" (2001), \"El Gallito\" (2003) e \"Torres Gemelas\" (2005).\nCarreira pol\u00edtica.\nAlcald\u00eda do cant\u00f3n Guamote.\nA finais da d\u00e9cada de 2010 decidiu dar un receso \u00e1 s\u00faa carreira art\u00edstica e afiliouse \u00e1 partido Pachakutik. Delf\u00edn foi o candidato de devandito partido para a alcald\u00eda do cant\u00f3n Guamote, nas elecci\u00f3ns locais de Ecuador de 2019. Quishpe proclamouse vencedor logo de obter o 29,09% dos votos, sacando m\u00e1is de cinco puntos ao seu competidor Carlos Guaraca (18,80%), obtendo 6.223 votos e as\u00ed dando o triunfo para o per\u00edodo 2019-2023.\nO 4 de xu\u00f1o de 2020, a Fiscal\u00eda de Ecuador violou as oficinas das dependencias municipais do Goberno Aut\u00f3nomo Descentralizado de Guamote, por \u00abpresunto\u00bb peculado na adquisici\u00f3n de desinfectantes no contexto da emerxencia sanitaria pola pandemia de COVID-19 en Ecuador. Quishpe, aclarou o asunto e informou que: \nEn 2021, Quishpe Apugll\u00f3n impediu a caravana do daquela candidato presidencial Guillermo Lasso (presidente de Ecuador a partir dese ano) ao cant\u00f3n onde ten xurisdici\u00f3n o alcalde. Despois pediu desculpas publicamente a trav\u00e9s dunha carta ao pol\u00edtico polo altercado.\nEn 2023, \u00e9 substitu\u00eddo como alcalde de Guamote polo candidato Miguel Marcatoma do partido de esquerdas Revoluci\u00f3n Cidad\u00e1. Segundo o informe do Consello Nacional Electoral, Marcatoma reuniu 6.670 votos, o que equivale ao 26,39%.\nXu\u00edzo por corrupci\u00f3n.\nO 31 de maio de 2021, foi chamado a xu\u00edzo por Oswaldo Ruiz, presidente da Corte Provincial de Xustiza de Chimborazo, xunto a outras tres persoas, por \u00abpresunto\u00bb delito de tr\u00e1fico de influencias. Segundo o xornal El Mercurio de Ecuador, elevou os prezos na compra de materiais de bioseguridade contra o COVID-19 e dita transacci\u00f3n favoreceu aos implicados con 96.608 d\u00f3lares e mais o imposto ao valor engadido. De ser condenado, poder\u00eda enfrontar unha pena de 3 a 5 anos de c\u00e1rcere. A comezos de decembro de 2021, a Fiscal\u00eda de Ecuador acusouno a 5 anos de cadea por \u00abpresunto\u00bb tr\u00e1fico de influencias e corrupci\u00f3n, a\u00ednda que seguiu como alcalde de Guamote, con presentaci\u00f3n peri\u00f3dica ante a autoridade competente cada 15 d\u00edas.\nVida persoal.\nCasou con Rosario Urquiza Coro e tivo dous fillos. Un deles, Luis Rolando Quishpe Urquiza, morreu en 2018 con quince anos de idade por mor da enfermidade de Crohn."}
