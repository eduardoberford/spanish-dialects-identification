{"id": "84350", "revid": "25871", "url": "https://gl.wikipedia.org/wiki?curid=84350", "title": "Anad\u00f3n", "text": "Anad\u00f3n \u00e9 un concello da provincia de Teruel, Espa\u00f1a. Est\u00e1 situado na comarca de Cuencas Mineras. Conta con 18 habitantes (2003) e ten unha extensi\u00f3n de 24.9 km\u00b2.\nO nome pode provir do \u00e1nodo, mais dende 1129 rex\u00edstrase o nome Anad\u00f3n como antrop\u00f3nimo no val do Ebro. "}
{"id": "84351", "revid": "1131", "url": "https://gl.wikipedia.org/wiki?curid=84351", "title": "Eix\u00f3n", "text": "O top\u00f3nimo galego Eix\u00f3n pode referirse a:"}
{"id": "84352", "revid": "1131", "url": "https://gl.wikipedia.org/wiki?curid=84352", "title": "Faro de cabo Touri\u00f1\u00e1n", "text": "O faro de cabo Touri\u00f1\u00e1n at\u00f3pase na localidade de Mux\u00eda en plena Costa da Morte e foi constru\u00eddo no ano 1898.\nHistoria.\nO primeiro faro inagurouse en 1898. \u00c9 unha pequena torre con lanterna e galer\u00eda centrada no teito dunha casa de garda cadrada dun piso. \u00c9 o punto m\u00e1is occidental de Espa\u00f1a, a uns 2\u00b41 km ao oeste de Cabo Fisterra.\nFoi substitu\u00eddo en 1981 por un segundo faro. \u00c9 unha torre branca de formig\u00f3n cil\u00edndrico de 14 m de altura, con lanterna e dobre galer\u00eda, constru\u00edda fronte ao antigo faro. Forma parte dunha serie de modernos faros de dese\u00f1o estandarizado desde 1970.\nDescrici\u00f3n.\nEst\u00e1 formado por unha torre cil\u00edndrica branca duns 14 metros de altura e a s\u00faa luz \u00e9 branca. Ten un alcance de 24 millas.\nEn Touri\u00f1\u00e1n hai dous faros, o antigo de 1898 e o novo de 1981. O antigo \u00e9 unha casi\u00f1a cadrada pintada de branco de cuxo tellado sobresae a torre. En 1981 comezou a funcionar o novo faro, un cilindro de formig\u00f3n de tres metros de di\u00e1metro e once de altura."}
{"id": "84354", "revid": "88215", "url": "https://gl.wikipedia.org/wiki?curid=84354", "title": "Juan Aguirre", "text": "Juan Vicente Garc\u00eda Aguirre, nado en Donostia (Guip\u00fascoa) o 11 de febreiro de 1970, \u00e9 un guitarrista espa\u00f1ol, compo\u00f1ente do conxunto zaragozano Amaral.\nTraxectoria.\nViviu os seus primeiros anos no barrio de Gros de Donostia, e despois marchou a Zaragoza. Foi guitarrista nunha banda de Pop-Rock de matices psicod\u00e9licos chamada D\u00edas de vino y rosas, que editou s\u00f3 un disco no ano 1990, de nome hom\u00f3nimo ao grupo.\nEn 1993 co\u00f1ece a Eva Amaral, con quen forma o grupo Amaral. Durante 5 anos, ad\u00edcanse a compo\u00f1er e tocar en pequenas salas de Zaragoza. At\u00e9 1997, trasl\u00e1dase xunto a Eva a Madrid, e ese mesmo ano firman con Virgin-EMI para gravar o seu primeiro material discogr\u00e1fico. Ao ano seguinte, sae ao mercado o primeiro \u00e1lbum do grupo, titulado \"Amaral\".\nAta a actualidade gravaron cinco discos con grande \u00e9xito, convert\u00e9ndose nun dos grupos espa\u00f1ois de maior \u00e9xito dentro e f\u00f3ra das nosas fronteiras. Durante a xira de \"P\u00e1jaros en la cabeza\", Juan tam\u00e9n cantaba. Concretamente \"Tardes\", que foi composta por el e inclu\u00edda no primeiro disco. No 2008, Eva e Juan versionaron \"A Hard Rain's a-Gonna Fall\" de Bob Dylan, canci\u00f3n promocional para a exposici\u00f3n internacional que se celebrar\u00e1 en Zaragoza. A s\u00faa versi\u00f3n ch\u00e1mase \"Llegar\u00e1 la tormenta\"."}
{"id": "84355", "revid": "89787", "url": "https://gl.wikipedia.org/wiki?curid=84355", "title": "Bea", "text": "Bea (Beya en aragon\u00e9s) \u00e9 un concello da provincia de Teruel, na comarca do Xiloca, Espa\u00f1a. Conta con corenta habitantes (2007) e ten unha extesi\u00f3n de 23,6 km\u00b2\nDemograf\u00eda.\nVariaci\u00f3n demogr\u00e1fica do concello entre 1991 e 2007."}
{"id": "84356", "revid": "45576", "url": "https://gl.wikipedia.org/wiki?curid=84356", "title": "Faro de Punta Nariga", "text": "O faro de Punta Nariga \u00e9 un faro situado en Malpica de Berganti\u00f1os, constru\u00eddo en 1998. Ten un alcance de 22 millas n\u00e1uticas e \u00e9 de luz branca sobre unha torre cil\u00edndrica de cantar\u00eda e de 39 metros de altura. O cilindro da torre est\u00e1 constru\u00eddo con granito do Porri\u00f1o.\nEst\u00e1 situado entre a punta do Roncudo (ao suroeste) e as illas Sisargas e o cabo de Santo Adri\u00e1n (ao nordeste). Foi constru\u00eddo en base ao dese\u00f1o do arquitecto C\u00e9sar Portela. A s\u00faa forma triangular divide os seus v\u00e9rtices facendo que cada un deles cobre particular significado. O nord\u00e9s penetra na rocha coma se formase parte dela, mentres que o sueste asem\u00e9llase ao baluarte dunha fortaleza. O orientado ao oeste, pres\u00e9ntase como a proa dun barco que suca as augas, coroada por unha escultura de bronce. Tr\u00e1tase dunha particular estatua do artista Manolo Coia, tallada en 1994, cuxa figura deb\u00e1tese entre o humano e a forma dunha gaivota como un ave a piques de voar."}
{"id": "84357", "revid": "54334", "url": "https://gl.wikipedia.org/wiki?curid=84357", "title": "Crater", "text": "Crater ou Copa \u00e9 unha das 88 constelaci\u00f3ns e tam\u00e9n foi unha das 48 listadas por Tolomeo. Dise que representa a copa de Apolo. Non ten estrelas cun brillo maior \u00e1 cuarta magnitude.\nEstrelas principais.\n\u03b3 Crateris \u00e9 unha binaria pechada, cunha magnitude de 4,06 , un \u00e1ngulo de posici\u00f3n de 96\u00b0 e unha separaci\u00f3n de 52\". A s\u00faa compa\u00f1eira \u00e9 de 9,6. Este sistema est\u00e1 localizado a 84 anos luz do Sol.\nR Crateris \u00e9 unha semiregular variable do tipo SRb e unha clasificaci\u00f3n espectral de M7. Ten unha magnitude de 9,8 a 11,2 e un per\u00edodo \u00f3ptico de 160 d\u00edas.\nSZ Crateris \u00e9 de magnitude 8,1 e \u00e9 unha estrela variable. \u00c9 un sistema estelar localizado bastante preto de n\u00f3s, a uns 44 anos luz. Tam\u00e9n \u00e9 identificada co nome de Gliese 425, e no pasado foi co\u00f1ecida coma a estrela de Abt.\nObxectos Notables do espazo profundo.\nNGC 3511 \u00e9 unha galaxia en espiral cunha barra difuminada preto do bordo, do tipo SBbc. \u00c9 un membro do c\u00famulo de galaxias Abell 1060. Esta galaxia e dunha magnitude de 12, e dun tama\u00f1o de 4' x 1'.\nNGC 3887 \u00e9 unha galaxia de espiral barrada do tipo SBc, de magnitude 11, cun di\u00e1metro de 3,5'.\nNGC 3981 \u00e9 unha galaxia espiral con dous brazos ben separados, do tipo SBbc. A s\u00faa magnitude e 12 cun di\u00e1metro de 3'. Esta galaxia foi descuberta por William Herschel no 1785.\nMitolox\u00eda.\nNa mitolox\u00eda grega, un corvo serv\u00eda a Apolo, e foi enviado a traer auga, pero este quedou a esperar que uns figos dunha figueira madurasen para poder comelos. Despois de varios d\u00edas de espera, e de finalmente obte-la auga na fonte, regresou levando ademais do cr\u00e1ter onde levaba a auga, unha serpe de auga (chamada tam\u00e9n hidra), e coma escusa pola s\u00faa tardanza explicou que esta serpe beb\u00edase cada d\u00eda a auga da fonte (noutros relatos o corvo dic\u00eda que a serpe o ti\u00f1a atacado). De acordo co mito, Apolo descubriu o engano, e furioso mandou o corvo, \u00f3 cr\u00e1ter e a serpe \u00f3 ceo. A orixe desta f\u00e1bula \u00e9 debido \u00e1 proximidade desta constelaci\u00f3n coas do Corvus, e da Hydra, na \u00e1rea do firmamento co\u00f1ecida coma Mar."}
{"id": "84358", "revid": "880", "url": "https://gl.wikipedia.org/wiki?curid=84358", "title": "Comisi\u00f3ns Labregas", "text": ""}
{"id": "84359", "revid": "880", "url": "https://gl.wikipedia.org/wiki?curid=84359", "title": "CCLL", "text": ""}
{"id": "84360", "revid": "22570", "url": "https://gl.wikipedia.org/wiki?curid=84360", "title": "Cubla", "text": "Cubla \u00e9 un concello da provincia de Teruel, situado na comunidade de Teruel .Ten unha superficie de 48.6 km\u00b2 e segundo o INE pos\u00fae 45 habitantes (2005). At\u00f3pase nas abas da serra de Xalambre. O seu nome, segundo Agust\u00edn Ventura Conejero v\u00e9n do lat\u00edn \"Cupula\", como Alcublas, na Comunidade Valenciana.\nDemograf\u00eda.\nVariaci\u00f3n demogr\u00e1fica do municipio entre 1991 e 2005:"}
{"id": "84362", "revid": "1131", "url": "https://gl.wikipedia.org/wiki?curid=84362", "title": "Maicas", "text": "Maicas \u00e9 un concello aragon\u00e9s pertencente \u00e1 provincia de Teruel e situado na comarca de Cuencas Mineras. Ten unha \u00e1rea de 24,66\u00a0km\u00b2 cunha poboaci\u00f3n de 39 habitantes (INE 2004)."}
{"id": "84363", "revid": "25871", "url": "https://gl.wikipedia.org/wiki?curid=84363", "title": "Torm\u00f3n", "text": "Torm\u00f3n \u00e9 un municipio da provincia de Teruel, Espa\u00f1a, situado na comarca de Comunidade de Teruel. A s\u00faa poboaci\u00f3n \u00e9 de 39 habitantes (2004), nunha superficie de 29.31 km\u00b2."}
{"id": "84364", "revid": "880", "url": "https://gl.wikipedia.org/wiki?curid=84364", "title": "Lossky", "text": ""}
{"id": "84365", "revid": "56817", "url": "https://gl.wikipedia.org/wiki?curid=84365", "title": "Valacloche", "text": "Valacloche (Balacroch en aragon\u00e9s) \u00e9 un concello da provincia de Teruel, situado na comarca de Comunidade de Teruel. At\u00f3pase a 986 metros de altitude nun val xunto ao r\u00edo Camarena, nas abas da serra de Xavalambre. Ten unha extensi\u00f3n de 14,9\u00a0km\u00b2 e conta con 24 habitantes (INE 2005). Est\u00e1 a 21\u00a0km de Teruel.\nDemograf\u00eda.\nEvoluci\u00f3n demogr\u00e1fica dende 1991 at\u00e9 2005:"}
{"id": "84367", "revid": "22570", "url": "https://gl.wikipedia.org/wiki?curid=84367", "title": "Escudo de Estonia", "text": "No escudo de armas de Estonia , figuran, nun campo de ouro, tres le\u00f3ns pasantes de azur (azul), linguados de goles, unllados e armados de sable. O escudo na s\u00faa versi\u00f3n grande aparece rodeado por d\u00faas polas de aci\u00f1eira de ouro con landras do mesmo metal.\nEste escudo de armas xa foi usado oficialmente por Estonia cando se declarou independente en 1918 e foi adoptado oficialmente pola Asemblea Nacional, \"Riigikogu\", o 19 de xu\u00f1o de 1925 mant\u00e9ndose vixente ata a ocupaci\u00f3n de Estonia pola Uni\u00f3n Sovi\u00e9tica en 1940. O 7 de agosto de 1990 Estonia obtivo a s\u00faa independencia, o escudo de armas aparece regulado na Lei do Escudo de Armas do Estado de 6 de abril de 1993.\nOs le\u00f3ns her\u00e1ldicos que aparecen nas armas de Estonia rem\u00f3ntanse ao s\u00e9culo XIII, te\u00f1en a s\u00faa orixe no bras\u00f3n do rei Valdemar II de Dinamarca que o foi tam\u00e9n do norte de Estonia, raz\u00f3n pola cal no escudo de Dinamarca tam\u00e9n figuran tres leopardos de azur, pero, a diferenza de Estonia, est\u00e1 sementado de coraz\u00f3ns de goles. Os elementos do escudo de Estonia tam\u00e9n figuraron nas armas grandes de Tallinn e figuraron no bras\u00f3n de diversos gobernantes de Estonia ao longo da historia. "}
{"id": "84369", "revid": "1131", "url": "https://gl.wikipedia.org/wiki?curid=84369", "title": "Zur Kritik der politischen \u00d6konomie", "text": "A Zur Kritik der politischen \u00d6konomie (\"Contribuci\u00f3n \u00e1 cr\u00edtica da econom\u00eda pol\u00edtica\"), de Karl Marx, constit\u00fae o antecedente inmediato directo da s\u00faa obra m\u00e1is famosa, \"O Capital\". Unha parte desta \u00faltima obra at\u00f3pase xa escrita na \"Contribuci\u00f3n\". \u00c9 por iso que calquera an\u00e1lise avaliadora d' \"O Capital\" \u00e9 aplicable \u00e1 \"Contribuci\u00f3n\", tanto no que \u00f3 seu contido e metodolox\u00eda se refire, como \u00e1s conclusi\u00f3ns que poidan desprenderse da s\u00faa lectura.\nEstrutura da obra.\nA obra propiamente dita consta dun pr\u00f3logo e dous cap\u00edtulos: no primeiro, baixo o t\u00edtulo da mercador\u00eda, Marx estuda de forma densa os valores de uso e de cambio, e un segundo dedicado \u00e1 an\u00e1lise do di\u00f1eiro ou a circulaci\u00f3n sinxela. Todo o seu vasto e ambicioso plan, que exp\u00f3n na s\u00faa carta a Engels do 2 de abril de 1858, haber\u00eda de quedar reducido a dimensi\u00f3ns moito m\u00e1is modestas. E as\u00ed, noutra carta, cara \u00f3 13 de xaneiro de 1859, comun\u00edcalle \u00f3 mesmo Engels que \u00aba pesar do seu t\u00edtulo: O Capital en xeral, esteos fasc\u00edculos a\u00ednda non te\u00f1en nada sobre o capital, sen\u00f3n s\u00f3 os dous primeiros cap\u00edtulos: 1. A mercador\u00eda, 2. O di\u00f1eiro, ou a circulaci\u00f3n sinxela... Se a cousa gusta -contin\u00faa Marx-, poder\u00e1 seguir rapidamente o terceiro cap\u00edtulo sobre o capital\u00bb. A\u00ednda que en realidade transcorrer\u00edan oito anos antes de que se imprimira o libro primeiro do Capital.\nContido.\nPara chegar a unha comprensi\u00f3n m\u00e1is exacta e comprensiva do mundo capitalista e burgu\u00e9s, Marx considera necesario o estudo da econom\u00eda. Un co\u00f1ecemento m\u00e1is profundo deste campo do saber permitir\u00e1, segundo el, chegar \u00e1 anatom\u00eda da sociedade. Tras vicisitudes persoais de todo tipo e no medio de privaci\u00f3ns angustiosas, Marx establece un plan de traballo que lentamente e a duras penas vai sacando adiante. Para examinar o sistema da econom\u00eda burguesa fixa a seguinte orde: Capital, Propiedade, Traballo asalariado; Estado, Comercio exterior, Mercado Mundial. Baixo os tres primeiros t\u00edtulos, afirma, estudar\u00e1 as condici\u00f3ns econ\u00f3micas de existencia das tres grandes clases na que se divide a sociedade burguesa moderna. \u00c1 s\u00faa vez, a secci\u00f3n adicada \u00f3 capital comprende os seguintes cap\u00edtulos: 1\u00ba. A mercador\u00eda. 2\u00ba. A moeda ou a circulaci\u00f3n sinxela. 3\u00ba. O capital en xeral. Soamente os dous primeiros cap\u00edtulos forman o contido da Contribuci\u00f3n. A obra ser\u00eda completada no Capital.\nO interese que para un economista poidan ter hoxe estes dous cap\u00edtulos \u2015a mercador\u00eda e o di\u00f1eiro ou a circulaci\u00f3n sinxela\u2015 \u00e9 moi limitado, por non dicir irrelevante. En primeiro lugar, porque no Capital pode atoparse un tratamento m\u00e1is amplo e ligado a outros aspectos m\u00e1is relevantes. En segundo lugar, porque a an\u00e1lise, verdadeiramente densa e reiterativa, da mercador\u00eda e do di\u00f1eiro non reviste hoxe interese para o cultivador da ciencia econ\u00f3mica. Especialmente a teor\u00eda e pol\u00edtica monetaria no seu estado actual non precisan para nada do tratamento marxista do di\u00f1eiro. Existen alg\u00fans problemas, afirma un autor \u2015nada sospeitoso neste sentido\u2015 como O. Lange, ante os cales a econom\u00eda de Marx se mostra impotente... que pode dicirnos sobre os problemas esenciais da teor\u00eda monetaria e do cr\u00e9dito? E m\u00e1is adiante engade, \u00aba ciencia econ\u00f3mica de Marx constit\u00fae unha base moi pouco s\u00f3lida para dirixir un banco nacional ou para prever as consecuencias dun cambio do tipo de desconto\u00bb.\nEn calquera caso, a teor\u00eda do valor\u2011traballo, en canto cimento da plusval\u00eda, e a do beneficio constit\u00faen dous pivotes fundamentais da an\u00e1lise marxista. No primeiro cap\u00edtulo -sobre a mercador\u00eda-, Marx detense coa extensi\u00f3n no dobre aspecto baixo o que se manifesta a mercador\u00eda: o valor de uso e o valor de cambio, que estudaran xa outros economistas, especialmente Adam Smith e David Ricardo. O tratamento anal\u00edtico deste \u00faltimo especialmente supera con moito \u00f3 de Marx e non se atopa motivado por unha carga ideol\u00f3xica previa tan forte como en Marx.\nUn punto inicial na elaboraci\u00f3n da ciencia econ\u00f3mica fora chegar \u00e1 determinaci\u00f3n do valor das mercador\u00edas. Marx considera que os valores de uso constit\u00faen sempre o seu contido, calquera que sexa a forma social da riqueza. \u00ab\u00d3 probar o trigo non se co\u00f1ece quen o cultivou: servo ruso, modesto alde\u00e1n franc\u00e9s ou capitalista ingl\u00e9s\u00bb. Esta indiferenza fai que o valor de uso como tal se atope para Marx f\u00f3ra da esfera de investigaci\u00f3n da econom\u00eda pol\u00edtica.\nPolo contrario, si \u00e9 interesante para Marx o valor de cambio que aparece primeiramente como unha relaci\u00f3n cuantitativa na que os valores de uso son intercambiables. O intercambio efect\u00faase en funci\u00f3n do tempo de traballo, que Marx chama consumado ou obxectivado: \u00abtodos os valores de cambio son equivalentes nas proporci\u00f3ns en que conte\u00f1en o mesmo tempo de traballo consumado\u00bb.\nPara comprender mellor o feito de que o valor de cambio est\u00e1 determinado polo tempo de traballo, Marx establece os seguintes puntos: 1) a reduci\u00f3n do traballo \u00f3 traballo sinxelo, sen calidade, por as\u00ed dicilo; 2) o modo espec\u00edfico polo que o traballo creador do valor de cambio, e por conseguinte produtor de mercador\u00edas, \u00e9 traballo social, e 3) a diferenza entre o traballo en canto que produce valores de uso e o traballo en canto que produce valores de cambio.\nEsta divisi\u00f3n leva a Marx a efectuar cavilaci\u00f3ns de todo tipo e esquiva as\u00ed, a\u00ednda que non de todo, o mecanismo que a econom\u00eda estableceu para medir o valor das mercador\u00edas: o custo. O interese de Marx en ligar o traballo \u00f3 valor das mercador\u00edas \u00e9 l\u00f3xico se se ten en conta a concepci\u00f3n materialista que orienta o seu estudo, pero non pos\u00fae m\u00e1is relevancia \u2015\u00abnon pos\u00fae ningunha virtude -afirma O. Lange-, que a que faga superior \u00e1 moderna teor\u00eda do equilibrio econ\u00f3mico\u00bb\u2015 para a an\u00e1lise econ\u00f3mico que a puramente erudita de ter deixado \u00f3s autores marxistas a soluci\u00f3n do chamado problema da transformaci\u00f3n de valores e custosos. Chegaron estes -nun esforzo por rehabilitar unha teor\u00eda que fora sometida a duros golpes por parte dun B\u00f6hm\u2011Bawerk, dun Pareto o un Marshall, por exemplo, e recentemente por Samuelson e Weizsacker e tendo sido mesmamente abandonada por alg\u00fans marxistas-, a niveis elevados de sofisticaci\u00f3n matem\u00e1tica e \u00f3 despregue de controversias moi matizadas co fin de lograr unha construci\u00f3n l\u00f3xico\u2011matem\u00e1tica, pero practicamente in\u00fatiles dende o punto de vista da explicaci\u00f3n da realidade econ\u00f3mica, tanto capitalista como socialista.\nS\u00f3 \u00f3 final do cap\u00edtulo, Marx alude \u00f3 problema da plusval\u00eda, iso ligado directamente \u00e1 teor\u00eda do valor-traballo e que hab\u00eda de desenvolver no Capital. Este punto, que si \u00e9 relevante no modelo marxista \u2015talvez sexa a plusval\u00eda a arma m\u00e1is incisiva coa que pode atacarse \u00f3 capitalismo\u2015, esc\u00e1pase, pois, do presente comentario cr\u00edtico \u00e1 Contribuci\u00f3n.\nNo cap\u00edtulo segundo, Marx estuda as medidas dos valores, as teor\u00edas sobre a unidade de medida do di\u00f1eiro e as teor\u00edas sobre os instrumentos de circulaci\u00f3n e sobre a moeda. Como diciamos antes, para un economista actual cunha teor\u00eda monetaria en pleno apoxeo, repleta de problemas sen resolver e con amplas repercusi\u00f3ns naa pol\u00edtica econ\u00f3mica, a lectura deste cap\u00edtulo de Marx, que por outra parte esixe un aut\u00e9ntico sacrificio, resulta superflua a non ser que a erudici\u00f3n sexa unha preocupaci\u00f3n dominante e se trate de estudar a Marx nos seus \u00faltimos detalles, a\u00ednda que estes non constit\u00faan unha contribuci\u00f3n minimamente interesante \u2015como \u00e9 o caso do seu tratamento do di\u00f1eiro\u2015 para o pensamento actual.\nDoutra parte, a forma \u00e9 un obst\u00e1culo case insalvable na exposici\u00f3n de Marx. O seu estilo denso atormentado fan que o \u00abcusto de oportunidade\u00bb da lectura sexa case prohibitivo. O propio Marx atop\u00e1base moi preocupado por este aspecto do seu traballo. As\u00ed o afirma nunha das s\u00faas cartas a Lasalle e Engels: \u00abse tivese tempo, calma e medios para elaboralo todo antes de entregalo \u00f3 p\u00fablico, far\u00edao moito m\u00e1is conciso\u00bb."}
{"id": "84370", "revid": "3338", "url": "https://gl.wikipedia.org/wiki?curid=84370", "title": "Rochas metam\u00f3rficas", "text": ""}
{"id": "84371", "revid": "624", "url": "https://gl.wikipedia.org/wiki?curid=84371", "title": "Pr\u00edncipe de Capua", "text": ""}
{"id": "84372", "revid": "624", "url": "https://gl.wikipedia.org/wiki?curid=84372", "title": "Landulfo III de Carinola", "text": ""}
{"id": "84374", "revid": "1131", "url": "https://gl.wikipedia.org/wiki?curid=84374", "title": "Contribuci\u00f3n \u00e1 cr\u00edtica da econom\u00eda pol\u00edtica", "text": ""}
{"id": "84379", "revid": "15490", "url": "https://gl.wikipedia.org/wiki?curid=84379", "title": "Encontro Irmandi\u00f1o", "text": "O Encontro Irmandi\u00f1o foi un partido pol\u00edtico galego que naceu como colectivo do Bloque Nacionalista Galego no ano 2007. O 12 de febreiro de 2012 desl\u00edgase do BNG, rexistr\u00e1ndose pouco despois, o 23 de marzo, como partido pol\u00edtico. Encontro Irmandi\u00f1o liderou o proceso de confluencia do chamado Novo Proxecto Com\u00fan, que culminou na creaci\u00f3n do partido Anova-Irmandade Nacionalista en xullo de 2012.\nEstrutura.\nEncontro Irmandi\u00f1o naceu no proceso de debate da \"XII Asemblea do BNG\", celebrada en Santiago de Compostela o 2 e 3 de decembro de 2006, dando nome \u00e1 unha das listas cr\u00edticas coa maioritaria liderada por Anxo Quintana. A lista propugnada polo Encontro Irmandi\u00f1o conseguiu nove dos cincuenta membros do Consello Nacional e sentou a tres dos membros na Executiva Nacional. Foi a segunda lista en n\u00famero de votos. Un dos seus obxectivos era o de defender o modelo de organizaci\u00f3n asemblearista tradicional do BNG, que con todo a maior\u00eda dominante no BNG finalmente mudou nesta asemblea por un modelo de compromisarios.\nEncontro Irmandi\u00f1o constitu\u00eduse en colectivo organizado dentro do BNG o 21 de xullo de 2007 nunha asemblea constitu\u00ednte celebrada en Santiago de Compostela. Encabezado por Xos\u00e9 Manuel Beiras Torrado, o Encontro defende unha volta aos principios fundacionais do BNG, como a democracia interna, asemblearismo e a comunicaci\u00f3n flu\u00edda entre os estamentos da organizaci\u00f3n. Tense dotado duns documentos de bases, que gu\u00edan o seu traballo pol\u00edtico.\nPouc olloo despois da escisi\u00f3n de varios sectores do Bloque Nacionalista Galego trala s\u00faa \"XIII Asemblea Nacional\", entre eles o Encontro Irmandi\u00f1o, comezaron varios procesos de confluencia que, por unha banda, materializ\u00e1ronse na creaci\u00f3n do Novo Proxecto Com\u00fan. O 14 de xullo de 2012 celebrouse en Santiago de Compostela a Asemblea Nacional do Novo Proxecto Com\u00fan, adoptando o nome de ANOVA-Irmandade Nacionalista, cunha coordinadora nacional de 75 membros entre os que se atopaban os \"irmandi\u00f1os\" Xos\u00e9 Manuel Beiras e Marti\u00f1o Noriega, daquela alcalde de Teo."}
{"id": "84383", "revid": "3338", "url": "https://gl.wikipedia.org/wiki?curid=84383", "title": "Rocas volc\u00e1nicas", "text": ""}
{"id": "84384", "revid": "27155", "url": "https://gl.wikipedia.org/wiki?curid=84384", "title": "Silicato", "text": "Os minerais silicatados ou simplemente silicatos constit\u00faen a maior e mais importante clase de minerais constitu\u00edntes das rochas, como \u00e9 o granito, a area ou a arxila. Representan o 75 % da codia terrestre. Tam\u00e9n \u00e9 empregado para a fabricaci\u00f3n de vidro.\nEst\u00e1n formados por silicio e m\u00e1is os\u00edxeno (SixOy). Tam\u00e9n poden ter cantidades doutros minerais como aluminio, ferro, magnesio ou calcio.\nOs minerais compostos de silicatos caracter\u00edzanse pola forma tetra\u00e9drica (SiO44) dos seus cristais. Os tetraedros poden formar cadeas, cadeas dobres, follas ou estruturas.\nA unidade SiO44 ten cargas negativas, polo que son compensadas xeralmente pola presenza de i\u00f3ns de metais alcalino ou alcalinot\u00e9rreos, as\u00ed como outros metais tipo aluminio.\nSe todos os \u00e1tomos de os\u00edxeno est\u00e1n compartidos, \u00e9 dicir, a carga est\u00e1 neutralizada, obtense unha rede tridimensional denominada s\u00edlice ou di\u00f3xido de silicio, SiO2.\nNos aluminosilicatos un \u00e1tomo de silicio \u00e9 substitu\u00eddo por un de aluminio.\nClasificaci\u00f3n.\nO tetraedro (SiO44) que caracteriza ao silicato, vai ser quen defina as diversas subclases, pois \u00e9 o causante das propiedades estruturais cristalinas, m\u00e1is que os elementos qu\u00edmicos que constit\u00faen a s\u00faa f\u00f3rmula.\nAs\u00ed, atendendo ao xeito en que os tetraedros se une distinguimos as seguintes subclases:\nNesosilicatos.\nOs nesosilicatos (ou ortosilicatos) ten tetraedros (SiO4)4 soltos e cada valencia libre est\u00e1 ocupada por un cati\u00f3n distinto do s\u00edlice.\nSorosilicatos.\nCon dous tetraedros unidos por un v\u00e9rtice para formar un grupo (Si2O7)6-. Dist\u00ednguense entre estes:\nCiclosilicatos.\nOs ciclosilicatos, ou silicatos en anel, presentan tres, catro ou seis tetraedros unidos en anel.\nInosilicatos.\nOs inosilicatos, ou silicatos de cadea, presentan cadeas unidas de tetraedros de silicato con SiO3 para cadeas simples ou Si4O11 para as cadeas duplas.\nFilosilicatos.\nOs filosilicatos , ou silicatos en folla, forman follas paralelas de tetraedros de silicato.\nTectosilicatos.\nOs tectosilicatos te\u00f1en os tetraedros unidos polos seus catro v\u00e9rtices a outros tetraedros, creando unha malla de extensi\u00f3n tridimensional., complexa. Forman a maior parte dos silicatos. "}
{"id": "84388", "revid": "1131", "url": "https://gl.wikipedia.org/wiki?curid=84388", "title": "Ernesto Guerra da Cal", "text": "Ernesto Rom\u00e1n Laureano P\u00e9rez Guerra, m\u00e1is co\u00f1ecido como Ernesto Guerra da Cal, nado en Ferrol o 19 de decembro de 1911 e finado en Lisboa o 28 de xullo de 1994, foi un fil\u00f3logo e escritor galego.\nTraxectoria.\nNado en Ferrol, tras a temper\u00e1 morte do seu pai, a s\u00faa nai trasladouse a Madrid para retomar os seus estudos na Escola Superior Normal, deix\u00e1ndoo a el e o seu irm\u00e1n ao cargo da familia de Quiroga, Lugo, vila onde pasou a s\u00faa infancia e coa que conservou sempre unha fonda ligaz\u00f3n sentimental.\nCando contaba con apenas once anos a s\u00faa nai obtivo praza de mestra en Madrid, e levou a ambos os fillos con ela. Ernesto viviu na capital entre os once e os vinte e cinco anos. Nela cursou o bacharelato e a carreira de Filosof\u00eda e Letras, ao tempo que comezou a desenvolver unha certa conciencia pol\u00edtica que o levou a participar das protestas estudant\u00eds contra a ditadura de Miguel Primo de Rivera, sendo detido varias veces. Tam\u00e9n entrou en contacto coa vida intelectual da capital, asistindo \u00e1s sesi\u00f3ns do Ateneo e entrando en contacto con algunhas figuras destacadas. No ano 1931 co\u00f1eceu a Federico Garc\u00eda Lorca, persoa coa que vai ter unha grande amizade e coa que compartir\u00e1 a ideolox\u00eda republicana. Nos primeiros anos da Segunda Rep\u00fablica Espa\u00f1ola, ambos acudiron xuntos a diversos faladoiros da capital, tanto aos da Casa de las Flores, organizados por Pablo Neruda, como aos do Caf\u00e9 Regina, de car\u00e1cter galeguista. Guerra da Cal asistiu tam\u00e9n \u00e1 fundaci\u00f3n de La barraca, o grupo teatral de Lorca, e puxo a este en relaci\u00f3n con alg\u00fans intelectuais galegos, destacadamente con Eduardo Blanco Amor. A relaci\u00f3n entre ambos est\u00e1 tam\u00e9n no fondo da composici\u00f3n do seu libro \"Seis poemas galegos\", do que Guerra da Cal actuar\u00eda como un dos incitadores e como puntual auxilio ling\u00fc\u00edstico.\nCando comezou a Guerra civil espa\u00f1ola, Ernesto foi combater do lado republicano formando parte das Milicias Gallegas. No 1937 apareceu na revista \"Nova Galiza\" o seu poema \"Mari\u00f1eiro fusilado\", a s\u00faa primeira publicaci\u00f3n literaria. En 1939, a derrota republicana sorprendeuno en Nova York, cumprindo unha misi\u00f3n para o goberno da Rep\u00fablica. Ficou exiliado na cidade norteamericana, onde nos primeiros anos entrou en contacto novamente con Castelao e outros exiliados.\nNos Estados Unidos de Am\u00e9rica desenvolveu unha frut\u00edfera carreira acad\u00e9mica. Primeiro ocupou a c\u00e1tedra de Linguas e Literaturas Rom\u00e1nicas, e despois foi director do Departamento de Espa\u00f1ol e Portugu\u00e9s do Washington Square College. Neses anos publicou \"L\u00edngua e estilo de E\u00e7a de Queir\u00f3s\" (1954), un dos estudos m\u00e1is importantes sobre o autor portugu\u00e9s. En 1956 colaborou tam\u00e9n no \"Dicion\u00e1rio das Literaturas Portuguesa, Galega e Brasileira\" de Jacinto do Prado Coelho, encarg\u00e1ndose das entradas referidas \u00e1 literatura galega. Tam\u00e9n neses anos desenvolveu a creaci\u00f3n literaria, dando ao prelo libros de poemas como \"Lua de al\u00e9n mar\" (1959), \"Poemas\" (1961), \"Rio de sonho e tempo\" (1962) ou \"Motivos de eu\" (1966).\nAo adoptar a nacionalidade estadounidense, no ano 1954 adoptou tam\u00e9n legalmente o nome de Ernesto Guerra da Cal, aplicando as regras anglosaxoas de formaci\u00f3n de nomes, nas que o apelido da nai vai en primeiro lugar, motivo polo que o seu fillo Enric leva os apelidos Ucelay da Cal.\nNo ano 1977, xa xubilado, pasou a vivir en Estoril, Portugal. Neses anos publicou entre outros libros, os poemarios \"Futuro inmemorial\" (1985), \"Deus, tempo, morte, amor e outras bagatelas\" (1987), \"Espelho cego\" (1990) e \"Caracol ao P\u00f4r-do-Sol\".\n\u00c9 de destacar, tanto na s\u00faa traxectoria acad\u00e9mica como literaria, o firme compromiso, pol\u00edtico e ortogr\u00e1fico, coa unidade da lingua galego-portuguesa e co espazo da lusofon\u00eda.\nMorreu en xullo do ano 1994, en Lisboa, cidade na que est\u00e1 enterrado.\nVida persoal.\nA s\u00faa primeira muller foi Margarita Ucelay Ma\u00f3rtua, irm\u00e1 da arquitecta Matilde Ucelay."}
{"id": "84390", "revid": "1804", "url": "https://gl.wikipedia.org/wiki?curid=84390", "title": "Ernesto P\u00e9rez Guerra", "text": ""}
{"id": "84398", "revid": "98629", "url": "https://gl.wikipedia.org/wiki?curid=84398", "title": "Converse", "text": "Converse, (pronunciado \"kon'vers\"), \u00e9 unha compa\u00f1\u00eda estadounidense que produce calzado dende comezos do s\u00e9culo XX.\nHistoria.\nO fabricante de zapatos de caucho Marquis Mills Converse abriu a s\u00faa primeira f\u00e1brica en Malden, Massachusetts, en 1908. Os dese\u00f1os sinxelos e confortables de Converse decontado ga\u00f1aron moitos seguidores, pero foi unha d\u00e9cada despois cando comezou o seu verdadeiro \"bum\", pois, ao inclu\u00edr a lona na manufactura dos seus produtos, estes fix\u00e9ronse moito m\u00e1is resistentes e perfectos para o baloncesto, deporte que os adoptou como os seus zapatos oficiais. E foi precisamente un xogador de baloncesto o que se converter\u00eda no selo e imaxe de Converse durante os seguintes 50 anos: Chuck Taylor, estrela da \u00e9poca que sempre demostrou a s\u00faa preferencia por estes zapatos deportivos e que non s\u00f3 se converteu no embaixador que levou a imaxe de Converse por todos os Estados Unidos ata a s\u00faa morte en 1969, sen\u00f3n que, incluso, desde 1923 adoptounos como seus ao aparecer un parche co seu nome e s\u00edmbolo na \u00e1rea do nocello dos zapatos. A partir dese momento, a li\u00f1a ser\u00eda co\u00f1ecida como Chuck Taylor All Star Converse, pero a vila simplemente chamar\u00edaas \"chucks\".\nCoa profesionalizaci\u00f3n da NBA, as esixencias dos equipos aumentaron e Converse tivo que deixar as s\u00faas cl\u00e1sicas cores brancas e negras para adaptarse \u00e1s novas \u00e9pocas e achegar os dese\u00f1os coloridos e vistosos que as franqu\u00edas profesionais requir\u00edan. Incluso tiveron que aumentar os materiais e introduciron o vinilo e a pel de cara \u00e1 s\u00faa supervivencia como marca e seguir sendo os favoritos de Norteam\u00e9rica.\nCo lanzamento de novas li\u00f1as como a Jack Purcell e a Heritage, Converse dominou o mercado nos anos 70's e 80's. A s\u00faa publicidade agresiva e intencional coloc\u00e1baos como os zapatos que \"est\u00e1n por doquier\", consonte ao popular anuncio publicitario no que aparec\u00eda Larry Bird e Magic Johnson, por\u00e9n, as cousas xa non \u00edan tan ben: a aparici\u00f3n de Nike, Reebok e Adidas nos Estados Unidos representaron unha competencia para a cal a compa\u00f1\u00eda non estaba preparada."}
{"id": "84399", "revid": "98629", "url": "https://gl.wikipedia.org/wiki?curid=84399", "title": "Caniche", "text": "O caniche \u00e9 unha raza de cans que ata o primeiro cuarto do s\u00e9culo XX, eran considerados de uso exclusivo para o luxo dos arist\u00f3cratas e nobres. Co\u00f1ecidos pola s\u00faa pelaxe lanosa e rizada, existen as variedades xigante, mediano, anano e miniatura ou \"toy\". Ata o Renacemento, era un can cobrador de augas, \u00e9 dicir, eran cans que recuperaban as presas xa cazadas que caeran \u00e1 auga, como parrulos e cisnes.\nNoutros idiomas.\nEn cada lingua, o caniche recibe un nome distinto:\nHistoria da raza.\nProcedentes de Francia, os caniches son descendentes do Barbet, orixinarios dos encoros alem\u00e1ns; e na Idade Media, foi destinado para a caza de aves natatorias como o parrulo ou o ganso, de modo que seleccionouse por caracter\u00edsticas tales como a s\u00faa adaptabilidade ao terreo lamacento e a s\u00faa resistencia \u00e1 auga, o que fai que esta raza, xunto con outras sexan chamados \"cans acu\u00e1ticos\".\nA partir do s\u00e9culo XVI, os caniches empezaron a ser famosos pola s\u00faa beleza e intelixencia, sobre todo en diversas presentaci\u00f3ns circenses, obras de arte de diversos autores como Durero e Francisco de Goya. En tempos de Lu\u00eds XVI de Francia xa era moi com\u00fan a s\u00faa presenza na corte francesa.\nPor cambios no gusto no que fai \u00e1 s\u00faa aparencia, durante o s\u00e9culo XIX, desprezouse a protecci\u00f3n da pelaxe, que ata ent\u00f3n, ti\u00f1a a funci\u00f3n de resgardalo da hipotermia, polo que os estilistas empezaron a crear diversos cortes como o Brit\u00e1nico montano e o Continental. Para os caniches recentemente nados, iniciouse o costume de amputar a cola, que na actualidade \u00e9 unha pr\u00e1ctica prohibida.\nNa Guerra franco-prusiana empezou a difusi\u00f3n da raza como tal, destinada \u00f3s millonarios e arist\u00f3cratas. S\u00f3 no s\u00e9culo XX, predominaba a variedade \"Xigante\", polo que posteriormente xurdiron coa aprobaci\u00f3n das asociaci\u00f3ns caninas como o Kennel Club as variedades \"Standart\" (de escasa difusi\u00f3n desde 1792), \"Miniatura\" (1911) e \"Toy\" (1957). Nos anos finais do s\u00e9culo XX xurdiu a raza h\u00edbrida dos Labrapoodles (combinaci\u00f3n de Caniche con Labrador).\nVariedades.\nXigante.\nCrese que \u00e9 a variedade orixinal da que xurdiron as demais a trav\u00e9s de cruzamentos para reducir a t\u00e1lla. A altura \u00e1 cruz var\u00eda desde 45 a 60 cm., adm\u00edtese 2\u00a0cm de m\u00e1is, sempre que o exemplar garde as proporci\u00f3ns.\nNas exposici\u00f3ns celebradas baixo as normas da FCI os exemplares de cor negra, branca e marr\u00f3n, x\u00falganse nun mesmo grupo para a obtenci\u00f3n do CACIB. O mesmo ocorre coas exemplares de cor gris, albaricoque e vermella; o mellor de cada un destes grupos pasa a un xu\u00edzo final para determinar o mellor exemplar da variedade.\nMediano.\nA altura nesta variedade est\u00e1 comprendida entre os 35 e os 45\u00a0cm e ao igual que ocorre na variedade xigante, as cores x\u00falganse por grupos.\nAnano.\nEsta variedade presenta unha altura \u00e1 cruz de 28 a 35\u00a0cm, ten que parecer un caniche de tama\u00f1o mediano, pero m\u00e1is pequeno e non presentar ning\u00fan signo de ananismo. Como nas variedades m\u00e1is grandes son xulgados agrupados por cores.\nMiniatura ou \"Toy\".\nA altura da cruz para o caso dos Miniatura var\u00eda de 24 a 28, e ac\u00e9ptase 1\u00a0cm de menos sempre que se mante\u00f1an as proporciones e que non presenten ning\u00fan sintoma de ananismo. Ao contrario que ocorre nas demais variedades x\u00falganse todas as cores xuntos.\nLonxevidade.\nDependendo da s\u00faa sa\u00fade, os caniches adoitan vivir entre os 13 a 18 anos. (Variedades Toy e Miniatura, de 13 a 15 e Variedades Xigante e Standart, de 16 a 18).\nMantemento.\nPara o seu coidado, p\u00e9lanse de acordo ao seu estilo, o que require un peluquero canino. Ac\u00e9ptase o pelo en forma de \"melena\" para cabeza, orellas e pescozo, inclu\u00eddas as patas. Non soltan demasiado pelo e por sa\u00fade d\u00e9bense limpar os ollos e as orellas. D\u00e9bense lavar con certa frecuencia. O coidado do pelaje \u00e9 incondicional nesta raza, polo que \u00e9 necesario lavar con champu de can exclusivo e en ning\u00fan caso con champu humano, xa que da\u00f1a a pel do caniche porque lle fai perder o aceite natural que pos\u00fae no seu pelo, e \u00e1 longa, isto trae complicaci\u00f3ns.\nCaniches famosos.\nPor ser de aspecto rechamante, a raza de cans caniche \u00e9 unha das preferidas polos medios, desde series de TV ata pel\u00edculas adoitan inclu\u00edr a esta raza no seu elenco.\nAlg\u00fans exemplos:"}
{"id": "84401", "revid": "98629", "url": "https://gl.wikipedia.org/wiki?curid=84401", "title": "Pull and Bear", "text": "Pull and Bear ou Pull&amp;Bear (pronuncia inglesa: /p\u028al \u0259n \u02c8b\u025b\u0259r/; pronuncia galega: /pul am \u02c8bear/; en galego: \"tirar e levar\") \u00e9 unha cadea de tendas de roupa e complementos que est\u00e1 englobada no grupo INDITEX, as s\u00faas oficinas centrais e o seu centro lox\u00edstico at\u00f3panse no pol\u00edgono de R\u00edo do Pozo, no concello de Nar\u00f3n.\nHistoria.\nA cadea naceu en 1991, debido \u00e1 diversificaci\u00f3n de obxectivo comercial de Inditex, que neses momentos s\u00f3 contaba coas tendas Zara. A cadea est\u00e1 dirixida a un p\u00fablico mozo e informal a prezos accesibles.\nUn ano despois da s\u00faa creaci\u00f3n e seguindo coa pol\u00edtica comercial do grupo levada anteriormente con Zara, Pull and Bear abre a s\u00faa primeira tenda f\u00f3ra de Espa\u00f1a: inaugurouse en Portugal. Dende ese momento a compa\u00f1\u00eda non parou de medrar ata chegar en 2012 \u00e1s 440 tendas en 24 pa\u00edses: Malta, Israel, Irlanda, Chipre, Emiratos \u00c1rabes Unidos, Qatar, Kuwait, Xordania, L\u00edbano, Bahrain, Andorra,Polonia, Eslovaquia, Rusia, Serbia, Roman\u00eda, O Salvador e Guatemala, sendo algunhas das tendas destes pa\u00edses franqu\u00edas mentres en Espa\u00f1a, Portugal, Grecia, Venezuela e M\u00e9xico son de propiedade e non existe opci\u00f3n a abrir unha tenda franquiciada.\nNo 1998 ampliou as s\u00faas li\u00f1as de roupa con XDYE, unha marca de car\u00e1cter m\u00e1is urbano e moderno co que conseguiu un grande \u00e9xito e introducindo por primeira vez colecci\u00f3ns para muller. Tres anos despois apareceu Sickonineteen.\nEn 2003 Christian Dior levou aos tribunais de Ferrol a Pull &amp; Bear acus\u00e1ndoa de plaxiar un dos seus bolsos. O caso foi arquivado. Pull&amp;Bear chegou a un acordo coa empresa brit\u00e1nica Asos para iniciar a principios de 2014 a venda dos seus produtos na s\u00faa plataforma online.\nTendas.\nA finais de 2012 Pull&amp;Bear ti\u00f1a 816 tendas. En outubro de 2013 Inditex anunciou a ampliaci\u00f3n das instalaci\u00f3ns de Pull and Bear en R\u00edo do Pozo coa construci\u00f3n dun novo edificio para os departamentos creativos e de xesti\u00f3n da marca. O edificio ten 15.000 metros cadrados en d\u00faas plantas e custou 20 mill\u00f3ns de euros, sumando as\u00ed 70.000 metros.\nEn 2016 iniciou o patrocinio deportivo co Pant\u00edn Classic e Marc M\u00e1rquez."}
{"id": "84402", "revid": "1131", "url": "https://gl.wikipedia.org/wiki?curid=84402", "title": "Oysho", "text": "Oysho \u00e9 unha cadea de moda fundada en 2001 centrada no dese\u00f1o e a fabricaci\u00f3n de roupa deportiva e de lecer. Oysho forma parte do grupo Inditex e est\u00e1 presente en m\u00e1is de 40 pa\u00edses cunha rede de m\u00e1is de 457 tendas, as\u00ed como a s\u00faa tenda virtual presente en todo o mundo.\nOs seus produtos ofrecen unha ampla variedade de colecci\u00f3ns t\u00e9cnicas dese\u00f1adas para ofrecer o m\u00e1ximo rendemento en todo tipo de deportes e actividades xa que est\u00e1n feitos con materiais de alta calidade, o que asegura a s\u00faa durabilidade e tecnicidade. Ademais, as s\u00faas colecci\u00f3ns de lecer apostan pola funcionalidade e a versatilidade\nTen a s\u00faa sede social en Tordera (provincia de Barcelona).\nHistoria.\nA cadea naceu en 2001 debido \u00e1 diversificaci\u00f3n do obxectivo comercial de Inditex. Comezou sendo unha marca de roupa interior, mais ao cabo duns anos da s\u00faa creaci\u00f3n introduciu unha colecci\u00f3n de deporte que acabou por converterse na s\u00faa li\u00f1a principal de negocio. Ao longo dos anos foi expand\u00edndose en diferentes pa\u00edses con aperturas de diferentes tendas importantes nas principais cidades do mundo, como Par\u00eds, Londres, Istambul e Shanghai.\nEn 2011 inaugurou a s\u00faa tenda virtual, arrancando en diferentes pa\u00edses e ofrecendo as s\u00faas colecci\u00f3ns na gran maior\u00eda de mercados.\nEn 2022, lanzou Oysho Training, unha aplicaci\u00f3n de balde de adestramentos de fitness, ioga e running con sesi\u00f3ns para todos os niveis.\nTendas.\nOysho ten 457 tendas no mundo, distribu\u00eddas en m\u00e1is de 40 pa\u00edses, sendo Espa\u00f1a o seu principal mercado, seguido de M\u00e9xico e Turqu\u00eda. As tendas te\u00f1en unha superficie media de 450m2. As tendas Oysho at\u00f3panse en centros comerciais e nas r\u00faas m\u00e1is importantes de venda en todo o mundo.\nSubministraci\u00f3ns.\nA cadea de subministraci\u00f3n da empresa \u00e9 r\u00e1pida e flex\u00edbel. As colecci\u00f3ns te\u00f1en unha alta rotaci\u00f3n, o que se analiza como un dos \u00e9xitos empresariais de Inditex.\nOs produtos de Oysho submin\u00edstranse sobre a base das tendencias de consumo. A s\u00faa alta capacidade de resposta crea produtos para abastecer as s\u00faas tendas d\u00faas veces por semana.\nOysho pos\u00fae a tecnolox\u00eda de identificaci\u00f3n por radiofrecuencia (RFID, nas s\u00faas siglas en ingl\u00e9s) que permite identificar individualmente as pezas desde as plataformas lox\u00edsticas ata a s\u00faa venda. "}
{"id": "84404", "revid": "23204", "url": "https://gl.wikipedia.org/wiki?curid=84404", "title": "Massimo Dutti", "text": "Massimo Dutti \u00e9 unha empresa do grupo Inditex. Creouse no ano 1985 en Terrassa, dedicada \u00e1 fabricaci\u00f3n de roupa para homes. En 1991 Inditex obtivo o 65 % das acci\u00f3ns da empresa, para comprala totalmente no ano 1995. A partir de ent\u00f3n a empresa diversificou a s\u00faa oferta e ofrece roupa para muller, neno, nena e perfumar\u00eda. Conta actualmente con m\u00e1is de 525 tendas localizadas en m\u00e1is de 30 pa\u00edses.\nTen o seu centro lox\u00edstico en Tordera (Barcelona, Espa\u00f1a) e o social en Arteixo.\nHistoria.\nEn 1974 Armando Lasauca (o nome do fundador da empresa) con 19 anos chegou de Madrid e comezou a traballar en Barcelona de vendedor de camisas. Un posto que lle ofreceu un amigo do seu pai. Traballo que non co\u00f1ec\u00eda nin ti\u00f1a experiencia nunha cidade nova para el. D\u00e9uselle ben e en pouco tempo ti\u00f1a o seu propio negocio, fabricando e vendendo camisas a grosistas e comerciantes. Os comezos foron duros pero chegou a vender a \"El Corte Ingl\u00e9s\". En 1985, xa con certo \u00e9xito no negocio, considerouse a posibilidade de crear unha marca propia, con tendas propias. Buscou un nome pegadizo, algo grande e como lle dic\u00eda aos seus: ti\u00f1a que ser o \"m\u00e1simo\". Na familia a Armando o co\u00f1ec\u00edan de pequeno como \"Armanduti\". O nome da empresa de dese\u00f1ador italiano: Massimo Dutti. En poucos anos estaba facturando 4.500 mill\u00f3ns de pesetas. O aumento da facturaci\u00f3n fixo necesario atopar m\u00e1is socios. O grupo italiano Cofir chegou a ter o 49% da empresa e en pouco tempo o 70%. En 1991 Cofir vende a s\u00faa participaci\u00f3n en Massimo Dutti a Inditex por unha cantidade estimada en 4.000 mill\u00f3ns de pesetas. O resto da empresa foi mercada en 1995 por Inditex por unha cantidade estimada en 2.000 mill\u00f3ns de pesetas. Ese mesmo ano o fundador da empresa deixou a direcci\u00f3n en mans de Inditex e fundou unha nova empresa: Polo Sur que tentou competir con Massimo Dutti sen \u00e9xito."}
{"id": "84406", "revid": "12452", "url": "https://gl.wikipedia.org/wiki?curid=84406", "title": "Festival de Cine de Cannes", "text": ""}
{"id": "84407", "revid": "2074", "url": "https://gl.wikipedia.org/wiki?curid=84407", "title": "Pit\u00e1goras de Samos", "text": ""}
{"id": "84408", "revid": "139475", "url": "https://gl.wikipedia.org/wiki?curid=84408", "title": "Clermont-Ferrand", "text": "Clermont-Ferrand \u00e9 unha cidade do centro de Francia, capital da rexi\u00f3n de Auvernia e do departamento de Puy-de-D\u00f4me."}
{"id": "84409", "revid": "1410", "url": "https://gl.wikipedia.org/wiki?curid=84409", "title": "Bershka", "text": "Bershka \u00e9 unha cadea de tendas de roupa pertencente ao grupo espa\u00f1ol INDITEX fundado por Amancio Ortega Gaona.\nBershka abriu as s\u00faas portas no mes de abril do ano 1998. O concepto de moda destas tendas est\u00e1 dirixido ao p\u00fablico novo, con cambios de dese\u00f1os para as tempadas outono/inverno e primavera/ver\u00e1n.\nO estilo das tendas Bershka \u00e9 xuvenil e informal, pero dentro dela p\u00f3dense elixir distintos estilos e gustos da moda.\nTen m\u00e1is de mil tendas en m\u00e1is de 54 pa\u00edses.\nMarta Ortega, a filla de Amancio Ortega, traballou en Bershka en diversos postos.\nTendas.\nAs s\u00faas m\u00e1is de 1.081 tendas en 2016 at\u00f3panse en diversos pa\u00edses:"}
{"id": "84412", "revid": "736", "url": "https://gl.wikipedia.org/wiki?curid=84412", "title": "Pull and bear", "text": ""}
{"id": "84414", "revid": "25871", "url": "https://gl.wikipedia.org/wiki?curid=84414", "title": "Golfo de Gabes", "text": "O golfo de Gabes (en \u00e1rabe: \u062e\u0644\u064a\u062c \u0642\u0627\u0628\u0633), \u00e9 un golfo situado na costa leste de Tunisia, no mar Mediterr\u00e1neo. O golfo pos\u00fae 100 quil\u00f3metros de longo, e incl\u00fae o arquip\u00e9lago das illas Kerkena ao nordeste e a illa de Xerba no sueste.\nAs augas do golfo ba\u00f1an \u00e1s cidades de Sfax, Xerba e Gabes. A cidade de Gabes \u00e9 un dos principais centros administrativos do pa\u00eds.\nDentro da fauna que alberga, destacan os at\u00fans e as esponxas, polo que a actividade pesqueira \u00e9 moi importante."}
{"id": "84419", "revid": "23204", "url": "https://gl.wikipedia.org/wiki?curid=84419", "title": "Lago Eduardo", "text": "O Lago Eduardo\" ou \"Edward \u00e9 o menor dos grandes lagos de \u00c1frica, situado no centro continente africano, no centro do Gran Val do Rift, na fronteira entre a Rep\u00fablica Democr\u00e1tica do Congo e Uganda, uns poucos quil\u00f3metros ao sur da li\u00f1a do ecuador.\nBautizouno o explorador Henry Morton Stanley no 1888, na honra do pr\u00edncipe de Gales e posterior rei brit\u00e1nico Eduardo VII do Reino Unido. Durante a ditadura de Idi Amin en Ugando, o lago tivo como nome oficial \"Lago Idi Amin\", a\u00ednda que despois recobrou o seu nome ingl\u00e9s.\nO lago recibe augas dos r\u00edos Nyamugasani, Ishasha, Rutshuru e Rwindi. A desembocadura natural enc\u00f3ntrase no seu extremo norte, dende onde descende o r\u00edo Semliki cami\u00f1o do Lago Alberte. Ten outra v\u00eda de desaugadoiro polo canal Kazinga, que dirixe parte das augas caro o Lago Xurxo (\"Lake George\"), en direcci\u00f3n nordeste.\nO lago est\u00e1 a 920 metros sobre o nivel do mar, ten unha superficie total de 2.325\u00a0km\u00b2, sendo o d\u00e9cimo quinto lago de \u00c1frica polas s\u00faas dimensi\u00f3ns, de 77 quil\u00f3metros de ancho por 40 de largo.\nEcolox\u00eda.\nO Lago Eduardo \u00e9 o h\u00e1bitat de moitas especies de peixes, inclu\u00edndo o \"Bagrus docmac\", o \"Sarotherodon niloticus\", o \"Sarotherodon leucostictus\", e m\u00e1is de 50 especies de \"Haplochromis\" e \"Haplochromis\" e os seus parentes (dos cales s\u00f3 oito foron descritos). O Lago \u00e9 unha base econ\u00f3mica para moitos poboadores das costas do lago.\nA fauna da zona, como son os chimpanc\u00e9s, elefantes, crocodilos e le\u00f3ns est\u00e1 protexida por medio de parques nacionais como o Parque Nacional Virunga (no Congo) e Parque Nacional Queen Elizabeth en Uganda.\nNotas.\n[[Categor\u00eda:Lagos de \u00c1frica|Eduardo]]"}
{"id": "84425", "revid": "1093", "url": "https://gl.wikipedia.org/wiki?curid=84425", "title": "Francisco Leiro Lois", "text": ""}
{"id": "84429", "revid": "85894", "url": "https://gl.wikipedia.org/wiki?curid=84429", "title": "Bouzarredonda, Anca, Neda", "text": "Bouzarredonda \u00e9 un lugar da parroquia de Anca no concello de Neda na provincia da Coru\u00f1a. Ti\u00f1a 10 habitantes no ano 2015 segundo datos do Instituto Galego de Estat\u00edstica dos cales eran 9 homes e 1 muller."}
{"id": "84430", "revid": "22570", "url": "https://gl.wikipedia.org/wiki?curid=84430", "title": "Os Torrentes, Anca, Neda", "text": "Os Torrentes \u00e9 un lugar da parroquia de Anca no concello de Neda na provincia da Coru\u00f1a. Ti\u00f1a 15 habitantes no ano 2015 segundo datos do Instituto Galego de Estat\u00edstica dos cales eran 7 homes e 8 mulleres."}
{"id": "84431", "revid": "85894", "url": "https://gl.wikipedia.org/wiki?curid=84431", "title": "A Corredoira, Anca, Neda", "text": "A Corredoira \u00e9 un lugar da parroquia de Anca no concello de Neda na provincia da Coru\u00f1a. Ti\u00f1a 30 habitantes no ano 2015 segundo datos do Instituto Galego de Estat\u00edstica dos cales eran 18 homes e 12 mulleres.\nTop\u00f3nimo.\nO top\u00f3nimo \"Corredoira\" fai referencia a un cami\u00f1o para carros."}
{"id": "84432", "revid": "85894", "url": "https://gl.wikipedia.org/wiki?curid=84432", "title": "A Coveluda, Anca, Neda", "text": "A Coveluda \u00e9 un lugar da parroquia de Anca no concello de Neda na provincia da Coru\u00f1a. Segundo o IGE en 2017 ti\u00f1a 90 habitantes (40 homes e 50 mulleres). Ten unha \u00e1rea recreativa que abre no ver\u00e1n. A finais de xullo cel\u00e9branse as festas patronais."}
{"id": "84433", "revid": "22570", "url": "https://gl.wikipedia.org/wiki?curid=84433", "title": "A Chisqueira, Anca, Neda", "text": "A Chisqueira \u00e9 un lugar da parroquia de Anca no concello de Neda na provincia da Coru\u00f1a. Ti\u00f1a 18 habitantes no ano 2015 segundo datos do Instituto Galego de Estat\u00edstica dos cales eran 7 homes e 11 mulleres."}
{"id": "84434", "revid": "56817", "url": "https://gl.wikipedia.org/wiki?curid=84434", "title": "A Fonte Vella, Anca, Neda", "text": "A Fonte Vella \u00e9 un lugar da parroquia de Anca no concello de Neda na provincia da Coru\u00f1a. Ti\u00f1a 48 habitantes no ano 2015 segundo datos do Instituto Galego de Estat\u00edstica dos cales eran 23 homes e 25 mulleres."}
{"id": "84435", "revid": "85894", "url": "https://gl.wikipedia.org/wiki?curid=84435", "title": "Os Foxos, Anca, Neda", "text": "Os Foxos \u00e9 un lugar da parroquia de Anca no concello de Neda na provincia da Coru\u00f1a. Ti\u00f1a 11 habitantes no ano 2015 segundo datos do Instituto Galego de Estat\u00edstica dos cales eran 6 homes e 5 mulleres."}
{"id": "84436", "revid": "23204", "url": "https://gl.wikipedia.org/wiki?curid=84436", "title": "Os Galanos, Anca, Neda", "text": "Os Galanos \u00e9 un lugar da parroquia de Anca no concello de Neda na provincia da Coru\u00f1a. Ti\u00f1a 12 habitantes no ano 2015 segundo datos do Instituto Galego de Estat\u00edstica dos cales eran 7 homes e 5 mulleres.\nLocalizaci\u00f3n.\nAt\u00f3pase na cara norte do val de Sandes, formado polas estrivaci\u00f3ns das Louseiras e os montes de Anca. A s\u00faa estrada leva directa ao paso cara a Nara\u00edo, parroquia de San Sadurni\u00f1o.\nNo poboado at\u00f3pase a Capela dos Remedios"}
{"id": "84437", "revid": "85894", "url": "https://gl.wikipedia.org/wiki?curid=84437", "title": "Li\u00f1ares, Anca, Neda", "text": "Li\u00f1ares \u00e9 un lugar da parroquia de Anca no concello de Neda na provincia da Coru\u00f1a. Ti\u00f1a 51 habitantes no ano 2015 segundo datos do Instituto Galego de Estat\u00edstica dos cales eran 22 homes e 29 mulleres. Por este lugar pasa a AC-862 cara a Ortigueira, cruzando o r\u00edo Castro, principal afluente do r\u00edo Grande de Xuvia."}
{"id": "84438", "revid": "56817", "url": "https://gl.wikipedia.org/wiki?curid=84438", "title": "A Lobeira, Anca, Neda", "text": "A Lobeira \u00e9 un lugar da parroquia de Anca no concello de Neda na provincia da Coru\u00f1a. Ti\u00f1a 6 habitantes no ano 2015 segundo datos do Instituto Galego de Estat\u00edstica, 4 homes e 2 mulleres."}
{"id": "84439", "revid": "1131", "url": "https://gl.wikipedia.org/wiki?curid=84439", "title": "Pedr\u00f3s, Anca, Neda", "text": "Pedr\u00f3s \u00e9 un lugar da parroquia de Anca no concello de Neda na provincia da Coru\u00f1a. Segundo o Instituto Galego de Estat\u00edstica en 2015 ti\u00f1a 35 habitantes (19 homes e 16 mulleres)."}
{"id": "84440", "revid": "56817", "url": "https://gl.wikipedia.org/wiki?curid=84440", "title": "Riocovo, Anca, Neda", "text": "Riocovo \u00e9 un lugar da parroquia de Anca no concello de Neda na provincia da Coru\u00f1a. Ti\u00f1a 18 habitantes no ano 2015 segundo datos do Instituto Galego de Estat\u00edstica dos cales eran 11 homes e 7 mulleres."}
{"id": "84441", "revid": "22570", "url": "https://gl.wikipedia.org/wiki?curid=84441", "title": "O Roxal, Anca, Neda", "text": "O Roxal \u00e9 un lugar da parroquia de Anca no concello de Neda na provincia da Coru\u00f1a. Ti\u00f1a 109 habitantes no ano 2015 segundo datos do Instituto Galego de Estat\u00edstica dos cales eran 58 homes e 51 mulleres."}
{"id": "84442", "revid": "85894", "url": "https://gl.wikipedia.org/wiki?curid=84442", "title": "As Salgueiras, Anca, Neda", "text": "As Salgueiras \u00e9 un lugar da parroquia de Anca no concello de Neda na provincia da Coru\u00f1a. Ti\u00f1a 1 habitante no ano 2015 segundo datos do Instituto Galego de Estat\u00edstica, 1 home."}
{"id": "84445", "revid": "85894", "url": "https://gl.wikipedia.org/wiki?curid=84445", "title": "Sandes, Anca, Neda", "text": "Sandes \u00e9 un lugar da parroquia de Anca no concello de Neda na provincia da Coru\u00f1a. Ti\u00f1a 1 habitante no ano 2015 segundo datos do Instituto Galego de Estat\u00edstica, 1 home."}
{"id": "84446", "revid": "85894", "url": "https://gl.wikipedia.org/wiki?curid=84446", "title": "O Souto, Anca, Neda", "text": "O Souto \u00e9 un lugar da parroquia de Anca no concello de Neda na provincia da Coru\u00f1a. Ti\u00f1a 17 habitantes no ano 2015 segundo datos do Instituto Galego de Estat\u00edstica dos cales eran 8 homes e 9 mulleres."}
{"id": "84447", "revid": "85894", "url": "https://gl.wikipedia.org/wiki?curid=84447", "title": "A Vila de Anca, Anca, Neda", "text": "A Vila de Anca \u00e9 un lugar da parroquia de Anca no concello de Neda na provincia da Coru\u00f1a na comarca de Ferrol. Ti\u00f1a 45 habitantes no ano 2015 segundo datos do Instituto Galego de Estat\u00edstica dos cales eran 23 homes e 22 mulleres."}
{"id": "84448", "revid": "85894", "url": "https://gl.wikipedia.org/wiki?curid=84448", "title": "Vilar, Anca, Neda", "text": "Vilar \u00e9 un lugar da parroquia de Anca no concello de Neda na provincia da Coru\u00f1a. Ti\u00f1a 6 habitantes no ano 2015 segundo datos do Instituto Galego de Estat\u00edstica dos cales eran 3 homes e 3 mulleres."}
{"id": "84449", "revid": "85894", "url": "https://gl.wikipedia.org/wiki?curid=84449", "title": "A Fervenza, Anca, Neda", "text": "A Fervenza \u00e9 un lugar da parroquia de Anca no concello de Neda na provincia da Coru\u00f1a. Segundo o Instituto Galego de Estat\u00edstica en 2015 ti\u00f1a 16 habitantes (sete homes e nove mulleres)."}
{"id": "84450", "revid": "56817", "url": "https://gl.wikipedia.org/wiki?curid=84450", "title": "Os Covos, Anca, Neda", "text": "Os Covos \u00e9 un lugar da parroquia de Anca no concello de Neda na provincia da Coru\u00f1a. Ti\u00f1a 41 habitantes no ano 2015 segundo datos do Instituto Galego de Estat\u00edstica dos cales eran 20 homes e 21 mulleres."}
{"id": "84453", "revid": "54334", "url": "https://gl.wikipedia.org/wiki?curid=84453", "title": "Andr\u00e9s Torres Queiruga", "text": "Andr\u00e9s Torres Queiruga, nado en Agui\u00f1o (Ribeira) o 28 de maio de 1940, \u00e9 un te\u00f3logo e escritor galego.\nTraxectoria.\nRealizou estudos de teolox\u00eda no seminario de Santiago de Compostela e na Universidade Pontificia Comillas. Licenciado en Filosof\u00eda (1962) e Teolox\u00eda (1966). Posteriormente, tras dous anos en Roma, realizou a s\u00faa tese de doutoramento en 1973, co t\u00edtulo \"Constituci\u00f3n y evo-luci\u00f3n del Dogma. La teor\u00eda de Amor Ruibal y su aportaci\u00f3n\". \u00c9 tam\u00e9n doutor en Filosof\u00eda pola Universidade de Santiago de Compostela no 1988, coa tese \"Noci\u00f3n, religaci\u00f3n, trascendencia. O co\u00f1ecemento de Deus en Amor Ruibal e Xavier Zubiri\", dirixida por Carlos Amable Bali\u00f1as Fern\u00e1ndez.\nA s\u00faa actividade como docente levouno \u00e1 Universidade de Santiago, onde foi profesor de Filosof\u00eda da Relixi\u00f3n, Cl\u00e1sicos da Metaf\u00edsica e Filosof\u00eda Alem\u00e1 na \u00c9poca da Ilustraci\u00f3n na Facultade de Filosof\u00eda. Foi tam\u00e9n profesor de Teolox\u00eda no Instituto Teol\u00f3xico Compostel\u00e1n.\nIngresou como membro de n\u00famero da Real Academia Galega en 1980 co discurso \"Nova aproximaci\u00f3n a unha filosof\u00eda da saudade\", respondido por Ram\u00f3n Pi\u00f1eiro. Membro tam\u00e9n do Consello da Cultura Galega, foi ademais un dos fundadores e director da revista de pensamento cristi\u00e1n \"Encrucillada\".\nA s\u00faa obra divulgou a mi\u00fado posturas discordantes co que postulaba a Igrexa cat\u00f3lica, en particular sobre os conceptos do Esp\u00edrito Santo e a interacci\u00f3n de Deus sobre a creaci\u00f3n. Esta visi\u00f3n discrepante levou a diversas tensi\u00f3ns co goberno da Igrexa, e a que en 2012 a Comisi\u00f3n da Doutrina da Fe da Conferencia Episcopal Espa\u00f1ola o apercibise publicamente por \"distorsionar elementos da fe da Igrexa\" como \"a clara distinci\u00f3n entre o mundo e o creador e a posibilidade de que Deus interve\u00f1a na historia e no mundo al\u00e9n das leis que el mesmo estableceu\" ou a distinci\u00f3n entre \"creaci\u00f3n e salvaci\u00f3n\", as\u00ed como \"a necesidade da graza sobre natural para alcanzar o fin \u00faltimo do home\" Ante esta nota, a Real Academia Galega fixo p\u00fablico un comunicado expresando a s\u00faa protesta contra o que cualificaba de \"conculcaci\u00f3n da liberdade de pensamento\" do intelectual galego.\nObra en galego.\nEnsaio.\nEstas son as s\u00faas principais obras:"}
{"id": "84455", "revid": "89787", "url": "https://gl.wikipedia.org/wiki?curid=84455", "title": "Bujumbura", "text": "Bujumbura ou Buiumbura, cidade cunha poboaci\u00f3n estimada 330.504 habitantes (2005), \u00e9 a cidade m\u00e1is grande do Estado africano de Burundi e da provincia de Bujumbura Mairie, en \u00c1frica centro-oriental. Foi a capital do pa\u00eds ata 2019, cando esta se trasladou a Gitega.\nA cidade est\u00e1 situada \u00e1s beiras do lago Tanganica e \u00e9 o seu centro, econ\u00f3mico e de comunicaci\u00f3ns. A s\u00faa \u00e1rea metropolitana abranx\u00eda 901.345 habitantes en 2005.\nUrbanismo.\nO centro da cidade pos\u00fae as trazas dunha cidade colonial cun grande mercado, o estado nacional, unha grande mesquita e a s\u00e9 catedral da arquidiocese de Bujumbura.\nHai varios museos, dos que compre salientar o Museo da Vida e o Museo Xeol\u00f3xico. Outras atracci\u00f3ns, xa nos arredores, son: o Parque Nacional Rusizi, o \"Monumento a Livingstone e Stanley\" en Mugere e as fontes do tributario m\u00e1is meridional do Nilo, que os locais sinalan como nacemento mesmo dese magno r\u00edo.\nBujumbura est\u00e1 dotada de praias excelentes sobre o lago Tanganica.\nHistoria.\nBujumbura deixou de ser unha pequena aldea, cando se tornou nun asentamento militar da \u00c1frica Oriental Alem\u00e1 no ano 1889. Desois da primeira guerra mondial converteuse no centro administrativo do mandato belga da Sociedade de Naci\u00f3ns en Ruanda-Urundi. O nome da cidade foi cambiado de Usumbura a Bujumbura cando Burundi conseguiu ser independente en 1962. Desde a independencia, Bujumbura ten sido escenario de frecuentes combates entre os dous principais grupos \u00e9tnicos do pa\u00eds, con milicias hutus que se opo\u00f1en ao ex\u00e9rcito de Burundi, dominado polos tutsis.\nEconom\u00eda.\nBujumbura \u00e9 o porto m\u00e1is importante de Burundi e embarca a maior parte dos principais produtos de exportaci\u00f3n do pa\u00eds, como caf\u00e9, algod\u00f3n, coiros e mineral de esta\u00f1o. A s\u00faa industria produce cementos, tecidos e xab\u00f3ns.\nComunicaci\u00f3ns.\nUn \"ferryboat\" une Bujumbura con Kigoma en Tanzania, a trav\u00e9s do lago Tanganica. A estrada, ou mellor pista, con 1.500\u00a0km de lonxitude, que a liga con Nairobi, Kenya, \u00e9 a v\u00eda terrestre m\u00e1is transitada, e por onde sae a maior parte dos produtos de exportaci\u00f3n. Ademais pos\u00fae o Aeroporto Internacional de Bujumbura.\nEducaci\u00f3n.\nA cidade e sede da Universidade de Bujumbura, fundada en 1960."}
{"id": "84457", "revid": "35560", "url": "https://gl.wikipedia.org/wiki?curid=84457", "title": ".pt", "text": ".pt \u00e9 o dominio de primeiro nivel (ccTLD) para Portugal.\nA extensi\u00f3n territorial .pt foi concedida pola ICANN e a s\u00faa xesti\u00f3n corre a cargo da ."}
{"id": "84458", "revid": "51040", "url": "https://gl.wikipedia.org/wiki?curid=84458", "title": "C-3PO", "text": "C-3PO Relaci\u00f3ns Interhumanas ou tam\u00e9n C-3PO Relaci\u00f3ns Cibern\u00e9tico-humanas, ou comunmente nomeado como C-3PO (pronunciado: \"SITRIPIO\") \u00e9 un personaxe ficticio do universo de A Guerra das Galaxias. Aparece nos seis episodios da saga. O actor que o interpreta \u00e9 Anthony Daniels.\nCaracter\u00edsticas.\nTr\u00e1tase dun droide de protocolo, \u00e9 dicir, un droide dese\u00f1ado especificamente para interactuar con seres pensantes. Pode falar e entender m\u00e1is de seis mill\u00f3ns de formas de comunicaci\u00f3n. Constru\u00eddo por Anakin Skywalker, e compa\u00f1eiro do droide astromec\u00e1nico R2-D2.\nA s\u00faa principal funci\u00f3n como droide de protocolo \u00e9 axudar a explicar os costumes doutras culturas, a traduci\u00f3n etc. \u00c9 moi leal aos seus amos, dende a s\u00faa creaci\u00f3n, serviu a m\u00e1is de corenta.\nNun principio foi chamado 3PO pero tras ser completado (entre os episodios I e II) d\u00e9uselle o nome de C-3PO.\nAo final do b\u00f3rranselle os seus bancos de memoria para non revelar a localizaci\u00f3n de Luke Skywalker e Leia Organa, \u00e9 por iso que non o reco\u00f1ece en \"A guerra das galaxias\", nin tampouco o seu creador Anakin dicindo que o capit\u00e1n Raymus Antilles da nave Tantive IV fora o seu \u00faltimo dono.\nEn 2004, C-3PO foi introducido dentro do sal\u00f3n da fama dos robots."}
{"id": "84459", "revid": "15490", "url": "https://gl.wikipedia.org/wiki?curid=84459", "title": "Rodoaldo de Fri\u00fal", "text": "Rodoaldo ou Rodoald, finado posteriormente ao ano 695, foi duque longobardo de Fri\u00fal do 671 ao 695 aproximadamente.\nTraxectoria.\nSucesor de Landari, durante o reinado de Cuniperto, sobre o 695, sufriu a usurpaci\u00f3n por parte de Ansfrido, que actuou sen o consentimento do rei o cal, por\u00e9n, nun primeiro momento parece tolerar o cambio en Cividale. Rodoaldo fuxiu a Istria, chegou por mar a R\u00e1vena e, desde al\u00ed, se dirixiu a Pavia ante a corte de Cuniperto. Despois da definitiva deposici\u00f3n de Ansfrido, que tam\u00e9n se rebelara contra o rei, Cuniperto confioulle o ducado ao irm\u00e1n de Rodoaldo, Ad\u00f3n."}
{"id": "84460", "revid": "23204", "url": "https://gl.wikipedia.org/wiki?curid=84460", "title": "Qui-Gon Jinn", "text": "Qui-Gon Jinn (Quimen-Gonay Jinn) \u00e9 un personaxe de \"A Guerra das Galaxias\" que aparece no Episodio I da saga. Foi interpretado polo actor irland\u00e9s Liam Neeson. Qui-Gon foi un nobre Cabaleiro Jedi nos tempos da Antiga Rep\u00fablica. Foi instruido por unha eminencia da Orde Jedi: o Mestre Dooku. Jinn adestrouse como un home serio, xeneroso e amable, pero tam\u00e9n desenvolveu un criterio propio e certa teimos\u00eda que na maior\u00eda das ocasi\u00f3ns non eran do agrado do Consello Jedi.\nQui-Gon cumpriu co seu deber con distinci\u00f3n, loitando en varios conflitos e resolvendo moitas crises pol\u00edticas. Alarmouse cando descubriu que a codiciosa Federaci\u00f3n de Comercio consegu\u00eda un ex\u00e9rcito propio e que era a mism\u00edsima Rep\u00fablica \u00e1 que el defend\u00eda quen llo conced\u00eda. Foi tam\u00e9n estreito colaborador do Chanceler Supremo Finis Valorum, a quen salvou dun atentado."}
{"id": "84461", "revid": "89787", "url": "https://gl.wikipedia.org/wiki?curid=84461", "title": "Alpes Xulianos", "text": "Os Alpes Xulianos son parte dos Alpes que se estenden desde nordeste de Italia ata Eslovenia, onde se erguen ata os 2.864 metros en Triglav. Foron chamados as\u00ed por Julius Kugy e fan parte dos Alpes Calizos do Sur.\nPicos.\nOs seus m\u00e1is importantes picos son:\nPasos de Monta\u00f1a.\nImportantes pasos dos Xulianos son:"}
{"id": "84462", "revid": "98629", "url": "https://gl.wikipedia.org/wiki?curid=84462", "title": "\u00c1rea metropolitana de Zaragoza", "text": " \nA \u00e1rea metropolitana de Zaragoza \u00e9 unha \u00e1rea urbana centrada arredor da cidade de Zaragoza. Oficialmente non existe ningunha entidade pol\u00edtica nin administrativa que defina que concellos forman parte da devandita \u00e1rea. Mais existe o precedente de estudos realizados pola Universidade de Zaragoza que circunscribe o seu espazo a 25 municipios, inclu\u00edndo, por suposto, o de Zaragoza. Mentres o concello de Zaragoza \u00e9 o quinto m\u00e1is poboado de Espa\u00f1a, a s\u00faa \u00e1rea metropolitana s\u00f3 \u00e9 a d\u00e9cima do estado.\nConcellos da \u00e1rea metropolitana.\nA s\u00faa poboaci\u00f3n en 2006 era de 721.599 habitantes, cunha superfizie de 2.515,1 km\u00b2, polo que se atinx\u00eda unha densidade de 286,90 hab/km\u00b2. Inclu\u00eda municipios de tres comarcas, todas da provinzia de Zaragoza:\nA \u00e1rea metropolitana pode organizarse en catro zonas por puntos cardinais. A zona norte corresponder\u00eda aos municipios ribeir\u00e1ns do r\u00edo G\u00e1llego, a sur aos do r\u00edo Huerva, e as zonas leste e oeste ser\u00edan os concellos situados arredor do Ebro. C\u00f3mpre destacar que o medramento demogr\u00e1fico ten sido maior nas zonas oeste e sur.\nZaragoza fronte a Arag\u00f3n.\nZaragoza con 649.181 habitantes pos\u00fae o 50,8% da poboaci\u00f3n aragonesa, mentres a \u00e1rea metropolitana suma 72.418 habitantes (5,7%), unha \u00e1rea formada por 24 municipios con maior peso demogr\u00e1fico tanto comparando coa segunda cidade de Arag\u00f3n, Huesca, con 49.312 habitantes (3,86%), como coa segunda comarca de Arag\u00f3n, a Plana de Huesca, con 64.531 habitantes (5,1%).\nA sguinte t\u00e1boa reflicte o peso demogr\u00e1fico que representa a cidade, a comarca e m\u00e1is a \u00e1rea metropolitana e a Provincia de Zaragoza, a respecto do total de Arag\u00f3n."}
{"id": "84464", "revid": "89787", "url": "https://gl.wikipedia.org/wiki?curid=84464", "title": "Alpes C\u00e1rnicos", "text": "Os Alpes C\u00e1rnicos (en italiano: \"Alpi Carniche\") son unha cordilleira dos Alpes Calc\u00e1reos do Sur, nos l\u00edmites do Tirol Oriental, Carintia e Fri\u00fal, entre Austria e Italia. Est\u00e9ndense de leste a oeste uns 100 km, entre os r\u00edos Drava, Gail e Tagliamento.\nCh\u00e1manse as\u00ed debido \u00e1 provincia romana de Carnia, cuxo nome ti\u00f1a probabelmente unha orixe celta.\nAs monta\u00f1as deron o seu nome \u00e1 etapa xeol\u00f3xica co\u00f1ecida como o Carniano.\nOs seus cumios m\u00e1is importantes son:\nOs seus portos principais son:"}
{"id": "84466", "revid": "5863", "url": "https://gl.wikipedia.org/wiki?curid=84466", "title": "Gris\u00e9n", "text": "Gris\u00e9n \u00e9 un pequeno concello da provincia de Zaragoza, situado na comarca da Ribera Alta del Ebro. A s\u00faa poboaci\u00f3n era de 477 habitantes en 2004.\nAt\u00f3pase a 27\u00a0km da cidade de Zaragoza, o concello, cunha altura media de 250 msnm, ten unha superficie de 4,8\u00a0km\u00b2 e unha densidade de poboaci\u00f3n de 101,27 hab/km\u00b2 (2004).\nXeograf\u00eda.\nEst\u00e1 situado sobre materiais cuaternarios do Jal\u00f3n, preto deste r\u00edo e do Canal Imperial de Arag\u00f3n.\nNome.\nO nome parece remontarse a un antrop\u00f3nimo romano, \"Grisius\"."}
{"id": "84469", "revid": "5863", "url": "https://gl.wikipedia.org/wiki?curid=84469", "title": "A Hard Rain's a-Gonna Fall", "text": "\"A Hard Rain's a-Gonna Fall\" (en galego, \"Unha dura choiva vai caer\") \u00e9 unha canci\u00f3n composta polo cantante estadounidense Bob Dylan. Foi inclu\u00edda no \u00e1lbum \"The Freewheelin' Bob Dylan\", publicado o 27 de maio de 1963.\nA canci\u00f3n publicouse pouco antes da Crise dos m\u00edsiles de Cuba, polo que na s\u00faa \u00e9poca d\u00edxose que a letra ti\u00f1a que ver con dita crise e os tempos preocupados daquel ent\u00f3n. De t\u00f3dolos xeitos, o significado que esconden os versos permaneceu relevante ao longo do tempo ao conter unha visi\u00f3n m\u00e1is ampla nas s\u00faas descrici\u00f3ns da inxustiza, o sufrimento e a guerra.\nCon todo, consultado Bob Dylan sobre se esta canci\u00f3n fac\u00eda referencia a unha chuvia at\u00f3mica, el respondeu \"It's not atomic rain. It's just a hard rain\"."}
{"id": "84470", "revid": "89787", "url": "https://gl.wikipedia.org/wiki?curid=84470", "title": "O crime da r\u00faa da Moeda Vella", "text": "O crime da r\u00faa da Moeda Vella \u00e9 unha novela de Rom\u00e1n Ra\u00f1a, publicada no ano 1989 e vencedora do Premio Blanco Amor.\nArgumento.\nLeopoldo \u00e9 un violinista de 22 anos que vive en Compostela coa s\u00faa irm\u00e1 de 17. Son orfos de pai, e a s\u00faa nai vive en Su\u00edza.\nTras un concerto co\u00f1ece a Sergei Nuridin, un mestre sovi\u00e9tico do viol\u00edn, que lle cede o seu Stradivarius durante uns d\u00edas. Pero, tras levar o instrumento a un exame do conservatorio, r\u00f3ubanllo, e debe recuperalo sen que Sergei se decate.\nMalia que contacta cun rapaz que co\u00f1ece todo canto movemento ilegal existe na cidade, \u00e9 o mozo da rapaza que llo roubou (ambos os dous son heroin\u00f3manos) o que contacta con el para devolverllo tras un pago de 20.000 pesetas.\nPero tras varios contratempos, vai descubrindo datos dos seus pais. El e a s\u00faa irm\u00e1 son ingresados no hospital, pero Leopoldo s\u00f3 busca vingarse dos que os danaron, sen preocuparse xa polos viol\u00edns e polo seu futuro.\nLeopoldo \u00e9 un antiheroe. Non busca problemas, non quere usar a violencia, pero mercede \u00e1 s\u00faa intelixencia, consegue recursos para ir resolvendo as contrariedades, ata que se ve superado e decide que, xa que o mundo \u00e9 m\u00e1is forte ca el, non vai loitar m\u00e1is."}
{"id": "84471", "revid": "85894", "url": "https://gl.wikipedia.org/wiki?curid=84471", "title": "O Barazal, Aguasantas, Cerdedo-Cotobade", "text": "O Barazal \u00e9 un lugar da parroquia de Aguasantas, no concello pontevedr\u00e9s de Cerdedo-Cotobade. Segundo o IGE do 2010 ti\u00f1a 22 habitantes (7 homes e 15 mulleres), o mesmo n\u00famero ca no 2007.\nO top\u00f3nimo fai referencia a un monte comunal onde pode cortar ou rozar toda a veci\u00f1anza. Neste lugar at\u00f3pase o peto de \u00e1nimas do Barazal, feito en 1882."}
{"id": "84472", "revid": "85894", "url": "https://gl.wikipedia.org/wiki?curid=84472", "title": "As Boli\u00f1as, Aguasantas, Cerdedo-Cotobade", "text": "As Boli\u00f1as \u00e9 un lugar da parroquia de Aguasantas, no concello pontevedr\u00e9s de Cerdedo-Cotobade. Segundo o IGE en 2010 ti\u00f1a 32 habitantes (12 homes e 20 mulleres), catro menos ca no 2007.\nNeste lugar at\u00f3pase o cruceiro das Boli\u00f1as, do s\u00e9culo XVII."}
{"id": "84473", "revid": "85894", "url": "https://gl.wikipedia.org/wiki?curid=84473", "title": "Calvelle, Aguasantas, Cerdedo-Cotobade", "text": "Calvelle \u00e9 un lugar da parroquia de Aguasantas, no concello pontevedr\u00e9s de Cerdedo-Cotobade. Segundo o IGE do 2010 ti\u00f1a 32 habitantes (13 homes e 19 mulleres), un menos ca no 2007.\nPatrimonio.\nNeste lugar est\u00e1n os petr\u00f3glifos da Porteli\u00f1a da Corte (conxunto de tres rochas gravadas na idade de Bronce) e Pouso do Mu\u00ed\u00f1o. Amais, at\u00f3pase o cruceiro de Calvelle (1791) e o peto de \u00e1nimas de San Lourenzo (1896)."}
{"id": "84474", "revid": "85894", "url": "https://gl.wikipedia.org/wiki?curid=84474", "title": "O Campodanta, Aguasantas, Cerdedo-Cotobade", "text": "O Campodanta \u00e9 un lugar da parroquia de Aguasantas, no concello pontevedr\u00e9s de Cerdedo-Cotobade. Segundo o IGE do 2007 ti\u00f1a 6 habitantes (2 homes e 4 mulleres), un menos ca no 2007.\nNeste lugar at\u00f3pase a foxa funeraria do Campodanta. Dita anta \u00e9 a que d\u00e1 nome \u00f3 lugar."}
{"id": "84475", "revid": "85894", "url": "https://gl.wikipedia.org/wiki?curid=84475", "title": "O Casal, Aguasantas, Cerdedo-Cotobade", "text": " O Casal \u00e9 un lugar da parroquia de Aguasantas, no concello pontevedr\u00e9s de Cerdedo-Cotobade. Segundo o IGE en 2010 ti\u00f1a 14 habitantes (6 homes e 8 mulleres), tres m\u00e1is ca en 2007.\nO top\u00f3nimo fai menci\u00f3n a o pequeno grupo de casas que conforma a aldea."}
{"id": "84476", "revid": "85894", "url": "https://gl.wikipedia.org/wiki?curid=84476", "title": "Ceraxe, Aguasantas, Cerdedo-Cotobade", "text": "Ceraxe \u00e9 un lugar da parroquia de Aguasantas, no concello pontevedr\u00e9s de Cerdedo-Cotobade. Segundo o IGE en 2010 ti\u00f1a 35 habitantes (15 homes e 20 mulleres), 8 menos ca en 2007.\nNeste lugar naceu o pai franciscano Andr\u00e9s Mar\u00eda Solla Garc\u00eda.\nPatrimonio.\nNeste lugar at\u00f3panse dous cruceiros: un no Campo (Ceraxe de Arriba) e outro en Ceraxe de Abaixo. Aqu\u00ed atop\u00e1base o pazo de Ceraxe. Parte das s\u00faas pedras foron usadas na construci\u00f3n da casa reitoral de Valongo.\nO peto de \u00e1nimas da Meixoa (Ceraxe de Arriba) foi constru\u00eddo en 1878. \u00c9 de tipo pechado, coroado cunha cruz alta e dous pin\u00e1culos aos lados. Ten un fornelo pequeno arqueado, cun retablo de pedra policromada protexida por un vidro. O retablo ten a imaxe da Virxe co Neno Xes\u00fas sobre unha nube, un bispo baixo ela, e tres \u00e1nimas entre lapas por baixo deste. Ten d\u00faas inscrici\u00f3ns: na esquerda, , e na dereita ."}
{"id": "84477", "revid": "85894", "url": "https://gl.wikipedia.org/wiki?curid=84477", "title": "A Coutada, Aguasantas, Cerdedo-Cotobade", "text": "A Coutada \u00e9 un lugar da parroquia de Aguasantas, no concello pontevedr\u00e9s de Cerdedo-Cotobade. Segundo o IGE do 2007 ti\u00f1a 15 habitantes (5 homes e 1o mulleres), 5 menos ca en 2007.\nO top\u00f3nimo fai referencia \u00e1 un terreo de monte valado."}
{"id": "84478", "revid": "85894", "url": "https://gl.wikipedia.org/wiki?curid=84478", "title": "Famelga, Aguasantas, Cerdedo-Cotobade", "text": "Famelga \u00e9 un lugar da parroquia de Aguasantas, no concello pontevedr\u00e9s de Cerdedo-Cotobade. Segundo o IGE en 2010 ti\u00f1a 60 habitantes (25 homes e 35 mulleres), 6 m\u00e1is ca en 2007.\nNeste lugar at\u00f3pase a capela de San Bartolomeu e Santa Luc\u00eda, preto dun cruceiro de 1991. Tam\u00e9n est\u00e1 o peto de \u00e1nimas de Famelga, de 1825, e o Coto do Castro, un poboado castrexo da idade de ferro.\nO top\u00f3nimo fai referencia a un lugar de fame (do lat\u00edn [\"villa\"] \"famellica\")."}
{"id": "84479", "revid": "85894", "url": "https://gl.wikipedia.org/wiki?curid=84479", "title": "O Fental, Aguasantas, Cerdedo-Cotobade", "text": "O Fental \u00e9 un lugar da parroquia de Aguasantas, no concello pontevedr\u00e9s de Cerdedo-Cotobade. Segundo o IGE do 2010 ti\u00f1a 13 habitantes (7 homes e 6 mulleres), 7 menos ca en 2007.\nNeste lugar at\u00f3pase o cruceiro do Fental."}
{"id": "84480", "revid": "85894", "url": "https://gl.wikipedia.org/wiki?curid=84480", "title": "A Godela, Aguasantas, Cerdedo-Cotobade", "text": "A Godela \u00e9 un lugar da parroquia de Aguasantas, no concello pontevedr\u00e9s de Cerdedo-Cotobade. Segundo o IGE en 2010 estaba deshabitado, se ben en 2007 ti\u00f1a unha habitante.\nNeste lugar est\u00e1 un conxunto de d\u00faas construci\u00f3ns en mal estado de conservaci\u00f3n, co\u00f1ecidas como Casa da Peste. Unha das casas ten un patio interior con dous arcos, e nun lintel a inscrici\u00f3n dun ano, 1721. A car\u00f3n das casas est\u00e1 o peto de \u00e1nimas da Godela, de 1844.\nPolo lugar pasa o cami\u00f1o de pedra que vai desde O Trebello at\u00e9 Sualomba (A Lama), cruzando o r\u00edo Barbeira a trav\u00e9s da ponte do Peso."}
{"id": "84481", "revid": "72012", "url": "https://gl.wikipedia.org/wiki?curid=84481", "title": "Ensaio (literatura)", "text": "O ensaio \u00e9 un x\u00e9nero literario pros\u00edstico mediante o que se expo\u00f1en temas filos\u00f3ficos, literarios, cient\u00edficos, pol\u00edticos... Malia a s\u00faa pluralidade en canto a manifestaci\u00f3ns hist\u00f3ricas e na selecci\u00f3n tem\u00e1tica, habitualmente est\u00e1 delimitado por unha acci\u00f3n discursiva problematizadora na que son dominantes os elementos persuasivos e reflexivos sobre outros que se poida considerar.\nO introdutor do x\u00e9nero foi o franc\u00e9s Michel de Montaigne nos seus \"Ensaios\" (1580).\nA argumentaci\u00f3n e a exposici\u00f3n son sistemas de elocuci\u00f3n propios da prosa ensa\u00edstica, que debe fuxir da ambig\u00fcidade e desenvolverse dentro da obxectividade, a claridade e o rigor, rexeitar o accidental e tentar abrir novas portas aos interesados polos temas de que se trate."}
{"id": "84482", "revid": "85894", "url": "https://gl.wikipedia.org/wiki?curid=84482", "title": "O Igrexario, Aguasantas, Cerdedo-Cotobade", "text": "O Igrexario \u00e9 un lugar da parroquia de Aguasantas, no concello pontevedr\u00e9s de Cerdedo-Cotobade. Segundo o IGE en 2010 ti\u00f1a 54 habitantes (22 homes e 32 mulleres), 4 menos ca en 2007.\nO lugar recibe o nome da igrexa parroquial al\u00ed situada, sendo o templo actual de 1888. Preto dela est\u00e1 o peto de \u00e1nimas de Aguasantas, de mediados do s\u00e9culo XX, as\u00ed como varios cruceiros, alg\u00fan deles de Xos\u00e9 Cervi\u00f1o Garc\u00eda."}
{"id": "84483", "revid": "85894", "url": "https://gl.wikipedia.org/wiki?curid=84483", "title": "Mart\u00edn, Aguasantas, Cerdedo-Cotobade", "text": "Mart\u00edn \u00e9 un lugar da parroquia de Aguasantas, no concello pontevedr\u00e9s de Cerdedo-Cotobade. Segundo o IGE en 2010 ti\u00f1a d\u00faas habitantes, 2 menos ca en 2007."}
{"id": "84484", "revid": "85894", "url": "https://gl.wikipedia.org/wiki?curid=84484", "title": "A Pena, Aguasantas, Cerdedo-Cotobade", "text": "A Pena \u00e9 un lugar da parroquia de Aguasantas, no concello pontevedr\u00e9s de Cerdedo-Cotobade. Segundo o IGE do 2010 ti\u00f1a 2 habitantes (1 home e 1 muller), o mesmo n\u00famero ca en 2007.\nO nome v\u00e9n dado por unha pena, unha pedra grande que sobresae da superficie.\nNeste lugar naceu o escultor Xos\u00e9 Cervi\u00f1o Garc\u00eda (1843-1922), autor do cruceiro do H\u00edo."}
{"id": "84485", "revid": "85894", "url": "https://gl.wikipedia.org/wiki?curid=84485", "title": "Peroselo, Aguasantas, Cerdedo-Cotobade", "text": "Peroselo \u00e9 un lugar da parroquia de Aguasantas, no concello pontevedr\u00e9s de Cerdedo-Cotobade. Segundo o IGE en 2010 ti\u00f1a 23 habitantes (10 homes e 13 mulleres), os mesmos ca en 2007.\nO nome do lugar d\u00e9bese a que est\u00e1 situado nunha pequena elevaci\u00f3n do terreo."}
{"id": "84486", "revid": "85894", "url": "https://gl.wikipedia.org/wiki?curid=84486", "title": "O Regueiro, Aguasantas, Cerdedo-Cotobade", "text": "O Regueiro \u00e9 un lugar da parroquia de Aguasantas, no concello pontevedr\u00e9s de Cerdedo-Cotobade. Segundo o IGE en 2010 estaba deshabitado, se ben en 2007 ti\u00f1a unha habitante.\nO nome v\u00e9n dado por un , un curso pouco abundante de auga."}
{"id": "84487", "revid": "85894", "url": "https://gl.wikipedia.org/wiki?curid=84487", "title": "Sucastro, Aguasantas, Cerdedo-Cotobade", "text": "Sucastro \u00e9 un lugar da parroquia de Aguasantas, no concello pontevedr\u00e9s de Cerdedo-Cotobade. Segundo o IGE en 2010 ti\u00f1a 11 habitantes (3 homes e 8 mulleres), un menos ca en 2007.\nO lugar est\u00e1 situado a car\u00f3n da desembocadura do r\u00edo Barbeira no r\u00edo Verdugo, xunto \u00f3 concello da Lama.\nNeste lugar at\u00f3pase o petr\u00f3glifo de Sucastro, un conxunto de tres rochas gravadas na idade de Ferro. Tam\u00e9n est\u00e1 nel o mu\u00ed\u00f1o de Sucastro, no devandito r\u00edo Barbeira.\nO lugar debe o seu nome a que est\u00e1 situado \u00f3 p\u00e9 dun castro."}
{"id": "84488", "revid": "85894", "url": "https://gl.wikipedia.org/wiki?curid=84488", "title": "O Trebello, Aguasantas, Cerdedo-Cotobade", "text": "O Trebello \u00e9 un lugar da parroquia de Aguasantas, no concello pontevedr\u00e9s de Cerdedo-Cotobade. Segundo o IGE en 2010 ti\u00f1a 5 habitantes (2 homes e 3 mulleres), o mesmo n\u00famero ca en 2007.\nPatrimonio.\nNeste lugar at\u00f3pase o cruceiro de Trebello, cun oco dun esmoleiro pechado cunha porta de ferro situado no pedestal, e un pequeno reloxo de sol no fuste. Na mesma praci\u00f1a hai un peto de \u00e1nimas constru\u00eddo na parede dunha casa, que antigamente ti\u00f1a as figuras de santo Ant\u00f3n, santa B\u00e1rbara e santa Tareixa.\nDo lugar parte un cami\u00f1o de pedra cara a Sualomba (A Lama), pasando pola Godela e cruzando o r\u00edo Barbeira a trav\u00e9s da ponte do Peso.\nO top\u00f3nimo posiblemente fai menci\u00f3n a que neste lugar se colocaban trebellos, trampas de ferro para atrapar animais polos p\u00e9s."}
{"id": "84489", "revid": "85894", "url": "https://gl.wikipedia.org/wiki?curid=84489", "title": "A Arrotea, Almofrei, Cerdedo-Cotobade", "text": "A Arrotea \u00e9 un lugar da parroquia de Almofrei, no concello pontevedr\u00e9s de Cerdedo-Cotobade. Segundo o IGE do 2010 ti\u00f1a 35 habitantes (19 homes e 16 mulleres), os mesmos ca en 2007.\nNeste lugar hai unha ponte do s\u00e9culo XVI sobre o r\u00edo Almofrei, dun van de 7,7 metros de luz. O seu ollo \u00e9 de medio punto lixeiramente apuntado, con perfil antepeito. Por ela discorre unha calzada empedrada. A car\u00f3n da ponte hai un mu\u00ed\u00f1o, na actualidade inactivo."}
{"id": "84490", "revid": "85894", "url": "https://gl.wikipedia.org/wiki?curid=84490", "title": "As Cachopeiras, Almofrei, Cerdedo-Cotobade", "text": "As Cachopeiras \u00e9 un lugar da parroquia de Almofrei, no concello pontevedr\u00e9s de Cerdedo-Cotobade. Segundo o IGE en 2010 ti\u00f1a 25 habitantes (10 homes e 15 mulleres), 2 menos ca en 2007.\nO top\u00f3nimo fai referencia a unha cachopeira, lugar onde hai moitos cachopos, troncos secos."}
{"id": "84491", "revid": "85894", "url": "https://gl.wikipedia.org/wiki?curid=84491", "title": "A Fontenova, Almofrei, Cerdedo-Cotobade", "text": "A Arrotea \u00e9 un lugar da parroquia de Almofrei, no concello pontevedr\u00e9s de Cerdedo-Cotobade. Segundo o IGE en 2010 ti\u00f1a 77 habitantes (32 homes e 45 mulleres), 4 menos ca en 2007.\nNeste lugar hai dous mu\u00ed\u00f1os, o de Medeiro de Arriba e o de Medeiro de Abaixo."}
{"id": "84492", "revid": "85894", "url": "https://gl.wikipedia.org/wiki?curid=84492", "title": "A Grosa, Almofrei, Cerdedo-Cotobade", "text": "A Grosa \u00e9 un lugar da parroquia de Almofrei, no concello pontevedr\u00e9s de Cerdedo-Cotobade. Segundo o IGE en 2010 ti\u00f1a 64 habitantes (33 homes e 31 mulleres), 2 menos ca en 2007."}
{"id": "84493", "revid": "85894", "url": "https://gl.wikipedia.org/wiki?curid=84493", "title": "A Xesteira, Almofrei, Cerdedo-Cotobade", "text": "A Xesteira \u00e9 unha aldea da parroquia de Almofrei, no concello pontevedr\u00e9s de Cerdedo-Cotobade, se ben unha parte do seu n\u00facleo (Rascader\u00eda), pertence \u00e1 parroquia de Tenorio. Segundo o IGE en 2010 ti\u00f1a 67 habitantes (32 homes e 35 mulleres), os mesmos ca en 2007. Xunto coa Rascader\u00eda, as outras entidades de poboaci\u00f3n son A Xesteira e as Cachopeiras.\nNeste lugar at\u00f3pase o cruceiro da Xesteira, de 1701.\nMar\u00eda Dolores Villanueva Gesteira escribiu \"Lingua en Sociedade; A aldea da Xesteira\", un estudo socioling\u00fc\u00edstico que acadou o premio de investigaci\u00f3n Antonio Fraguas no ano 2006. Amais, neste lugar desenvolveuse o traballo da mesma autora que deu lugar ao artigo \"O campo sem\u00e1ntico das cores visto por tres xeraci\u00f3ns\" (\"Estudos de Ling\u00fc\u00edstica Galega\", 2009).\nO seu top\u00f3nimo fai menci\u00f3n a unha xesteira, un lugar onde abundan as xestas."}
{"id": "84494", "revid": "56817", "url": "https://gl.wikipedia.org/wiki?curid=84494", "title": "Bardulia", "text": "Bardulia \u00e9 o nome antigo dos territorios que compu\u00f1an a primitiva Castela no norte da provincia de Burgos. O termo procede da tribo prerromana dos b\u00e1rdulos (ou v\u00e1rdulos) que en \u00e9poca prerromana e romana poboaban a parte oriental da costa cant\u00e1brica."}
{"id": "84495", "revid": "1131", "url": "https://gl.wikipedia.org/wiki?curid=84495", "title": "Naranco", "text": ""}
{"id": "84496", "revid": "1888", "url": "https://gl.wikipedia.org/wiki?curid=84496", "title": "Lois Xos\u00e9 Pereira", "text": "Lois Xos\u00e9 Pereira Arias, nado en Lugo o 4 de novembro de 1965, \u00e9 un escritor galego.\nTraxectoria.\nLicenciado en Filolox\u00eda Galego-Portuguesa pola Universidade de Santiago de Compostela, estudou tam\u00e9n na Universidade de Lisboa. Na actualidade \u00e9 profesor de Lingua e literatura galega en R\u00e1bade.\nGa\u00f1ou o Premio Xerais en 1985 coa novela \"As horas de cart\u00f3n\", que recibir\u00eda o Premio da Cr\u00edtica de narrativa galega ao ano seguinte."}
{"id": "84498", "revid": "12452", "url": "https://gl.wikipedia.org/wiki?curid=84498", "title": "T.S. Eliot", "text": ""}
{"id": "84500", "revid": "98629", "url": "https://gl.wikipedia.org/wiki?curid=84500", "title": "Pedro Alonso", "text": "Pedro Gonz\u00e1lez Alonso, m\u00e1is co\u00f1ecido como Pedro Alonso, nado en Vigo o 21 de xu\u00f1o de 1971, \u00e9 un actor galego. \u00c9 licenciado pola Real Escola Superior de Arte Dram\u00e1tica e realizou estudos tam\u00e9n de teatro e danza.\nTraxectoria.\nConseguiu popularidade en famosas teleseries auton\u00f3micas As\u00ed, fixo o papel de Pedro en \"R\u00edas Baixas\" e protagonizou \"Padre Casares\", unha das series do prime time da Televisi\u00f3n de Galicia con maior audiencia. Participou tam\u00e9n noutras produci\u00f3ns televisivas menos populares como \"Maridos e Mulleres\" ou \"O espello\".\nNo \u00e1mbito nacional traballou en \"A las once en casa\", \"Todos los hombres sois iguales\", \"Condenadas a entenderse\", \"Mediterr\u00e1neo\" \"Gran Hotel\" ou \"C\u00f3digo fuego\", esta \u00faltima xunto a Maribel Verd\u00fa e Jos\u00e9 Coronado.\nConta con experiencia en teatro independente e institucional, con compa\u00f1\u00edas como La Fura dels Baus e o Teatro Cl\u00e1sico Nacional, as\u00ed como coa s\u00faa propia, Grupo Dom.\nF\u00edxose reco\u00f1ecido a nivel mundial grazas ao \u00e9xito da serie \"La casa de papel\", finalizada en 2021, e na que interpreta o papel de Andr\u00e9s de Fonollosa Gonzalvez \u00abBerl\u00edn\u00bb. Coincidindo co final de dita serie, Netflix anunciou o lanzamento dun spin-off en 2023 baseado na vida do seu personaxe."}
{"id": "84501", "revid": "89787", "url": "https://gl.wikipedia.org/wiki?curid=84501", "title": "Toomas Hendrik Ilves", "text": "Toomas Hendrik Ilves , nado en Estocolmo o 26 de decembro de 1953, \u00e9 un pol\u00edtico estoniano, que foi presidente de Estonia de 2006 a 2016.\n\u00c9 diplom\u00e1tico e xornalista e foi tam\u00e9n membro do Parlamento Europeo.\nOs seus pais eran refuxiados estonianos e Toomas criouse nos Estados Unidos.\nDurante os anos 80, Ilves traballou como xornalista e implicouse activamente en pol\u00edtica, antes da independencia de Estonia (que foi en 1991). Ilves serviu posteriormente como embaixador de Estonia nos Estados Unidos, Canad\u00e1 e M\u00e9xico por varios anos.\nEn decembro de 1996, Ilves foi Ministro de Asuntos Exteriores de Estonia, exercendo devandito cargo ata a s\u00faa dimisi\u00f3n en setembro de 1998, cando se fixo membro dun partido pequeno da oposici\u00f3n (Partido da Xente). Ilves pronto foi elixido presidente do Partido da Xente.\nLogo das elecci\u00f3ns parlamentarias de marzo de 1999 foi novamente Ministro de Asuntos Exteriores ata 2002.\nNas elecci\u00f3ns municipais de outubro de 2002, o Partido da Xente foi derrotado e Toomas Hendrik Ilves dimitiu como presidente do partido. Nestas elecci\u00f3ns, o partido recibiu soamente 4,4% dos votos totais en toda a naci\u00f3n.\nDesde 2003, Ilves \u00e9 membro do Parlamento Europeo e desde o 1 de maio de 2004, \u00e9 membro de pleno dereito.\nO 23 de marzo de 2006 foi nomeado polo Partido da Reforma, a favorable uni\u00f3n do Partido Patria e o seu partido, o Partido Socialdem\u00f3crata, como candidato \u00e1 elecci\u00f3n presidencial 2006.\nO 13 de setembro de 2006, un amplo espectro de 80 intelectuais ben co\u00f1ecidos publicou unha declaraci\u00f3n en apoio \u00e1 candidatura de Ilves. Entre os que asinaron estaban Neeme J\u00e4rvi, Jaan Kross, Arvo P\u00e4rt e Jaan Kaplinski. \nIlves prometeu concentrarse m\u00e1is na pol\u00edtica estranxeira.\nLigaz\u00f3ns externas.\nBiograf\u00eda en castel\u00e1n por Fundaci\u00f3n CIDOB "}
{"id": "84504", "revid": "1131", "url": "https://gl.wikipedia.org/wiki?curid=84504", "title": "Tordera", "text": "Tordera \u00e9 un municipio espa\u00f1ol da provincia de Barcelona, en Catalu\u00f1a. Est\u00e1 situado no extremo oriental da comarca do Maresme.\nToponimia.\nTordera recibe o nome do r\u00edo Tordera, o cal pasa polo municipio. Durante a Idade Media, chamaban ao r\u00edo Tordaria, o que fai pensar que pod\u00eda facer referencia a \u00abterra de tordos\u00bb\" (m\u00e1is co\u00f1ecido como merlo), ademais de ter en conta que estes paxaros eran moi abundantes polo municipio. Mesmo o escudo her\u00e1ldico de Tordera, figura un merlo (en catal\u00e1n 'tord').\nXeograf\u00eda.\nTordera comprende un termo municipal grande, cunha extensi\u00f3n de 84,6 km2&lt;/sup &gt;, sendo o municipio m\u00e1is grande de toda a bisbarra.\nAt\u00f3pase ao lado do Parque Natural do Montnegre e o Corredor. O r\u00edo a Tordera pasa pola esquerda do n\u00facleo urbano e o n\u00facleo urbano at\u00f3pase situado nun outeiro.\nDous terzos de territorio \u00e9 monta\u00f1a, o resto \u00e9 plano. O punto m\u00e1is alto do municipio \u00e9 o outeiro de N 'Alomar, de 701 msnv e o cume de Hortsaviny\u00e0, de 572 msnv.\nEconom\u00eda.\nTodera xa non se basea unicamente na agricultura e a cortiza como antigamente, pois os recursos hidr\u00e1ulicos do r\u00edo favoreceron a implantaci\u00f3n do sector t\u00e9xtil e o sector da construci\u00f3n.\nLugares de interese.\nNo centro at\u00f3pase a Igrexa parroquial de Santo Estevo, de orixe rom\u00e1nica (cons\u00e9rvase parte do altar) e foi reconstru\u00edda nos s\u00e9culo XVI e XVIII. As\u00ed mesmo, hai que destacar a s\u00faa beleza de paisaxe, polos seus grandes bosques e pradar\u00edas. Como tam\u00e9n se destacan todas as ermidas que disp\u00f3n a vila (Arola, Santo Andr\u00e9s...) e por \u00faltimo destacar o parque prudencia que se sit\u00faa na illa que forma o r\u00edo polo paso polo municipio."}
{"id": "84508", "revid": "1131", "url": "https://gl.wikipedia.org/wiki?curid=84508", "title": "Ant\u00f3n Risco", "text": "Ant\u00f3n Mart\u00ednez-Risco Fern\u00e1ndez, m\u00e1is co\u00f1ecido como Ant\u00f3n Risco, nado en Allariz o 30 de maio de 1926 e finado en Vigo o 7 de febreiro de 1998, foi un escritor galego, fillo de Vicente Risco.\nTraxectoria.\nDoutor en Filosof\u00eda e Letras pola Universidade Complutense de Madrid, exerceu a docencia na Universidade de Tolosa, onde estivo en contacto con republicanos e exiliados do franquismo. Logo dunha estancia en Oreg\u00f3n, en 1964 asentouse no Quebec, acadando a praza de catedr\u00e1tico de lingua castel\u00e1 e portuguesa na Universidade de Laval. Trala s\u00faa xubilaci\u00f3n regresou a Galiza, onde morreu por mor dun cancro.\n\u00c9 autor de numerosos traballos de teor\u00eda e cr\u00edtica literaria, sendo especialista na obra de Valle-Incl\u00e1n. Tam\u00e9n \u00e9 co\u00f1ecido pola s\u00faa obra de ficci\u00f3n en galego.\nNa s\u00faa honra, creouse en 2015 o Premio Ant\u00f3n Risco de literatura fant\u00e1stica."}
{"id": "84509", "revid": "85894", "url": "https://gl.wikipedia.org/wiki?curid=84509", "title": "Casanova, Viladonelle, Neda", "text": "Casanova \u00e9 un lugar da parroquia de Viladonelle no concello de Neda na provincia da Coru\u00f1a. Ti\u00f1a 8 habitantes no ano 2015 segundo datos do Instituto Galego de Estat\u00edstica (IGE) dos cales eran 4 homes e 4 mulleres.\nToponimia.\nSegundo Nicandro Ares \"Casanova\" coincide co lat\u00edn: \"casa nova\"."}
{"id": "84511", "revid": "85894", "url": "https://gl.wikipedia.org/wiki?curid=84511", "title": "O Chao da Aldea, Viladonelle, Neda", "text": "O Chao da Aldea \u00e9 un lugar da parroquia de Viladonelle no concello coru\u00f1\u00e9s de Neda na comarca de Ferrol. Ti\u00f1a 25 habitantes no ano 2015 segundo datos do Instituto Galego de Estat\u00edstica (IGE) dos cales eran 10 homes e 15 mulleres."}
{"id": "84513", "revid": "85894", "url": "https://gl.wikipedia.org/wiki?curid=84513", "title": "A Cheda, Viladonelle, Neda", "text": "A Cheda \u00e9 un lugar da parroquia de Viladonelle no concello de Neda na provincia da Coru\u00f1a. Ti\u00f1a 10 habitantes no ano 2015 segundo datos do Instituto Galego de Estat\u00edstica (IGE) dos cales eran 6 homes e 4 mulleres."}
{"id": "84514", "revid": "85894", "url": "https://gl.wikipedia.org/wiki?curid=84514", "title": "O Ladeiro, Viladonelle, Neda", "text": "O Ladeiro \u00e9 un lugar da parroquia de Viladonelle no concello de Neda na provincia da Coru\u00f1a. Segundo o Instituto Galego de Estat\u00edstica en 2015 ti\u00f1a nove habitantes (catro homes e cinco mulleres)."}
{"id": "84516", "revid": "85894", "url": "https://gl.wikipedia.org/wiki?curid=84516", "title": "Porta da Pena, Viladonelle, Neda", "text": "Porta da Pena \u00e9 un lugar da parroquia de Viladonelle no concello de Neda na provincia da Coru\u00f1a. Ti\u00f1a 49 habitantes no ano 2015 segundo datos do Instituto Galego de Estat\u00edstica (IGE) dos cales eran 25 homes e 24 mulleres."}
{"id": "84517", "revid": "89787", "url": "https://gl.wikipedia.org/wiki?curid=84517", "title": "Anxos Sumai", "text": "Mar\u00eda Anxos Sumai Garc\u00eda, nada en Oeste (Catoira) o 29 de novembro de 1960, \u00e9 unha documentalista, tradutora e escritora galega.\nTraxectoria.\nEstudou na Universidade de Santiago de Compostela (USC) Xeograf\u00eda e Historia e especializouse en Biblioteconom\u00eda, Arquiv\u00edstica e Documentaci\u00f3n. Dende 1985 traballa como bibliotecaria e documentalista na Biblioteca Nodal e no Museo Provincial de Pontevedra. Tam\u00e9n coordina a \u00c1rea de Documentaci\u00f3n do Consello da Cultura Galega.\nColaboradora de distintas publicaci\u00f3ns nos anos oitenta e noventa, a s\u00faa actividade literaria desenv\u00f3lvese na rede dende o ano 2001 no portal culturagalega.org, onde tivo as secci\u00f3ns \"Anxos e dia\u00f1os\", con Roberto Ribao, \"Anxos da garda\" e \"Cr\u00edtica da memoria pura\". Colaborou na segunda etapa da revista \"Gu\u00eda dos Libros Novos\" coa secci\u00f3n \"Hemisferio Oeste\" (2003-2004) No \"Diario Cultural\" da Radio Galega tivo o espazo \u201cSomos perigosamente normais\u201d."}
{"id": "84518", "revid": "1131", "url": "https://gl.wikipedia.org/wiki?curid=84518", "title": "Galer\u00eda de imaxes de casas dos concellos de Galicia", "text": "Galer\u00eda de imaxes de casas dos concellos de Galicia."}
{"id": "84522", "revid": "1131", "url": "https://gl.wikipedia.org/wiki?curid=84522", "title": "Galer\u00eda de imaxes de praias de Galicia", "text": "Galer\u00eda de imaxes de praias de Galicia."}
{"id": "84523", "revid": "5863", "url": "https://gl.wikipedia.org/wiki?curid=84523", "title": "Grupo Eroski", "text": "Grupo Eroski \u00e9 unha empresa cooperativa espa\u00f1ola de distribuci\u00f3n con sede en Elorrio, Biscaia. De orixe vasca, hoxe \u00e9 propiedade duns 12.000 traballadores repartidos por toda Espa\u00f1a logo de 36 anos de actividade. Conta con ao redor de 1.600 establecementos de diferentes marcas.\n\u00c9 parte do grupo Mondrag\u00f3n Corporaci\u00f3n Cooperativa. O nome \"Eroski\" \u00e9 unha contracci\u00f3n das palabras en \u00e9uscaro \"erosi\" (comprar) e \"toki\" (lugar), traducible como \"lugar onde comprar\".\nDous aspectos son relevantes:\nO Consello de Administraci\u00f3n est\u00e1 formado de modo paritario e elixido con renovaci\u00f3n cada catro anos por representantes dos traballadores propietarios e dos consumidores socios.\nConsumidores socios.\nSon uns 450.000 cidad\u00e1ns asociados como consumidores a este grupo cuxos representantes participan no goberno da empresa. \u00c1 vez, uns 100.000 cidad\u00e1ns son \"Amigos de Fundaci\u00f3n Eroski\". Todos eles participan de modo voluntario nas acci\u00f3ns formativas que Idea Sa Eroski desenvolve con asiduidade sobre materias de interese do cidad\u00e1n, desde aspectos relativos \u00e1 sa\u00fade como iniciativas de solidariedade en colaboraci\u00f3n con diferentes oenegu\u00e9s.\nIniciativas sociais.\nA Fundaci\u00f3n Eroski promove igualmente iniciativas de cooperaci\u00f3n internacional para proxectos de desenvolvemento sostible en pa\u00edses necesitados. A Fundaci\u00f3n COPADE, a Fundaci\u00f3n AKWABA e a Federaci\u00f3n Espa\u00f1ola Relixiosos Sanitarios F.E.R.S. foron os \u00faltimos protagonistas ao ser elixidos os seus proxectos. Nas s\u00faas catro edici\u00f3ns anteriores, a Fundaci\u00f3n EROSKI financiou os proxectos das entidades que se mencionan por un importe que ascende a 536.400,70 euros. En anteriores edici\u00f3ns foron beneficiarios os proxectos de Fundaci\u00f3n C.E.A.R., Fundaci\u00f3n Interm\u00f3n-Oxfam e COCEMFE, en 2003. Fundaci\u00f3n Axuda en Acci\u00f3n, Fundaci\u00f3n Save the Children e Cruz Vermella no 2002. En 2001 foron elixidos os proxectos de Fundaci\u00f3n Vicente Ferrer, Fundaci\u00f3n Inter Rede e Setem Catalu\u00f1a.\nO seu labor viuse reco\u00f1ecida durante o exercicio 2004 co Premio Europeo de Medio Ambiente \u00e1 empresa. O premio, outorgado pola Fundaci\u00f3n Contorna e apoiado pola Comisi\u00f3n Europea, o Ministerio de Ciencia e Tecnolox\u00eda espa\u00f1ol e a Sociedade Espa\u00f1ola de Participaci\u00f3ns Industriais, reco\u00f1ece os esforzos de Grupo Eroski para o logro dun desenvolvemento compatible coa preservaci\u00f3n da contorna e o aumento do benestar social.\nAs\u00ed mesmo, Grupo Eroski editou a s\u00faa Memoria de Sustentabilidade seguindo as normas ditadas por Global Reporting Iniciative e AENOR. A Memoria \u00e9 a primeira publicada por unha empresa de distribuci\u00f3n en Espa\u00f1a e foi elaborada conforme \u00e1 metodolox\u00eda GRI2002, que ofrece unha visi\u00f3n econ\u00f3mica, social e ambiental da actividade da empresa.\nEroski en Galicia.\nEn 1998 a familia Gonz\u00e1lez Prieto, propietaria do grupo galego de distribuci\u00f3n alimentaria Vegonsa, asina unha alianza co Grupo Eroski, nacendo a sociedade Vegalsa-Eroski, cunha participaci\u00f3n ao 50%. O grupo en 2010 empregaba 4.400 persoas en 238 puntos de vendas que operan baixo as marcas Eroski Center, Eroski City, Familia, Cash Record e Aliprox, superando os 815 mill\u00f3ns de \u20ac de facturaci\u00f3n en Galicia.\nPresenza en Internet.\nO Grupo Eroski disp\u00f3n dun portal de consumo en lingua castel\u00e1. Presenta tam\u00e9n en lingua galega os contidos que comparte na edici\u00f3n impresa. \u00c1 vez, ed\u00edtase en papel e en versi\u00f3n en li\u00f1a a Revista do Consumidor Consumer EROSKI, en ambos os formatos para todos os consumidores interesados.\nEstablecementos.\nA rede comercial de Eroski en Espa\u00f1a, en novembro de 2007 form\u00e1bana:\nA esta rede s\u00famanselle 584 autoservizos franqu\u00edados. En Francia, EROSKI conta ademais con 4 hipermercados, 16 supermercados e 17 gasolineiras.\nEn maio de 2007 adquiriu o 75% do Grupo Caprabo, marca que mantivo en m\u00e1is de 300 tendas en Catalu\u00f1a e Madrid. As\u00ed mesmo, tam\u00e9n se asociou co Grupo Franc\u00e9s Intermarch\u00e9, tam\u00e9n co\u00f1ecidos como \"Os Mosqueteiros\", tendo xa que logo participaci\u00f3n de negocio noutros pa\u00edses. Recentemente, Eroski incorporouse ao negocio da telefon\u00eda m\u00f3bil, actuando como operador m\u00f3bil virtual (OMV) coa marca Eroski M\u00f3bil."}
{"id": "84525", "revid": "23204", "url": "https://gl.wikipedia.org/wiki?curid=84525", "title": "Jules Gilli\u00e9ron", "text": "Jules Gilli\u00e9ron, nado en La Neuveville, Su\u00edza, o 21 de decembro de 1854 e finado en Cergnaux o 26 de abril de 1926, foi un dos ling\u00fcistas su\u00edzos m\u00e1is prestixiosos de finais do s\u00e9culo XIX e comezos do XX.\nAdemais da s\u00faa importante contribuci\u00f3n \u00e1 dialectolox\u00eda francoproven\u00e7al, a s\u00faa obra m\u00e1is saliente, polo talle colosal, foi o Atlas Linguistique de la France, feito coa colaboraci\u00f3n de Edmond Edmont, entre 1902 e 1912, que marcou o punto de partida da confecci\u00f3n dos atlas ling\u00fc\u00edsticos posteriores.\nTraxectoria.\nJules Gilli\u00e9ron era fillo de Jean Victor, profesor de franc\u00e9s en Basilea, e de Marie Jeanne Ritter. Estudou na academia de Neuch\u00e2tel (onde obtivo a s\u00faa \"graduaci\u00f3n\" en 1875). Logo prosegu\u00edu estudos na Universidade de Basilea e, entre 1876 e 1880, na \"Ecole pratique des hautes \u00e9tudes\" (EPHE) e m\u00e1is na \"Ecole des chartes\" (Escola de mapas), ambas as d\u00faas en Par\u00eds. A partir de 1883, e at\u00e9 a s\u00faa morte, este ling\u00fcista ensinou Dialectolox\u00eda na EPHE. Jules Gilli\u00e9ron sucedeu a Ars\u00e8ne Darmesteter nesta escola. A partir de ent\u00f3n, a Dialectolox\u00eda vaise xestando como ciencia seria. Dedicouse toda a s\u00faa vida \u00e1 investigaci\u00f3n dialectolox\u00eda galorom\u00e1nica, o que fructificar\u00eda en diversos estudos a respecto da distribuci\u00f3n xeogr\u00e1fica das variedades dialectais. En 1887, cofundou co abade Jean-Pierre Rousselot a \"Revue des patois gallo-romans\", que se publicou at\u00e9 1893. O punto \u00e1lxido da s\u00faa produci\u00f3n foi a publicaci\u00f3n do \"'Atlas linguistique de la France\". Esta obra monumental realizouse entre 1897 e 1907 e publicouse despois entre 1902 e 1910, merc\u00e9 \u00f3 labor efectuado en cada localidade polo seu colaborador Edmond Edmont."}
{"id": "84526", "revid": "2074", "url": "https://gl.wikipedia.org/wiki?curid=84526", "title": "CO2", "text": ""}
{"id": "84527", "revid": "15490", "url": "https://gl.wikipedia.org/wiki?curid=84527", "title": "Xos\u00e9 Xaqu\u00edn Rodr\u00edguez Ambrosio", "text": "Xos\u00e9 Xaqu\u00edn Rodr\u00edguez Ambrosio, nado en Rairiz de Veiga en 1968, \u00e9 un pol\u00edtico galego, que foi alcalde de Rairiz de Veiga.\nTraxectoria.\n\u00c9 axente forestal da Conseller\u00eda do Medio Rural. En 1995 foi elixido concelleiro de Rairiz de Veiga polo BNG e foi tenente de alcalde. Foi elixido alcalde de Rairiz de Veiga polo BNG en 1999, a\u00ednda que gobernando en minor\u00eda. Nas municipais de 2003 acadou a maior\u00eda absoluta e volveu ser alcalde, repetindo a maior\u00eda absoluta en 2007. \nEn 2009 abandonou o BNG e, nas elecci\u00f3ns municipais de 2011, encabezou a candidatura do PPdeG ao concello de Rairiz de Veiga, resultado elixido alcalde por maior\u00eda absoluta. Nas de 2015, revalidou a s\u00faa maior\u00eda absoluta, mais pouco durou no cargo por mor dunha condena por prevaricaci\u00f3n que o apartou da pol\u00edtica e foi substitu\u00eddo pola s\u00faa n\u00famero 2 Asunci\u00f3n Morgade."}
{"id": "84528", "revid": "5863", "url": "https://gl.wikipedia.org/wiki?curid=84528", "title": "Anxo Quintela", "text": "Anxo Quintela Gonz\u00e1lez, nado en Castrelos (Vigo) o 21 de decembro de 1960, \u00e9 un escritor e xornalista galego.\nTraxectoria.\nLicenciado en Filosof\u00eda, foi Premio Castelao de poes\u00eda en 1978. En 1982 conseguiu o Premio Esqu\u00edo pola obra \"A sombra dos pavill\u00f3ns\", publicado no ano seguinte. Os seus poemas tam\u00e9n apareceron nas revistas \"Dorna\", \"Revista das letras\", \"Grial\" e \"Horas de papel\".\nTraballou como xornalista en V\u00eddeo Voz e na TVG, onde foi presentador de diversos espazos, entre eles, os informativos. Foi tam\u00e9n redactor xefe da revista \"Agrocultura\". Entre 2003 e 2006 dirixiu o xornal electr\u00f3nico \"Vieiros\". Traballou no programa \"Diario Cultural\" da Radio Galega."}
{"id": "84531", "revid": "89787", "url": "https://gl.wikipedia.org/wiki?curid=84531", "title": "V\u00edtor Vaqueiro", "text": "V\u00edtor Vaqueiro Foxo, nado en Vigo o 4 de agosto de 1948, \u00e9 un escritor e fot\u00f3grafo galego.\nTraxectoria.\nEstudou Ciencias Qu\u00edmicas na Universidade de Santiago de Compostela e despois duns anos (at\u00e9 1986) de exercicio docente de matem\u00e1ticas no ensino medio decidiu dedicarse \u00e1 fotograf\u00eda, en torno \u00e1 cal impulsou numerosas actividades. Foi cofundador do colectivo fotogr\u00e1fico Canbranco e do Centro de Estudos Fotogr\u00e1ficos. Entre os anos 2007 e 2011 foi diretor do Arquivo Pacheco. Tam\u00e9n foi profesor das materias de \"Fotograf\u00eda\", \"Fotoxornalismo\", \"Direcci\u00f3n de Fotograf\u00eda\" e \"Proxecto Audiovisual\" na facultade de Ciencias da Comunicaci\u00f3n da USC.\nA s\u00faa andaina literaria est\u00e1 marcada pola poes\u00eda, x\u00e9nero que cultivou case en exclusiva durante os anos 80. O seu primeiro libro de narraci\u00f3ns foi \"O so\u00f1o dirixido\" (1992), ao que seguiron outros. En \"1968\" (2018) recolle e poetiza as experiencias santiaguesas do ano citado, as asembleas, as manifestaci\u00f3ns, a politizaci\u00f3n da universidade. Uns anos despois ata chegou a pasar varios d\u00edas detido por motivos pol\u00edticos.\nTam\u00e9n desenvolveu un importante traballo no eido da divulgaci\u00f3n sobre as festas populares de Galicia. Colaborou con A Nosa Terra, Tempos Novos e Sermos Galiza.\nEn 2003 obtivo o Premio Extraordinario de Doutoramento da Facultade de Ciencias da Comunicaci\u00f3n da Universidade de Santiago de Compostela, pola s\u00faa tese \"A obra fotogr\u00e1fica dos Pacheco no per\u00edodo 1909-1936\".\nEn 2020 recibiu a letra E, de escritor, outorgada pola AELG en Santiago."}
{"id": "84532", "revid": "75322", "url": "https://gl.wikipedia.org/wiki?curid=84532", "title": "Christian Dior", "text": "Christian Dior, nado en Granville o 21 de xaneiro de 1905 e finado en Montecatini (Italia) o 24 de outubro de 1957, foi un dese\u00f1ador de moda franc\u00e9s.\nTraxectoria.\nChristian Dior foi educado polo servizo diplom\u00e1tico na \"\u00c9cole des Sciences Politiques\" de Par\u00eds. Logo, comezou a traballar na industria da moda. Dior fixo esbozos para Robert Piguet, o gran dese\u00f1ador parisiense da \u00e9poca.\nEn 1946, apoiado polo magnate t\u00e9xtil (Marcel Boussac, o \"rei do algod\u00f3n\"), estableceu o seu principal casa de costura en Par\u00eds. En vinte anos expandi\u00f3 o seu negocio a 15 pa\u00edses e empregaba a m\u00e1is de 2.000 persoas.\nDior \u00e9 especialmente co\u00f1ecido polo estilo \"New Look\" de 1947 (sobrenome dado por unha xornalista americana): ombreiros torneados, cintura fina cunha saia ampla en forma de corola a vinte cent\u00edmetros do chan. Os seus modelos representan a elegancia cl\u00e1sica, dando valor a unha imaxe feminina. Despois da s\u00faa morte, a casa Dior continuou con outros dese\u00f1adores, Yves Saint Laurent, Marc Bohan, Gianfranco Ferr\u00e9, John Galliano, Raf Simons e Maria Grazia Chiuri."}
{"id": "84533", "revid": "23204", "url": "https://gl.wikipedia.org/wiki?curid=84533", "title": "Francesc de Borja Moll", "text": "Francesc de Borja Moll i Casasnovas, nado en Ciutadella de Menorca o 10 de outubro de 1903 e finado en Palma en 1991, foi un ling\u00fcista e fil\u00f3logo menorqu\u00edn. Autor de numerosas obras sobre a lingua catal\u00e1 e as variantes faladas nas Illas Baleares, foi o principal colaborador de mos\u00e9n Antoni Maria Alcover i Sureda na elaboraci\u00f3n do Dicionario catal\u00e1n-valenciano-balear.\nTraxectoria.\nEstudou no seminario de Palma. A pesar de que non realizou estudos universitarios, a colaboraci\u00f3n con Antoni M. Alcover permit\u00edulle o contacto con ling\u00fcistas como Wilhelm Meyer-L\u00fcbke, Leo Spitzer ou Bernhard Sch\u00e4del. En 1921 instalouse en Mallorca e traballou ao lado de Alcover na preparaci\u00f3n do \"Diccionari catal\u00e0-valenci\u00e0-balear\". Alcover formouno para que fose o seu continuador: f\u00edxoo ir a Alema\u00f1a a estudar ling\u00fc\u00edstica. En 1932, logo da morte do seu mestre, F. B. Moll continuou o \"Diccionari\" e o \"Bollet\u00ed\" cun criterio m\u00e1is rigoroso: aplicou as normas ortogr\u00e1ficas de Pompeu Fabra, que o padre Alcover non utilizara en vida porque andaba rifado co Institut d\u2019Estudis Catalans. Moll faleceu en 1991."}
{"id": "84534", "revid": "98629", "url": "https://gl.wikipedia.org/wiki?curid=84534", "title": "Gucci", "text": "Gucci \u00e9 unha firma italiana de luxo dedicada ao dese\u00f1o e \u00e1 fabricaci\u00f3n de artigos de moda, reloxos, xoiar\u00eda, perfumes etc. Foi fundada en 1921 polo artes\u00e1n Guccio Gucci nun pequeno taller de Florencia.\nSegundo a revista Forbes, Gucci at\u00f3pase no posto n\u00famero 47 entre as marcas m\u00e1is valiosas do mundo, cun valor de preto de 12,7 mil mill\u00f3ns de d\u00f3lares en maio de 2017.\nHistoria.\nNo ano 1920, un mozo florentino interesado polo luxo, Guccio Gucci, abriu unha tenda en Florencia baseada no trato artesanal do coiro. Pouco despois, coa axuda de tres dos seus fillos, Aldo, Vasco e Rodolfo, Gucci comezou a s\u00faa expansi\u00f3n abrindo sucursais en Mil\u00e1n e Roma. Despois da apertura destas tendas, en 1947 apareceu por primeira vez o co\u00f1ecido s\u00edmbolo de Gucci, as d\u00faas \u00abG\u00bb unidas.\nNos anos posteriores \u00e1 morte do seu creador, en 1953, a marca abre a s\u00faa primeira tenda en Nova York, iniciando as\u00ed a s\u00faa internacionalizaci\u00f3n. As\u00ed e todo, as diferenzas entre os herdeiros provocaron unha grave crise para o grupo, que conduciu \u00e1 s\u00faa venda en 1989. Hoxe \u00e9 parte da multinacional Kering, antigamente PPR, dedicada \u00e1 venda de artigos de luxo. No ano 1993, Tom Ford \u00fanese \u00e1 marca e esta volveu ser obxecto cobizado para mill\u00f3ns de persoas. No ano 2003, o grupo Gucci tivo unhas vendas superiores aos 2.580 mill\u00f3ns de euros.\nMarcas.\nO grupo Gucci mant\u00e9n intereses comerciais e representaci\u00f3n societaria nas seguintes marcas:"}
{"id": "84535", "revid": "101199", "url": "https://gl.wikipedia.org/wiki?curid=84535", "title": "Sergio Rossi", "text": "Sergio Rossi \u00e9 unha empresa italiana de moda, especializada no dese\u00f1o de calzado e bolsos femininos, a\u00ednda que tam\u00e9n pos\u00fae tam\u00e9n unha gama limitada de zapatos de home. O seu fundador, Sergio Rossi, \u00e9 un dos principais dese\u00f1adores italianos. Toda a empresa pertence ao Grupo Gucci desde o 2004. En 2003 Sergio Rossi posu\u00eda 41 tendas distribu\u00eddas por todo o mundo."}
{"id": "84536", "revid": "5863", "url": "https://gl.wikipedia.org/wiki?curid=84536", "title": "Yves Saint Laurent", "text": "Yves Mathieu-Saint-Laurent, nado en Or\u00e1n (Alxeria) o 1 de agosto de 1936 e finado o 1 de xu\u00f1o de 2008 en Par\u00eds, foi un dese\u00f1ador de moda franc\u00e9s, fundador da marca de roupa de alta costura hom\u00f3nima.\nTraxectoria.\nCon 18 anos entrou a traballar na firma Christian Dior, onde substitu\u00edu ao propio Dior \u00e1 fronte da s\u00faa firma dous anos despois, convert\u00e9ndose no modisto m\u00e1is mozo da alta costura francesa. A s\u00faa carreira na sinatura Dior conclu\u00edu no ano 1960 cando foi chamado para cumprir co servizo militar franc\u00e9s.\nEn 1962 finalizou as s\u00faas obrigas coa milicia, e ao volver a Par\u00eds descobre que a casa Dior substitu\u00edralle por Marc Bohan, dese\u00f1ador que se achegaba m\u00e1is ao estilo \"ladylike\" que se buscaba. Saint-Laurent demandou \u00e1 empresa por danos morais coa axuda do seu amigo Pierre Berg\u00e9, e co di\u00f1eiro recibido, mailo do empresario estadounidense Mack Robinson, creou a s\u00faa propia casa de costura. A primeira colecci\u00f3n, \"Ligne Trap\u00e9ze\", dese mesmo ano, conv\u00e9rtese nun \u00e9xito instant\u00e1neo.\nAs s\u00faas colecci\u00f3ns nos anos 60 salientan pola incorporaci\u00f3n do sm\u00f3king ao vestiario actual e a innovaci\u00f3n en \"pr\u00e9t-a-porter\" feminino. Dese\u00f1a decorados e vestiario para filmes e obras como \"Cyrano de Bergerac\" e \"A Pantera Rosa\", e converte a Catherine Deneuve en icona de estilo e musa persoal.\nA s\u00faa afecci\u00f3n \u00e1 arte l\u00e9valle a \"homenaxear\" a mestres como Piet Mondrian, Picasso e Braque, con vestidos que reproducen os seus motivos. Unha exposici\u00f3n na Coru\u00f1a (febreiro de 2008) ilustraba esta influencia no seu traballo, reunindo os seus dese\u00f1os xunto con obras de arte que os inspiraron.\nSaint Laurent e Berg\u00e9 reuniron unha importante colecci\u00f3n de arte, ata que en data recente declararon que \u00ab\"cos prezos actuais, xa non podemos seguir comprando\"\u00bb.\nCabe destacar que a imaxe e o logotipo da empresa encargouse o dese\u00f1ador gr\u00e1fico franc\u00e9s Cassandre, en uso hoxe en d\u00eda.\nLogros.\nPasou \u00e1 historia como o primeiro dese\u00f1ador de moda que expuxo nun museo, o Metropolitan Museum de Nova York.\nAnunciou a s\u00faa retirada do dese\u00f1o en xaneiro de 2002."}
{"id": "84540", "revid": "1131", "url": "https://gl.wikipedia.org/wiki?curid=84540", "title": "Santany\u00ed", "text": "Santany\u00ed \u00e9 un concello das Baleares, sito na illa de Mallorca. A s\u00faa \u00e1rea ocupa 124,47\u00a0km\u00b2, e a s\u00faa poboaci\u00f3n en 2007 era de 11.720 habitantes. A capital do concello \u00e9 a entidade do mesmo nome, que ten arredor de 3.000 habitantes.\nDescrici\u00f3n.\nSantany\u00ed \u00e9 o concello mallorquino m\u00e1is meridional da illa. Pertence \u00e1 comarca do Migjorne limita cos municipios de Ses Salines, Campos e Felanitx. Ten numerosas calas, \u00e1s que hai unha afluencia tur\u00edstica not\u00e1bel, como son Cala Figuera, Cala Santany\u00ed, Cala Mondrag\u00f3, Portopetro e m\u00e1is Cala d'Or.\nPoboaci\u00f3ns.\nO concello agrupa once localidades: S'Alqueria Blanca (993 habs.), Cala d'Or (3.693 habs.), Cala Figuera (614 habs.), Calonge (831 habs.), La Costa (29 habs.), Es Llombards (541 habs), Portopetro (551 habs.), Santany\u00ed (3.014 habs.), Cala Llombards (304 habs.), Cala Santany\u00ed (487 habs) e m\u00e1is Cap d'es Moro (115 habs.)."}
{"id": "84541", "revid": "89787", "url": "https://gl.wikipedia.org/wiki?curid=84541", "title": "A Costa, Triab\u00e1, Castro de Rei", "text": "A Costa \u00e9 un dos barrios da parroquia de Triab\u00e1, no concello lugu\u00e9s de Castro de Rei. Segundo o IGE, en 2019 ti\u00f1a 15 habitantes (7 homes e 8 mulleres), o que sup\u00f3n unha diminuci\u00f3n respecto do ano 2014, cando ti\u00f1a 18 habitantes.\nConta cunhas once casas, estando algunhas delas deshabitadas."}
{"id": "84542", "revid": "98629", "url": "https://gl.wikipedia.org/wiki?curid=84542", "title": "Entre les murs", "text": "Entre les murs (\"Entre as paredes\"), \u00e9 unha pel\u00edcula francesa realizada en 2008 por Laurent Cantet e baseada na novela hom\u00f3nima de Fran\u00e7ois B\u00e9gaudeau. Esta pel\u00edcula recibiu a Palma de Ouro do Festival de Cannes 2008, algo que non ocorr\u00eda cunha pel\u00edcula francesa desde o 1987, ano no que \"Sous le soleil de Satan\" (\"Baixo o sol de Satan\u00e1s\") de Maurice Pialat recib\u00eda o dito premio.\nSinopse.\nFran\u00e7ois \u00e9 un xove mestre de lingua francesa nun instituto dif\u00edcil, situado nun barrio conflitivo. Os seus alumnos te\u00f1en entre 14 e 15 anos. Non dubida en enfrontarse a Esmeralda, a Souleymane, a Khoumba e \u00f3s demais en estimulantes liortas verbais, como se a lingua estivese en xogo. Pero a aprendizaxe da democracia pode implicar aut\u00e9nticos riscos. Fran\u00e7ois e os demais profesores prep\u00e1ranse para se enfrontar a un novo curso. Cheos de boas intenci\u00f3ns, desexosos de proporcionarlles a mellor educaci\u00f3n \u00f3s seus alumnos, \u00e1rmanse contra o desalento. Pero as culturas e as actitudes enfr\u00f3ntanse na clase, microcosmos da Francia contempor\u00e1nea. Por moi divertidos e estimulantes que sexan os adolescentes, os seus comportamentos poden cortar de ra\u00edz o entusiasmo dun mestre que non cobra dabondo."}
{"id": "84547", "revid": "25871", "url": "https://gl.wikipedia.org/wiki?curid=84547", "title": "Laurent Cantet", "text": "Laurent Cantet \u00e9 un director de cine franc\u00e9s nado o 15 de xu\u00f1o de 1961 na pequena cidade de Melle (departamento das Deux-S\u00e8vres). Os seus pais eran mestres de escola na vila de Ardilleux do mesmo departamento franc\u00e9s. Fixo estudos de audiovisual.\nO 25 de maio de 2008, \u00e9 premiado pola Palma de Ouro no momento do 61 Festival de Cannes 2008, para a s\u00faa pel\u00edcula \"Entre les murs\" (Entre as paredes)."}
{"id": "84549", "revid": "15490", "url": "https://gl.wikipedia.org/wiki?curid=84549", "title": "Tombouctou", "text": "Tombouctou (en franc\u00e9s \"Tombouctou\" e na lingua Koyra Chiini \"Tumbutu\"; \u00e1s veces escrita \"Timbuktu\") \u00e9 unha cidade da rexi\u00f3n de Tombouctou, en Mal\u00ed. Foi o centro intelectual e espiritual que favoreceu o espallamento do islam en \u00c1frica nos s\u00e9culos XV e XVI. \u00c9 a sede da prestixiosa Universidade Sankore, ademais doutras madrasas. As tres grandes mesquitas, Djingareyber, Sankore e Sidi Yahya, son os maiores expo\u00f1entes da idade dourada de Tombouctou, e a\u00ednda que foron restauradas en varias ocasi\u00f3ns na actualidade corren risco de desertizaci\u00f3n.\nDebido \u00e1 s\u00faa situaci\u00f3n a uns 15\u00a0km ao norte do r\u00edo N\u00edxer, no cruzamento das rutas comerciais transaharianas dende o S\u00e1hara ata Araouane, foi historicamente importante polo comercio de rochas de sal procedentes de Taoudenni. Tam\u00e9n foi o punto de encontro entre os pobos no oeste africano, n\u00f3mades b\u00e9rberes, pobos \u00e1rabes do norte e comerciantes xudeus. Este feito deulle \u00e1 cidade un halo fabuloso, sendo reco\u00f1ecida en moitos lugares coma unha terra afastada e ex\u00f3tica. Na actualidade, Tombouctou ten unha poboaci\u00f3n pertencente \u00e1s etnias songhai, tuareg, fulbe e mand\u00e9.\nA maior contribuci\u00f3n de Tombouctou \u00e1 civilizaci\u00f3n mundial e ao islam foi a s\u00faa produci\u00f3n cultural. Arredor do s\u00e9culo XIV escrib\u00edronse e copi\u00e1ronse moitos libros, e a cidade comezou a considerarse coma un lugar importante da tradici\u00f3n escrita en \u00c1frica. Por esta raz\u00f3n, a Unesco declarou a cidade e a rexi\u00f3n como Patrimonio da Humanidade no ano 1988.\nCidades irm\u00e1s.\nTombouctou est\u00e1 irmandada coas seguintes cidades:"}
{"id": "84552", "revid": "22570", "url": "https://gl.wikipedia.org/wiki?curid=84552", "title": "Sistema de elocuci\u00f3n", "text": "Un sistema de elocuci\u00f3n \u00e9 modo expresivo ou estratexia discursiva que serve para a presentaci\u00f3n verbal no discurso de acci\u00f3ns, personaxes, pensamentos, sentimentos, ambientes, \u00e9pocas, obxectos... Os sistemas de elocuci\u00f3n fundamentais son a argumentaci\u00f3n, a exposici\u00f3n, a narraci\u00f3n, a descrici\u00f3n, o di\u00e1logo, e o mon\u00f3logo."}
{"id": "84554", "revid": "89787", "url": "https://gl.wikipedia.org/wiki?curid=84554", "title": "Historia de San Francisco", "text": "A historia de San Francisco comeza a finais do s\u00e9culo XVIII, coa chegada dos europeos a California.\nMisi\u00f3n e presidio, colonia espa\u00f1ola.\nEn 1776, os espa\u00f1ois que reclamaran sete anos antes para a coroa a ba\u00eda que atoparan, levantan un forte a car\u00f3n do estreito de entrada daquela (e que co tempo se chamar\u00e1 Golden Gate, na beira sur, no extremo da pen\u00ednsula ), para defendela e servir de apoio a misi\u00f3n fundada ao mesmo tempo a uns quil\u00f3metros ao sur, a Misi\u00f3n de San Francisco de As\u00eds . No forte construirase de seguido un Presidio que lle dar\u00e1 nome, e ao redor da misi\u00f3n, co\u00f1ecida popularmente coma Misi\u00f3n Dolores pola proximidade a un arroio hom\u00f3nimo, aparece un pequeno asentamento .\nNada, excepto a existencia dun posible asentamento ruso de trampeiros e mari\u00f1os en \"Russian Hill\" no cambio de centuria, \u00e9 destac\u00e1bel ata a independencia do territorio da coroa espa\u00f1ola en 1821, pasando a estaren baixo soberan\u00eda mexicana.\nYerba Buena.\nA primeira planta urbana no lugar foi a elaborada por William Richardson e Francisco de Haro (primeiro alcalde) en 1835, para aproveitar un fondeadoiro na ba\u00eda ao nordeste da misi\u00f3n e sueste do presidio . Recibiu o nome de Yerba Buena e corresp\u00f3ndese co actual \"downtown\" de San Francisco. O centro da vila era a Praza (actual Portsmouth Square).\nSan Francisco e a \"febre do ouro\".\nEn 1846 Yerba Buena pasou a mans dos Estados Unidos, e o ano seguinte nome\u00e1rona San Francisco. Pero foi 1848 o ano crucial para a historia da cidade ao descubrirse ouro no traspa\u00eds (monta\u00f1as de Serra Nevada). Nos anos seguintes a co\u00f1ecida coma \"Gold Rush\" (febre do ouro) de California multiplicou por vinte e cinco a poboaci\u00f3n de San Francisco (de pouco m\u00e1is de mil a 25.000 en 1849), comezando unha din\u00e1mica de inmigraci\u00f3n masiva que a converteu en cosmopolita (moitos chineses que deron lugar \u00e1 \"chinatown\" m\u00e1is xenu\u00edna), e facendo do seu porto un heterox\u00e9neo punto de tr\u00e1nsito.\nA expansi\u00f3n urbana que foi precisa levouse a cabo ampliando a malla de Yerba Buena ata o presidio e a misi\u00f3n sen reparar na ondulada xeograf\u00eda do lugar. De a\u00ed a singular pendente caracter\u00edstica das r\u00faas da cidade . A uni\u00f3n coa misi\u00f3n f\u00edxose a trav\u00e9s da r\u00faa Market, avenida fundamental da cidade que en diagonal parte do peirao do porto e o centro ata o primitivo pobo colonial espa\u00f1ol, deixando polo medio o edificio do concello . Asemade, de seguido procedeuse ao recheo das enseadas tanto da misi\u00f3n coma de Yerba Buena e as\u00ed ga\u00f1ar terreos para a cidade e profundidade para o porto.\nA riqueza xerada reflectiuse axi\u00f1a na proliferaci\u00f3n de bancos, empresas (Levi Strauss), e a construci\u00f3n de luxosas mansi\u00f3ns. Polo mesmo, en 1869 foi capaz de reclamarse coma estaci\u00f3n termo do primeiro ferrocarril transcontinental. Pouco despois, en 1873 des\u00e9\u00f1ase un tranv\u00eda de cremalleira capaz de subir as pendentes das r\u00faas.\nPor eses anos, os burgueses queren para a s\u00faa cidade un parque coma o Central Park neoiorquino. Entre 1870 e fin de s\u00e9culo l\u00e9vase adiante o arranxo do Golden Gate Park, que persegu\u00eda tam\u00e9n coma intenci\u00f3n oculta a expansi\u00f3n urbana ata o Pac\u00edfico.\nPara o cambio de s\u00e9culo era xa unha importante cidade que mostraba, mesmo ostentosamente, a s\u00faa puxanza coma centro comercial e de transporte, financeiro, de negocios e cultural.\nO gran terremoto de 1906.\nTodo aquilo quedou destru\u00eddo polo catastr\u00f3fico tremor e posterior incendio de 1906 . A reconstruci\u00f3n foi r\u00e1pida sacrificando a posibilidade de reconsiderar a primitiva trama urbana. De feito, en 1905 o afamado arquitecto e urbanista Daniel Burnham presentara un plan para converter a San Francisco no Par\u00eds do oeste . S\u00f3 se cumpriron anacos do plan tralo terremoto. As\u00ed a idea dun centro c\u00edvico ao redor do novo concello con \u00f3pera, auditorio, museos e biblioteca ; a dunha li\u00f1a de metro baixo Market Street, ou a da un monumento culminando Telegraph Hill.\nA Exposici\u00f3n Internacional de Panam\u00e1 e o Pac\u00edfico de 1915 en terreos pr\u00f3ximos ao Presidio, supuxo a posta de largo da cidade reconstru\u00edda, inda que ao mesmo tempo significara o comezo dun declinar como principal porto da costa oeste en beneficio de Oakland na outra beira da ba\u00eda, e Os \u00c1nxeles . Pero a cidade continuou crecendo apoiada no seu forte sector financeiro. De feito, ning\u00fan dos seus bancos crebou durante a \"gran depresi\u00f3n\" de 1929.\nAo contrario, a aposta p\u00fablica subseguinte polas infraestruturas para sa\u00edr da crise (o \"new deal\") supuxo para San Francisco a construci\u00f3n de d\u00faas grandes pontes: unha sobre a ba\u00eda, comunicando a cidade con Oakland ; e a outra, todo un colosal s\u00edmbolo da metr\u00f3pole, a ponte Golden Gate (1937) .\nCapital da contracultura.\nTrala segunda guerra mundial, unha cidade xa \"rematada\" debido a s\u00faa reducida superficie municipal, estende o seu \u00e1rea metropolitana ao redor da ba\u00eda. No sociocultural, converteuse en centro mundial da contracultura: xeraci\u00f3n \"beat\" nos cincuenta, movemento \"hippie\" nos sesenta, liberaci\u00f3n homosexual nos setenta. No urbano, tras unha forte pol\u00e9mica, prod\u00facese a manhatanizaci\u00f3n do distrito financeiro (\"downtown\"), coa construci\u00f3n de ra\u00f1aceos. En concreto a torre de silueta m\u00e1is caracter\u00edstica de San Francisco, a pir\u00e1mide Transam\u00e9rica (1972), \u00e9 obra dun arquitecto de devanceiros galegos, William Pereira.\nNos \u00faltimos decenios, no seu \u00e1rea metropolitana (\"Silicon Valley\", Palo Alto, Stanford) produciuse a explosi\u00f3n das industrias relacionadas coa alta tecnolox\u00eda: dixital, inform\u00e1tica, \"software\", internet; dando novo pulo a metr\u00f3pole."}
{"id": "84556", "revid": "114718", "url": "https://gl.wikipedia.org/wiki?curid=84556", "title": "Robert Koch", "text": "Robert Koch, nado o 11 de decembro de 1843 en Clausthal e finado o 27 de maio de 1910 en Baden-Baden, foi un m\u00e9dico alem\u00e1n. \u00c9 celebre por descubrir a bacteria respons\u00e1bel da tuberculose que leva o seu nome: \u00abbacilo de Koch\u00bb. \u00c9 un dos fundadores da bacteriolox\u00eda. Recibiu o Premio Nobel de Medicina no ano 1905.\nTraxectoria.\nFixo os estudos de Ciencias naturais despois de Medicina en G\u00f6ttingen. Tivo como profesor a Jacob Henle, un defensor da teor\u00eda microbiana proposta par Louis Pasteur en 1860. Foi m\u00e9dico-adxunto no hospital de Hamburgo. Posu\u00eda un esp\u00edrito aberto moi salient\u00e1bel, pois interesouse por \u00e1mbitos tan dispares como a arqueolox\u00eda, a antropolox\u00eda ou a parasitolox\u00eda.\nFoi o primeiro, en 1876, que logrou o cultivo do bacilo do \u00e1ntrax, que fora descuberto en 1850 polos franceses Rayer e Davaine. Para tal ocasi\u00f3n desenvolveu varias t\u00e9cnicas novidosas de coloraci\u00f3n, de posta en cultivo e m\u00e1is de identificaci\u00f3n de xermes. En 1880, asumiu a xefatura do laboratorio de bacteriolox\u00eda de Berl\u00edn. En 1882, illou o bacilo da tuberculose, pondo a punto un m\u00e9todo de cultivo \"in vitro\" e reproducindo a enfermidade en animais a partir da cepa cultivada, probando que o xerme era total respons\u00e1bel da doenza e invalidando as\u00ed a teor\u00eda celular de Virchow. Este xerme, ao que se lle deu o seu nome como bacilo de Koch, foi nomeado cientificamente \"Mycobacterium tuberculosis\". Esta descuberta entra\u00f1aba a utilizaci\u00f3n de medidas de hixiene para loitar contra a transmisi\u00f3n da enfermidade. Koch foi tam\u00e9n quen descubriu a \"tuberculina\", un extracto do bacilo, e o seu papel no diagn\u00f3stico da enfermidade. \u00c9 dicir, achou un principio para o tratamento da tuberculose.\nEn 1883, durante unha expedici\u00f3n en Exipto, Koch illou o axente microbiano da c\u00f3lera (\"Vibrio cholerae\") coa colaboraci\u00f3n de Gaffky e de Bernhard Fischer. Probou, de a\u00ed a un tempo, o rol da auga na transmisi\u00f3n desa enfermidade. Por\u00e9n Koch non o probou en experimentos protocolarios. A bacteria fora illada antes polo anatomista italiano Filippo Pacini en 1854, mais o seu traballo ficara esquecido, debido ao predominio das teor\u00edas dos miasmas nas explicaci\u00f3ns te\u00f3ricas das orixes das enfermidades. A descuberta de Koch, que ignoraba o labor de Pacini, foi independente e tivo maior relevancia en orde a combater o c\u00f3lera. En 1965, por\u00e9n a bacteria foi rebautizada como \"Vibrio cholerae Pacini\".\nEn 1885, Koch pasou a ser profesor de Hixiene na Universidade de Berl\u00edn, e, m\u00e1is tarde, en 1891, foi director do ent\u00f3n recentemente creado \"Instituto de Enfermidades Infecciosas\", cargo que abandonou en 1904. Por eses mesmos anos emprendeu varias viaxes arredor do mundo estudando doenzas e enfermidades en Sur\u00e1frica, a India e Xava.\nDirixiu a s\u00faa atenci\u00f3n principal o \u00e1ntrax (presente en c\u00e1pridos), a peste bovina e equina e as intoxicaci\u00f3ns por chumbo. Mais tam\u00e9n se interesou polo paludismo, a piroplasmose e a enfermidade do sono.\nRobert Koch recibiu o Premio Nobel de Medicina en 1905 polos seus traballos acerca da tuberculose. Foi acollido como membro estranxeiro da Royal Society o 4 de marzo de 1897.\nFatiguado polo exceso de traballo, faleceu o 27 de maio de 1910 dunha crise card\u00edaca.\nPostulados de Koch e restrici\u00f3ns deles.\nKoch formulou os seguintes postulados:\nRestrici\u00f3ns aos postulados de Koch :"}
{"id": "84561", "revid": "5276038", "url": "https://gl.wikipedia.org/wiki?curid=84561", "title": "Amplificador", "text": "Amplificador, de forma xeral, \u00e9 un dispositivo que, empregando enerx\u00eda externa (el\u00e9ctrica), magnifica a amplitude ou intensidade dun fen\u00f3meno f\u00edsico. A\u00ednda que o termo amplificador se emprega amplamente no campo da electr\u00f3nica, tam\u00e9n existen outros tipos de amplificadores, como os mec\u00e1nicos. Alg\u00fans exemplos de amplificadores mec\u00e1nicos son os amplificadores hidr\u00e1ulicos e os servos empregados nos freos dos coches.\nAmplificadores de son.\nNo mundo da m\u00fasica empr\u00e9gase unha gran cantidade de dispositivos que captan o son dun determinado instrumento e que o transmiten a un elemento que transforma un sinal de son dun volume determinado a outro sinal de son cun volume moito m\u00e1is elevado, facendo pos\u00edbel por exemplo, que unha gaita se escoite en todo o recinto dun concerto dende o escenario.\nOs amplificadores m\u00e1is com\u00fans, debido \u00e1 ampla difusi\u00f3n dos seus correspondentes instrumentos, son os amplificadores de guitarra.\nAmplificadores de guitarra.\nComp\u00f3\u00f1ense de d\u00faas partes diferenciadas: Os altofalantes e o sistema electr\u00f3nico.\n- Os amplificadores de guitarra poden levar, segundo a s\u00faa potencia, un, dous, catro ou m\u00e1is altofalantes.\n- Os amplificadores est\u00e1n compostos ben dun sistema electr\u00f3nico transistorizado ou ben valvular ou h\u00edbrido.\n- Ademais, os amplificadores, independentemente da s\u00faa potencia ou tipo de sistema electr\u00f3nico, p\u00f3dense dividir en \"combo\" ou en \"cabezal + pantalla\".\nPotencia dos amplificadores de guitarra.\nNo mercado podemos atopar gran variedade de potencias en amplificadores de guitarra. A gama de amplificadores pode abarcar dende mini amplificadores de 1 ou 2 watts de potencia de sa\u00edda de son, como os Marshall Ms2, pasando por amplificadores de 10, 40, 100, 150 ou 200 watts, como, por exemplo, os Orange Thunderverb.\nA potencia dun amplificador v\u00e9n determinada polas caracter\u00edsticas electr\u00f3nicas internas. Se un amplificador cont\u00e9n un pequeno circu\u00edto con compo\u00f1entes pouco potentes, ser\u00e1 un amplificador de poucos watts (1, 2, 10 watts), que son perfectamente aptos para tocar a guitarra na casa ou son amplificadores para gravaci\u00f3n en estudo.\nSe o amplificador t\u00e9n un gran circu\u00edto e consta de entre 15 e 50 watts, pode ser empregado en pequenas salas de concerto, e a partir de 50 watts, xa pode ser empregado en concertos ao aire libre en grandes espazos que requiran grandes volumes.\nAs\u00ed mesmo, canta m\u00e1is potencia te\u00f1a un amplificador, m\u00e1is altofalantes ter\u00e1: un amplificador de ata 15 watts adoita ter un s\u00f3 altofalante, a\u00ednda que depende tam\u00e9n das polgadas de cada altofalante. E, polo xeral, un amplificador de entre 100 e 200 watts pode ter unha pantalla de dous a catro altofalantes respectivamente.\nTipos de amplificador.\nNo mercado atopamos tres gamas de amplificadores:\nDe v\u00e1lvulas.\nSon os amplificadores que se fabricaban al\u00f3 polos anos 50 e incluso antes; son un tipo de amplificador que emprega as com\u00fans v\u00e1lvulas de baleiro que se atopan nos aparellos electr\u00f3nicos vellos.\nEste tipo de amplificadores, pese \u00e1 irrupci\u00f3n dos transistores no mercado, seguen a ser fabricados en gran cantidade debido \u00e1s elevadas prestaci\u00f3ns sonoras que producen, xa que o son que se obt\u00e9n dun amplificador de v\u00e1lvulas \u00e9 un son c\u00e1lido e rico en matices sonoros, que enche o o\u00eddo con frecuencias que resultan agrad\u00e1beis ao noso sistema auditivo.\nPor suposto, para obter ese son tan peculiar e buscado polos guitarristas, \u00e9 necesario desembolsar unha significativa suma de di\u00f1eiro xa que empregan compo\u00f1entes que non son demasiado abundantes na industria.\nDe transistores.\nSon os m\u00e1is acces\u00edbeis en relaci\u00f3n potencia/prezo. O seu sistema de amplificaci\u00f3n est\u00e1 baseado en substitu\u00edr as v\u00e1lvulas por transistores, polo que o seu son pode ser ben n\u00edtido pero carente de calidade e da vida que se obt\u00e9n das v\u00e1lvulas.\nSon uns amplificadores moito menos prestixiosos que os de v\u00e1lvulas, xa que a calidade de son \u00e9 menor, se ben son amplificadores moi utilizados en salas de ensaio e para amplificadores de pr\u00e1ctica, xa que son moito m\u00e1is baratos que os de v\u00e1lvulas.\nH\u00edbridos.\nPoden ser unha alternativa aos altos prezos dos amplificadores de v\u00e1lvulas e a menor calidade dos amplificadores de transistores, por\u00e9n son un termo medio entre ambos e nunca acabar\u00e1n soando a v\u00e1lvulas nin a transistores.\nA s\u00faa tecnolox\u00eda bas\u00e9ase en empregar v\u00e1lvulas en certas partes do circu\u00edto de amplificaci\u00f3n e transistores en outras, polo que soan m\u00e1is c\u00e1lidos que os amplificadores de transistores, pero non proporcionan a gran calidade de son dun amplificador completamente a v\u00e1lvulas.\nPor\u00e9n son m\u00e1is acces\u00edbeis de prezo que os amplificadores 100% v\u00e1lvulas e mellores que os de transistores, polo que nos \u00faltimos anos est\u00e1n tendo bastante \u00e9xito comercial xa que permiten a guitarristas modestos acadar mellor calidade de son parec\u00e9ndose un pouco m\u00e1is a un verdadeiro amplificador a v\u00e1lvulas."}
{"id": "84562", "revid": "624", "url": "https://gl.wikipedia.org/wiki?curid=84562", "title": "Pem\u00f3n de Fri\u00fal", "text": "Pem\u00f3n (ou Pemmo) (? - post 737) foi duque longobardo de Fri\u00fal do 710 aproximadamente ao 737. \nTraxectoria.\nFillo de \"Billo\", turbulento nobre longobardo de Belluno que despois pasou a Cividale, subiu ao trono ducal tras a deposici\u00f3n de C\u00f3rvulo, sobre o 710. Ti\u00f1a a estima de Paulo Di\u00e1cono, que nace durante o seu reinado e o define como \"home intelixente e \u00fatil \u00e1 patria\" (\"Historia Langobardorum\", , 26); o historiador narra tam\u00e9n como a muller do duque, Ratperga, lle pediu que buscase outra esposa, m\u00e1is fermosa ca ela e, xa que logo, m\u00e1is adaptada ao papel de duquesa. Di Paulo Di\u00e1cono:\nComo varios dos seus predecesores, debeu el tam\u00e9n facer fronte aos eslavos, aos que derrotou valorosamente e obrigou a aceptar as s\u00faas condici\u00f3ns. A batalla tivo lugar en Lauriana e, segundo Paulo Di\u00e1cono, conclu\u00edu coa eliminaci\u00f3n dos invasores fronte a unha soa perda da parte longobarda. O historiador precisa tam\u00e9n que o groso das tropas de Pem\u00f3n estaba constitu\u00eddo polos fillos xa crecidos dos guerreiros longobardos ca\u00eddos, sempre por man eslava, co duque Ferdulfo; o mesmo Pem\u00f3n os criara, acoll\u00e9ndoos \"como se tam\u00e9n eles fosen fillos seus\" (\"Historia Langobardorum\", , 26).\nPouco m\u00e1is tarde atopouse enleado nunha grave confrontaci\u00f3n co patriarca de Aquileia Calisto, apoiado polo rei Liutprando. O patriarca protestou contra o feito de que o bispo de Zuglio, Fidencio, mudase a sede da s\u00faa diocese a Cividale; a decisi\u00f3n foi ratificada tam\u00e9n polo sucesor de Fidencio, Amador. Calisto, titular da c\u00e1tedra de Aquileia, viv\u00eda en Cormons a causa da excesiva vulnerabilidade da sede patriarcal aos ataques dos bizantinos e valorou inconveniente que outro bispo se asentase na capital ducal. Desterrou, xa que logo, a Amador e estableceuse na s\u00faa residencia en Cividale. Pem\u00f3n non aceptou a resoluci\u00f3n patriarcal e procedeu contra Calisto, mand\u00e1ndoo \u00e1 cadea baixo dure condici\u00f3ns no castelo de Pozio. Na controversia interv\u00e9n daquela o rei Liutprando, que se situou contra o duque e o privou do t\u00edtulo, confi\u00e1ndollo ao m\u00e1is vello dos fillos de Pem\u00f3n, Rachis. Intenci\u00f3n de Liutprando era a eliminaci\u00f3n de Pem\u00f3n, pero desistiu pola insistencia de Rachis."}
{"id": "84563", "revid": "624", "url": "https://gl.wikipedia.org/wiki?curid=84563", "title": "Rachis", "text": ""}
{"id": "84565", "revid": "22570", "url": "https://gl.wikipedia.org/wiki?curid=84565", "title": "Iniciativa Aragonesa", "text": "Iniciativa Aragonesa (ou en aragon\u00e9s Iniziatiba Aragonesa), INAR, \u00e9 un partido pol\u00edtico espa\u00f1ol de \u00e1mbito aragon\u00e9s. Orixinouse como unha escisi\u00f3n do Partido Aragon\u00e9s, e est\u00e1 liderado por Manuel Escol\u00e1 Hernando, que con anterioridade ocupaba escano coma deputado das Cortes de Arag\u00f3n polo Partido Aragon\u00e9s e do Parlamento Europeo por Coalici\u00f3n Nacionalista. Tivo unha implantaci\u00f3n testemu\u00f1al, pois en diversas elecci\u00f3ns quedou bastante lonxe do 1% dos votos. Nas diversas elecci\u00f3ns posteriores ao ano 2003 INAR estivo inactiva politicamente e non presentou ningunha candidatura. Mais o partido oficialmente non se disolveu.\nIdeolox\u00eda.\n\u00c9 un partido nacionalista aragon\u00e9s. Provocou certa pol\u00e9mica ao lanzar unha campa\u00f1a contra o Plan Hidrol\u00f3xico Nacional de Espa\u00f1a que co berro de \"Apadrina un murciano\", parodiaban unha ONG que env\u00eda botellas de auga aos habitantes de Murcia, Espa\u00f1a.\nResultados electorais.\nNas elecci\u00f3ns xerais de Espa\u00f1a de 2000 e auton\u00f3micas de 2003 presentou candidaturas nas tres circunscrici\u00f3ns electorais aragonesas, sen obter representaci\u00f3n parlamentaria. Foi a s\u00e9tima opci\u00f3n pol\u00edtica m\u00e1is votada dun total de quince en \u00e1mbolos dous comicios."}
{"id": "84566", "revid": "3338", "url": "https://gl.wikipedia.org/wiki?curid=84566", "title": "Nacionalista aragon\u00e9s", "text": ""}
{"id": "84567", "revid": "56817", "url": "https://gl.wikipedia.org/wiki?curid=84567", "title": "Yellowknife", "text": "Yellowknife (en ingl\u00e9s \"coitelo amarelo\") pode referirse a:"}
{"id": "84568", "revid": "89787", "url": "https://gl.wikipedia.org/wiki?curid=84568", "title": "Yellowknife, Canad\u00e1", "text": "Yellowknife (62\u00b027'N 114\u00b021'O) \u00e9 a capital dos Territorios do Noroeste no Canad\u00e1. \u00c9 a \u00fanica cidade no territorio con m\u00e1is de 5.000 habitantes, cunha poboaci\u00f3n de 15.748 habitantes (2006), 19.234 habitantes (2011).. At\u00f3pase na beira norte do Gran Lago do Escravo, aproximadamente a 400\u00a0km do C\u00edrculo Polar \u00c1rtico, na marxe oeste da Yellowknife Bay, pr\u00f3xima \u00e1 foz do r\u00edo Yellowknife. Yellowknife e os corpos de auga do lugar foron denominados as\u00ed polos indios Dene co\u00f1ecidos como os 'Copper Indians' ('indios do cobre') ou 'Yellowknife Indians' ('indios de coitelo amarelo') que comerciaban con materiais feitos do cobre extra\u00eddo dos dep\u00f3sitos da costa \u00c1rtica.\nA s\u00faa poboaci\u00f3n actual \u00e9 mestiza. Das once linguas oficiais dos Territorios do Noroeste, cinco son faladas de xeito significativo en Yelloknife.\nAl\u00e9n do ingl\u00e9s e do franc\u00e9s, f\u00e1lanse o chipewyan, o dogrib e o slave.\nEn chipewyan, a cidade ch\u00e1mase \"Somba K\u2019e\" (Som-ba Kay) (\"onde est\u00e1 o carto\").\nO pobo de Yellowknife consid\u00e9rase que se fundou en 1934, tras a descuberta de ouro na zona, a\u00ednda que a actividade comercial na zona costeira que hai hoxe en d\u00eda empezou en 1936. Yellowknife converteuse rapidamente nun centro econ\u00f3mico dos Territorios, nome\u00e1ndose capital dos Territorios do Noroeste en 1967. Cando a produci\u00f3n mineira do ouro empezou a minguar, Yellowknife pasou de ser un pobo mineiro a un centro gobernamental de servizos nos anos 1980. Mais, ao descubrimento de diamantes ao norte de Yellowknife en 1991, este cambio empezou a cambiar."}
{"id": "84569", "revid": "865", "url": "https://gl.wikipedia.org/wiki?curid=84569", "title": "Slave", "text": "Slave pode referirse a:"}
{"id": "84570", "revid": "23204", "url": "https://gl.wikipedia.org/wiki?curid=84570", "title": "Pobo slave", "text": "Os slave (os ingleses ch\u00e1manlle Slavey e os franceses Esclaves) ou Etchaottine son unha tribo india do grupo de linguas na-den\u00e9, cuxo nome significaba \u201cxente das rocas\u201d. Tam\u00e9n eran co\u00f1ecidos como Awokanak ou Slaves. Divid\u00edanse en seis grupos: Desnedeyarelottine, Eleidlinottine, Etchaottine, Etcheridiegottine, Etchesottine e Klodesseottine.\nLocalizaci\u00f3n.\nViv\u00edan nas ribeiras do Gran Lago do Escravo, nas chairas do r\u00edo Mackenzie e do Liard e noutras terras lim\u00edtrofes. Bistchonigottine e Krayiragottin eran d\u00faas divisi\u00f3ns.\nDemograf\u00eda.\nEn 1980 eran uns 10.000 habitantes cos chipewyan e yellowknife. Segundo o censo canadense do 2000, estaba repartidos en reservas do seguinte modo:\nCostumes.\nO nome de \"Slave\" (escravo) pux\u00e9ranllo os cree, posto que escravizaron a moitos, e tam\u00e9n foi empregado polos ingleses e franceses porque os consideraban unha tribo t\u00edmida e pac\u00edfica, a\u00ednda que non fose as\u00ed. Como moitas tribos atapascanas, estaban separadas en numerosas bandas independentes pouco organizadas e con xefes nominais, asociados a certos territorios de caza. Un informal Consello de Cazadores resolv\u00eda as disputas.\nAs mulleres eran tratadas cun respecto e estimaci\u00f3n at\u00edpicos entre os na-den\u00e9, e os vellos e desvalidos eran ben tratados, e non abandonados como fac\u00edan os chipewyan.\nMoraban nos bosques e nas ribeiras dos r\u00edos, cazaban carib\u00fas e outros mam\u00edferos, e ademais pescaban. A pel dos animais empreg\u00e1base para fabricar mantos, faldras, polainas, mocas\u00edns e outras pezas. Os flocos e outros accesorios fac\u00edanse con cornamenta de cervo, espi\u00f1as de porco espi\u00f1o e outros materiais naturais.\nNo ver\u00e1n habitaban en \"tipis\" cubertos de estopa e no inverno, en casas de paus e ramaxe de abeto, de forma rectangular. Non ti\u00f1an unha relixi\u00f3n ou cerimonias definidas. S\u00f3 se sabe que cr\u00edan en esp\u00edritos gardi\u00e1ns, no poder dos bruxos e na outra vida. Unha pr\u00e1ctica com\u00fan era a confesi\u00f3n de faltas no leito de morte, para tentar dese xeito adialo pasamento.\nHistoria.\nAlexander Mackenzie visitou o territorio en 1789 e fundou Fort Providence, pero cara o 1820 os brit\u00e1nicos abandonaron o territorio.\nO pastor Grandin estabeleceu unha misi\u00f3n cat\u00f3lica en 1861, ao tempo que a Compa\u00f1\u00eda da Ba\u00eda de Hudson constru\u00eda un campamento comercial.\nEn 1899, asinaron o tratado Ocho co goberno canadense.\nNos anos sesenta do s\u00e9culo XX, cando se constru\u00edu a autoestrada en Yellowknife, non tiveron case ningunha relaci\u00f3n co goberno do Canad\u00e1."}
{"id": "84571", "revid": "89787", "url": "https://gl.wikipedia.org/wiki?curid=84571", "title": "Dogrib", "text": "Os dogrib, thlingchadinne ou Tli Cho (T\u0142\u012fch\u01eb) son unha tribo amerindia (falante da lingua dogrib pertencente \u00e1s linguas na-den\u00e9) cuxo nome significaba \"xente descendente do can\", xa que, segundo unha lenda s\u00faa, eran descendentes dun m\u00edtico home-can. Por esta raz\u00f3n os brit\u00e1nicos cham\u00e1ronos \"dog\"-\"ribs\", \"costelas de can\".\nLocalizaci\u00f3n.\nViv\u00edan na tundra nas ribeiras dos lagos Gran Lago do Oso e Gran Lago do Escravo, nos Territorios do Noroeste, no Canad\u00e1.\nDemograf\u00eda.\nEn 1856 eran 927 individuos, e en 1906 aumentaron a 1.150.\nEn 1970 eran un 1.200 habitantes. En cambio, no 1990 eran 2.500. Segundo o censo canadense de 2001, hab\u00eda 3.548 indios dogrib nos Territorios do Noroeste, repartidos nas reservas Dog Rib (2.526 habitantes), Dechi Laot\u2019i (156 habitantes), Gameti (313 habitantes) e Wha Ti (553 habitantes).\nCostumes.\nCazaban carib\u00fas con lanzas e trampas, e tam\u00e9n pescaban. Viv\u00edan en \"tipis\" cubertos de peles, e durante os duros invernos da rexi\u00f3n habitaban en casas de madeira cubertas de cortiza.\nA s\u00faa organizaci\u00f3n social era moi independente. Divid\u00edanse en numerosas bandas nilladas con territorio de caza propio, como a maior\u00eda dos seus veci\u00f1os. A mulles desfrutaba dun status social mellor que noutras tribos da zona, pero os anci\u00e1ns e os enfermos a mi\u00fado eran abandonados ou ben castigados a morrer s\u00f3s.\nCurt\u00edan peles de carib\u00fa, animal do cal aproveitaban todo. Empregaban os ouri\u00f1os para eliminar o exceso de graxa na pel, t\u00e9cnica copiada polos chipewyan. As mulleres vest\u00edan unha pel afumada de carib\u00fa cosida cos tend\u00f3ns, e decorada con cintos de plumas. Tam\u00e9n fac\u00edan medias, con forma tubular. Pola s\u00faa parte, os homes levaban un abrigo con capucha, influ\u00eddos polos cree e polos inuit.\nHistoria.\nTradicionalmente foron inimigos dos cree, dos chipewyan e dos yellowknife.\nForon visitados por Dobbs en 1744 e La Potherie en 1753.\nNon comerciaron cos franceses por odia aos cree. En 1933, Elizabeth Mackenzie e Mary Siemens iniciaron a traduci\u00f3n do Evanxeo \u00e1 s\u00faa lingua, influ\u00eddos por Louis Ayah, predicador hare.\nO membro m\u00e1is destacado da tribo foi o escritor Richard van Camp."}
{"id": "84572", "revid": "22570", "url": "https://gl.wikipedia.org/wiki?curid=84572", "title": "Premio Nacional de Arquitectura e espazos p\u00fablicos", "text": "O Premio Nacional de Arquitectura e espazos p\u00fablicos foi un galard\u00f3n outorgado en 2008 pola Xunta de Galicia e concedido por un xurado de quince persoas de distintos \u00e1mbitos da cultura galega, como un dos dez Premios Nacionais da Cultura Galega.\nEstes premios conced\u00e9ronse a creadores vivos que destacasen ese ano polo seu labor neste campo art\u00edstico da arquitectura e do urbanismo, ou en reco\u00f1ecemento a unha traxectoria. O premio convocouse unicamente en 2008, edici\u00f3n na que os galardoados recibiron 15.000 euros de premio. A\u00ednda que con vocaci\u00f3n de continuidade, a mudanza de goberno producida en 2009 supuxo a interrupci\u00f3n da convocatoria, e cando se recuperou en 2010 como Premios da Cultura Galega non exist\u00eda unha categor\u00eda para a arquitectura e o urbanismo."}
{"id": "84573", "revid": "22570", "url": "https://gl.wikipedia.org/wiki?curid=84573", "title": "Premio Nacional de Cine e audiovisual", "text": "O Premio Nacional de Cine e audiovisual foi un galard\u00f3n outorgado pola Xunta de Galicia e concedido por un xurado de quince persoas de distintos \u00e1mbitos da cultura galega, como un dos dez Premios Nacionais da Cultura Galega.\nOs premios conced\u00e9ronse a creadores vivos que destacasen ese ano polo seu labor neste campo art\u00edstico do cinema e da creaci\u00f3n audiovisual, ou en reco\u00f1ecemento a unha traxectoria. O premio convocouse unicamente en 2008, edici\u00f3n na que os galardoados recibiron 15.000 euros de premio.\nA\u00ednda que con vocaci\u00f3n de continuidade, a mudanza de goberno producida en 2009 supuxo a interrupci\u00f3n da convocatoria. Ao cre\u00e1rense en 2010 os Premios da Cultura Galega definiuse como continuadora a categor\u00eda Premio Cultura Galega de Creaci\u00f3n Audiovisual."}
{"id": "84574", "revid": "22570", "url": "https://gl.wikipedia.org/wiki?curid=84574", "title": "Premio Nacional de Cultura tradicional e de base", "text": "O Premio Nacional de Cultura tradicional e de base foi un galard\u00f3n outorgado pola Xunta de Galicia e concedido por un xurado de quince persoas de distintos \u00e1mbitos da cultura galega, como un dos dez Premios Nacionais da Cultura Galega.\nOs premios conced\u00e9ronse a creadores vivos que destacasen ese ano polo seu labor neste campo art\u00edstico da cultura tradicional e de base, ou en reco\u00f1ecemento a unha traxectoria. O premio convocouse unicamente en 2008, edici\u00f3n na que os galardoados reciben 15.000 euros de premio. O galardoado ou galardoada an\u00fanciase no mes de maio.\nA\u00ednda que con vocaci\u00f3n de continuidade, a mudanza de goberno producida en 2009 supuxo a interrupci\u00f3n da convocatoria. Ao cre\u00e1rense en 2010 os Premios da Cultura Galega definiuse como continuadora a categor\u00eda Premio Cultura Galega \u00e1s Iniciativas en prol do Patrimonio Cultural."}
{"id": "84575", "revid": "22570", "url": "https://gl.wikipedia.org/wiki?curid=84575", "title": "Premio Nacional de Artes visuais", "text": " \nO Premio Nacional de Artes visuais foi un galard\u00f3n outorgado pola Xunta de Galicia e concedido por un xurado de quince persoas de distintos \u00e1mbitos da cultura galega, como un dos dez Premios Nacionais da Cultura Galega.\nOs premios concedeuse a creadores vivos que destacasen ese ano polo seu labor neste campo art\u00edstico da pintura, a escultura e as artes visuais en xeral, ou en reco\u00f1ecemento a unha traxectoria. O premio convocouse unicamente en 2008, edici\u00f3n na que os galardoados recibiron 15.000 euros de premio.\nA\u00ednda que con vocaci\u00f3n de continuidade, a mudanza de goberno producida en 2009 supuxo a interrupci\u00f3n da convocatoria. Ao cre\u00e1rense en 2010 os Premios da Cultura Galega definiuse como continuadora a categor\u00eda Premio Cultura Galega das Artes Pl\u00e1sticas, se ben refer\u00edase a obras f\u00edsicas e virtuais."}
{"id": "84579", "revid": "15490", "url": "https://gl.wikipedia.org/wiki?curid=84579", "title": "Manuel Gallego Jorreto", "text": "Manuel Gallego Jorreto, nado no Carballi\u00f1o en 1936, \u00e9 un arquitecto galego.\nTraxectoria.\nObtivo o t\u00edtulo de arquitecto pola Escola T\u00e9cnica Superior de Arquitectura de Madrid en 1963, onde tam\u00e9n se doutorou en 1968. Comezou a traballar no estudio de Alejandro de la Sota, logo de completar a s\u00faa formaci\u00f3n en Noruega onde traballou con Erling Viksj\u00f8.\nFoi membro fundador do Museo do Pobo Galego en 1976. Dende 1980 tam\u00e9n \u00e9 membro do Seminario de Estudos Galegos e, dende 1996, da Fundaci\u00f3n Luis Seoane.\nNa s\u00faa traxectoria traballou moito sobre vivenda privada, en concreto, sobre vivendas protexidas promovidas por administraci\u00f3ns p\u00fablicas (Santa Cruz, Vite ou Eir\u00eds). Por\u00e9n, os seus traballos m\u00e1is reco\u00f1ecidos est\u00e1n relacionados con obra p\u00fablica.\nFoi profesor do Departamento de Proxectos Arquitect\u00f3nicos e Urbanismo da Universidade da Coru\u00f1a, na \u00e1rea de Urbanismo, durante m\u00e1is de vinte anos."}
{"id": "84580", "revid": "89787", "url": "https://gl.wikipedia.org/wiki?curid=84580", "title": "Manuel Vilanova", "text": "Manuel Vilanova Rodr\u00edguez, nado en Barbantes (Punx\u00edn) en 1944 e finado en Vigo o 5 de marzo de 2019, foi un profesor e escritor galego.\nTraxectoria.\nEstudou Filolox\u00eda Rom\u00e1nica na Universidade de Santiago de Compostela e doutorouse na Universidade Complutense de Madrid coa tese \"La soledad en la poes\u00eda de Lu\u00eds Cernuda\". \nComo poeta est\u00e1 considerado como un dos que marcou o paso da literatura socialrealista \u00e1 preocupaci\u00f3n m\u00e1is esteticista dos anos oitenta xunto con Xos\u00e9 Lu\u00eds M\u00e9ndez Ferr\u00edn e Arcadio L\u00f3pez-Casanova. Para Ramiro Fonte Manuel Vilanova \u00e9 o introdutor da poes\u00eda artellada sobre a intertextualidade.\nComezou escribindo en castel\u00e1n pero pronto se decidiu polo galego co libro in\u00e9dito \"A tarde cheia de ver\u00e1n\". O primeiro poemario publicado en galego foi \"E direi-vos eu do m\u00edster das cobras\" (1980). Segundo C\u00e9sar Antonio Molina \"\u00e9 unha especie de grande \"happening\" da poes\u00eda galega deste s\u00e9culo, un suceso l\u00fadico no cal Vilanova descolga os fantasmas ancestrais e s\u00e1caos a pasear polas r\u00faas deste fin de milenio\". O libro parte da transgresi\u00f3n temporal e espacial, facendo simult\u00e1neos nos seus poemas feitos que na vida real non o son.\nFoi catedr\u00e1tico de ensino medio de Lingua e Literatura espa\u00f1ola en Vigo."}
{"id": "84581", "revid": "3054", "url": "https://gl.wikipedia.org/wiki?curid=84581", "title": "Lista de Presidentes de Galiza", "text": ""}
{"id": "84582", "revid": "54334", "url": "https://gl.wikipedia.org/wiki?curid=84582", "title": "A Aldea de Abaixo, Borela, Cerdedo-Cotobade", "text": "A Aldea de Abaixo \u00e9 un lugar da parroquia de Borela, no concello pontevedr\u00e9s de Cerdedo-Cotobade. Segundo o IGE en 2016 ti\u00f1a 9 habitantes (4 homes e 5 mulleres), catro menos ca en 2006.\nNeste lugar at\u00f3pase un cruceiro cun pedestal triangular, o \u00fanico destas caracter\u00edsticas do concello. Este cruceiro conta tam\u00e9n cun peto de \u00e1nimas."}
{"id": "84585", "revid": "89787", "url": "https://gl.wikipedia.org/wiki?curid=84585", "title": "Dima Bilan", "text": "Dima Bilan (escrito en caracteres cir\u00edlicos \u0414\u0438\u043c\u0430 \u0411\u0438\u043b\u0430\u043d), de nome real Victor Belan, nado na noiteboa de 1981 en Ust-Dxeguta, daquela Uni\u00f3n Sovi\u00e9tica, \u00e9 un cantante pop ruso.\nBiograf\u00eda.\nNado nunha pequena cidade da rep\u00fablica non-independente cauc\u00e1sica de Carachai-Circasia, ao sur da Uni\u00f3n Sovi\u00e9tica. Despois de vivir na cidade de Naberexnie Chelni, en Tartaria e en Cabardino-Balcaria, fixo estudos musicais e, en 2002 comezou a presentarse a distintos cursos de \u00e1mbito ruso. En 2003 publicou o seu primeiro \u00e1lbum, con pezas propias e alleas (Lucio Dalla, Elvis Presley etc.)\nEn 2005 tentou representar a Rusia no Festival de Eurovisi\u00f3n, pero quedou en segunda posici\u00f3n. A s\u00faa traxectoria internacional comeza cando se que conseguiu representar a Rusia no Festival de Eurovisi\u00f3n 2006, coa canci\u00f3n \"Never Let You Go\", coa que quedou en segunda posici\u00f3n, por detr\u00e1s do grupo finland\u00e9s Lordi. Bilan obtivo 248 puntos, a 44 de Lordi: as puntuaci\u00f3ns m\u00e1ximas obt\u00edvoas de Armenia, Belar\u00fas, Finlandia, Israel, Letonia, Lituania e Ucra\u00edna, e unicamente dous pa\u00edses M\u00f3naco e Su\u00edza non lle concederon ning\u00fan punto. Nesa ocasi\u00f3n, Rusia participou na semifinal, nunha \u00e9poca de Eurovisi\u00f3n onde s\u00f3 participaban na semifinal os peores clasificados do ano anterior.\nDespois de seguir actuando en Rusia e de publicar alg\u00fans \u00e1lbums m\u00e1is, en 2007 asinou un contrato cun selo californiano para comezar a vender f\u00f3ra do seu pa\u00eds. En 2008 volveu participar en Eurovisi\u00f3n en representaci\u00f3n rusa. Clasificouse nas semifinais (desta volta, xerais para case todos os pa\u00edses), e logo imp\u00faxose na final con 272 puntos e sete m\u00e1ximas puntuaci\u00f3ns (Armenia, Belar\u00fas, Estonia, Israel, Letonia, Lituania e Ucra\u00edna) , mentres que seis pa\u00edses non lle concederon ning\u00fan voto (San Marino, Su\u00edza, Suecia, Islandia, Dinamarca e o Reino Unido). A canci\u00f3n interpretada foi \"Believe\", e acompa\u00f1\u00e1rono o violinista h\u00fangaro Edvin Marton e o campi\u00f3n mundial de patinaxe art\u00edstica Evgueni Pluxenco."}
{"id": "84588", "revid": "85894", "url": "https://gl.wikipedia.org/wiki?curid=84588", "title": "A Brea, Borela, Cerdedo-Cotobade", "text": "A Brea \u00e9 un lugar da parroquia de Borela, no concello pontevedr\u00e9s de Cerdedo-Cotobade.\nSegundo o IGE do 2016 ti\u00f1a 11 habitantes (5 homes e 6 mulleres), 8 menos que no 2006.\nO top\u00f3nimo posiblemente prove\u00f1a do lat\u00edn \"vereda\", facendo referencia a un antigo cami\u00f1o."}
{"id": "84589", "revid": "54334", "url": "https://gl.wikipedia.org/wiki?curid=84589", "title": "A Cavada, Borela, Cerdedo-Cotobade", "text": "A Cavada \u00e9 un lugar da parroquia de Borela, no concello pontevedr\u00e9s de Cerdedo-Cotobade.\nSegundo o IGE do 2016 ti\u00f1a 12 habitantes (7 homes e 5 mulleres), o mesmo n\u00famero que no 2006.\nO top\u00f3nimo fai referencia a unha cavada ou foxo existente no lugar."}
{"id": "84590", "revid": "54334", "url": "https://gl.wikipedia.org/wiki?curid=84590", "title": "A Costa, Borela, Cerdedo-Cotobade", "text": "A Costa \u00e9 un lugar da parroquia de Borela, no concello pontevedr\u00e9s de Cerdedo-Cotobade. Segundo o IGE en 2016 ti\u00f1a 14 habitantes (4 homes e 10 mulleres), dous menos ca en 2006.\n\u00d3 igual que outros lugares co mesmo top\u00f3nimo, debe o seu top\u00f3nimo a estar situado \u00f3 p\u00e9 dun outeiro."}
{"id": "84591", "revid": "54334", "url": "https://gl.wikipedia.org/wiki?curid=84591", "title": "A Gra\u00f1a, Borela, Cerdedo-Cotobade", "text": "A Gra\u00f1a \u00e9 un lugar da parroquia de Borela, no concello pontevedr\u00e9s de Cerdedo-Cotobade. Segundo o IGE en 2007 ti\u00f1a 64 habitantes (34 homes e 30 mulleres), dez m\u00e1is que no 2006.\nO top\u00f3nimo, \u00f3 igual que noutros lugares co nome da Gra\u00f1a, posiblemente fai menci\u00f3n a unha antiga explotaci\u00f3n gandeira ou agr\u00edcola dependente do pr\u00f3ximo mosteiro de Tenorio e rexida por un monxe labrego ou mestre."}
{"id": "84592", "revid": "85894", "url": "https://gl.wikipedia.org/wiki?curid=84592", "title": "Pazos, Borela, Cerdedo-Cotobade", "text": "Pazos \u00e9 un lugar da parroquia de Borela, no concello pontevedr\u00e9s de Cerdedo-Cotobade. Segundo o IGE en 2016 ti\u00f1a 120 habitantes (56 homes e 67 mulleres), 17 menos ca en 2006. \u00c9 o lugar m\u00e1is poboado da parroquia.\nNeste lugar at\u00f3pase unha capela adicada a San Roque, e dous petos de \u00e1nimas, o de Portapedra e o de Pazos de Borela.\nO top\u00f3nimo fai referencia \u00e1 existencia de varios pazos ou casas grandes existentes na zona, \u00f3 igual que o pr\u00f3ximo lugar de Pazos na parroquia de Carballedo."}
{"id": "84593", "revid": "85894", "url": "https://gl.wikipedia.org/wiki?curid=84593", "title": "O Picoto de Abaixo, Borela, Cerdedo-Cotobade", "text": "O Picoto de Abaixo \u00e9 un lugar da parroquia de Borela, no concello pontevedr\u00e9s de Cerdedo-Cotobade. Segundo o IGE en 2007 ti\u00f1a 29 habitantes (16 homes e 13 mulleres), tres m\u00e1is ca en 2006.\nNeste lugar at\u00f3pase o cruceiro de Picouto.\nDebe o seu top\u00f3nimo a que o lugar est\u00e1 situado \u00f3 p\u00e9 dun cumio alto (\"pico outo\"), o monte Me\u00e1n (434 metros)."}
{"id": "84594", "revid": "54334", "url": "https://gl.wikipedia.org/wiki?curid=84594", "title": "A Ponte Borela, Borela, Cerdedo-Cotobade", "text": "A Ponte Borela \u00e9 un lugar da parroquia de Borela, no concello pontevedr\u00e9s de Cerdedo-Cotobade. Segundo o IGE en 2016 ti\u00f1a 35 habitantes (18 homes e 17 mulleres), 5 m\u00e1is ca en 2006.\nNeste lugar at\u00f3pase a capela da nosa Se\u00f1ora de Lourdes, moi preto da ponte medieval sobre o r\u00edo Almofrei que d\u00e1 nome \u00f3 lugar. A capela \u00e9 de planta rectangular e cuberta a d\u00faas augas, cunha porta de arco de medio punto. A ponte, do s\u00e9culo XV, \u00e9 dun van de arco oxival, de 8,15 metros de luz. Tam\u00e9n hai un cruceiro de 1843."}
{"id": "84595", "revid": "85894", "url": "https://gl.wikipedia.org/wiki?curid=84595", "title": "A Senra, Borela, Cerdedo-Cotobade", "text": "A Senra \u00e9 un lugar da parroquia de Borela, no concello pontevedr\u00e9s de Cerdedo-Cotobade. Segundo o IGE en 2007 ti\u00f1a 81 habitantes (44 homes e 37 mulleres), 6 m\u00e1is que no 2006.\nNeste lugar at\u00f3pase o cruceiro da Senra, constru\u00eddo en 1979 por Daniel de Tomeza. O top\u00f3nimo fai referencia a unha senra ou seara, un campo labrado \u00e1 parte, xeralmente con cereais."}
{"id": "84596", "revid": "5863", "url": "https://gl.wikipedia.org/wiki?curid=84596", "title": "Premio Nacional de Literatura de Galicia", "text": "O Premio Nacional de Literatura foi un galard\u00f3n outorgado pola Xunta de Galicia e concedido por un xurado de quince persoas de distintos \u00e1mbitos da cultura galega, como un dos dez Premios Nacionais da Cultura Galega.\nOs premios conced\u00e9ronse a creadores vivos que destacasen ese ano polo seu labor neste campo art\u00edstico da literatura, ou en reco\u00f1ecemento a unha traxectoria. O premio convocouse unicamente en 2008, edici\u00f3n na que os galardoados recibiron 15.000 euros de premio.\nA\u00ednda que con vocaci\u00f3n de continuidade, a mudanza de goberno producida en 2009 supuxo a interrupci\u00f3n da convocatoria. Ao cre\u00e1rense en 2010 os Premios da Cultura Galega definiuse como continuadora a categor\u00eda Premio Cultura Galega das Letras."}
{"id": "84597", "revid": "56817", "url": "https://gl.wikipedia.org/wiki?curid=84597", "title": "Premio Nacional de Patrimonio cultural", "text": "O Premio Nacional de Patrimonio cultural foi un galard\u00f3n outorgado pola Xunta de Galicia e concedido por un xurado de quince persoas de distintos \u00e1mbitos da cultura galega, como un dos dez Premios Nacionais da Cultura Galega.\nOs premios conced\u00e9ronse a proxectos e iniciativas que destacasen ese ano polo seu labor nese campo da promoci\u00f3n, recuperaci\u00f3n ou rehabilitaci\u00f3n do patrimonio, ou en reco\u00f1ecemento a proxectos continuados ao longo de varios anos. O premio convocouse unicamente en 2008, edici\u00f3n na que os galardoados recibiron 15.000 euros de premio. A\u00ednda que con vocaci\u00f3n de continuidade, a mudanza de goberno producida en 2009 supuxo a interrupci\u00f3n da convocatoria, e cando se recuperou en 2010 como Premios da Cultura Galega non exist\u00eda unha categor\u00eda que equivalese a esta."}
{"id": "84598", "revid": "56817", "url": "https://gl.wikipedia.org/wiki?curid=84598", "title": "Premio Nacional de Pensamento e cultura cient\u00edfica", "text": "O Premio Nacional de Pensamento e cultura cient\u00edfica foi un galard\u00f3n outorgado pola Xunta de Galicia e concedido por un xurado de quince persoas de distintos \u00e1mbitos da cultura galega, como un dos dez Premios Nacionais da Cultura Galega.\nOs premios conced\u00e9ronse a creadores vivos que destacasen ese ano polo seu labor neste campo da filosof\u00eda, o pensamento ou a ciencia, ou en reco\u00f1ecemento a unha traxectoria. O premio convocouse unicamente en 2008, edici\u00f3n na que os galardoados recibiron 15.000 euros de premio. A\u00ednda que con vocaci\u00f3n de continuidade, a mudanza de goberno producida en 2009 supuxo a interrupci\u00f3n da convocatoria, e cando se recuperou en 2010 como Premios da Cultura Galega non exist\u00eda unha categor\u00eda que equivalese a esta."}
{"id": "84599", "revid": "1093", "url": "https://gl.wikipedia.org/wiki?curid=84599", "title": "Francisco D\u00edaz-Fierros Viqueira", "text": ""}
{"id": "84600", "revid": "1131", "url": "https://gl.wikipedia.org/wiki?curid=84600", "title": "Francisco D\u00edaz-Fierros", "text": "Francisco D\u00edaz-Fierros Viqueira, nado en Vilagarc\u00eda de Arousa o 4 de xullo de 1941, \u00e9 un cient\u00edfico e escritor galego.\nTraxectoria.\nA\u00ednda que nacido en Vilagarc\u00eda, moi cedo trasladouse a Ribadeo, onde fixo o bacharelato e, despois, a Santiago de Compostela, para facer o curso preuniversitario no Instituto Xelm\u00edrez. No ano 1964 licenciouse en Farmacia na Universidade de Santiago de Compostela, doutor\u00e1ndose na mesma universidade en 1967. Durante estes anos desenvolve un interesante labor period\u00edstico, publicando artigos en diversos peri\u00f3dicos e revistas de Santiago, como \"La Noche\", \"El Correo Gallego\" e \"Quintana\".\nO ano 1966 pasouno en Francia, como bolseiro do \"Laboratoire des Sols\" (\"Laboratorio dos Solos\"). Tam\u00e9n foi bolseiro da Fundaci\u00f3n Juan March (1968) e da fundaci\u00f3n Pedro Barri\u00e9 de la Maza (1973).\nDo seu interese polo solo, e pola lingua galega, d\u00e1 fe o feito de que foi, en 1978, en colaboraci\u00f3n co profesor Ant\u00f3n Santamarina, o propo\u00f1ente do termo \"solo\", no galego com\u00fan, como \"o obxecto do estudo da edafolox\u00eda\".\nAo seu regreso de Francia pasa a traballar no Centro de Edafolox\u00eda e Biolox\u00eda Vexetal do CSIC en Santiago, at\u00e9 1970, ano no que obt\u00e9n a praza de profesor adxunto de Edafolox\u00eda na Facultade de Farmacia de Santiago. Desde 1987 foi catedr\u00e1tico de Edafolox\u00eda e Qu\u00edmica Agr\u00edcola da Universidade de Santiago. O seu labor cient\u00edfico c\u00e9ntrase, basicamente, no estudo dos solos e da climatolox\u00eda agr\u00edcola de Galicia, sendo autor ou coautor de case 300 traballos en diferentes li\u00f1as: os factores de formaci\u00f3n dos solos, as propiedades f\u00edsicas de solos de zonas h\u00famidas, a avaliaci\u00f3n e cartograf\u00eda dos solos de Galicia e zonas h\u00famidas, a erosi\u00f3n, os procesos de degradaci\u00f3n de superficies queimadas e a s\u00faa recuperaci\u00f3n, ou a paleoecolox\u00eda , que foron publicados en diferentes e relevantes revistas cient\u00edficas. Conferenciante e membro de numerosas Sociedades Cient\u00edficas nacionais e internacionais, participou en m\u00e1is de trinta proxectos cient\u00edficos ou t\u00e9cnicos, ben como membro do equipo, ben como investigador principal ou director. Como docente dirixiu 27 traballos de licenciatura e 16 teses de doutoramento.\nColaborou na realizaci\u00f3n do \"Mapa Nacional de Suelos\" (1:200.000) de Espa\u00f1a, na dos mapas e memorias adxuntas dos das provincias de Oviedo, Santander, Le\u00f3n e Huesca, na do Mapa Mundial de Solos da FAO (1:500.000) e na elaboraci\u00f3n do mapa da \"zona h\u00famida espa\u00f1ola\". Tam\u00e9n realizou unha actividade humanista, publicando traballos e gu\u00edas sobre a natureza de Galicia, ou sobre a relaci\u00f3n entre a natureza e as pr\u00e1cticas culturais. Foi presidente da Sociedade Galega de Historia Natural entre 1975 e 1980, sendo ademais director da s\u00faa revista \"Bra\u00f1a\" (hoxe desaparecida), e tam\u00e9n ocupou o cargo de presidente da Secci\u00f3n I (F\u00edsica do Solo) da Sociedad Espa\u00f1ola de Ciencia del Suelo entre 1988 e 1996. \u00c9 presidente da xunta reitora do Seminario de Estudos Galegos e, desde 1980, membro do Consello da Cultura Galega, primeiro como coordinador da Secci\u00f3n de Patrimonio Natural (1983 - 1998), a partir de 1999 coordinador da Secci\u00f3n de Ciencia, Tecnolox\u00eda e Sociedade e, desde xullo de 2002, vicepresidente primeiro desta instituci\u00f3n. Desde o ano 1999 ocupa o cargo de director da Colecci\u00f3n Historia natural do Proxecto Galicia, de H\u00e9rcules de Edici\u00f3ns.\nCatedr\u00e1tico em\u00e9rito da USC, \u00e9 acad\u00e9mico numerario da Real Academia de Farmacia, Secci\u00f3n de Galicia, desde o ano 2000, e acad\u00e9mico correspondente da Real Academia de Farmacia do Instituto de Espa\u00f1a. Desde o 26 de setembro de 2002 \u00e9 acad\u00e9mico numerario da Real Academia Galega, data na que pronuciou o discurso \"Un ensaio sobre a historia ecol\u00f3xica de Galicia: o aproveitamento do solo\". E desde (2016), \u00e9 acad\u00e9mico de n\u00famero em\u00e9rito da Real Academia de Farmacia de Galicia."}
{"id": "84604", "revid": "59564", "url": "https://gl.wikipedia.org/wiki?curid=84604", "title": "Xulio L\u00f3pez Valc\u00e1rcel", "text": "Xulio Xabier L\u00f3pez Valc\u00e1rcel, nado en Rome\u00e1n (Lugo) en 1953, \u00e9 un escritor galego. Irm\u00e1n de Xes\u00fas Manuel Valc\u00e1rcel, tam\u00e9n escritor.\nTraxectoria.\nReside na Coru\u00f1a. Estudou no Seminario de Lugo e licenciouse en Dereito pola Universidade de Santiago de Compostela traballando como procurador dos tribunais. Co\u00f1ecido sobre todo como poeta, participou nos colectivos Cravo Fondo e De amor e desamor. Foi parte do consello de redacci\u00f3n de Luzes de Galiza e presidente da Agrupaci\u00f3n Cultural O Facho. \u00c9 membro da Asociaci\u00f3n Espa\u00f1ola de Cr\u00edticos Literarios.\nObtivo o Premio Nacional de Poes\u00eda para menores de 25 anos, Premio Guimar\u00e3es, en Portugal, ga\u00f1ador do Celso Emilio Ferreiro do Concello de Santiago en 1979, Premio \"Antonio Tovar\" en Ourense, 1993, e Premio da Cr\u00edtica Espa\u00f1ola en 1994 e 2004. As\u00ed mesmo \u00e9 autor de diversos traballos sobre arte e literatura e alg\u00fans libros de relatos. Foi ademais colaborador de prensa participando na \"P\u00e1xina literaria\" de \"El Ideal Gallego\", que obtivo o Premio Irmandade do libro outorgado pola Federaci\u00f3n de Librar\u00edas de Galicia no 2002. Tam\u00e9n participou na radio co programa \"Entre libros con X.L.V.\" de Radio Coru\u00f1a, Cadena SER.\n\u00c9 membro destacado da Xeraci\u00f3n Po\u00e9tica dos 80."}
{"id": "84605", "revid": "85894", "url": "https://gl.wikipedia.org/wiki?curid=84605", "title": "Ralph Lauren", "text": "Ralph Lauren, nado co nome de Ralph Lifshitz en Nova York o 14 de outubro de 1939, \u00e9 un dese\u00f1ador de moda estadounidense.\nTraxectoria.\nOs seus pais son orixinarios de Rusia. Comezou a estudar econom\u00eda no City College de Manhattan, pero deixouno pouco antes de graduarse. Traballou un tempo como vendedor de luvas e posteriormente para un fabricante de gravatas. Este traballo inspirouno a dese\u00f1ar a s\u00faa propia li\u00f1a de gravatas.\nEn 1967 abriu a s\u00faa primeira tenda de gravatas. En 1968 introduciu unha li\u00f1a completa para cabaleiros, e en 1971 a li\u00f1a para damas.\nO dese\u00f1ador \u00e9 sobre todo co\u00f1ecido pola s\u00faa marca \"Polo by Ralph Lauren\". A prestixiosa marca de roupa Ralph Lauren \u00e9 universalmente comprada e manipulada, sendo considerada unha das mellores marcas do mercado. Tam\u00e9n existe unha marca de perfumes do mesmo nome, que \u00f3 igual que a marca de roupa \u00e9 moi usado, vendido e reco\u00f1encido como un dos m\u00e1is finos e elegantes existentes no mercado. Tanto a vestimenta como os perfumes son reco\u00f1ecibles polos t\u00edpicos logotipos de Ralph Lauren: o xogador de Polo e a bandeira RL."}
{"id": "84606", "revid": "29573", "url": "https://gl.wikipedia.org/wiki?curid=84606", "title": "Springfield (marca)", "text": "Springfield ou abreviado, SPF \u00e9 unha cadea de tendas de moda espa\u00f1ola pertencente ao grupo Cortefiel fundada en 1988. Hai 187 tendas actualmente en Espa\u00f1a, que contrastan coas 270 do seu principal rival, Zara pertencente ao grupo Inditex. A s\u00faa publicidade insiste en que a idea b\u00e1sica da cadea \u00e9 lograr a mellor relaci\u00f3n calidade-prezo sen deixar de lado o estilo e o dese\u00f1o.\nTraxectoria.\nA\u00ednda que a orixe da cadea \u00e9 Espa\u00f1a, hai 356 tendas repartidas en Portugal, Francia, B\u00e9lxica, Luxemburgo, Alema\u00f1a, Austria, Hungr\u00eda e Polonia. As\u00ed mesmo, operan a trav\u00e9s de franqu\u00edas en pa\u00edses como Eslovenia, Ucra\u00edna, Rusia, Malta, M\u00e9xico, Canad\u00e1, Chile, Serbia, Grecia, Xordania, Filipinas, Israel, L\u00edbano, Singapur ou China.\nA cadea ofrece desde hai alg\u00fans anos en Espa\u00f1a un cart\u00f3n de fidelizaci\u00f3n que permite \"acumular puntos\" para obter descontos e certas supostas vantaxes.\nA identidade visual corporativa da cadea est\u00e1 baseada en li\u00f1as simples e cores brillantes. Sen ir m\u00e1is lonxe, o logotipo utilizado \u00e9 o nome da cadea cunha tipograf\u00eda simple de gran espazado. Nas tendas rep\u00edtese o concepto, predominando as cores pastel e a madeira para o chan. En canto ao mobiliario dos locais, este adoita estar xeralmente cheo de cromados e cristais, copiando o estilo da gran maior\u00eda de tendas de roupa actuais.\nRoupa.\nA\u00ednda que a cadea \u00e9 principalmente de t\u00e9xtil, en realidade as tendas incl\u00faen numerosos artigos que non entran nesa categor\u00eda; \u00e9 o caso do calzado ou os artigos de perfumer\u00eda (colonias, desodorizantes etc). A roupa da cadea foi sempre para home ata 2006, cando decidiron aproveitar a cadea Sprinfield para competir coas tendas do seu competidor Inditex (Zara, Bershka e Stradivarius) no terreo da moda feminina. A este sector da cadea denomin\u00f3uselle desde ent\u00f3n \"Springfield Woman\", en espa\u00f1ol, \"Springfield Mujer\". Pese ao entusiasmo inicial, a roupa masculina segue predominando nos escaparates de Springfield.\nO p\u00fablico ao que est\u00e1 destinado o vestiario de Springfield \u00e9 dun estilo urbano, cosmopolita, natural e desenfadado. O estilo da roupa e dos complementos suxiren unha vida igualmente activa e deportiva.\nF\u00e1bricas.\nA roupa de Springfield fabricase principalmente en pa\u00edses coma Bangladesh.\u200b As s\u00faas secci\u00f3ns de calzado e bolsos de pel fabr\u00edcase en Portugal."}
{"id": "84607", "revid": "1131", "url": "https://gl.wikipedia.org/wiki?curid=84607", "title": "Paulino V\u00e1zquez", "text": "Paulino V\u00e1zquez V\u00e1zquez, nado en Vilanova dos Infantes (Celanova) o 27 de febreiro de 1962, \u00e9 un fil\u00f3logo, profesor e poeta galego.\nTraxectoria.\nDesde o 1972 residiu en Vigo e en 1983 trasladouse a Santiago de Compostela, onde se licenciou en Filolox\u00eda Galego-Portuguesa. Desde 1985 exerce a docencia no ensino medio, residindo definitivamente en Santiago desde 1987. Ten colaborado con artigos literarios en \"El Correo Gallego\" e as revistas \"Dorna\" e \"Grial\".\nConsiderado un poeta dos oitenta, destaca polo coidadoso cultivo da intertextualidade."}
{"id": "84608", "revid": "1131", "url": "https://gl.wikipedia.org/wiki?curid=84608", "title": "Adolfo Dom\u00ednguez Fern\u00e1ndez", "text": "Adolfo Dom\u00ednguez Fern\u00e1ndez, nado na Pobra de Trives o 14 de maio de 1950, \u00e9 un dese\u00f1ador de moda e escritor galego. A marca dos produtos t\u00e9xtiles e cosm\u00e9ticos da s\u00faa empresa levan tam\u00e9n o seu nome.\nBiograf\u00eda.\nLogo de estudar Moda e cinematograf\u00eda en Par\u00eds volveu a Ourense a principios da d\u00e9cada de 1970, para facerse cargo da tenda de moda que o seu pai ti\u00f1a na cidade. Durante os seguintes anos, desenvolveu os seus propios dese\u00f1os ata que se presentou en Madrid en 1981. Nese momento, pertenceu ao movemento Galicia Moda, agrupado ao redor da publicaci\u00f3n do mesmo nome, e onde tam\u00e9n promocionaron o seu traballo Florentino, Antonio Pernas ou Gene Cabaleiro entre outros dese\u00f1adores galegos. Dese tempo (primeiros anos oitenta) foi o lema co que se co\u00f1eceu a s\u00faa marca, \"La arruga es bella\".\nNa actualidade pos\u00fae o 30 % da empresa Adolfo Dom\u00ednguez SA, que cotiza na Bolsa de Madrid dende 1997.\nEn 1992 publicou a s\u00faa primeira novela en galego, titulada \"Juan Griego\", e catro anos m\u00e1is tarde, en 1996, produciu a pel\u00edcula \"La Mo\u00f1os\".\nTense pronunciado a favor do reintegracionismo. En febreiro de 2010, fixo unhas pol\u00e9micas declaraci\u00f3ns no Foro Tribuna Galicia nas que propu\u00f1a o despedimento libre e cuestionaba o Estado do Benestar.\nEstilo.\nO seu estilo \u00e9 urbano, funcional, casual e eminentemente c\u00f3modo, facendo uso de tecidos soltos e naturais. Unha das s\u00faas estratexias de mercadotecnia foi evitar a distribuci\u00f3n a trav\u00e9s de tendas multimarca.\nA marca.\nA empresa Adolfo Dom\u00ednguez traballa na actualidade distintos produtos comerciais, que incl\u00faen roupa, complementos, material e obxectos de fogar, e cosm\u00e9ticos. As s\u00faas li\u00f1as principais son AD (roupa cl\u00e1sica) e U (roupa xuvenil).\nA finais de 2006 exist\u00edan 400 tendas Adolfo Dom\u00ednguez, das que 230 son propias e 170 franqu\u00edas."}
{"id": "84609", "revid": "880", "url": "https://gl.wikipedia.org/wiki?curid=84609", "title": "Iniziatiba Aragonesa", "text": ""}
{"id": "84610", "revid": "98629", "url": "https://gl.wikipedia.org/wiki?curid=84610", "title": "Bayer", "text": "Bayer \u00e9 unha empresa qu\u00edmico-farmac\u00e9utica fundada en Barmen, Alema\u00f1a en 1863. Hoxe en d\u00eda, ten a s\u00faa sede en Leverkusen, Renania do Norte-Westfalia, Alema\u00f1a. \u00c9 ben co\u00f1ecida pola s\u00faa marca orixinal da aspirina.\nDesde 1925 formou parte do conglomerado IG Farben ata que en 1951, logo da segunda guerra mundial, foi disolto polos aliados debido a que utilizou traballo escravo nos seus procesos de fabricaci\u00f3n.\nHistoria.\nBayer AG foi fundada en Barmen (hoxe parte de Wuppertal), Alema\u00f1a en 1863 por Friedrich Bayer e o seu socio, Johann Friedrich Weskott.\nO primeiro produto importante de Bayer foi o \u00e1cido acetilsalic\u00edlico (orixinalmente descuberto polo qu\u00edmico franc\u00e9s Charles Fr\u00e9d\u00e9ric Gerhardt en 1853), unha modificaci\u00f3n do \u00e1cido salic\u00edlico ou da salicina, un popular remedio presente na cortiza do sauce. En 1899, a marca \"Aspirina\" de Bayer foi rexistrada en todo o mundo para o \u00e1cido acetilsalic\u00edlico de Bayer que Felix Hoffmann sintetizou por primeira vez, pero debido \u00e1 confiscaci\u00f3n polos Estados Unidos durante a primeira guerra mundial, dos activos e as marcas de Bayer, e debido ao uso xeneralizado do termo para describir o tipo de droga, e o feito de que Bayer non puido protexer a s\u00faa marca rexistrada, a palabra \"aspirina\" perdeu o seu status de marca rexistrada nos Estados Unidos, Reino Unido, Francia e outros pa\u00edses. Hoxe, o nome util\u00edzase libremente nos Estados Unidos, Reino Unido e Francia para identificar ao \u00e1cido acetil-salic\u00edlico. Con todo, en m\u00e1is de 80 pa\u00edses, como Espa\u00f1a, o Canad\u00e1, M\u00e9xico, Alema\u00f1a e Su\u00edza, o nome \"Aspirina\" segue sendo unha marca rexistrada propiedade de Bayer.\nLogo.\nO actual logo corporativo da compa\u00f1\u00eda, a \"Cruz de Bayer\", foi presentado en 1904. Componse da palabra horizontal \"BAYER\" cruzada coa palabra vertical \"BAYER\"; ambas palabras comparten o \"Y\", e todo encerrado nun c\u00edrculo.\nA primeira Cruz de Bayer xigante foi instalada en Leverkusen, en 1933. A estrutura ti\u00f1a un di\u00e1metro de 72 metros, o que a fac\u00eda \"o letreiro luminoso m\u00e1is grande do mundo\" nese momento. A segunda Cruz de Bayer foi colocada en 1958 a uns metros de distancia respecto da s\u00faa antecesora, a cal fora desmantelada logo da segunda guerra mundial. A\u00ednda que a s\u00faa iluminaci\u00f3n non \u00e9 tan grande como a primeira (o seu di\u00e1metro \u00e9 de 51 metros), a cruz foi apoiada en d\u00faas mastros de aceiro con 120 metros de altura e conta con 1710 focos.\nOrganizaci\u00f3n.\nBayer r\u00e9xese por un Consello de Administraci\u00f3n, composto por: Werner Baumann, Wolfgang Plischke, Richard Pott, e Marijn Dekkers. As acci\u00f3ns de Bayer AG cot\u00edzanse na Bolsa de Fr\u00e1ncfort, a Bolsa de Londres e a Bolsa de Nova York.\nSubgrupos e empresas de servizos.\nA fin de separar xerencias operativas e estrat\u00e9xicas, Bayer AG foi reorganizada nun holding en 2003. As empresas do grupo central transform\u00e1ronse en sociedades an\u00f3nimas, cada unha controlada por Bayer AG. Estas empresas son:\nBayer CropScience: En 2002, Bayer AG adquiriu Aventis CropScience e fusionouna coa s\u00faa divisi\u00f3n de produtos agroqu\u00edmicos propia (Bayer Pflanzenschutz ou \"Crop Protection\") para formar Bayer CropScience. A empresa \u00e9 agora unha das principais innovadoras do mundo, entre as empresas cient\u00edficas de cultivos nas \u00e1reas de protecci\u00f3n de cultivos (\u00e9 dicir, os praguicidas), control de pragas non agr\u00edcolas, sementes e biotecnolox\u00eda vexetal. Ademais de en empresas de agroqu\u00edmicos convencionais est\u00e1 involucrada en enxe\u00f1ar\u00eda xen\u00e9tica de alimentos. A compa\u00f1\u00eda biotecnol\u00f3xica belga Plant Genetic Systems, pasou a formar parte da empresa pola adquisici\u00f3n de Aventis CropScience. Tam\u00e9n en 2002, Bayer AG adquiriu a empresa de sementes neerlandesa Nunhems.\nBayer HealthCare: \u00c9 o subgrupo de Bayer provedor de produtos m\u00e9dicos e farmac\u00e9uticos. Est\u00e1 implicado na investigaci\u00f3n, desenvolvemento, fabricaci\u00f3n e comercializaci\u00f3n dos produtos que te\u00f1en como obxectivo mellorar a sa\u00fade das persoas e os animais. Bayer HealthCare conta con outras catro subdivisi\u00f3ns: Bayer Schering Pharma, Consumer Care de Bayer, Bayer Animal Health de Bayer e a asistencia m\u00e9dica.\nBayer Material Science: \u00c9 un provedor de pol\u00edmeros de alta tecnolox\u00eda e desenvolve soluci\u00f3ns para unha ampla gama de aplicaci\u00f3ns de interese para a vida coti\u00e1.\nBayer Business Services: Situado na sede de Bayer nos Estados Unidos nun suburbio de Pittsburgh, enc\u00e1rgase da infraestrutura de Tecnolox\u00edas da Informaci\u00f3n e o aspecto do apoio t\u00e9cnico de Bayer EE.UU. e Bayer Canad\u00e1. Esta \u00e9 tam\u00e9n a sede do Service Desk (Centro de Servizos: \u00e9 unha capacidade primaria de tecnolox\u00edas de informaci\u00f3n que se pide na Xesti\u00f3n de Servizos de Tecnolox\u00edas de Informaci\u00f3n(ITSM) definido pola Biblioteca de Infraestrutura de Tecnolox\u00edas de Informaci\u00f3n (ITIL)) de Am\u00e9rica do Norte, a central de IT Help Desk (Axuda de Escritorio: \u00e9 un conxunto de servizos, que de xeito integral ben sexa a trav\u00e9s dun ou varios medios de contacto, ofrece a posibilidade de xestionar e solucionar todas as posibles incidencias, xunto coa atenci\u00f3n de requirimentos relacionados coas TICS, \u00e9 dicir, as Tecnolox\u00edas de Informaci\u00f3n e Comunicaci\u00f3ns) para Bayer EE.UU. e Bayer Canad\u00e1.\nBayer Technology Services: \u00c9 unha \u00e1rea de servizo de Bayer, creada co obxecto de consolidar e concentrar recursos para apoiar de forma eficiente as \u00e1reas de negocio do grupo Bayer. A divisi\u00f3n ofrece soporte tecnol\u00f3xico \u00e1s plantas de produci\u00f3n as\u00ed como a procesos espec\u00edficos, que se presentan en calquera momento e durante todo o ciclo de vida dos produtos e instalaci\u00f3ns.\nCurrenta: Ofrece servizos para a industria qu\u00edmica inclu\u00eddo o fornecemento de servizos p\u00fablicos, xesti\u00f3n de residuos, infraestruturas, seguridade, protecci\u00f3n, an\u00e1lise e formaci\u00f3n profesional.\nDespois do \u00e9xito da reorganizaci\u00f3n de Bayer, as s\u00faas actividades combinaron produtos qu\u00edmicos (coa excepci\u00f3n de HC Starck e Wolff Walsrode) con determinados compo\u00f1entes da serie de segmentos de pol\u00edmeros para formar a nova compa\u00f1\u00eda Lanxess. Este cambio tivo lugar en 2004, con Lanxess cotizando na Bolsa de Fr\u00e1ncfort a principios de 2005. A Divisi\u00f3n de Diagn\u00f3sticos de Bayer HealthCare foi adquirida por Siemens Medical Solutions, en 2007."}
{"id": "84615", "revid": "98629", "url": "https://gl.wikipedia.org/wiki?curid=84615", "title": "Domingo Tabuyo Romero", "text": "Domingo Miguel Tabuyo Romero, nado en Pontevedra o 13 de agosto de 1959, \u00e9 un escritor e pol\u00edtico galego.\nTraxectoria.\nLicenciado en Xeograf\u00eda e Historia, especialidade de Arte Moderna e Contempor\u00e1nea, pola Universidade de Santiago de Compostela, e profesor de Historia no ensino secundario no IES Asorey de Cambados. Residiu en Mar\u00edn e Ferrol e, dende 1985, en Cambados. Ten colaborado en diversas publicaci\u00f3ns culturais.\nFoi Concelleiro e Portavoz do Grupo do PSdeG-PSOE en Cambados 1992-2011 e dende 2004 a 2011 foi deputado no Congreso dos Deputados por Pontevedra.\nMembro da Asociaci\u00f3n de Escritoras e Escritores en Lingua Galega e Membro do PEN Clube Escritores de Galicia, ten colaborado en \"Rollo Klave, Poes\u00eda de Galicia, R\u00eda do Ocio do Faro de Vigo, Cerna, Enormic Banda,\" \"Faro da Cultura\". Articulista semanal no \"Diario de Arousa\", dende decembro de 2011.\nFoi membro do Comit\u00e9 Organizador do Ano Cabanillas en Cambados 2009, Coordenador das Xornadas Ram\u00f3n Cabanillas e a Modernidade na Poes\u00eda Galega e membro do Comit\u00e9 Organizador do Ano Asorey en Cambados 2011."}
{"id": "84617", "revid": "23204", "url": "https://gl.wikipedia.org/wiki?curid=84617", "title": "Joseph-Maria Piel", "text": "Joseph-Maria Piel, quen adoitaba asinar como Joseph M. Piel, nado en M\u00f6rchingen (Lorena) o 8 de xu\u00f1o de 1903 e finado en Tr\u00e9veris o 28 de maio de 1992, foi un fil\u00f3logo e ling\u00fcista alem\u00e1n, destacado polos seus estudos roman\u00edsticos e especialmente no \u00e1mbito galego-portugu\u00e9s, \u00f3 que dedicou boa parte dos seus traballos a antroponimia e toponimia.\nTraxectoria.\nNaceu en Lorena, daquela incorporada a Alema\u00f1a. Pasou a s\u00faa infancia en Tr\u00e9veris, onde estudou bacharelato. Estudou Filolox\u00eda nas universidades de Friburgo, Berl\u00edn e Bonn, especializ\u00e1ndose en Filolox\u00eda Rom\u00e1nica. Foi disc\u00edpulo directo de Wilhelm Meyer-L\u00fcbke, naquela \u00e9poca a figura dominante da roman\u00edstica. Piel inclinouse primeiramente polo franc\u00e9s, sobre o cal versou a s\u00faa tese doutoral (\"Die Mundart von Courtisols bei Ch\u00e2lons\", \"O dialecto de Courtisols en Ch\u00e2lons\").\nPoucos anos despois pasou a Portugal, onde en 1929 era profesor axudante na Universidade de Co\u00edmbra. Casou en Lisboa, coa filla dunha familia de comerciantes alem\u00e1ns al\u00ed asentados. En 1938 accedeu a unha c\u00e1tedra na Facultade de Letras de Co\u00edmbra, o que lle permitiu librarse da guerra nos anos seguintes. En 1953, volveu \u00f3 seu pa\u00eds natal, no que exerceu a c\u00e1tedra de Filolox\u00eda Rom\u00e1nica na Universidade de Colonia, posto que ostentar\u00eda at\u00e9 1968, data na cal regresou a Lisboa, a\u00ednda que alternaba con estad\u00edas en Tr\u00e9veris. En 1978 foi nomeado doutor \"Honoris Causa\" pola Universidade de Santiago de Compostela, mais o acto, o 20 de xaneiro de 1980, ficou embazado por incidentes estudant\u00eds.\nJoseph Piel \u00e9 considerado como a gran figura da roman\u00edstica que deu a co\u00f1ecer o galego como unha lingua independente dentro da Romania. O seu disc\u00edpulo m\u00e1is directo c\u00f3idase que \u00e9 o doutor Dieter Kremer, a\u00ednda que se pode citar tam\u00e9n a Walter Metmann e mais o fil\u00f3logo galego Ram\u00f3n Lorenzo V\u00e1zquez, que co\u00f1eceu a Piel sendo lector na Universidade de Colonia entre 1962 e 1968."}
{"id": "84618", "revid": "85894", "url": "https://gl.wikipedia.org/wiki?curid=84618", "title": "Mar\u00eda Teresa Barge", "text": "Mar\u00eda Teresa Barge Bello, nada en 1961, \u00e9 unha pol\u00edtica galega. \u00c9 alcaldesa da Bola dende 2003, pero con tres partidos distintos, entre o 2003 e 2007 con Iniciativa por A Bola, entre o 2007 e 2014 co BNG e dende o 2015 co PPdeG.\nTraxectoria.\nSecretaria municipal, conseguiu a praza no concello da Bola, onde era alcalde seu pai, Luis Barge. Este, que primeiro fora da UCD, logo de Centristas de Galicia e despois do PPdeG, faleceu en novembro de 2001. Teresa Barge tentou seguir o cami\u00f1o de seu pai, pero o candidato escollido polo PP foi Antonio Fern\u00e1ndez.\nNas elecci\u00f3ns municipais de 2003 presentouse co partido Iniciativa por A Bola, obtivo 4 escanos e foi elixida alcaldesa grazas ao apoio do BNG. Nas municipais de 2007 presentouse polo BNG e acadou a maior\u00eda absoluta con 7 escanos, convert\u00e9ndose na primeira muller alcaldesa nacionalista na provincia de Ourense. Nas municipais de 2011 volveu ga\u00f1ar cos mesmos resultados.\nNas elecci\u00f3ns municipais de 2015 pres\u00e9ntase de novo, pero volvendo a trocar de partido, do Bloque Nacionalista Galego \u00f3 Partido Popular, e consegue unha nova vitoria, desta volta con seis concelleiros. Nas elecci\u00f3ns municipais de 2019 consegue unha cuarta maior\u00eda absoluta, con 7 escanos."}
{"id": "84619", "revid": "1131", "url": "https://gl.wikipedia.org/wiki?curid=84619", "title": "Friedrich Reinhold Kreutzwald", "text": "Friedrich Reinhold Kreutzwald, nado en J\u00f6mper/J\u00f5epere (preto de Sankt Katharinen/Kadrina, Condado de L\u00e4\u00e4ne-Viru) o 26 de decembro de 1803 e finado en Tartu o 25 de agosto de 1882, foi un escritor e m\u00e9dico estoniano autor do poema \u00e9pico \"Kalevipoeg\" (\"O fillo de Kalev\"), primeiro libro en lingua estoniana.\nTraxectoria.\nDe orixes humildes, licenciouse en medicina na Universidade de Tartu en 1833, e practicou a profesi\u00f3n de m\u00e9dico en V\u00f5ru, no sur de Estonia, entre 1833 e 1877.\nParalelamente, foi autor de diversas obras literarias, principalmente de contos populares e poemas. Foi membro da Sociedade Estoniana de Intelectuais fundada en 1838. Esta sociedade, que operaba dende a Universidade de Tartu foi unha grande promotora e defensora da cultura vern\u00e1cula de Estonia."}
{"id": "84620", "revid": "1131", "url": "https://gl.wikipedia.org/wiki?curid=84620", "title": "Galer\u00eda de imaxes do Incio", "text": "Galer\u00eda de imaxes do concello do Incio na provincia de Lugo."}
{"id": "84621", "revid": "1505", "url": "https://gl.wikipedia.org/wiki?curid=84621", "title": "Galer\u00eda de imaxes de L\u00e1ncara", "text": "Galer\u00eda de imaxes do concello de L\u00e1ncara na provincia de Lugo."}
{"id": "84624", "revid": "1093", "url": "https://gl.wikipedia.org/wiki?curid=84624", "title": "Mar\u00eda Teresa Barge Bello", "text": ""}
{"id": "84625", "revid": "1131", "url": "https://gl.wikipedia.org/wiki?curid=84625", "title": "Marti\u00f1o Noriega", "text": "Marti\u00f1o Noriega S\u00e1nchez, nado na Coru\u00f1a o 22 de febreiro de 1975, \u00e9 un m\u00e9dico e pol\u00edtico galego.\nTraxectoria.\nCriado no ensanche compostel\u00e1n, desde os 6 anos viviu no concello de Teo. Licenciado en Medicina pola Universidade de Santiago de Compostela, realizou a especialidade en Medicina de Familia na \u00e1rea de Santiago de Compostela. Traballou en Atenci\u00f3n Primaria da Comarca de Compostela e tam\u00e9n como m\u00e9dico coordinador na Fundaci\u00f3n de Urxencias Sanitarias do 061. DEA en Sa\u00fade P\u00fablica pola USC. En marzo do 2020 no comezo da pandemia da COVID, reincorporouse \u00e1 Atenci\u00f3n Primaria como m\u00e9dico de familia na \u00e1rea sanitaria de Santiago-Barbanza.\nCarreira pol\u00edtica.\nDespois de militar na asociaci\u00f3n de estudantes universitarios CAF e de ser representante dos estudantes no claustro da Universidade de Santiago, dende 1995 comezou o traballo pol\u00edtico no BNG de Teo e en 1999 converteuse en voceiro desta formaci\u00f3n no concello. En 2006 entrou no Consello Nacional do BNG, e logo das elecci\u00f3ns municipais de 2007 converteuse en alcalde de Teo, cun goberno en minor\u00eda. En 2011 volveu ser elixido alcalde ao acadar a maior\u00eda absoluta.\nComo membro e vicevoceiro do colectivo Encontro Irmandi\u00f1o abandonou o BNG en febreiro de 2012, pasando en xullo dese mesmo ano a formar parte do movemento pol\u00edtico ANOVA-Irmandade Nacionalista, desenvolvendo nunha primeira etapa o seu traballo pol\u00edtico como responsable de Acci\u00f3n Institucional. En xullo do 2013, despois da celebraci\u00f3n da I Asemblea Nacional desta organizaci\u00f3n pol\u00edtica, foi elixido Coordinador Nacional. En novembro do 2014, despois da celebraci\u00f3n da II Asemblea Nacional de Anova, Marti\u00f1o Noriega foi elixido Portavoz de Anova xunto a Xos\u00e9 Manuel Beiras.\nEn maio de 2015 encabezou unha candidatura de unidade popular en Santiago, Compostela Aberta, que resultou a lista m\u00e1is votada nas municipais do 24 de maio. O 13 de xu\u00f1o deste ano foi investido alcalde de Santiago de Compostela, sucedendo ao \"popular\" Agust\u00edn Hern\u00e1ndez.\nEn setembro de 2018 anunciou a s\u00faa intenci\u00f3n de volver a concorrer como candidato \u00e1 alcald\u00eda para as elecci\u00f3ns municipais en maio de 2019, coa idea de repetir co mesmo equipo de goberno para tratar de dar continuidade \u00f3 capital pol\u00edtico e \u00e1 experiencia acumulada.\nNas elecci\u00f3ns municipais de 2019 perdeu a alcald\u00eda que pasou a ocupar Xos\u00e9 Antonio S\u00e1nchez Bugallo do PSdeG.\nEn setembro de 2022 volveu a ser portavoz nacional de Anova, cargo que compatibiliza co seu traballo como m\u00e9dico de familia.\nVida persoal.\n\u00c9 parella de Ant\u00eda Otero, con quen ten unha filla e un fillo."}
{"id": "84627", "revid": "5863", "url": "https://gl.wikipedia.org/wiki?curid=84627", "title": "Angy Fern\u00e1ndez", "text": "\u00c1ngela Mar\u00eda Fern\u00e1ndez Gonz\u00e1lez, co\u00f1ecida co nome art\u00edstico de Angy, nada o 5 de setembro de 1990 en Palma, \u00e9 unha cantante e actriz espa\u00f1ola. Saltou \u00e1 fama grazas a ser finalista do programa de televisi\u00f3n \"Factor X\" de Cuatro.\nTraxectoria.\nEn febreiro de 2007 presentouse ao c\u00e1sting do programa musical \"Factor X\" da canle espa\u00f1ola Cuatro, conseguindo chegar \u00e1 parte final do programa dentro da categor\u00eda de entre 16 e 24 anos.\nPublicou o seu primeiro \u00e1lbum o 12 de febreiro de 2008 coa discogr\u00e1fica Sony BMG, co t\u00edtulo de \"Angy\". O disco, de doce canc\u00f3ns, tivo o tema \"Sola en silencio\" como primeiro sinxelo. No \u00e1lbum mestura de in\u00e9ditos e versi\u00f3ns interpretados en castel\u00e1n e ingl\u00e9s, cun estilo pop-rock moi tradicional. \u00c9 un reflexo da grande versatilidade e posibilidades de Angy, que xa o demostrou en Factor X, acadando o segundo lugar.\nDende finais do ano 2007 comezou tam\u00e9n a s\u00faa faceta como actriz na serie \"F\u00edsica o qu\u00edmica\", que se emitiu en Antena 3. En 2011 participou no novo talent show de Antena 3 \"Tu cara me suena\", resultando a ga\u00f1adora desa primeira edici\u00f3n.\nDurante o ano 2012 Angy foi colaboradora do programa \"Avanti \u00a1que pase el siguiente!\" de Antena 3 presentado por Carlos Sobera onde realizaba probas musicais."}
{"id": "84630", "revid": "98629", "url": "https://gl.wikipedia.org/wiki?curid=84630", "title": "Ferrari 166 Inter", "text": "O Ferrari 166 Inter foi o segundo Ferrari deportivo destinado para o seu uso na estrada foi o primeiro verdadeiro gran turismo. Unha evoluci\u00f3n dos autos de carreiras 125 S e 166 S, tr\u00e1tase dun autom\u00f3bil deportivo con carrozar\u00eda. O nome de Inter conmemora as vitorias do modelo 166 S da Scuderia Inter. Foron constru\u00eddos 37, 166 Inters desde 1948 ata 1950.\nHistoria e caracter\u00edsticas.\nOs primeiros Ferrari 166 foron carrozados por Touring. Con catro portas laterais e unha enorme parilla dianteira como trazos distintivos, o aspecto a\u00ednda era anticuado.\nO primeiro coche GT de Ferrari debutou no Sal\u00f3n do Autom\u00f3bil de Par\u00eds o 6 de outubro de 1949. Trat\u00e1base dun elegante cup\u00e9 dese\u00f1ado por Carrozzeria Touring de Mil\u00e1n que creara previamente unha serie de modelos similares de Ferrari e Alfa Romeo. As vendas aos cliente comezaron pronto, con 166 modelos Inter, convert\u00e9ndose no primeiro Ferrari vendido como turismo no canto de como coche de carreiras. Como era t\u00edpico no momento, un bastidor espido era entregado a un carroceiro da elecci\u00f3n do cliente.\nOutros dese\u00f1os de carrozar\u00eda do 166 intentaban salientar a\u00ednda m\u00e1is o car\u00e1cter deportivo. A versi\u00f3n dese\u00f1ada por Stabilimenti Farina era m\u00e1is similar a un auto de carreiras. Posteriormente, o carroceiro Vignale dese\u00f1ou d\u00faas alternativas m\u00e1is para o 166. Tam\u00e9n hai versi\u00f3ns creadas por Pininfarina e Bertone.\nV\u00e9xase tam\u00e9n.\nLigaz\u00f3ns externas.\nP\u00e1xina oficial"}
{"id": "84632", "revid": "23204", "url": "https://gl.wikipedia.org/wiki?curid=84632", "title": "Ferrari 195 Inter", "text": "O 195 Inter \u00e9 un gran turismo producido por Ferrari en 1950, semellante ao 166, diferenci\u00e1ndose fundamentalmente no seu motor, o V12 de 60 graos subiu a s\u00faa cilindrada a 2341 cc, elevando ademais a s\u00faa potencia ata os 130 HP. A s\u00faa velocidade final \u00e9 de 192\u00a0km/h e aceleraba de 0 a 100\u00a0km/h en 9.9 segundos. \nPresentado no Sal\u00f3n do autom\u00f3bil de Par\u00eds de 1950, estaba dirixido aos clientes adi\u00f1eirados. Do mesmo xeito que o \u00faltimo dos 166 Inters, a distancia entre eixes aumentouse 80\u00a0mm a 2500\u00a0mm, pero a versi\u00f3n de 2\u00b43 L (2.341 cc) do motor Colombo V12 foi o verdadeiro elemento diferenciador. Foron constru\u00eddas 27 carrozar\u00edas en menos dun ano. O m\u00e1is potente (pero polo demais similar) Ferrari 212 Inter foi presentado no Sal\u00f3n de Par\u00eds de 1951 e sobreviviu ao 195.\nExteriormente o 195 Inter non tivo moitos cambios respecto ao 166 Inter. A venda da nova versi\u00f3n foi menor \u00e1 do seu antecesor, 27 modelos do 195 contra 36 do 166."}
{"id": "84633", "revid": "89787", "url": "https://gl.wikipedia.org/wiki?curid=84633", "title": "Isidro Novo", "text": "Isidro Xo\u00e1n Froil\u00e1n L\u00f3pez Novo, nado en Lugo o 5 de outubro de 1951 e finado o 1 de febreiro de 2018, foi un escritor galego.\nTraxectoria.\nExerceu varias profesi\u00f3ns como vendedor de libros, viaxante de produtos alimentarios, administrativo ou taberneiro. Comezou como autor de literatura infantil e xuvenil coa publicaci\u00f3n de \"Teaza de br\u00e9tema\", que foi finalista no certame O barco de vapor de 1992. En 1997 apareceu \"Por unha presa de machacantes\", un western c\u00f3mico, ao que seguiron varios libros de relatos. Iniciouse na poes\u00eda co libro \"Dende unha nada n\u00faa\". Participou en libros colectivos, foi radiofonista facendo en Radio Clavi un programa cultural titulado \"Gomorritas e novas criaturas\", e como xornalista fixo reportaxes para varias revistas.\nVarios dos seus relatos foron premiados no certame Modesto R. Figueiredo e no Manuel Murgu\u00eda. Pertence ao Colectivo C\u00edrculos L\u00edticos, integrado, entre outros, por Ant\u00f3n Fortes Torres e Lois Di\u00e9guez.\nNovo foi membro do consello directivo da Asociaci\u00f3n de Escritoras e Escritores en Lingua Galega desde 2007, as\u00ed como membro da secci\u00f3n de Literatura Oral desta entidade . Dende o ano 2008 e co apoio da AELG impulsou a secci\u00f3n de recuperaci\u00f3n do idioma \"Palabras con memoria\". Tam\u00e9n dende ese ano colaborou no grande invento itinerante do experto en Literatura de Tradici\u00f3n Oral, Antonio Reigosa, denominado \"Polaf\u00edas\" como lector de poetas populares de cada lugar visitado."}
{"id": "84636", "revid": "72012", "url": "https://gl.wikipedia.org/wiki?curid=84636", "title": "Marie Under", "text": "Marie Under, nada en Tal\u00edn o 27 de marzo 1883 e finada en Estocolmo o 25 de setembro 1980, foi unha poetisa estoniana.\nInfancia e educaci\u00f3n.\nNa s\u00faa xuventude, Under estudou nunha escola alem\u00e1 para rapazas. Tralo seu grao, traballou como vendedora nunha librer\u00eda. No seu tempo libre, escrib\u00eda poes\u00eda en alem\u00e1n. En 1902, casou con Carl Hacker, un contable estoniano. A parella tivo dous fillos e viviu en Kutshino, arrabalde de Moscova. Por\u00e9n, en 1904, namorouse do artista estoniano Ants Laikmaa. Laikmaa foi quen a convenceu para que traducise as s\u00faas poes\u00edas \u00e1 lingua estoniana, envi\u00e1ndoas posteriormente para seren publicadas en xornais locais.\nVolta a Estonia.\nEn 1906, Under volveu a Tal\u00edn. En 1913, co\u00f1eceu a Artur Adson, quen se converteu no seu secretario. El foi quen recompilou por primeira vez as s\u00faas escolmas de poemas e as publicou nunha serie de volumes. En 1924, Under divorciouse de Carl Hacker e casou con Adson.\nEmigraci\u00f3n.\nA comezos do mes de setembro de 1944, a URSS ocupou a Estonia independente. Under e a s\u00faa familia v\u00edronse obrigados a emigraren a Suecia. Al\u00e1, pasaron preto dun ano nun campo de refuxiados. Un ano despois, en 1945, a familia mudouse a M\u00e4larh\u00f6jden, suburbio de Estocolmo, Suecia, onde Under viviu ata a s\u00faa morte, o 25 de setembro de 1980. A escritora at\u00f3pase soterrada no cemiterio de Estocolmo."}
{"id": "84638", "revid": "23204", "url": "https://gl.wikipedia.org/wiki?curid=84638", "title": "James Bond", "text": "James Bond (tam\u00e9n co\u00f1ecido como 007) \u00e9 un personaxe ficticio creado polo novelista ingl\u00e9s Ian Fleming en 1952, ano no que foi publicada a s\u00faa primeira novela, \"Casino Royale\", onde o autor se refire a Bond coma un axente secreto.\nBond protagoniza as s\u00faas propias aventuras, que pos\u00faen un aspecto com\u00fan: o seu traballo como esp\u00eda internacional e as aventuras que se desenvolven con cada misi\u00f3n. A s\u00faa profesi\u00f3n out\u00f3rgalle a denominaci\u00f3n de axente encuberto, afiliado ao Servizo Secreto de Intelixencia brit\u00e1nico -co\u00f1ecido actualmente como MI6-.\nA\u00ednda que nun primeiro momento se fixo famoso a trav\u00e9s das novelas, agora \u00e9 m\u00e1is co\u00f1ecido pola serie de pel\u00edculas creadas pola produtora EON, e a\u00ednda que se produciron d\u00faas pel\u00edculas independentes e unha adaptaci\u00f3n estadounidense da primeira novela de Fleming baixo licenza legal, s\u00f3 as pel\u00edculas de EON son polo xeral consideradas \"oficiais\" dentro da franqu\u00eda do personaxe.\nEn 2007, celebrouse en Francia un coloquio organizado pola Biblioteca Nacional de Francia, as universidades de Versalles e Nanterre e o Conservatorio Europeo de Estudos Audiovisuais, denominado \"Historia cultural e apostas est\u00e9ticas dunha saga popular\", conformado por diversos cient\u00edficos especializados en m\u00faltiples \u00e1mbitos de estudo a nivel internacional dispostos a analizar cientificamente o efecto de Bond, non unicamente desde o aspecto fanatista, sen\u00f3n nunha \u00e1rea de estudo e an\u00e1lise.\nHistoria.\nNos primeiros anos da d\u00e9cada dos 50, o escritor brit\u00e1nico Ian Fleming est\u00e1 de vacaci\u00f3ns en Xamaica. En plena guerra fr\u00eda e produto da s\u00faa propia experiencia polos servizos prestados \u00e1 Armada Naval Brit\u00e1nica (Naval Intelligence Division, en ingl\u00e9s), especialmente durante unha misi\u00f3n levada a cabo en Portugal durante o transcurso da segunda guerra mundial, xorde da s\u00faa pluma a creaci\u00f3n dun personaxe ficticio, que establecer\u00eda un canon no universo das novelas de espionaxe, para despois proxectarse en espazos cinematogr\u00e1ficos e multimedia. O comandante James Bond, axente 007 do Servizo Secreto de Inteligencia Brit\u00e1nico, \"con licenza para matar\"; comeza coa primeira novela, \"Casino Royale\", unha saga que trascendeu ao autor, revolucionando o x\u00e9nero literario e o x\u00e9nero cinematogr\u00e1fico na figura dun heroe que cun particular estilo propio, reflicte aspectos do esp\u00edrito dunha \u00e9poca.\nEstudo cient\u00edfico do personaxe.\nJames Bond nace como un personaxe da guerra fr\u00eda, pero moitos anos despois persiste como un mito de m\u00faltiples dimensi\u00f3ns, convertido nunha das grandes figuras seriais da cultura de masas, digno de ser estudado por un grupo de intelectuais reunidos en Francia a principios de 2007.\n\" Historia cultural e apostas est\u00e9ticas dunha saga popular\" \u00e9 o t\u00edtulo dun coloquio organizado pola Biblioteca Nacional de Francia, as universidades de Versalles e Nanterre e o Conservatorio Europeo de Estudos Audiovisuais que reuniu, entre o 16 e o 18 de xaneiro, a un grupo de soci\u00f3logos, semi\u00f3logos, antrop\u00f3logos e historiadores de Europa, os Estados Unidos e o Canad\u00e1, dispostos a analizar cientificamente o fen\u00f3meno ocasionado polo personaxe.\nEn 1965 xa comezara a ser considerado como obxecto de estudo, desde a publicaci\u00f3n do libro de Oreste del Buono e Umberto Eco, \"Il caso Bond\". Posteriormente o libro \"James Bond, heroe m\u00edtico\" de G\u00e9rard Lehman, explicaba a filiaci\u00f3n de Bond coa literatura heroica antiga e medieval.\nCreaci\u00f3n e inspiraci\u00f3n.\nO tam\u00e9n comandante, James Bond (pertencente \u00e1s organizaci\u00f3ns CMG e RNVR), foi creado en febreiro de 1952 por Fleming, namentres estaba de vacaci\u00f3ns na s\u00faa casa localizada en Xamaica, chamada \"Goldeneye\" -termo que posteriormente empregar\u00eda nunha das s\u00faas novelas dentro do serial acerca do mesmo personaxe -. Bond fue bautizado as\u00ed, ao estar baseado nun hom\u00f3nimo que era ornit\u00f3logo americano e experto en aves do Caribe. El escribira unha obra titulada \"Birds of the WestIndies\", da que Fleming posu\u00eda unha copia e na que se baseou indirectamente para crear un manuscrito centrado nas aventuras ficticias do comandante Bond. Despois de completar o manuscrito que ser\u00eda chamado \"Casino Royale\", Fleming permitiu que o lese o seu amigo William Plomer, que era poeta e, posteriormente, o seu editor. A Plomer gustoulle o suficiente como para presentarlle o manuscrito a Jonathan Cape, que terminou edit\u00e1ndoo.\nDesde a creaci\u00f3n do personaxe, diversos informes procedentes de distintas fontes noticiosas suxeriron nomes para a inspiraci\u00f3n de Fleming. Polo xeral estas persoas te\u00f1en un fondo dalg\u00fan tipo de operaci\u00f3ns de espionaxe ou outras de encuberto. A\u00ednda que alg\u00fans nomes comparten similitudes con Bond, ning\u00fan foi confirmado por Fleming. A maior\u00eda dos investigadores concordan en que Bond \u00e9 unha versi\u00f3n altamente rom\u00e1ntica de si mesmo, pois o autor era co\u00f1ecido polo seu estilo de vida e a s\u00faa reputaci\u00f3n como sedutor. No tocante \u00e1 presenza representativa en escena de James Bond, (cort\u00e9s e sofisticado, primordialmente) baseouse no mozo Hoagy Carmichael. En \"Casino Royale\", o personaxe Vesper Lynd di de Bond: \"L\u00e9mbrame moito a Hoagy Carmichael, pero ten algo fr\u00edo e desapiadado\". Sobre outras caracter\u00edsticas da prestancia de Bond, dise que se basearon no propio Fleming, como a altura, o corte de cabelo e a cor dos ollos.\nPor\u00e9n, Fleming inspirouse en certos eventos verdadeiros que tiveron lugar durante a s\u00faa carreira na Divisi\u00f3n de Intelixencia Naval do Almirantado. M\u00e1is notablemente, a base para a primeira novela foi unha viaxe a Portugal que Fleming e o daquela director de Intelixencia Naval, fixeron durante a segunda guerra mundial cami\u00f1o dos Estados Unidos. Estando en Europa, acudiron a un casino chamado Estoril Casino, que debido ao seu estado neutral con Portugal, tivo unha gran cantidade de esp\u00edas presentes no r\u00e9xime da contenda. Fleming reclamou namentres que era eliminado por un axente alem\u00e1n nun xogo de mesa; pero o director de Intelixencia Naval conta que Fleming unicamente participou con homes de negocios portugueses, cos que fantaseou d\u00e1ndolle o imaxinario distintivo de axentes alem\u00e1ns unido \u00e1 s\u00faa constante excitaci\u00f3n por eliminalos do xogo.\nA franqu\u00eda.\nLibros.\nAs novelas sobre o personaxe foron redactadas por Ian Fleming a partir do mes de febreiro de 1952, cando comezou o argumento de \"Casino Royale\" cumprindo como administrador do xornal ingl\u00e9s \"The Daily Express\". Ata a s\u00faa morte -en 1964-, Fleming logrou publicar un total de 20 novelas e 2 colecci\u00f3ns adicionais conformadas de pequenos relatos. A franqu\u00eda literaria foi continuada por Kingsley Amis, John Gardner, Charlie Higson e Raymond Benson. O 28 de maio de 2008 publ\u00edcase a \u00faltima novela de Bond, escrita esta vez por Sebastian Faulks, \"Devil May Care\", editada en Espa\u00f1a por Seix-Barral , baixo o t\u00edtulo \"La esencia del mal\".\nPel\u00edculas.\nA partir da d\u00e9cada dos 50, a produtora EON obtivo os dereitos legais sobre as novelas de Fleming para a posterior adaptaci\u00f3n f\u00edlmica de cada unha delas, coa excepci\u00f3n de \"Casino Royale\", cuxos dereitos foron obtidos, na s\u00faa totalidade, en 1999. A primeira adaptaci\u00f3n do personaxe foi protagonizada por Sean Connery, quen aparecer\u00eda en seguintes pel\u00edculas de Bond, ata o momento de ser substitu\u00eddo polo actor George Lazenby -que unicamente apareceu nunha adaptaci\u00f3n -. Posteriormente continuaron no papel prot\u00e1gonico os actores Roger Moore, Timothy Dalton, Pierce Brosnan e Daniel Craig.\nO primeiro filme protagonizado por Daniel Craig como James Bond foi \"Casino Royale\", a s\u00faa estrea foi en 2006, \"Quantum of Solace\" foi o filme sucesor dentro do serial cinematogr\u00e1fico."}
{"id": "84640", "revid": "85894", "url": "https://gl.wikipedia.org/wiki?curid=84640", "title": "Victoria Pi\u00f1eiro", "text": "Mar\u00eda Victoria Pi\u00f1eiro, nada en Cangas en 1984, \u00e9 unha remeira galega.\nTraxectoria.\nVictoria Pi\u00f1eiro iniciouse na pr\u00e1ctica deportiva no pirag\u00fcismo, no club CM R\u00eda de Ald\u00e1n e despois no CM Breog\u00e1n do Grove. Posteriormente pasouse ao remo competindo tanto en banco fixo como en banco m\u00f3bil no CR Mecos. Como remeira fichou polo SD Astillero, un club c\u00e1ntabro desta especialidade, onde competiu en diversas probas tanto no equipo feminino como no masculino, neste caso no posto de temoeira. Precisamente o feito de competir como temoeira nun equipo masculino foi o que lle deu transcendencia, posto que a s\u00faa participaci\u00f3n foi prohibida pola Federaci\u00f3n Espa\u00f1ola de Remo en competici\u00f3ns oficiais."}
{"id": "84644", "revid": "1093", "url": "https://gl.wikipedia.org/wiki?curid=84644", "title": "Porco Tamworth", "text": ""}
{"id": "84645", "revid": "1131", "url": "https://gl.wikipedia.org/wiki?curid=84645", "title": "Illueca", "text": "Illueca \u00e9 un concello espa\u00f1ol da provincia de Zaragoza, capital da comarca da Aranda, en Arag\u00f3n. A s\u00faa poboaci\u00f3n era de 3.396 habitantes en (2004)\nXeograf\u00eda.\nIllueca est\u00e1 situada no oeste da comunidade aut\u00f3noma e da provincia, a unha altitude de 599 m. O municipio est\u00e9ndese por unha \u00e1rea de 24,9\u00a0km\u00b2. A cabeceira municipal dista 89\u00a0km da cidade de Zaragoza.\nEconom\u00eda.\nDestaca a s\u00faa industria do calzado."}
{"id": "84647", "revid": "5863", "url": "https://gl.wikipedia.org/wiki?curid=84647", "title": "Biota", "text": "Biota \u00e9 un concello espa\u00f1ol da provincia de Zaragoza, en Arag\u00f3n, situado na comarca das Cinco Villas. A poboaci\u00f3n \u00e9 de 1143 habitantes. O seu termo municipal ocupa unha \u00e1rea de 118,4\u00a0km\u00b2.\nA capital municipal dista 103\u00a0km de Zaragoza. A localidade de Malpica de Arba pertence ao seu concello."}
{"id": "84650", "revid": "85894", "url": "https://gl.wikipedia.org/wiki?curid=84650", "title": "O Berberote, Carballedo, Cerdedo-Cotobade", "text": "O Berberote \u00e9 un lugar da parroquia de Carballedo, no concello pontevedr\u00e9s de Cerdedo-Cotobade.\nSegundo o IGE no ano 2007 ti\u00f1a 11 habitantes (4 homes e 7 mulleres), un menos que no 2006."}
{"id": "84651", "revid": "54334", "url": "https://gl.wikipedia.org/wiki?curid=84651", "title": "A Bra\u00f1a, Carballedo, Cerdedo-Cotobade", "text": "A Bra\u00f1a \u00e9 un lugar da parroquia de Carballedo, no concello pontevedr\u00e9s de Cerdedo-Cotobade. Segundo o IGE en 2016 ti\u00f1a 5 habitantes (3 homes e 2 mulleres), un m\u00e1is ca en 2006.\nO top\u00f3nimo fai referencia a que est\u00e1 situado nunha bra\u00f1a, na desembocadura do rego de Chan das Latas no r\u00edo Almofrei. Neste lugar at\u00f3pase o pazo da Bra\u00f1a, as\u00ed como dous cruceiros. Un deles est\u00e1 feito por Alejandro de Covelo, e o outro foi instalado en 1977."}
{"id": "84652", "revid": "54334", "url": "https://gl.wikipedia.org/wiki?curid=84652", "title": "A Chan, Carballedo, Cerdedo-Cotobade", "text": "A Chan \u00e9 un lugar da parroquia de Carballedo, no concello pontevedr\u00e9s de Cerdedo-Cotobade. Segundo o IGE en 2016 ti\u00f1a 59 habitantes (25 homes e 34 mulleres), 5 m\u00e1is ca en 2005.\nDebe o seu top\u00f3nimo a que est\u00e1 localizado nun territorio plano, \u00e1 beira do r\u00edo Almofrei. \u00c9 a capital do concello, como tam\u00e9n o foi do extinto concello de Cotobade ata 2016, e nel sit\u00faanse a casa consistorial e diversos edificios de servizos.\nNeste lugar at\u00f3pase a capela de San Roque, cun cruceiro adxacente. Hai outros dous cruceiros, un deles feito en 1988 por Alfonso Gonz\u00e1lez Ar\u00eds."}
{"id": "84653", "revid": "85894", "url": "https://gl.wikipedia.org/wiki?curid=84653", "title": "Doade, Carballedo, Cerdedo-Cotobade", "text": "Doade \u00e9 un lugar da parroquia de Carballedo, no concello pontevedr\u00e9s de Cerdedo-Cotobade. Segundo o IGE no ano 2007 ti\u00f1a 3 habitantes (un home e d\u00faas mulleres), 4 menos ca en 2005."}
{"id": "84654", "revid": "54334", "url": "https://gl.wikipedia.org/wiki?curid=84654", "title": "A Asperi\u00f1a, Carballedo, Cerdedo-Cotobade", "text": "A Asperi\u00f1a \u00e9 un lugar da parroquia de Carballedo, no concello pontevedr\u00e9s de Cerdedo-Cotobade. Segundo o IGE en 2007 ti\u00f1a 23 habitantes (10 homes e 13 mulleres), dous menos ca en 2006.\nPatrimonio.\nNeste lugar est\u00e1n o mu\u00ed\u00f1o da Ouriceira e o mu\u00ed\u00f1o do Lombi\u00f1o, os dous no rego de Chan das Latas (afluente do r\u00edo Almofrei).\nTam\u00e9n hai tres petr\u00f3glifos. O da Cova da Serpe \u00e9 unha rocha na cima dun outeiro, gravada na idade de Bronce. O petr\u00f3glifo de Chan das Latas incl\u00fae unha pedra gravada na idade de Ferro cunha combinaci\u00f3n circular, e un grupo de tres pedras gravadas na idade de Bronce e unha m\u00e1moa. Estas \u00faltimas pedras incl\u00faen combinaci\u00f3ns circulares e un c\u00edrculo con cazoletas."}
{"id": "84655", "revid": "54334", "url": "https://gl.wikipedia.org/wiki?curid=84655", "title": "A Igrexa, Carballedo, Cerdedo-Cotobade", "text": "A Igrexa \u00e9 un lugar da parroquia de Carballedo, no concello pontevedr\u00e9s de Cerdedo-Cotobade. Segundo o IGE en 2016 ti\u00f1a 45 habitantes (26 homes e 19 mulleres), un menos ca en 2006.\nToponimia.\nA orixe do top\u00f3nimo \u00e9 o lat\u00edn , o lugar da igrexa.\nPatrimonio.\nNeste lugar est\u00e1 a igrexa parroquial de San Miguel (que d\u00e1 nome \u00f3 lugar), as\u00ed coma o cruceiro do Igrexario (feito en 1860 por Manuel Gonz\u00e1lez de Covelo) e o peto de \u00e1nimas de Carballedo.\nAqu\u00ed sit\u00faase o petr\u00f3glifo da Pena Redonda dos Mouros e o castro da Cruz do Castro. A car\u00f3n do poboado castrexo, fundado cara ao s\u00e9culo II a. C., sit\u00faase a vila romana de Silvela, creada logo da romanizaci\u00f3n de Galicia. Nela atop\u00e1ronse no ver\u00e1n de 2009 unha moeda e un anel."}
{"id": "84656", "revid": "85894", "url": "https://gl.wikipedia.org/wiki?curid=84656", "title": "Para\u00f1os, Carballedo, Cerdedo-Cotobade", "text": "Para\u00f1os \u00e9 un lugar da parroquia de Carballedo, no concello pontevedr\u00e9s de Cerdedo-Cotobade. Segundo o IGE en 2016 ti\u00f1a 74 habitantes (30 homes e 44 mulleres), quince menos ca en 2006.\nO top\u00f3nimo d\u00e9bese a que o terreo est\u00e1 constru\u00eddo nun p\u00e1ramo, unha zona elevada e rochosa. Posiblemente v\u00e9n do lat\u00edn ou similar. Neste lugar est\u00e1 o cruceiro de Para\u00f1os e o petr\u00f3glifo da Chan do Mu\u00ed\u00f1o."}
{"id": "84657", "revid": "85894", "url": "https://gl.wikipedia.org/wiki?curid=84657", "title": "Pazos, Carballedo, Cerdedo-Cotobade", "text": "Pazos \u00e9 un lugar da parroquia de Carballedo, no concello pontevedr\u00e9s de Cerdedo-Cotobade. Segundo o IGE no ano 2007 ti\u00f1a 28 habitantes (14 homes e 14 mulleres), os mesmos ca en 2006.\nNeste lugar est\u00e1 o petr\u00f3glifo do Val da Pereira, unha rocha gravada na idade de Ferro con tres cazoletas. O top\u00f3nimo fai referencia \u00e1 existencia de varios pazos ou casas grandes existentes na zona, \u00f3 igual que no lugar pr\u00f3ximo de Pazos na parroquia de Borela."}
{"id": "84658", "revid": "85894", "url": "https://gl.wikipedia.org/wiki?curid=84658", "title": "Si\u00f3n, Carballedo, Cerdedo-Cotobade", "text": "Si\u00f3n \u00e9 un lugar da parroquia de Carballedo, no concello pontevedr\u00e9s de Cerdedo-Cotobade.\nSegundo o IGE no ano 2007 estaba habitado por d\u00faas mulleres, unha m\u00e1is que no 2006."}
{"id": "84659", "revid": "85894", "url": "https://gl.wikipedia.org/wiki?curid=84659", "title": "Trabazo, Carballedo, Cerdedo-Cotobade", "text": "Trabazo \u00e9 un lugar da parroquia de Carballedo, no concello pontevedr\u00e9s de Cerdedo-Cotobade.\nSegundo o IGE no ano 2007 ti\u00f1a 48 habitantes (18 homes e 30 mulleres), 4 m\u00e1is que no ano anterior.\nNeste lugar est\u00e1n os cruceiros de Trabazo, Quinteiro de Arriba, Quinteiro do Medio e Quinteiro de Abaixo."}
{"id": "84660", "revid": "98629", "url": "https://gl.wikipedia.org/wiki?curid=84660", "title": "Mila Kunis", "text": "Milena Markovna Kunis (ucra\u00edno: \u041c\u0456\u043b\u0435\u043d\u0430 \u041c\u0430\u0440\u043a\u0456\u0432\u043d\u0430 \u041a\u0443\u043d\u0456\u0441, ruso: \u041c\u0438\u043b\u0435\u043d\u0430 \u041c\u0430\u0440\u043a\u043e\u0432\u043d\u0430 \u041a\u0443\u043d\u0438\u0441), nada en Chernivtsi - \u0427\u0435\u0440\u043d\u0456\u0432\u0446\u0456 (Ucra\u00edna) o 14 de agosto de 1983 \u00e9 unha actriz estadounidense.\nTraxectoria.\nKunis naceu na RSS de Ucra\u00edna nunha familia xud\u00eda asquenac\u00ed na que \u00e9 a primox\u00e9nita. A s\u00faa nai, Elvira, \u00e9 profesora de f\u00edsica, e o seu pai, Mark, enxe\u00f1eiro mec\u00e1nico. A s\u00faa familia mudouse aos \u00c1nxeles en 1991 tras separ\u00e1rense a s\u00faa nai e o seu pai. Segundo ela mesma ten comentado, mellorou o seu ingl\u00e9s vendo o concurso de televisi\u00f3n \"The Price is Right\". Nos \u00c1nxeles estudou na Hubert Howe Bancroft Middle School. Recibiu clases particulares mentres traballaba na serie \"That 70's Show\". Cando non estaba no plat\u00f3, estudaba na Fairfax Senior High School.\nCarreira.\nAos nove anos compaxinaba o colexio coas clases de interpretaci\u00f3n na Beverly Hills Studios, onde co\u00f1eceu \u00e1 s\u00faa representante Susan Curtis. Empezou aparecendo en carteis, cat\u00e1logos e anuncios de televisi\u00f3n de produtos infant\u00eds da marca de Lisa Frank, bonecas Barbie e zapatos Payless Shoes. Tam\u00e9n traballou coma modelo pra \"Guess?\", Girls Clothing Campaign. O seu primeiro papel televisivo foi a moza Hope Williams nun episodio da popular Soap opera \"Days of Our Lives\".\nAntes de actuar en \"That 70's Show\", Kunis apareceu en pel\u00edculas coma \"Santa With Muscles\", \"Honey, We Shrunk Ourselves\" coma personaxe secundaria e na pel\u00edcula de Angelina Jolie, \"GIA\". Tam\u00e9n tivo un pequeno papel en \"7th Heaven\" coma n\u00e9mese de Lucy.\nEn 1998 entrou a formar parte do elenco da serie \"That 70's Show\" como Jackie Burkhart. No c\u00e1sting estableceuse que o papel de Jackie deber\u00eda ser interpretado por unha rapaza maior de 18 anos. Kunis apuntouse ao c\u00e1sting e alegou que \"no seu aniversario\" chegar\u00eda \u00e1 idade marcada (a\u00ednda que nunca especificou a que aniversario se refer\u00eda). Realmente a actriz ti\u00f1a 14 anos no momento, dato que foi descuberto despois de conseguir o papel, a pesar do cal puido conservalo malia enga\u00f1ar aos directores. Foi considerada coma a persoa que mellor encaixaba co personaxe e valoraron a s\u00faa creatividade \u00e1 hora de conseguir a audici\u00f3n a pesar da s\u00faa idade.\nA s\u00faa participaci\u00f3n na serie deuna a co\u00f1ecer entre o gran p\u00fablico estadounidense. A s\u00faa interpretaci\u00f3n recibiu sete candidaturas aos Teen Choice Award de Nickelodeon, pero nunca ga\u00f1ou. Kunis, pola s\u00faa parte, comentou en multitude de ocasi\u00f3ns que non se parece en nada a Jackie na vida real.\nActualmente Kunis \u00e9 a voz de Meg Griffin na serie de animaci\u00f3n \"Family Guy\", e no 2007 recibiu unha candidatura o Annie Award. Tam\u00e9n pon voz a varios personaxes de \"Robot Chicken\", un programa enmarcado dentro do bloque Adult Swing de Cartoon Network. Tam\u00e9n entrou no mundo dos videoxogos coma dobradora de Tanya no \"Saints Row\", do mesmo modo que repetiu coma Meg, esta vez na adaptaci\u00f3n no videoxogo de \"Family Guy\".\nPor outro lado, apareceu en v\u00eddeos musicais, coma \"Jaded\" de Aerosmith, \"The Itch\" de Vitamine C, \"The End Has No End\" de The Strokes e \"LA Girls\" de Mam Taylor xunto a Joel Madden, no que tam\u00e9n sa\u00edu Carmen Electra.\nKunis foi modelo para revistas coma \"Stuff\" e \"Maxim\".\nRespecto a aparici\u00f3ns en pel\u00edculas tivo papeis importantes en \"Get Over It\" xunto a Kirsten Dunst, \"\" con William Shatner, \"After Sex\", \"Boot Camp\" e \"Moving McAllister\" con Jon Heder.\nA s\u00faa aparici\u00f3n m\u00e1is recentes na pantalla grande foi interpretando a Rachel Jansen na pel\u00edcula de 2008 \"Forgetting Sarah Marshall\", compartindo cartel xunto a Jason Segel, Kristen Bell, Russell Brand, Jonah Hill e Bill Hader. A s\u00faa interpretaci\u00f3n recibiu outra nomeamento para os Teen Choice Award. No 2008 participou xunto a Mark Wahlberg e Ludacris na pel\u00edcula \"Max Payne\"."}
{"id": "84661", "revid": "1131", "url": "https://gl.wikipedia.org/wiki?curid=84661", "title": "Xub\u00edn", "text": "O top\u00f3nimo galego Xub\u00edn pode referirse a:\nAmais, como apelido pode referirse a:"}
{"id": "84665", "revid": "98629", "url": "https://gl.wikipedia.org/wiki?curid=84665", "title": "R\u00edo Fluvi\u00e0", "text": "O Fluvi\u00e0 \u00e9 un r\u00edo de Catalu\u00f1a de orientaci\u00f3n leste-oeste, que logo dun curso de 70\u00a0km desauga no mar Mediterr\u00e1neo.\nPercorrido.\nO Fluvi\u00e0 nace na serra de Collsacabra e desemboca no Mediterr\u00e1neo, nos pantanos do Empord\u00e0, preto de Sant Pere Pescador, despois de percorrer 70 quil\u00f3metros. Recolle as augas dos contrafortes m\u00e1is nororientais da serra Transversal pola s\u00faa beira dereita e das serras da Alta Garrotxa pola orela esquerda. O val que forma o seu curso medio foi, historicamente, o principal paso para penetrar nas terras pirenaicas desde o nordeste de Catalu\u00f1a.\nO seu curso alto forma parte do Parque Natural da Zona Volc\u00e1nica da Garrotxa."}
{"id": "84666", "revid": "25871", "url": "https://gl.wikipedia.org/wiki?curid=84666", "title": "A Bouza do Home, Caroi, Cerdedo-Cotobade", "text": "A Bouza do Home \u00e9 un lugar da parroquia de Caroi, no concello pontevedr\u00e9s de Cerdedo-Cotobade. Segundo o IGE no ano 2022 ti\u00f1a 3 habitantes (2 homes e 1 muller).\nToponimia.\nO top\u00f3nimo posiblemente ref\u00edrese a que o lugar era unha bouza (terreo a monte) propiedade de algu\u00e9n."}
{"id": "84667", "revid": "85894", "url": "https://gl.wikipedia.org/wiki?curid=84667", "title": "Bouzas, Caroi, Cerdedo-Cotobade", "text": "Bouzas \u00e9 un lugar da parroquia de Caroi, no concello pontevedr\u00e9s de Cerdedo-Cotobade. Segundo o IGE en 2016 ti\u00f1a 18 habitantes (8 homes e 10 mulleres), dous m\u00e1is ca en 2006.\nNeste lugar est\u00e1 o mu\u00ed\u00f1o das Bouzas, no r\u00edo Almofrei."}
{"id": "84668", "revid": "25871", "url": "https://gl.wikipedia.org/wiki?curid=84668", "title": "A Cima de Vila, Caroi, Cerdedo-Cotobade", "text": "A Cima de Vila \u00e9 un lugar da parroquia de Caroi, no concello pontevedr\u00e9s de Cerdedo-Cotobade. Segundo o IGE no ano 2022 ti\u00f1a 12 habitantes (6 homes e 6 mulleres).\nToponimia.\nO nome d\u00e9bese a que \u00e9 o lugar situado a maior altitude da parroquia, a uns 650 metros de altitude. As\u00ed mesmo, \u00e9 o lugar habitado m\u00e1is oriental do concello.\nPatrimonio.\nNeste lugar hai d\u00faas m\u00e1moas, a das Zacoteiras e a de Chan do Caveiro, dous t\u00famulos megal\u00edticos datados no neol\u00edtico.\nTam\u00e9n se atopa o mu\u00ed\u00f1o da Cima de Vila, no r\u00edo Almofrei, e a Neveira, xa no monte do Seixo, onde se aprisionaba a neve que, transportada en cabaler\u00edas, se vend\u00eda no porto de Mar\u00edn."}
{"id": "84669", "revid": "85894", "url": "https://gl.wikipedia.org/wiki?curid=84669", "title": "A Costa, Caroi, Cerdedo-Cotobade", "text": "A Costa \u00e9 un lugar da parroquia de Caroi, no concello pontevedr\u00e9s de Cerdedo-Cotobade. Segundo o IGE en 2016 ti\u00f1a 5 habitantes (dous homes e tres mulleres), un menos ca en 2006.\nAo igual ca outros lugares co mesmo top\u00f3nimo, debe o seu nome a estar situado ao p\u00e9 dun outeiro."}
{"id": "84670", "revid": "25871", "url": "https://gl.wikipedia.org/wiki?curid=84670", "title": "O Coto, Caroi, Cerdedo-Cotobade", "text": "O Coto \u00e9 un lugar da parroquia de Caroi, no concello pontevedr\u00e9s de Cerdedo-Cotobade. Segundo o IGE no ano 2022 ti\u00f1a 18 habitantes (9 homes e 9 mulleres).\nToponimia.\nO top\u00f3nimo d\u00e9bese a que est\u00e1 nun cumio, pr\u00f3ximo \u00f3 lugar da Eirexe.\nPatrimonio.\nNeste lugar est\u00e1 a capela do Neno Xes\u00fas."}
{"id": "84671", "revid": "85894", "url": "https://gl.wikipedia.org/wiki?curid=84671", "title": "A Eirexe, Caroi, Cerdedo-Cotobade", "text": "A Eirexe \u00e9 un lugar da parroquia de Caroi, no concello pontevedr\u00e9s de Cerdedo-Cotobade. Segundo o IGE no ano 2007 ti\u00f1a 10 habitantes (7 homes e 3 mulleres), un menos que no 2006.\nNeste lugar est\u00e1 a igrexa parroquial de Santiago de Caroi, dando nome \u00f3 lugar. Tam\u00e9n hai un mu\u00ed\u00f1o, no r\u00edo Almofrei, e dous cruceiros.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "84672", "revid": "85894", "url": "https://gl.wikipedia.org/wiki?curid=84672", "title": "Fraguas, Caroi, Cerdedo-Cotobade", "text": "Fraguas \u00e9 un lugar da parroquia de Caroi, no concello pontevedr\u00e9s de Cerdedo-Cotobade. Segundo o IGE en 2016 ti\u00f1a 17 habitantes (6 homes e 11 mulleres), dez menos ca en 2006.\nNeste lugar hai dous mu\u00ed\u00f1os, \u00e1mbolos dous no r\u00edo Barbeira. Neste lugar nace o r\u00edo Almofrei."}
{"id": "84673", "revid": "25871", "url": "https://gl.wikipedia.org/wiki?curid=84673", "title": "A Gra\u00f1a, Caroi, Cerdedo-Cotobade", "text": "A Gra\u00f1a \u00e9 un lugar da parroquia de Caroi, no concello pontevedr\u00e9s de Cerdedo-Cotobade. Segundo o IGE no ano 2022 ti\u00f1a 20 habitantes (8 homes e 12 mulleres).\nToponimia.\nO top\u00f3nimo, \u00f3 igual que noutros lugares co nome da Gra\u00f1a, posiblemente fai menci\u00f3n a unha antiga explotaci\u00f3n gandeira ou agr\u00edcola rexida por un monxe labrego ou mestre.\nPatrimonio.\nNeste lugar est\u00e1 o mu\u00ed\u00f1o das Bouzas, no r\u00edo Almofrei."}
{"id": "84674", "revid": "85894", "url": "https://gl.wikipedia.org/wiki?curid=84674", "title": "A Laxa, Caroi, Cerdedo-Cotobade", "text": "A Laxa \u00e9 un lugar da parroquia de Caroi, no concello pontevedr\u00e9s de Cerdedo-Cotobade. Segundo o IGE en 2007 ti\u00f1a 7 habitantes (tres homes e catro mulleres), tres menos ca en 2006.\nNeste lugar est\u00e1 o cruceiro da Laxe. O seu top\u00f3nimo posiblemente d\u00e9base \u00e1 existencia dunha laxa ou laxe, pedra alongada de grandes dimensi\u00f3ns."}
{"id": "84675", "revid": "25871", "url": "https://gl.wikipedia.org/wiki?curid=84675", "title": "Medelo, Caroi, Cerdedo-Cotobade", "text": "Medelo \u00e9 un lugar da parroquia de Caroi, no concello pontevedr\u00e9s de Cerdedo-Cotobade. Segundo o IGE no ano 2022 ti\u00f1a 10 habitantes (6 homes e 4 mulleres).\nToponimia.\nDebe o seu top\u00f3nimo a que est\u00e1 situado \u00f3 p\u00e9 da pequena meda (elevaci\u00f3n de forma c\u00f3nica) da Penancha (713 metros)."}
{"id": "84676", "revid": "85894", "url": "https://gl.wikipedia.org/wiki?curid=84676", "title": "O Porto, Caroi, Cerdedo-Cotobade", "text": "O Porto \u00e9 un lugar da parroquia de Caroi, no concello pontevedr\u00e9s de Cerdedo-Cotobade. Segundo o IGE en 2016 ti\u00f1a oito habitantes (cinco homes e tres mulleres), sete m\u00e1is ca en 2006.\nPreto do lugar est\u00e1 o mu\u00ed\u00f1o das Bouzas, no r\u00edo Almofrei."}
{"id": "84680", "revid": "56817", "url": "https://gl.wikipedia.org/wiki?curid=84680", "title": "Nuria Gonz\u00e1lez", "text": "Nuria Gonz\u00e1lez, nada en M\u00e1laga o 16 de maio de 1962, \u00e9 unha actriz espa\u00f1ola.\nTraxectoria.\nTraballou en varios filmes, obras teatrais, series e programas de televisi\u00f3n. Por\u00e9n, son os seus traballos televisivos os que lle deron maior popularidade, especialmente, \u00e9 co\u00f1ecida polos seus papeis de Adela en \"Manos a la obra\" e Candela en \"Los Serrano\". Presentou o concurso \"El rival m\u00e1s d\u00e9bil\" e colaborou nos espazos de humor \"La corriente alterna\" e \"El club de la comedia\" interpretando varios mon\u00f3logos.\nTam\u00e9n actuou en series como \"Todos los hombres sois iguales\", \"Padre Coraje\", ou \"\u00bfQui\u00e9n da la vez?\", e en obras de teatro como \"5mujeres.com\", que se representou no Teatro Alc\u00e1zar de Madrid, \"Bodas de sangre\", \"Cinco cubiertos\", \"Fiestas gordas del vino y del tocino\", \"Org\u00eda\" ou \"Mar\u00eda Sarmiento\".\nA s\u00faa carreira cinematogr\u00e1fica abarca t\u00edtulos coma \"Perro, \u00bfQu\u00e9 Miras?\" (1995), \"El amor perjudica seriamente la salud\" (1996), \"Los 7 pecados capitales\" (1997), \"Se\u00f1ores de Gardenia\" (1998), \"El milagro de P. Tinto\" (1998), \"Gente Pez\", (2001), \"Padre Coraje\" (2002) e \"Torremolinos 73\" (2003), entre outras moitas.\nRecibiu ademais premios como o de mellor actriz secundaria por \"El Calentito\" no Festival de Cine Espa\u00f1ol de M\u00e1laga."}
{"id": "84681", "revid": "89787", "url": "https://gl.wikipedia.org/wiki?curid=84681", "title": "A Anta, Corredoira, Cerdedo-Cotobade", "text": "A Anta \u00e9 un lugar da parroquia de Corredoira, no concello pontevedr\u00e9s de Cerdedo-Cotobade na comarca de Pontevedra. Segundo o IGE, en 2015 ti\u00f1a 11 habitantes (6 homes e 5 mulleres), o que sup\u00f3n un descenso respecto \u00f3 2005, cando ti\u00f1a 14.\nNeste lugar at\u00f3panse o mu\u00ed\u00f1o da Anta (no r\u00edo Cabaleiros) e o mu\u00ed\u00f1o do Bat\u00e1n (r\u00edo Almofrei)."}
{"id": "84682", "revid": "85894", "url": "https://gl.wikipedia.org/wiki?curid=84682", "title": "O Carballal, Corredoira, Cerdedo-Cotobade", "text": "O Carballal \u00e9 un lugar da parroquia de Corredoira, no concello pontevedr\u00e9s de Cerdedo-Cotobade. Segundo o IGE, en 2015 ti\u00f1a 10 habitantes (6 homes e 4 mulleres), o que sup\u00f3n unha diminuci\u00f3n con respecto o ano 2005, cando ti\u00f1a 12."}
{"id": "84683", "revid": "89787", "url": "https://gl.wikipedia.org/wiki?curid=84683", "title": "O Casal, Corredoira, Cerdedo-Cotobade", "text": "O Casal \u00e9 un lugar da parroquia de Corredoira, no concello pontevedr\u00e9s de Cerdedo-Cotobade. Segundo o IGE, en 2015 ti\u00f1a 20 habitantes (9 homes e 11 mulleres), o que sup\u00f3n un descenso respecto \u00f3 2005, cando ti\u00f1a 28.\nNeste lugar at\u00f3panse o mu\u00ed\u00f1o dos Malatos, no regueiro dos Malatos, e o cruceiro da Portela."}
{"id": "84685", "revid": "85894", "url": "https://gl.wikipedia.org/wiki?curid=84685", "title": "O Lombo, Corredoira, Cerdedo-Cotobade", "text": "O Lombo \u00e9 un lugar da parroquia de Corredoira, no concello pontevedr\u00e9s de Cerdedo-Cotobade. Segundo o IGE, en 2015 ti\u00f1a 11 habitantes (6 homes e 5 mulleres), o que sup\u00f3n unha diminuci\u00f3n respecto ao ano 2005 cando ti\u00f1a 13."}
{"id": "84686", "revid": "89787", "url": "https://gl.wikipedia.org/wiki?curid=84686", "title": "O Meixoeiro, Corredoira, Cerdedo-Cotobade", "text": "O Meixoeiro \u00e9 un lugar da parroquia de Corredoira, no concello pontevedr\u00e9s de Cerdedo-Cotobade. Segundo o IGE, en 2015 ti\u00f1a 16 habitantes (10 homes e 6 mulleres), o que sup\u00f3n un descenso respecto \u00f3 2005, cando ti\u00f1a 21.\nNeste lugar hai sete mu\u00ed\u00f1os, todos no r\u00edo Almofrei: mu\u00ed\u00f1o de Rimouro, mu\u00ed\u00f1o da Freixa, mu\u00ed\u00f1o da Veiga, mu\u00ed\u00f1o de Rei, mu\u00ed\u00f1o do Cachacho, mu\u00ed\u00f1o Novo e mu\u00ed\u00f1o da Ponte. Ademais est\u00e1 o cruceiro de Suataberna, no cami\u00f1o \u00e1 Laxa."}
{"id": "84687", "revid": "85894", "url": "https://gl.wikipedia.org/wiki?curid=84687", "title": "O Outeiro, Corredoira, Cerdedo-Cotobade", "text": "O Outeiro \u00e9 un lugar da parroquia de Corredoira, no concello pontevedr\u00e9s de Cerdedo-Cotobade. Segundo o IGE, en 2015 ti\u00f1a 4 habitantes (2 homes e 2 mulleres), o que sup\u00f3n un leve aumento respecto \u00f3 2005, cando ti\u00f1a 3.\nNeste lugar est\u00e1 o cruceiro do Avelar.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "84688", "revid": "89787", "url": "https://gl.wikipedia.org/wiki?curid=84688", "title": "A Pedra Picada, Corredoira, Cerdedo-Cotobade", "text": "A Pedra Picada \u00e9 un lugar da parroquia de Corredoira, no concello pontevedr\u00e9s de Cerdedo-Cotobade. Segundo o IGE, en 2015 ti\u00f1a sete habitantes (cinco homes e dous mulleres), dez menos ca en 2005.\nPatrimonio.\nNeste lugar est\u00e1 o cruceiro de Pedrapicada, obra de Lino Vidal. Tam\u00e9n hai tres mu\u00ed\u00f1os: o mu\u00ed\u00f1o Pequeno e o mu\u00ed\u00f1o de Gamato (r\u00edo Cabaleiros) e o mu\u00ed\u00f1o de Amaro (r\u00edo Almofrei)."}
{"id": "84689", "revid": "89787", "url": "https://gl.wikipedia.org/wiki?curid=84689", "title": "As Pozas, Corredoira, Cerdedo-Cotobade", "text": "As Pozas \u00e9 un lugar da parroquia de Corredoira, no concello pontevedr\u00e9s de Cerdedo-Cotobade. Segundo o IGE, en 2015 ti\u00f1a 6 habitantes (2 homes e 4 mulleres), o que sup\u00f3n un aumento respecto \u00f3 2005, cando ti\u00f1a 5."}
{"id": "84690", "revid": "85894", "url": "https://gl.wikipedia.org/wiki?curid=84690", "title": "A Redonda, Corredoira, Cerdedo-Cotobade", "text": "A Redonda \u00e9 un lugar da parroquia de Corredoira, no concello pontevedr\u00e9s de Cerdedo-Cotobade. Segundo o IGE, en 2015 ti\u00f1a 31 habitantes (14 homes e 17 mulleres). Malia que sup\u00f3n un descenso respecto \u00f3 2005, cando ti\u00f1a 36, segue sendo o lugar m\u00e1is poboado da parroquia."}
{"id": "84691", "revid": "89787", "url": "https://gl.wikipedia.org/wiki?curid=84691", "title": "O Val, Corredoira, Cerdedo-Cotobade", "text": "O Val \u00e9 un lugar da parroquia de Corredoira, no concello pontevedr\u00e9s de Cerdedo-Cotobade. Segundo o IGE, en 2015 ti\u00f1a 11 habitantes (4 homes e 7 mulleres), o que sup\u00f3n unha diminuci\u00f3n con respecto \u00f3 ano 2005, cando ti\u00f1a 17.\nNeste lugar est\u00e1 o cruceiro do Val. Tam\u00e9n hai tres mu\u00ed\u00f1os: o mu\u00ed\u00f1o de Pombi\u00f1o, mu\u00ed\u00f1o de Maqu\u00eda e mu\u00ed\u00f1o da Ponte, os tres no r\u00edo Almofrei."}
{"id": "84692", "revid": "1131", "url": "https://gl.wikipedia.org/wiki?curid=84692", "title": "Fernando Su\u00e1rez Barcia", "text": "Fernando Su\u00e1rez Barcia, nado no Uruguai en abril de 1973, \u00e9 un pol\u00edtico ribadense vinculado ao nacionalismo galego.\nTraxectoria.\nEstudou o ensino medio en Ribadeo, no IES Porta da Auga, facendo logo Grao en Relaci\u00f3ns Laborais e Recursos Humanos na Universidade de Santiago de Compostela.\n\u00c9 funcionario do concello da Veiga, onde sacou a praza \u00f3s 21 anos. Membro do Bloque Nacionalista Galego, foi concelleiro en 1999, e logo Primeiro Tenente de Alcalde e Concelleiro de Obras e Urbanismo en Ribadeo con 30 anos nun goberno presidido polo socialista Balbino P\u00e9rez Vacas (2003).\nNas elecci\u00f3ns municipais de 2007 converteuse en alcalde, cando obtivo coa s\u00faa formaci\u00f3n un 30,77% dos votos totais nas elecci\u00f3ns municipais celebradas ese ano, sendo a forza pol\u00edtica m\u00e1is votada e ocupando catro escanos no concello (sobre 13), cos que formou grupo de goberno. Dende 2011 \u00e9 alcalde de Ribadeo con maior\u00eda absoluta ao conseguir 7 concelleiros de 13 e a revalidou nas de 2015 (10 de 17) e 2019 (7 de 13).\nEn decembro de 2022 anunciou que non se presentaba \u00e1s elecci\u00f3ns de 2023, sendo substitu\u00eddo na lista do BNG para ditas elecci\u00f3ns por Pablo Vizoso Galdo.\nPractica o ciclismo as fins de semana."}
{"id": "84693", "revid": "85894", "url": "https://gl.wikipedia.org/wiki?curid=84693", "title": "O Bat\u00e1n, Loureiro, Cerdedo-Cotobade", "text": "O Bat\u00e1n \u00e9 un lugar da parroquia de Loureiro, no concello pontevedr\u00e9s de Cerdedo-Cotobade. Segundo o IGE, en 2015 estaba habitado por 2 mulleres, \u00f3 igual que no ano 2005.\nNo lugar do Campo da Anta hai unha m\u00e1moa."}
{"id": "84694", "revid": "85894", "url": "https://gl.wikipedia.org/wiki?curid=84694", "title": "O Beseiro, Loureiro, Cerdedo-Cotobade", "text": "O Beseiro \u00e9 un lugar da parroquia de Loureiro, no concello pontevedr\u00e9s de Cerdedo-Cotobade. Segundo o IGE, en 2015 ti\u00f1a 13 habitantes (5 homes e 8 mulleres), o que sup\u00f3n que a poboaci\u00f3n diminu\u00edu nun habitante con respecto a 2005."}
{"id": "84695", "revid": "15490", "url": "https://gl.wikipedia.org/wiki?curid=84695", "title": "Teresa Berganza", "text": "Teresa Berganza Vargas, nada en Madrid o 16 de marzo de 1935 e finada en San Lorenzo de El Escorial o 13 de maio de 2022, foi unha mezzosoprano espa\u00f1ola, asociada frecuentemente con personaxes de \u00f3peras de Rossini, Mozart e Bizet. Foi admirada pola s\u00faa t\u00e9cnica, musicalidade e presenza en escena. \nTraxectoria.\nEstudou piano e canto no Conservatorio de Madrid, onde obtivo o primeiro premio de canto en 1954. Debutou nesa cidade en 1955. Entre os seus alumnos figuraron Jorge Chamin\u00e9 e Mar\u00eda Bayo.\nReco\u00f1ecementos.\nFoi Premio Princesa de Asturias das Artes en 1991, e, en 1995, membro da Real Academia de Belas Artes de San Fernando convert\u00e9ndose na primeira muller e a primeira cantante que ingresaba nela, Premio Nacional de M\u00fasica e doutora \"honoris causa\" de diversas universidades."}
{"id": "84696", "revid": "98629", "url": "https://gl.wikipedia.org/wiki?curid=84696", "title": "Franz Bopp", "text": "Franz Bopp, nado en Maguncia o 14 de setembro de 1791 e finado o 23 de outubro de 1867, foi un fil\u00f3logo e ling\u00fcista alem\u00e1n.\nA obra de Bopp.\nFoi Franz Bopp quen, polos seus traballos sobre o indoeuropeo, xustificou a ling\u00fc\u00edstica comparada e quen fundou, por medio do ensino e polas s\u00faas publicaci\u00f3ns, unha nova disciplina cient\u00edfica: a \"gram\u00e1tica comparada\". Franz Bopp ademais probou a pertenza das linguas c\u00e9lticas ao indoeuropeo. Houbo que agardar aos primeiros anos do s\u00e9culo XIX para que alem\u00e1ns como Franz Bopp ou os irm\u00e1ns Jacob e Wilhelm Grimm, e paralelamente, unha figura m\u00e1is illada e menos co\u00f1ecida, o dan\u00e9s Rasmus Rask, abordasen un dominio at\u00e9 ent\u00f3n case inexplorado, que aproveitan os datos que ofrecen ao observador atento as semellanzas entre as linguas denominadas cl\u00e1sicas (grego, lat\u00edn), as linguas xerm\u00e1nicas, as linguas eslavas, o persa e, sobre todo, o idioma antigo da India, o s\u00e1nscrito, cuxo co\u00f1ecemento agora se difunde. A este conxunto eng\u00e1denselle, progresivamente, as linguas c\u00e9lticas, as linguas b\u00e1lticas, o armenio e o alban\u00e9s, e logo, son co\u00f1ecidas, xa no s\u00e9culo XX, o hitita e o tocario.\nBopp foi autor dunha obra tit\u00e1nica, plena dun saber que pasma \u00e1 maior\u00eda da xente com\u00fan: a s\u00faa \"Gram\u00e1tica comparada das linguas indoeuropeas que comprende o s\u00e1nscrito, o zendo, o armenio, o grego, o lat\u00edn, o lituano, o antigo eslavo, o g\u00f3tico e o alem\u00e1n\" (1833-1849).\nRexeitou a idea de que todas as linguas procedesen do s\u00e1nscrito, pensando m\u00e1is ben nunha lingua com\u00fan m\u00e1is antiga. Prescindiu do misticismo nacionalista que pexaba en ocasi\u00f3ns a investigaci\u00f3n filol\u00f3xica alem\u00e1, estudando de forma moderna as linguas, por si mesmas, como obxecto e como medio de co\u00f1ecemento. Por outra banda, Bopp, xuntamente con Schlegel, \u00e9 autor do concepto moderno de flexi\u00f3n.\nEntre 1821 e 1864, Franz Bopp foi profesor en Berl\u00edn de s\u00e1nscrito, de literatura oriental e de ling\u00fc\u00edstica xeral. Era membro correspondente do Instituto de Francia en Berl\u00edn."}
{"id": "84699", "revid": "1987", "url": "https://gl.wikipedia.org/wiki?curid=84699", "title": "R\u00edo Ter", "text": "O r\u00edo Ter \u00e9 un curso fluvial catal\u00e1n, que desemboca no mar Mediterr\u00e1neo despois dun curso de 208\u00a0km.\nPercorrido.\nO Ter nace en Ulldeter, nos Pireneos, a uns 2.300 metros de altitude, ao p\u00e9 dun antigo circo glaciar que delimitan cimas relativamente pr\u00f3ximas aos 3.000 metros, como o Bastiments, o Gra de Fajol ou o Pic de la Dona. As s\u00faas augas transcorren polas comarcas do Ripoll\u00e8s, Osona, a Selva, o Giron\u00e8s e o Baix Empord\u00e0, at\u00e9 desembocar no mar Mediterr\u00e1neo en L'Estartit. O seu curso totaliza 208\u00a0km, cunha conca de drenaxe de cerca de 3.010\u00a0km\u00b2, descrita como unha conca exorreica cunha distribuci\u00f3n claramente dendr\u00edtica. A s\u00faa achega media anual atinxe un volume de 840 hm\u00b3, con valores medios de descarga na desembocadura de 25 m\u00b3/s.\nR\u00e9xime hidrol\u00f3xico.\nA pesar de nacer nos Pireneos, o r\u00edo Ter recibe unha forte influencia dos regueiros das chairas do curso medio e baixo e, por este motivo, comp\u00f3rtase como un r\u00edo de r\u00e9xime intermedio, \u00e9 dicir, presenta crecidas tanto na primavera como en outono.\nAfluentes.\nEntre os principais tributarios do Ter c\u00f3ntanse:\nEncoros.\nNa conca do Ter hai varias presas:"}
{"id": "84700", "revid": "85894", "url": "https://gl.wikipedia.org/wiki?curid=84700", "title": "Arcos, Graba, Silleda", "text": "Arcos \u00e9 un lugar da parroquia de Graba, no concello pontevedr\u00e9s de Silleda. Segundo o IGE do 2011 ti\u00f1a 27 habitantes (15 homes e 12 mulleres) o que sup\u00f3n o aumento dun habitante (1 home) con respecto a 2009.\nO lugar div\u00eddese en dous barrios, o primeiro corresp\u00f3ndese coa parte alta da aldea e o outro coa baixa.\nNeste lugar at\u00f3pase o lavadoiro parroquial, recentemente restaurado.\nDemograf\u00eda.\nArcos evoluciona demograficamente as\u00ed:"}
{"id": "84701", "revid": "85894", "url": "https://gl.wikipedia.org/wiki?curid=84701", "title": "Barreiro, Graba, Silleda", "text": "Barreiro \u00e9 un lugar da parroquia de Graba, no concello pontevedr\u00e9s de Silleda. Segundo o IGE do 2011 ti\u00f1a 6 habitantes (4 homes e 2 mulleres) a mesma cantidade que no ano anterior.\n\u00c9 a aldea m\u00e1is pequena de toda a parroquia. No centro da aldea at\u00f3pase un cruceiro.\nDemograf\u00eda.\nBarreiro evoluciona demograficamente ado seguinte xeito:"}
{"id": "84702", "revid": "85894", "url": "https://gl.wikipedia.org/wiki?curid=84702", "title": "Eirexe, Graba, Silleda", "text": "Eirexe \u00e9 un lugar da parroquia de Graba, no concello pontevedr\u00e9s de Silleda. Segundo o IGE do 2010 ti\u00f1a 27 habitantes (13 homes e 14 mulleres) o que sup\u00f3n que a poboaci\u00f3n aumentou en relaci\u00f3n ao ano 2009 cando hab\u00eda 12 homes e 14 mulleres.\nNeste lugar at\u00f3pase a igrexa parroquial.\nToponimia.\nA orixe do top\u00f3nimo \u00e9 o lat\u00edn , o lugar da igrexa.\nDemograf\u00eda.\nEirexe evoluciona demograficamente do seguinte xeito:"}
{"id": "84703", "revid": "1131", "url": "https://gl.wikipedia.org/wiki?curid=84703", "title": "Ervixe, Graba, Silleda", "text": "Ervixe \u00e9 un lugar da parroquia de Graba, no concello pontevedr\u00e9s de Silleda. Segundo o IGE do 2010 ti\u00f1a 21 habitantes (10 homes e 11 mulleres) o que sup\u00f3n que a poboaci\u00f3n non variou con respecto a 2009.\nEst\u00e1 situada na cima dun outeiro, entre o r\u00edo Toxa e un afluente do mesmo.\nDemograf\u00eda de Ervixe.\nEvoluci\u00f3n da poboaci\u00f3n de Ervixe:"}
{"id": "84704", "revid": "85894", "url": "https://gl.wikipedia.org/wiki?curid=84704", "title": "O Fontao, Graba, Silleda", "text": "O Fontao \u00e9 un lugar da parroquia de Graba, no concello pontevedr\u00e9s de Silleda. Segundo o IGE do 2010 ti\u00f1a 13 habitantes (6 homes e 7 mulleres) o que sup\u00f3n o aumento dun habitante con respecto a 2008.\nMinar\u00eda.\nA comarca do Deza \u00e9 unha ramificaci\u00f3n xeol\u00f3xica das terras do Carballi\u00f1o, con capas de granito herciniano e xistos prec\u00e1mbricos, onde se mineraliza o esta\u00f1o e tam\u00e9n o ouro. Conta a tradici\u00f3n oral que neste lugar existen t\u00faneles, galer\u00edas e pozos que os romanos constru\u00edron na procura destes minerais.\nDemograf\u00eda.\nO Fontao evoluciona demograficamente do seguinte xeito:"}
{"id": "84705", "revid": "85894", "url": "https://gl.wikipedia.org/wiki?curid=84705", "title": "O Outeiro, Graba, Silleda", "text": "O Outeiro \u00e9 un lugar da parroquia de Graba, no concello pontevedr\u00e9s de Silleda. Segundo o IGE do 2010 ti\u00f1a 29 habitantes (14 homes e 15 mulleres) o que sup\u00f3n que a poboaci\u00f3n diminu\u00edu dous habitantes con respecto a 2009.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo.\nDemograf\u00eda de O Outeiro.\nEvoluci\u00f3n demogr\u00e1fica 2000 - 2009:"}
{"id": "84706", "revid": "85894", "url": "https://gl.wikipedia.org/wiki?curid=84706", "title": "Pedrouzo, Graba, Silleda", "text": "Pedrouzo \u00e9 un lugar da parroquia de Graba, no concello pontevedr\u00e9s de Silleda. Segundo o IGE do 2010 ti\u00f1a 57 habitantes (30 homes e 27 mulleres) o que sup\u00f3n un aumento no n\u00famero de habitantes con respecto a 2009.\nO n\u00facleo abarca dous barrios chamados Bouzaricas e A Peniza que est\u00e1n compostos cada un deles por unha casa, ambos n\u00facleos est\u00e1n separados por apenas 1 km cada un do n\u00facleo principal.\nEra co\u00f1ecido antigamente polo top\u00f3nimo de \"O Cachabello\". Este nome radicaba na natureza do trazado do n\u00facleo, onde as casas figuraban moi pegadas sen un espazo amplo entre as diferentes r\u00faas do casco.\nDemograf\u00eda.\n\u00c9 o n\u00facleo m\u00e1is poboado da parroquia."}
{"id": "84707", "revid": "98629", "url": "https://gl.wikipedia.org/wiki?curid=84707", "title": "Xisto", "text": "O xisto \u00e9 unha rocha de orixe metam\u00f3rfica, procedente do metamorfismo das arxilas, que presenta unha estrutura de follas ou l\u00e1minas paralelas que se separan con facilidade. Hai autores que clasifican ao xisto arxiloso como unha rocha sedimentaria, e \u00e9 pos\u00edbel esa distinci\u00f3n, mais en Galicia, como en moitos lugares do mundo, t\u00f3dolos xistos son de orixe metam\u00f3rfica.\nPres\u00e9ntase xeralmente nunha color opaca azulada escura e empr\u00e9gase moito en cubertas e revestimentos interiores e exteriores.\nClasificaci\u00f3n.\nPola cor: \nO seu aspecto pode adoptar tons escuros ou claros e pode cambiar de cor co tempo, unha vez que foron colocados na cuberta.\nPolo seu aspecto superficial: \nPolo seu potencial alterabilidade:\nDep\u00f3sitos.\nEn Galiza en Valdeorras.\nEn Espa\u00f1a, Segovia (Bernardos), Badaxoz (Vilar de Rei).\nTam\u00e9n se atopan dep\u00f3sitos importantes no Pa\u00eds de Gales e no Brasil."}
{"id": "84709", "revid": "85894", "url": "https://gl.wikipedia.org/wiki?curid=84709", "title": "Penalta, Graba, Silleda", "text": "Penalta \u00e9 un lugar da parroquia de Graba, no concello pontevedr\u00e9s de Silleda. Segundo o IGE do 2010 ti\u00f1a 13 habitantes deles 10 homes e 3 eran mulleres, o que sup\u00f3n que aumentou a poboaci\u00f3n desde 2009.\nDemograf\u00eda de Penalta.\nPenalta \u00e9 unha das aldeas m\u00e1is pequenas de Silleda. Mostra un comportamento demogr\u00e1fico parecido ao de calquera aldea do interior galego:"}
{"id": "84710", "revid": "22570", "url": "https://gl.wikipedia.org/wiki?curid=84710", "title": "Santa Mari\u00f1a, Graba, Silleda", "text": "Santa Mari\u00f1a \u00e9 un lugar da parroquia de Graba, no concello pontevedr\u00e9s de Silleda na comarca de Deza. Segundo o IGE no 2016 ti\u00f1a 37 habitantes (18 homes e 19 mulleres) o que sup\u00f3n a diminuci\u00f3n no n\u00famero de habitantes con respecto a 2010 cando contaba con 39.\nPatrimonio.\nNeste lugar at\u00f3pase unha pequena capela dedicada a Santa Mari\u00f1a, cuxa festividade se celebra o 18 de xullo. A Santa Mari\u00f1a foi unha m\u00e1rtir galega do s\u00e9culo II. Neste lugar foi onde se atopou, nos albores do s\u00e9culo XX, unha ara na honra dos Lares Viales, protectores dos cami\u00f1os, que fica a d\u00eda de hoxe no Museo de Pontevedra.\nDemograf\u00eda.\nA poboaci\u00f3n desta aldea grabense oscilou da seguinte maneira durante os anos 2000 e 2010:"}
{"id": "84711", "revid": "98629", "url": "https://gl.wikipedia.org/wiki?curid=84711", "title": "Ferrari 159 S", "text": "O Ferrari 159 S foi dese\u00f1ado para ser o sucesor do primeiro veh\u00edculo Ferrari, o 125. A diferenza do seu predecesor, que ga\u00f1ou seis das 14 carreiras anteriores en 1947, o 159 tivo unha vida curta nas carreiras e foi rapidamente substitu\u00eddo polo 166 SC para as seguintes carreiras.\nCaracter\u00edsticas.\nDo mesmo xeito que o 125, o 159 utiliza un bastidor do chasis de tubo de aceiro con longueiros lonxitudinais e transversais, e ti\u00f1a unha suspensi\u00f3n dobre wishbone con b\u00e9sta transversal diante e un eixo r\u00edxido na parte traseira. Pero o motor Gioacchino Colombo V12 ampliouse de 1,5 L (1497 cc) no 125 a 1,9 L (1903 cc) para o 159. Este motor produc\u00eda 125 CV (93\u00a0kW) a 7.000 rpm, mantendo os tres carburadores Weber 30DCF do seu predecesor. O coche ti\u00f1a tracci\u00f3n traseira e caixa de cambios de cinco velocidades de transmisi\u00f3n manual, e conservaban a tradici\u00f3n de Fiat de montar o motor en bloque coa caixa de cambios, freos de tambor nas catro rodas, suspensi\u00f3n dianteira independente e traseira de ponte r\u00edxida.\nConstru\u00eduse un s\u00f3 Ferrari 159, con n\u00famero de chasis 002C. O coche m\u00e1is vello de Ferrari a\u00ednda en existencia cun \"pedigree\" indiscutible \u00e9 un 166 Spyder Corsa n\u00famero 002C, que orixinalmente era un 159 e hoxe en d\u00eda \u00e9 propiedade de James Glickenhaus, que o pilota.\nCompetici\u00f3n.\nO 159 S debutou o 15 de agosto de 1947 no Circu\u00edto de Pescara co piloto da compa\u00f1\u00eda, Franco Cortese. Malia que en xeral liderou por un tempo, a clase ganadora do 159 S finalmente caeu detr\u00e1s do Stanguellini de Vincenzo Auricchio. Do mesmo xeito que o 125, o 159 S foi incapaz de vencer ao Maserati 6CS 1500 durante gran parte do resto da tempada de 1947. Pero, no Gran Premio de Tur\u00edn o 12 de outubro, o coche foi capaz de brillar, con piloto franc\u00e9s Raymond Sommer logrando a \u00fanica vitoria xeral do 159 S.\nLi\u00f1a temporal.\n&lt;noinclude&gt;\n&lt;noinclude&gt;"}
{"id": "84712", "revid": "85894", "url": "https://gl.wikipedia.org/wiki?curid=84712", "title": "O Souto, Graba, Silleda", "text": "O Souto \u00e9 un lugar da parroquia de Graba, no concello pontevedr\u00e9s de Silleda, na comarca do Deza. Segundo o IGE do 2011 ti\u00f1a 18 habitantes (8 homes e 10 mulleres) o que sup\u00f3n un aumento no n\u00famero de habitantes en relaci\u00f3n ao ano 2010.\nNeste lugar at\u00f3pase un pequeno castro.\nDemograf\u00eda.\nO Souto evoluciona demograficamente as\u00ed:"}
{"id": "84713", "revid": "85894", "url": "https://gl.wikipedia.org/wiki?curid=84713", "title": "Vilar, Graba, Silleda", "text": "Vilar \u00e9 un lugar da parroquia de Graba, no concello pontevedr\u00e9s de Silleda na comarca de Deza. Segundo o IGE do 2010 ti\u00f1a 15 habitantes dos que 3 eran homes e 12 eran mulleres, o que sup\u00f3n a perda de habitantes con respecto a 2008 cando hab\u00eda 6 homes e 12 mulleres.\nPatrimonio.\nEn Vilar existe outra capela (a maiores da de Santa Mari\u00f1a), esta, dedicada a San Sebasti\u00e1n, da testemu\u00f1a da vocaci\u00f3n relixiosa da zona.\nDemograf\u00eda.\nVilar evoluciona demograficamente do seguinte modo:"}
{"id": "84714", "revid": "98629", "url": "https://gl.wikipedia.org/wiki?curid=84714", "title": "Franco Modigliani", "text": "Franco Modigliani, nado en Roma o 18 de xu\u00f1o de 1918 e finado en Cambridge, Massachusetts o 25 de setembro de 2003, foi un economista italiano, naturalizado estadounidense. Foi galardoado co Premio Nobel de Econom\u00eda en 1985.\nTraxectoria.\nModigliani naceu en Roma no seo dunha familia de orixe xud\u00eda. Deixou a capital italiana en 1939 a causa das leis raciais fascistas contra os hebreos. Refuxiouse nos Estados Unidos, onde colleu a s\u00faa cidadan\u00eda en 1946.\nTeor\u00edas.\nModigliani, xunto con Merton Miller, formulou o denominado \"Teorema de Modigliani-Miller\" sobre as finanzas empresariais, que explica que en determinadas condici\u00f3ns o valor dunha empresa permanece igual, ora che sexa financiada a trav\u00e9s da captaci\u00f3n de capitais no mercado accionario (emisi\u00f3n de acci\u00f3ns), ora sexa financiada a trav\u00e9s da adquisici\u00f3n de d\u00e9beda (emisi\u00f3n de obrigaci\u00f3ns). Por\u00e9n os supostos do teorema fanno inverific\u00e1bel desde o punto de vista emp\u00edrico, mais con todo segue a ser un achado cient\u00edfico importante porque ten orixinado unha enorme literatura, a\u00ednda florecente, que busca explicar baixo que diversas condici\u00f3ns o resultado non \u00e9 v\u00e1lido.\nModigliani foi tam\u00e9n o creador da hip\u00f3tese do ciclo vital, que explica como o aforro e o consumo mudan durante a vida dunha persoa. Os consumidores, segundo Modigliani, tende a efectuar as s\u00faas escollas de consumo non en base ao xuro corrente, sen\u00f3n en base \u00e1s s\u00faas expectativas de xuro e consumo total futuro. Por iso, os individuos tenden a aforrar nalgunhas fases da s\u00faa vida para logo gastar o di\u00f1eiro acumulado noutras fases, por exemplo durante a xubilaci\u00f3n."}
{"id": "84716", "revid": "5312", "url": "https://gl.wikipedia.org/wiki?curid=84716", "title": "Ferrari 125", "text": "O Ferrari 125 S (comunmente 125 ou 125 Sport) foi o primeiro veh\u00edculo constru\u00eddo pola Ferrari en M\u00f3dena, Italia. A\u00ednda que foi precedido polo Auto Avio Costruzioni 815 de 1940 de Enzo Ferrari, o 125 S foi o primeiro veh\u00edculo en levar o nome Ferrari cando debutou o 11 de maio de 1947 no circu\u00edto de Piacenza. Do mesmo xeito que o 815, que era un deportivo de carreiras, pero a diferenza do motor Fiat de 8 cilindros do seu predecesor, o 125 S contou cun V12 (o \"125\"), un trazo compartido coa maior\u00eda dos coches de Ferrari das d\u00e9cadas seguintes. O 125 S substit\u00faese polo 159 S de 1947.\nOs dous coches 125 S constru\u00eddos en 1947 foron desmantelados e as s\u00faas pezas crese que se reutilizaron na produci\u00f3n dos modelos 159 e 166.\nDescrici\u00f3n.\nChasis.\nO 125 S utilizaba un bastidor de chasis de tubo de aceiro, e ti\u00f1a unha suspensi\u00f3n dobre wishbone con b\u00e9sta transversal na fronte e cun eixo r\u00edxido na parte traseira. E freos de tambor hidr\u00e1ulicos dianteiros e traseiros.\nMotor.\nO 125 S estaba propulsado por un motor de 1\u00b45 L (1.497 cc.) \"Colombo 125\" V12 a 60\u00b0. Este motor produce 118 CV (74\u00a0kW) a 7.000 rpm cunha relaci\u00f3n de compresi\u00f3n de 8.5:1. Unha \u00e1rbore de levas con 2 v\u00e1lvulas por cilindro e tres carburadores de dobre corpo Weber 30DCF.\nCompetici\u00f3n.\nO 125 S debutou no Circu\u00edto di Piacenza, pilotado por Franco Cortese, pero non puido terminar a carreira, malia unha actuaci\u00f3n favorable fronte aos fortes Maserati 6CS 1500.\nCatorce d\u00edas despois, o 125 S logrou a primeira vitoria de Ferrari no Gran Premio de Roma en Caracalla, onde tam\u00e9n foi pilotado por Cortese. O coche rompera in dodamento na pr\u00e1ctica, e foi reparado no taller de Tino Martinoli, quen m\u00e1is tarde marchou aos Estados Unidos co equipo Ferrari Indy.\nO 125 S ga\u00f1ou seis das s\u00faas catorce carreiras en 1947, a\u00ednda que os pilotos Clemente Biondetti e Giuseppe Navone foron incapaces de ga\u00f1ar Mille Miglia de 1947 nel.\nO Ferrari 125 foi o primeiro Ferrari. Ademais, \u00e9 o coche que lle deu a primeira vitoria nunha carreira oficial. Foi no Gran Premio de Roma de 1947.\nCaracter\u00edsticas.\nUn motor V12 de 1496 cc, capaz de dar 118 HP, iniciou a historia de triunfos da \"Scuderia\". Este auto nunca foi producido para a venda ao p\u00fablico en xeral.\nLi\u00f1a temporal.\n&lt;noinclude&gt;\n&lt;noinclude&gt;"}
{"id": "84718", "revid": "89787", "url": "https://gl.wikipedia.org/wiki?curid=84718", "title": "Asociaci\u00f3n Espa\u00f1ola de Clubs de Waterpolo", "text": "A Asociaci\u00f3n Espa\u00f1ola de Clubs de Waterpolo, tam\u00e9n co\u00f1ecida como WPA -pronunciado \"guapa\"-, \u00e9 unha asociaci\u00f3n deportiva que aglutina aos clubs espa\u00f1ois de Divisi\u00f3n de Honor de W\u00e1ter-polo co fin de defender os seus intereses, coordinar as s\u00faas actividades e velar pola organizaci\u00f3n das competici\u00f3ns entre clubs de Espa\u00f1a, como por exemplo la Liga Espa\u00f1ola de W\u00e1ter-polo. Ten a s\u00faa sede en Barcelona, cidade onde en 1907 comezouse a xogar ao w\u00e1ter-polo, e que acolle o maior n\u00famero de clubs e waterpolistas do pa\u00eds.\nOs Clubs WPA:.\nOs doce clubs que compiten na Divisi\u00f3n de Honor de W\u00e1ter-polo na tempada 2007-08 son:\nV\u00e9xase tam\u00e9n.\nLigaz\u00f3ns externas.\nP\u00e1xina da Real Federaci\u00f3n Espa\u00f1ola de Natacion "}
{"id": "84720", "revid": "23204", "url": "https://gl.wikipedia.org/wiki?curid=84720", "title": "Ferrari 212 Inter", "text": "O Ferrari 212 Inter substit\u00fae con \u00e9xito aos 166 e 195 en 1951. Dado a co\u00f1ecer durante a Sal\u00f3n do autom\u00f3bil de Bruxelas dese ano, o 212 \u00e9 unha evoluci\u00f3n do 166, un deportivo para estrada que tam\u00e9n poder\u00eda ga\u00f1ar carreiras internacionais. \nHistoria.\nO chasis era similar \u00f3 125 con dobre forquita na dianteira e eixe vivo na parte traseira. Foi carrozado por Carrozzeria Touring, Ghia, Vignale e Pininfarina. Este \u00faltimo foi un paso importante para a empresa, Farina xa era ben co\u00f1ecido e engadir as s\u00faas habilidades de estilo foi un grande impulso para Maranello. Con todo, Pinin Farina era tan orgulloso como Enzo Ferrari, e ning\u00fan ir\u00eda ao outro para solicitar negocios. Un encontro mutuo a medio cami\u00f1o entre Maranello e Tur\u00edn foi a soluci\u00f3n negociada.\nForon constru\u00eddas d\u00faas versi\u00f3ns a de 2500\u00a0mm e a de 2600\u00a0mm (os modelos \"Export\" e \"Inter\", respectivamente), ambos cun motor \" Colombo\" V12 de 2.6 L (2563 cc). O rendemento era de 150 a 165 cabalos de forza (111 a 123\u00a0kW) cun ou tres carburadores Weber 36DCF. O modelo export curto distancia ti\u00f1a o motor m\u00e1is potente. 5 CV (3\u00b47\u00a0kW) m\u00e1is grazas \u00e1s mellores cabezas dos cilindros.\nUn \u00fanico 212 Inter, o chasis 0223O2, foi equipado cun \"225\" ou 2\u00b47 L V12 Colombo, creando un modelo \u00fanico que se co\u00f1ece correctamente como un 225 Inter. Este \u00fanico modelo levaba unha carrozar\u00eda de Vignale tipo berlinetta.\nLi\u00f1a temporal.\n&lt;noinclude&gt;\n&lt;noinclude&gt;"}
{"id": "84721", "revid": "12452", "url": "https://gl.wikipedia.org/wiki?curid=84721", "title": "Golpe", "text": ""}
{"id": "84722", "revid": "1131", "url": "https://gl.wikipedia.org/wiki?curid=84722", "title": "Alejandro Rodr\u00edguez Cadarso", "text": "Alejandro Rodr\u00edguez Cadarso, nado en Noia o 21 de agosto de 1887 e finado en Lubi\u00e1n (Zamora) o 15 de decembro de 1933, foi un m\u00e9dico e pol\u00edtico galego que chegou a ser reitor da Universidade de Santiago de Compostela.\nTraxectoria.\nAlejandro Rodr\u00edguez Cadarso naceu nunha familia burguesa. O seu pai era o doutor santiagu\u00e9s Jes\u00fas Mar\u00eda Rodr\u00edguez V\u00e1zquez, e a s\u00faa nai era Manuela Cadarso Ronquete, que era \u00f3 mesmo tempo sobri\u00f1a carnal do capit\u00e1n noi\u00e9s Luis Cadarso Rey, que finou na batalla de Cavite (Filipinas) na Guerra hispano-estadounidense en 1898. Casou en 1911 e tivo numerosa descendencia.\nEn 1916 obtivo a C\u00e1tedra de T\u00e9cnica Anat\u00f3mica da Universidade de Sevilla e a de Anatom\u00eda Descritiva na Universidade de Santiago. En 1925 publicou un estudo sobre a arteria car\u00f3tide no \"Journal of Anatomy\". Fundou o Instituto de Estudios Portugueses e foi vicerreitor da Universidade de Santiago desde o 4 de novembro de 1929 e reitor desde o 29 de marzo de 1930, deputado (1931-1933) pola ORGA, caracterizouse polo seu apoio \u00e1 autonom\u00eda de Galicia. Como reitor pretendeu ligar a Universidade coa cultura galega e coa sociedade galega en xeral, favorecendo a s\u00faa modernizaci\u00f3n, e desenvolveu a Residencia de Estudantes (un dos colexios maiores leva o seu nome, o CM Rodr\u00edguez Cadarso) e o Campus Sur .\nMorreu aos 46 anos, cando preparaba o seu discurso de ingreso na Real Academia Galega, nun accidente de autom\u00f3bil preto da localidade zamorana de Lubi\u00e1n cando se dirix\u00eda a unha conferencia en Madrid, xunto co m\u00e9dico e profesor Francisco Bacariza Varela.. Soterr\u00e1rono no cemiterio de Boisaca.\nVida persoal.\nCasou con Cristina Ladr\u00f3n de Guevara Enr\u00edquez, e tiveron nove fillos, entre eles V\u00edctor, Manuel e Antonio Rodr\u00edguez-Cadarso Ladr\u00f3n de Guevara."}
{"id": "84724", "revid": "89787", "url": "https://gl.wikipedia.org/wiki?curid=84724", "title": "\u00c1ngel Suqu\u00eda", "text": "\u00c1ngel Suqu\u00eda Goicoechea nado en Zaldibia, Guip\u00fascoa, o 2 de outubro de 1916 e finado en Donostia o 13 de xullo de 2006, foi un sacerdote de Espa\u00f1a, cardeal e arcebispo de Madrid, diocese na cal mantivo o cargo como em\u00e9rito. Era Doutor en Teolox\u00eda.\nTraxectoria.\nPrimeiros anos e presbiterado.\nRecibiu a s\u00faa formaci\u00f3n relixiosa, primeiro no seminario menor de Mutriku (Guip\u00fascoa) e despois no seminario de Vitoria. Foi ordenado sacerdote en 1940, tras regresar precipitadamente da Alema\u00f1a ao estalar a Segunda guerra mundial, onde estaba estudando.\nDende 1941 foi membro activo da Acci\u00f3n Cat\u00f3lica. No 1946 viaxou \u00e1 Pontificia Universidade Gregoriana en Roma, doutor\u00e1ndose en 1949. No 1951 foi nomeado profesor do seminario vitoriano onde estudara, chegando \u00e1 reitor\u00eda no 1955.\nBispo de Almer\u00eda.\nO 17 de maio de 1966 foi nomeado bispo da diocese de Almer\u00eda, recibindo a ordenaci\u00f3n episcopal o 16 de xullo do mesmo ano. Durante o seu per\u00edodo \u00e1 cabeza da diocese andaliza, estabeleceu o primeiro consello presbiteral da diocese e restruturou o seminario, traslad\u00e1ndoo \u00e1 cidade de Granada e adscrib\u00edndoo \u00e1 Facultade de Teolox\u00eda da Compa\u00f1\u00eda de Xes\u00fas.\nBispo de M\u00e1laga.\nEn 1969 foi trasladado \u00e1 diocese de M\u00e1laga. A s\u00faa etapa comezou coa toma de posesi\u00f3n da s\u00e9 o 24 de xaneiro do ano seguinte, e caracterizouse por un amplo traballo pastoral, visitando a totalidade de parroquias da diocese, e visitando asemade ao sacerdotes malague\u00f1os que exerc\u00edan en Venezuela.\nArcebispo de Santiago de Compostela.\nEn 1973 foi trasladado novamente, nesta ocasi\u00f3n \u00e1 arquidiocese de Santiago de Compostela.\nArcebispo de Madrid e cardeal.\nEn 1983 foi nomeado bispo de Madrid-Alcal\u00e1, recibindo o cardealado en 1985. Foi presidente da Conferencia Episcopal Espa\u00f1ola de 1987 a 1993. No 1986 foi elixido membro da Real Academia da Historia e relacionouse, a\u00ednda que non era membro, co Opus Dei coa ocasi\u00f3n do proceso de canonizaci\u00f3n do seu fundador, Josemar\u00eda Escriv\u00e1 de Balaguer, en cuxa causa can\u00f3nica participou de oficio."}
{"id": "84744", "revid": "3338", "url": "https://gl.wikipedia.org/wiki?curid=84744", "title": "Ulla", "text": ""}
{"id": "84745", "revid": "22570", "url": "https://gl.wikipedia.org/wiki?curid=84745", "title": "Lotarinxia", "text": "Lotarinxia \u00e9 o nome que se lle deu ao territorio do Imperio Carolinxio que lle correspondeu ao emperador Lotario I, fillo de Lu\u00eds o Piadoso e neto de Carlos o Grande, despois do Tratado de Verd\u00fan no ano (843).\nXeograf\u00eda hist\u00f3rica.\nTal territorio era unha longa franxa de terra que se estend\u00eda desde o Mar do Norte at\u00e9 a Pen\u00ednsula Italiana e ficaba comprendida entre os territorios que corresponderan aos seus irm\u00e1ns: Francia occidental para Carlos o Calvo e a Francia oriental ou Xermania para Lu\u00eds o Xerm\u00e1nico.\nA Lotarinxia inicial cubr\u00eda o que \u00e9 hoxe:\nRepartimento da Lotarinxia.\nEstes territorios encaixaban dificilmente entre si, de xeito que tras a morte de Lotario (855) foron repartidos entre seus tres fillos:\nCando no 869 morre Lotario II, os seus territorios, \u00e9 dicir a parte m\u00e1is setentrional da Lotarinxia orixinaria , foron repartidos entre os seus t\u00edos, Lu\u00eds e Carlos, polo que se redefiniron as fronteiras acordadas en 843, por medio dun novo acordo: o tratado de Meerssen de 870.\nLista de monarcas.\nA partir de Henrique I o t\u00edtulo real ficou asociado ao emperador do Sacro Imperio, entanto a administraci\u00f3n do territorio foi asignada aos duques da Alta e Baixa Lorena.\nA Lotarinxia na Idade Moderna.\nXa no s\u00e9culo XVI, durante o reinado do emperador Carlos V volveron a axuntarse moitas daquelas terras baixo unha soa coroa que, ao abdicar Carlos e retirarse para o Mosteiro de Yuste, foron desgregadas do Imperio Xerm\u00e1nico, ao deixarllas en herdo ao seu fillo Filipe II, rei de Espa\u00f1a, que gobernaba a \u00fanica potencia do momento capaz de mantelas unidas. Novamente quedou demostrada a artificiosidade de tal uni\u00f3n."}
{"id": "84746", "revid": "25871", "url": "https://gl.wikipedia.org/wiki?curid=84746", "title": "Arnefrido de Fri\u00fal", "text": "Arnefrido (? \u2013 Nimis, 663) foi un duque longobardo de Fri\u00fal, fillo de Lupo, duque de Fri\u00fal.\nTraxectoria.\n\u00c1 morte do seu pai Lupo, morto en batalla ante os \u00e1varos que invadiran o ducado de Fri\u00fal chamados polo rei longobardo Grimoaldo (que quixera deste xeito castigar a rebeli\u00f3n do duque), Arnefrido reclamou para si o trono ducal. Grimoaldo, por\u00e9n, atop\u00e1base a\u00ednda no ducado co seu ex\u00e9rcito; as\u00ed Arnefrido, tem\u00e9ndoo, buscou refuxio onda os veci\u00f1os eslavos, en Carnunto. Desde aqu\u00ed partiu, \u00e1 fronte dos mesmos eslavos, cara a Italia, coa intenci\u00f3n de reconquistar o ducado; pero foron os mesmos longobardos friulanos quen o detiveron, asalt\u00e1ndoo e mat\u00e1ndoo preto do castelo de Nimis, non distante de Cividale (663). No seu posto, Grimoaldo nomeou duque ao fiel Vechtari."}
{"id": "84747", "revid": "624", "url": "https://gl.wikipedia.org/wiki?curid=84747", "title": "Duque de Fri\u00fal", "text": ""}
{"id": "84748", "revid": "98629", "url": "https://gl.wikipedia.org/wiki?curid=84748", "title": "Ponga", "text": "Ponga \u00e9 un concello de Asturias, Espa\u00f1a, sito na zona oriental da comunidade. En 2006 ti\u00f1a 694 habitantes. A cabeceira municipal \u00e9 a localidade de San Xuan/San Juan de Bele\u00f1o.\nXeograf\u00eda.\nO municipio de Ponga ocupa unha \u00e1rea de 205,98 km\u00b2. Sito en terreo montuoso, con elevaci\u00f3ns como a Pe\u00f1a Ten, con 2.142 msnm. Os seus l\u00edmites son: ao norte cos concellos de Pilo\u00f1a e Parres, ao leste con Amieva e m\u00e1is Le\u00f3n, ao oeste con Casu e Pilo\u00f1a e ao sur, de novo con Le\u00f3n. \nParroquias.\nO concello est\u00e1 consttu\u00eddo polas seguintes fregues\u00edas:"}
{"id": "84749", "revid": "15490", "url": "https://gl.wikipedia.org/wiki?curid=84749", "title": "Lopo de Fri\u00fal", "text": "Lupo (? \u2013 663 / 666) foi duque longobardo de Fri\u00fal, desde o 662 ao 663.\nTraxectoria.\nNada m\u00e1is chegar ao trono, atacou cun grupo de xinetes a illa de Grado, onde resid\u00eda o patriarca cat\u00f3lico que se opu\u00f1a ao tricapitolino de Aquileia, depredou a illa e levou a Aquileia os tesouros do patriarcado.\nCando, a finais do 662 ou ao principio do 663, o rei Grimoaldo, fillo do predecesor de Lupo Xisulfo II, partiu para Benevento, confiou ao duque o seu pazo en Pavia. Al\u00ed Lupo comportouse \"con insolencia\" (conta Paulo Di\u00e1cono na s\u00faa \"Historia Langobardorum\") pensando que o rei non volver\u00eda da expedici\u00f3n \u00e1 \"Langobardia Minor\". Ao regreso de Grimoaldo, en cambio, Lupo foi obrigado a volver a Cividale, onde se rebelou contra o rei. O soberano, que no quer\u00eda a desencadear unha guerra civil, pediulle ao rei dos \u00e1varos que atacase o ducado rebelde; a batalla durou catro d\u00edas e terminou coa morte de Lupo. \u00c1 sucesi\u00f3n no trono ducal aspirou inutilmente o seu fillo Arnefrido.\nOs superviventes encerr\u00e1ronse en varios castelos; os invasores devastaron o Fri\u00fal por d\u00edas, ata que Grimoaldo lles pediu que puxesen fin \u00e1s s\u00faas devastaci\u00f3ns. Os \u00e1varos, por\u00e9n, rexeitaron retir\u00e1rense: o rei, neste punto, marchou cara o Fri\u00fal contra eles, que, ao se sentiren ameazados, volveron \u00e1 Pannonia."}
{"id": "84751", "revid": "3338", "url": "https://gl.wikipedia.org/wiki?curid=84751", "title": "Calvos, Touro", "text": ""}
{"id": "84752", "revid": "3338", "url": "https://gl.wikipedia.org/wiki?curid=84752", "title": "Qui\u00f3n, Touro", "text": ""}
{"id": "84753", "revid": "3338", "url": "https://gl.wikipedia.org/wiki?curid=84753", "title": "Vilar, Touro", "text": ""}
{"id": "84755", "revid": "25871", "url": "https://gl.wikipedia.org/wiki?curid=84755", "title": "Roxy", "text": "Roxy e unha marca de roupa, propiedade de Quiksilver dedicada \u00e1 elaboraci\u00f3n de roupa, accesorios e equipos para surf, dirixido \u00f3 mercado feminino (rapazas e mulleres). \nA orixe da marca Roxy prov\u00e9n da idea de facer pantal\u00f3ns curtos de surf para rapazas.\n\u00c9 unha moi vendida nas zonas de praia.\nLogo.\nO logo reflicte dous logos de Quiksilver unidos de fronte de forma horizontal cara a abaixo, formando un coraz\u00f3n."}
{"id": "84760", "revid": "811485", "url": "https://gl.wikipedia.org/wiki?curid=84760", "title": "Wechtar de Fri\u00fal", "text": ""}
{"id": "84762", "revid": "15490", "url": "https://gl.wikipedia.org/wiki?curid=84762", "title": "Vechtari de Fri\u00fal", "text": "Vechtari (ou Wectari) (Vicenza, ? - 671?) foi un duque longobardo de Fri\u00fal, desde o 663 ao 671.\nTraxectoria.\nOrixinario de Vicenza, \"home probo, que exerc\u00eda con dozura o goberno sobre o pobo\" segundo Paulo Di\u00e1cono, foi elevado ao trono de Cividale polo rei Grimoaldo no canto do duque rebelde Lupo, morto en batalla polos \u00e1varos chamados polo mesmo rei. A s\u00faa ascensi\u00f3n foi precedida pola tentativa do fillo de Lupo, Arnefrido, de tomar en posesi\u00f3n do dominio paterno grazas ao apoio dos eslavos.\nAtacado e morto polos friulanos Arnefrido e cercado Vechtari, os eslavos tentaron novamente ocupar o ducado, aproveitando unha viaxe do duque \u00e1 capital do reino, Pavia. Os invasores proxectaban cercaren a capital do ducado, Cividale, co forte ex\u00e9rcito que reuniran e que ti\u00f1an acampado preto da cidade (en Broxas, na beira do r\u00edo Natisone). Vechtari, por\u00e9n, volvera a Cividale (\"por divina disposici\u00f3n\", escribe ent\u00f3n Paulo Di\u00e1cono) a tarde anterior ao ataque. A maior parte do seu s\u00e9quito xa volvera \u00e1s s\u00faas residencias, esparexidas por todo o territorio, as\u00ed o duque resolveu marchar contra os eslavos con s\u00f3 vinte e cinco guerreiros. Os invasores burl\u00e1ronse de tan pequena tropa; pero cando Vechtari se quitou o helmo e se tornou reco\u00f1ec\u00edbel (grazaa \u00e1 s\u00faa caracter\u00edstica calvicie), os eslavos turb\u00e1ronse, interpretando tam\u00e9n ele sa s\u00faa s\u00fabita aparici\u00f3n como un sinal divino. Aterrorizados, d\u00e9ronse \u00e1 fuga; na confusi\u00f3n que seguiu, Vechtari e os seus homes puideron cargar contra eles, mat\u00e1ndoos en gran n\u00famero."}
{"id": "84766", "revid": "98629", "url": "https://gl.wikipedia.org/wiki?curid=84766", "title": "Batalla de Waterloo", "text": "A Batalla de Waterloo foi o 18 de xu\u00f1o de 1815, nunha chaira pr\u00f3xima a Waterloo na rexi\u00f3n de Brabant (actual B\u00e9lxica). Enfrontou os ex\u00e9rcitos franceses de Napole\u00f3n Bonaparte e unha coalici\u00f3n angloprusiana \u00e1s ordes do xeneral Wellington. Napole\u00f3n que derrotara as tropas prusianas dirixidas polo mariscal Bl\u00fccher na batalla de Ligny, intentou de forzar as li\u00f1as brit\u00e1nicas antes de que puidesen recibir as axudas de novas tropas prusianas e saxoas. A pesar dos esforzos de Ney, os brit\u00e1nicos conseguiron resistir os ataques franceses ata a chegada das tropas prusianas e saxoas de Bl\u00fccher, que provocaron a retirada dos ex\u00e9rcitos franceses. A derrota de Waterloo significou a destruci\u00f3n do poder militar franc\u00e9s, a fin do Imperio dos Cen D\u00edas e a ca\u00edda definitiva de Napole\u00f3n."}
{"id": "84769", "revid": "1131", "url": "https://gl.wikipedia.org/wiki?curid=84769", "title": "Galer\u00eda de imaxes de castelos de Galicia", "text": "Galer\u00eda de imaxes de castelos de Galicia."}
{"id": "84771", "revid": "15490", "url": "https://gl.wikipedia.org/wiki?curid=84771", "title": "Premio Nacional de M\u00fasica", "text": "O Premio Nacional de M\u00fasica foi un galard\u00f3n outorgado pola Xunta de Galicia e concedido por un xurado de quince persoas de distintos \u00e1mbitos da cultura galega, como un dos dez Premios Nacionais da Cultura Galega.\nOs premios conced\u00e9ronse a creadores vivos que destacasen ese ano polo seu labor neste campo art\u00edstico da m\u00fasica, ou en reco\u00f1ecemento a unha traxectoria. O premio convocouse unicamente en 2008, edici\u00f3n na que os galardoados recibiron 15.000 euros de premio.\nA\u00ednda que con vocaci\u00f3n de continuidade, a mudanza de goberno producida en 2009 supuxo a interrupci\u00f3n da convocatoria. Ao cre\u00e1rense en 2010 os Premios da Cultura Galega definiuse como continuadora a categor\u00eda Premio Cultura Galega de M\u00fasica."}
{"id": "84772", "revid": "85894", "url": "https://gl.wikipedia.org/wiki?curid=84772", "title": "Premio Nacional de Artes esc\u00e9nicas", "text": "O Premio Nacional de Artes esc\u00e9nicas foi un galard\u00f3n outorgado pola Xunta de Galicia e concedido por un xurado de quince persoas de distintos \u00e1mbitos da cultura galega, como un dos dez Premios Nacionais da Cultura Galega.\nOs premios conced\u00e9ronse a creadores vivos que destacasen ese ano polo seu labor neste campo art\u00edstico do teatro e disciplinas relacionadas, ou en reco\u00f1ecemento a unha traxectoria. O premio convocouse unicamente en 2008, edici\u00f3n en que os galardoados recibiron 15 000 euros de premio.\nA\u00ednda que con vocaci\u00f3n de continuidade, a mudanza de goberno producida en 2009 supuxo a interrupci\u00f3n da convocatoria. Ao cre\u00e1rense en 2010 os Premios da Cultura Galega definiuse como continuadora a categor\u00eda Premio Cultura Galega das Artes Esc\u00e9nicas."}
{"id": "84773", "revid": "22570", "url": "https://gl.wikipedia.org/wiki?curid=84773", "title": "Premio Nacional de Iniciativa cultural", "text": "O Premio Nacional de Iniciativa cultural foi un galard\u00f3n outorgado pola Xunta de Galicia e concedido por un xurado de quince persoas de distintos \u00e1mbitos da cultura galega, como un dos dez Premios Nacionais da Cultura Galega.\nOs premios conced\u00e9ronse a proxectos, actividades e entidades que destacasen ese ano polo seu labor nese campo da promoci\u00f3n da cultura ou da creaci\u00f3n cultural, ou en reco\u00f1ecemento a proxectos continuados ao longo de varios anos. O premio convocouse unicamente en 2008, edici\u00f3n na que os galardoados reciben 15.000 euros de premio. O galardoado ou galardoada an\u00fanciase no mes de maio.\nA\u00ednda que con vocaci\u00f3n de continuidade, a mudanza de goberno producida en 2009 supuxo a interrupci\u00f3n da convocatoria. Ao cre\u00e1rense en 2010 os Premios da Cultura Galega definiuse como continuadora a categor\u00eda Premio Cultura Galega \u00e1 Promoci\u00f3n Cultural de Galicia."}
{"id": "84774", "revid": "785", "url": "https://gl.wikipedia.org/wiki?curid=84774", "title": "Laboratorio de Formas", "text": "O Laboratorio de Formas \u00e9 unha sociedade sen fin de lucro, vencellada ao Grupo Sargadelos e que foi respons\u00e1bel do dese\u00f1o e investigaci\u00f3n creativa dese grupo econ\u00f3mico e artesanal.\nHistoria.\nCreado na Arxentina en 1963 da man de Isaac D\u00edaz Pardo, Lu\u00eds Seoane e Andr\u00e9s Fern\u00e1ndez-Albalat Lois, incorporouse posteriormente ao grupo de empresas Sargadelos, na s\u00faa sede en Galicia.\nO Laboratorio de Formas foi o respons\u00e1bel do dese\u00f1o das li\u00f1as cer\u00e1micas de Sargadelos, mais tam\u00e9n da coordinaci\u00f3n inicial das actividades do grupo empresarial.\nRecibiu en 2008 o Premio Nacional de Iniciativa cultural."}
{"id": "84775", "revid": "88215", "url": "https://gl.wikipedia.org/wiki?curid=84775", "title": "Luis Aragon\u00e9s", "text": "Jos\u00e9 Luis Aragon\u00e9s Su\u00e1rez, nado en Hortaleza (Madrid) o 28 de xullo de 1938 e finado na mesma cidade o 1 de febreiro de 2014, foi un futbolista e adestrador de f\u00fatbol espa\u00f1ol. Como xogador, a s\u00faa posici\u00f3n natural no campo era a de mediocampista e o seu principal equipo foi o Atl\u00e9tico de Madrid, onde destacou como xogador nas d\u00e9cadas de 1960 e 1970. Disputou un total de 360 partidos na Primeira Divisi\u00f3n Espa\u00f1ola e marcou 160 goles.\nFoi adestrador da selecci\u00f3n de f\u00fatbol de Espa\u00f1a entre 2004 e 2008, ano en que se proclamou campioa da Eurocopa.\nTraxectoria.\nFaleceu o 1 de febreiro de 2014 nunha cl\u00ednica de Madrid, por mor dunha leucemia agravada."}
{"id": "84783", "revid": "22570", "url": "https://gl.wikipedia.org/wiki?curid=84783", "title": "Torre de Vilanova dos Infantes", "text": "A Torre de Vilanova dos Infantes \u00e9rguese no alto dun outeiro no centro da vila medieval de Vilanova dos Infantes, a poucos quil\u00f3metros da capital do concello, Celanova, na provincia de Ourense. Foi nomeado Ben de Interese Cultural o 22 de abril de 1949.\nHistoria.\nSegundo recolle a tradici\u00f3n, Ilduara, nai de San Rosendo fundou en Vilanova un mosteiro no ano 940. Este mosteiro feminino, hoxe desaparecido, \u00e9 probable que estivesen acollidas d\u00faas fillas de Afonso X O Sabio.\nNeste castelo habitar\u00edan os pais de San Rosendo cara \u00f3 927, e probablemente fosen os seus construtores.\nDurante o s\u00e9culo XII xogou un importante papel nas guerras con Portugal. No convulso s\u00e9culo XIV galego, a vila, castelo e xurisdici\u00f3n pertenc\u00edan a Fernando de Castro, partidario, na guerra civil entre Henrique II de Castela e Pedro I, do derrotado Pedro. Isto fixo que moitas das s\u00faas posesi\u00f3ns pasasen a mans dos Biedma. Con posterioridade os Biedma entroncaron coa poderosa li\u00f1axe dos Monterrei, ingresando deste xeito o castelo no patrimonio desta familia.\nA mediados do s\u00e9culo XV cont\u00e1base entre as mellores prazas forte dos Monterrei, que tiveron que preitearse cos de Lemos pola s\u00faa posesi\u00f3n.\nEn 1474, durante as revoltas irmandi\u00f1as, os sublevados derrubaron a fortificaci\u00f3n. Sufocada a revolta, os derrotados foron obrigados a reconstru\u00edla, achegando o propio traballo e 100 marabed\u00eds por cabeza.\nEn 1645 foi reforzado como consecuencia das guerras hispano-portuguesas, a\u00ednda que \u00f3 final non resultou afectado por estas.\nCaracter\u00edsticas.\nNa actualidade s\u00f3 se conserva en boas condici\u00f3ns a torre da homenaxe. \u00c9 de planta cadrada, con m\u00e1is de nove metros de lado e dous metros de ancho de muro. Ten dezanove metros de altura. Non conserva as ameaxes sa\u00edntes, mais si os canzorros que a substit\u00faen.\nO castelo as\u00e9ntase directamente sobre a rocha matriz, e est\u00e1 constru\u00eddo con granito.\nA porta de acceso sit\u00faase a cinco metros de altura, cheg\u00e1ndose a ela por medio dunhas escadas modernas. No muro norte \u00e1brese a maior altura unha segunda porta de arco quebrado formado por grandes aduelas. Esta segunda porta servir\u00eda de comunicaci\u00f3n entre a torre e o corpo principal do castelo, salvando a altura por medio dunha ponte levadiza sustentada por catro m\u00edsulas triplas.\nTen un escudo de armas dos Z\u00fa\u00f1iga.\nDa muralla que protex\u00eda a vila cons\u00e9rvase s\u00f3 un pedazo de tres metros de grosor e uns seis de altura."}
{"id": "84785", "revid": "53065", "url": "https://gl.wikipedia.org/wiki?curid=84785", "title": "Cidade global", "text": "Cidade global ou cidade de clase mundial \u00e9 un concepto de cidade ideado por Saskia Sassen e definido polo departamento de Xeograf\u00eda da Universidade de Loughborough, en Inglaterra, por unha serie de caracter\u00edsticas debidas aos efectos da mundializaci\u00f3n e ao constante crecemento da urbanizaci\u00f3n. Identif\u00edcanse tam\u00e9n porque deixaron trazas dunha historia particular e precisa. Foron e son a\u00ednda hoxe os principais polos comerciais do globo. A s\u00faa clasificaci\u00f3n foi realizada en 1999.\nCriterios.\nOs criterios de selecci\u00f3n dunha cidade de tama\u00f1o mundial son :\nLista.\nAo longo do s\u00e9culo XX, Londres, Par\u00eds e Nova York foron sempre consideradas como \"as tres grandes\", como as metr\u00f3poles que m\u00e1is influ\u00edron sobre o resto do mundo. Por\u00e9n, rapidamente, a ese tr\u00edo engad\u00eduselles Toquio. Desde a revoluci\u00f3n das comunicaci\u00f3ns e da informaci\u00f3n, numerosas cidades aspiran a un papel influente de escala mundial, en tanto as \"catro grandes\" (Toquio e mais as tres grandes anteriores) seguen a influenciar sobre a maior parte do planeta.\nEstudo do GaWC.\nUn traballo, feito por Globalization and World Cities Research Network (\"Rede de estudos sobre a globalizaci\u00f3n e as cidades globais\", en ingl\u00e9s GaWC) da Universidade de Loughborough (Gran Breta\u00f1a), definiu certos criterios e par\u00e1metros para contrastar o car\u00e1cter mundial das metr\u00f3poles.\nO seu estudo divide as cidades en tres grupos. Outramente, unha lista complementaria define as cidades susceptibles de accederen a este nivel no futuro.\nCidades Alfa (cidades de clase mundial, con servizos comerciais completos)\nCidades Beta (cidades de clase mundial maiores por tama\u00f1o de negocios)\nCidades Gamma (cidades de clase mundial menores)\nCidades con forte tendencia de clase mundial\nCidades con tendencia media de clase mundial\nCidades con tendencia d\u00e9bil de clase mundial"}
{"id": "84786", "revid": "5531098", "url": "https://gl.wikipedia.org/wiki?curid=84786", "title": "Torre de San Sadurni\u00f1o", "text": "A Torre de San Sadurni\u00f1o at\u00f3pase na Illa de Figueira, unha pequena illa con forma de tri\u00e1ngulo irregular (San Tom\u00e9 do Mar) fronte \u00e1 actual zona urbana de Cambados na provincia de Pontevedra.\nHistoria.\nO lugar no que se encontra foi probablemente o n\u00facleo de poboaci\u00f3n m\u00e1is antigo de Cambados, e co\u00f1ecido antigamente como \"Vila Vella\" e que despois adoptar\u00eda a actual denominaci\u00f3n de San Tom\u00e9 do Mar.\nCaama\u00f1o Bournacell sinala que a fortificaci\u00f3n foi constru\u00edda na \u00e9poca do bispo compostel\u00e1n Sisnando, na segunda metade do s\u00e9culo X. Con posterioridade a vila e a fortificaci\u00f3n foron mercadas polo arcebispo de Santiago Diego Xelm\u00edrez no s\u00e9culo XII, que ordenou restaurar a fortificaci\u00f3n. No s\u00e9culo seguinte pasou por aforamento a ser feudo de Pai G\u00f3mez Chari\u00f1o, que reconstru\u00edu a torre e a fortificaci\u00f3n.\nFinalmente a fortificaci\u00f3n foi destru\u00edda entre 1466 a 1470 durante as revoltas irmandi\u00f1as.\nA torre serviu de hospedaxe a ilustres personaxes, como Urraca de Le\u00f3n e Castela, nai de Afonso VII. Tam\u00e9n agardou nela a Infanta de Hungr\u00eda Mar\u00eda G\u00f3mez (que fora tra\u00edda a Galiza por Paio desde a corte de Tamerl\u00e1n) \u00f3 seu amante, Paio G\u00f3mez de Soutomaior, que fuxira a Francia. Outras desgraciadas amantes ilustres que moraron nesta torre foron Xoana de Castro, ra\u00ed\u00f1a e esposa por un d\u00eda de Pedro I O Cruel, e Mar\u00eda Ulloa, amante do arcebispo Alonso II de Fonseca.\nA fortificaci\u00f3n estivo vinculada ata o s\u00e9culo XVIII \u00e1 familia Chari\u00f1o - Soutomaior, ata que o IV Conde de Castronovo, Mart\u00edn Domingo de Guzm\u00e1n y Ni\u00f1o, vendeu o se\u00f1or\u00edo e as posesi\u00f3ns \u00f3 primeiro marqu\u00e9s de Montesacro, Diego de Z\u00e1rate y Muga, que o conservou ata a desaparici\u00f3n dos se\u00f1or\u00edos no s\u00e9culo XIX.\nCaracter\u00edsticas.\nNa pequena illa que ocupaba a antiga fortificaci\u00f3n s\u00f3 se conservan uns poucos restos: unha esquina dos muros rexos de cantar\u00eda de granito cunha xanela. Ademais at\u00f3panse restos dunha lareira no encontro dos muros, que consta dunha cambota de granito sostida por canzorros e unha cheminea formada por un cano tam\u00e9n de granito.\nAdemais da s\u00faa funci\u00f3n defensiva tam\u00e9n serviu de torre de vixilancia e de faro. Durante os ataques dos piratas normandos e berberescos formaba parte dun sistema de comunicaci\u00f3n polo que, por medio de fogueiras, alertaban \u00e1 xente da comarca para impedir o asalto \u00e1 cidade de Compostela. O aviso chegaba desde a fortaleza da Lanzada, e o lume da fortificaci\u00f3n de San Sadurni\u00f1o era visible ata Vilanova de Arousa, e a fogueira desta alertaba \u00e1s Torres de Oeste en Catoira, lugar estrat\u00e9xico fundamental para a defensa de Compostela.\nA principios do s\u00e9culo XX a\u00ednda eran visibles os alicerces da antiga capela do complexo."}
{"id": "84789", "revid": "23204", "url": "https://gl.wikipedia.org/wiki?curid=84789", "title": "Paio G\u00f3mez de Soutomaior", "text": "Paio G\u00f3mez de Soutomaior, nado en Pontevedra e finado en Lanta\u00f1\u00f3n (Meis) en 1454, foi un nobre medieval galego, que viviu nos s\u00e9culos XIV e XV.\nTraxectoria.\nEra fillo de Diego \u00c1lvarez de Soutomaior e de Mar\u00eda \u00c1lvarez, neta de Pai G\u00f3mez Chari\u00f1o. De seu pai di Vasco da Ponte:\nTanto Diego \u00c1lvarez como o herdeiro Paio G\u00f3mez foron os primeiros e sucesivos se\u00f1ores da casa de Lanta\u00f1\u00f3n, escindida do tronco principal dos Soutomaior. Paio tivo un s\u00f3 irm\u00e1n, Xo\u00e1n Fern\u00e1ndez de Soutomaior, probabelmente de morte temper\u00e1. Contra o que se escribiu reiteradamente, nunca foi Paio G\u00f3mez mariscal de Castela, dignidade que si ostentou seu fillo Sueiro G\u00f3mez de Soutomaior. En canto \u00e1 condici\u00f3n de cabaleiro da orde da Banda, s\u00f3 o ser\u00eda por herdanza, en canto que seu pai recibiu tal orde de Afonso XI de Castela. Paio G\u00f3mez foi embaixador de Henrique III de Castela ante o Tamerl\u00e1n cando a\u00ednda era doncel do rei, nunha viaxe probabelmente comezada en 1400 ou 1401 coa finalidade, segundo as fontes, de iniciar relaci\u00f3n pol\u00edticas, de intentar evitar que Temerl\u00e1n axudase aos musulm\u00e1ns da pen\u00ednsula ou incluso de rescatar d\u00faas ou tres damas apresadas polos otom\u00e1ns, a\u00ednda que parece que as damas, de orixe grega, foron liberadas por Tamerl\u00e1n como mostra de boa vontade. De retorno est\u00e1 ben documentada a s\u00faa estad\u00eda en Sevilla en 1402. Unha das damas, Anxelina, casou con Diego Gonz\u00e1lez de Contreras, e a outra chamouse en Galiza Mar\u00eda G\u00f3mez, a\u00ednda que tam\u00e9n se alude a ela como Mar\u00eda de Grecia, Infanta de Hungr\u00eda, coa que acabou casando.\nA condici\u00f3n de infanta desta Mar\u00eda \u00e9 menos que dubidosa. Delas tivo Paio varios fillos. Morto o rei Henrique III \"o doente\" o arcebispo de Compostela, Lope de Mendoza, disolveu o matrimonio, probabelmente alegando Paio que casara forzado polo rei. En realidade tratouse dun a xeito de repudio \u00e1 cat\u00f3lica, para que Paio G\u00f3mez casase coa sobri\u00f1a do propio arcebispo, Maior de Mendoza, con quen tivo a Sueiro G\u00f3mez de Soutomaior (1417-1447) e outros fillos. Os dous esposos foron enterrados no convento de San Domingos de Pontevedra.\nPaio morreu na ermida de San Gregorio de Lanta\u00f1\u00f3n, anexa ao seu pazo-castelo patrucial.\nRepercusi\u00f3n.\nPaio G\u00f3mez e a viaxe ao Tamerl\u00e1n constit\u00faen o eixe argumental da novela \"Salvador de Occidente,\" de Nacho Taibo (Vigo, 2001)."}
{"id": "84791", "revid": "1505", "url": "https://gl.wikipedia.org/wiki?curid=84791", "title": "EMEP", "text": "O EMEP, siglas internacionais do Programa Europeo de Avaliaci\u00f3n e Mostraxe (en ingl\u00e9s \"European Monitoring and Evaluation Programme\") \u00e9 unha iniciativa de diagnose da poluci\u00f3n e a contaminaci\u00f3n atmosf\u00e9rica a nivel europeo.\nHistoria.\nEn 1979 as\u00ednase en Xenebra o Tratado sobre a Poluci\u00f3n A\u00e9rea Transfronteiriza a Longa Distancia, por 31 estados de todo o mundo, entre eles Espa\u00f1a e Portugal, e entrou en vigor en 1983. O acordo trata de avaliar e controlar as emisi\u00f3ns contaminantes \u00e1 atmosfera dende a base de que os factores polu\u00edntes te\u00f1en a s\u00faa repercusi\u00f3n en pa\u00edses e \u00e1reas moi afastadas do punto de emisi\u00f3n.\nComo consecuencia do tratado, os estados europeos asinantes crearon o programa EMEP, en paralelo \u00e1 NAPAP estadounidense. O EMEP centr\u00e1base ao comezo na acidificaci\u00f3n e na eutrofizaci\u00f3n, pero cos anos foise ampliando a outro tipo de indicadores da contaminaci\u00f3n atmosf\u00e9rica, o que incl\u00fae tam\u00e9n o po, o ozono e outros elementos qu\u00edmicos. Estes factores cobren emisi\u00f3ns de fondo, que te\u00f1en unha gran persistencia na atmosfera, e non contaminaci\u00f3ns producidas por emisi\u00f3ns ou combusti\u00f3ns puntuais.\nO EMEP en Galiza.\nEspa\u00f1a \u00e9 un dos pa\u00edses asinantes do Tratado dende e en Galicia existen d\u00faas estaci\u00f3ns de vixilancia, unha delas na Bugalla (O Savi\u00f1ao), e outra en Lousame, na pen\u00ednsula do Barbanza. Esta \u00faltima foi aberta en 2008.\nPr\u00f3ximas a Galiza hai estaci\u00f3ns atmosf\u00e9ricas en Viana do Castelo e Braganza (en Portugal), e Llanes e Pe\u00f1ausende (en Espa\u00f1a)."}
{"id": "84793", "revid": "12452", "url": "https://gl.wikipedia.org/wiki?curid=84793", "title": "Ministerio de Agricultura, Pesca, Alimentaci\u00f3n e Medio Ambiente de Espa\u00f1a", "text": ""}
{"id": "84794", "revid": "17467", "url": "https://gl.wikipedia.org/wiki?curid=84794", "title": "Ministerio de Educaci\u00f3n e Ciencia de Espa\u00f1a", "text": ""}
{"id": "84795", "revid": "12452", "url": "https://gl.wikipedia.org/wiki?curid=84795", "title": "Ministerio de Industria, Comercio e Turismo de Espa\u00f1a", "text": ""}
{"id": "84796", "revid": "812037", "url": "https://gl.wikipedia.org/wiki?curid=84796", "title": "Illas Hawai", "text": ""}
{"id": "84797", "revid": "1131", "url": "https://gl.wikipedia.org/wiki?curid=84797", "title": "Santalla", "text": "Santalla \u00e9 unha variante de Santa Baia ou Santa Eulalia (m\u00e1rtir cristi\u00e1 do s\u00e9culo III). Como top\u00f3nimo pode referirse a:"}
{"id": "84800", "revid": "85894", "url": "https://gl.wikipedia.org/wiki?curid=84800", "title": "Veiga", "text": "Veiga pode referirse a:"}
{"id": "84802", "revid": "23204", "url": "https://gl.wikipedia.org/wiki?curid=84802", "title": "Ferrari 250 S", "text": "O Ferrari 250 S e o primeiro da li\u00f1a 250, foi o 250 S berlinetta prototipo experimental participou na Mille Miglia de 1952. Para conducir o flamante 250 S Ferrari designou como pilotos a Giovanni Bracco e Afonso Rolfo.\nA axilidade do Ferrari 250 S prevaleceu sobre os potentes Mercedes-Benz 300 SL alem\u00e1ns. O piloto Giovanni Bracco alzouse coa vitoria naquela Mille Miglia de 1952, foi a primeira vitoria dun Ferrari 250.\nFerrari continuou o desenvolvemento do 250 S noutras carreiras de resistencia como as 24 Horas de Le Mans e a Carreira Panamericana en M\u00e9xico."}
{"id": "84803", "revid": "23204", "url": "https://gl.wikipedia.org/wiki?curid=84803", "title": "Ferrari 250 MM", "text": "O Ferrari 250 MM foi un modelo de autom\u00f3bil presentado pola marca italiana no Sal\u00f3n do Autom\u00f3bil de Par\u00eds de 1952 aproveitando as celebraci\u00f3ns pola vitoria conseguida na competici\u00f3n \"Mille Miglia\" do mesmo ano co debutante modelo 250 S. O Ferrari 250 MM posu\u00eda un novo chasis m\u00e1is est\u00e1ndar, especialmente para un auto deportivo. A versi\u00f3n con carrozar\u00eda coup\u00e9 presentada no Sal\u00f3n de Xenebra en 1953 estaba dese\u00f1ada e constru\u00edda por Pininfarina. O dese\u00f1o era simple e tradicional, sen innovaci\u00f3ns.\nA casa Vignale presentou un 250 MM Barchetta con innovaci\u00f3ns como os faros embutidos e respiradoiros laterais. Estes trazos foron adoptados case como est\u00e1ndares de dese\u00f1o en Ferrari durante toda a d\u00e9cada de 1950."}
{"id": "84804", "revid": "56817", "url": "https://gl.wikipedia.org/wiki?curid=84804", "title": "Ecumen\u00f3pole", "text": "Ecumen\u00f3pole \u00e9 un termo ideado polo arquitecto e planificador urbano Constantinos Doxiadis no ano 1967. O termo alude \u00e1 idea de que, nun futuro, as \u00e1reas urbanas e megal\u00f3poles se fusionar\u00e1n unha \u00fanica cidade mundial, dada a crecente urbanizaci\u00f3n e medramento da poboaci\u00f3n.\nUn mundo levado a este nivel de desenvolvemento poder\u00eda, presuntamente, ter que importar os seus alimentos doutros planetas ou posu\u00edr enormes instalaci\u00f3ns hidrop\u00f3nicas, orbitais ou subterr\u00e1neas. Unha civilizaci\u00f3n capaz de constru\u00edr unha ecumen\u00f3pole est\u00e1 case, por definici\u00f3n, no tipo I da Escala de Kardashev.\nDoxiadis ideou un escenario baseado na tradici\u00f3n e nas tendencias de desenvolvemento urban\u00edstico da s\u00faa \u00e9poca, predicindo primeiro unha eper\u00f3pole europea (unha cidade continente), que abranxer\u00eda a \u00e1rea comprendida entre Londres, Par\u00eds e \u00c1msterdam.\nEcumen\u00f3pole ana ficci\u00f3n.\nNa literatura de ficci\u00f3n cient\u00edfica, existen diversos exemplos de ecumen\u00f3poles:"}
{"id": "84805", "revid": "98629", "url": "https://gl.wikipedia.org/wiki?curid=84805", "title": "Ferrari 342 America", "text": "O Ferrari 342 America \u00e9 un autom\u00f3bil deportivo fabricado por Ferrari para o mercado estadounidense.\nHistoria.\nPara fins do ano 1952 o \u00e9xito de Ferrari espertou nos EUA o interese polos pequenos autos deportivos europeos de alto rendemento. A\u00ednda que previamente se fabricara o Ferrari 340 America, o obxectivo deste foran as carreiras deportivas, e non a venda ao p\u00fablico. A repercusi\u00f3n fixo que Ferrari aproveitase o momento de expansi\u00f3n e crease un novo auto o Ferrari 342 America para o novo mercado estadounidense.\nPara estes clientes, Ferrari concibiu un veh\u00edculo que deber\u00eda ter maior habitabilidade no seu interior e m\u00e1is practicidade, en definitiva, un deportivo para o seu uso en estrada. Por\u00e9n, foi un dos fracasos de Ferrari o auto era malo en manobrabilidade e cun dese\u00f1o forzado, polo que a produci\u00f3n do 342 America durou moi pouco. Entre fins de 1952 e inicios de 1953 fabric\u00e1ronse tan s\u00f3 6 autos, 3 foron coupe e 3 convertibles. O carroceiro Vignale constru\u00edu un cabriolet, os outros 5 foron fabricados por Pininfarina.\nUn indicio do mal que resultou este modelo foi que Ferrari nunca o presentou oficialmente ao p\u00fablico. Simplemente vend\u00e9rono en canto estiveron fabricados e con compradores decididos. E m\u00e1is curioso a\u00ednda, s\u00f3 un exemplar do 342 America foi vendido a un cliente nos Estados Unidos."}
{"id": "84806", "revid": "23204", "url": "https://gl.wikipedia.org/wiki?curid=84806", "title": "Ferrari 340 America", "text": "O primeiro Ferrari 340 America concibido como auto de estrada foi presentado en outubro de 1951 no Sal\u00f3n do Autom\u00f3bil de Par\u00eds. A denominaci\u00f3n 340 America xa debutara xusto un ano antes no mesmo Sal\u00f3n, pero aquel auto estaba destinado \u00e1 competici\u00f3n.\nO exemplar era de tipo Coupe dese\u00f1ado polo carroceiro Ghia. Foi un dos poucos autos tipo 2+2 elegantes da d\u00e9cada do 50."}
{"id": "84807", "revid": "23204", "url": "https://gl.wikipedia.org/wiki?curid=84807", "title": "Ferrari 225 S", "text": "O Ferrari 225 S foi un deportivo producido por Ferrari tivo un rol moi importante na evoluci\u00f3n deportiva de Ferrari, sendo o paso entre os modelos 212 e 250. Outro feito que quedou marcado na historia \u00e9 que o 225 foi o primeiro auto en correr sobre a pista de Imola. Constru\u00edronse 21 exemplares\nA velocidade m\u00e1xima alcanzada era de 230\u00a0km / h.\nLi\u00f1a temporal.\n&lt;noinclude&gt;\n&lt;noinclude&gt;"}
{"id": "84808", "revid": "23204", "url": "https://gl.wikipedia.org/wiki?curid=84808", "title": "Ferrari 735 S", "text": "O Ferrari 735 S foi fabricado no ano 1953 co obxectivo de experimentar novas soluci\u00f3ns de dese\u00f1o para triunfar nas estradas. Destac\u00e1base pola s\u00faa pequena carrocer\u00eda livi\u00e1 e un motor 4 cilindros. Basicamente, o Ferrari 735 S difer\u00e9nciase doutros Ferrari polo seu pequeno tama\u00f1o, baixo peso e o motor 4 cilindros. Tan s\u00f3 se fabricaron 3 exemplares do 735 S, todos utilizados en carreiras.\nO resultado final non foi \u00f3ptimo pero a proba serviu para comprobar que esta nova xeraci\u00f3n de veh\u00edculos funcionaba ben (especialmente os novos motores 4 cilindros) e ti\u00f1a un gran potencial.\nA carrocer\u00eda do Ferrari 735 S foi dese\u00f1ada pola empresa italiana \"Carrozzeria Autodromo\" especialmente para as carreiras. Cun dese\u00f1o tipo Barchetta, os dese\u00f1adores foron astutos ao concibiren este veh\u00edculo con beir\u00eds moi curtos e luces embutidas con vidros que as encapsulaban para mellorar a aerodin\u00e1mica.\nA silueta curva, a grella pequena situada baixo a trompa e o pequeno parabrisas que imped\u00eda que o vento impactase directamente no rostro do piloto evidenciaba un traballo cauteloso e intelixente por parte dos dese\u00f1adores."}
{"id": "84809", "revid": "98629", "url": "https://gl.wikipedia.org/wiki?curid=84809", "title": "Ferrari 375 America", "text": "O Ferrari 375 America foi presentado no Sal\u00f3n de Par\u00eds no ano 1953 xunto ao 250 Europa. O 375 continuaba a serie de modelos \"America\" destinados ao mercado estadounidense. Estes modelos caracteriz\u00e1banse polo seu gran tama\u00f1o, o uso de motores m\u00e1is grandes e un baixo n\u00famero de produci\u00f3n. Xeralmente, cada auto termin\u00e1base con detalles ou especificaci\u00f3ns solicitadas polo cliente. \nA configuraci\u00f3n do Ferrari 375 America contaba cun chasis tubular est\u00e1ndar de aceiro soldado, suspensi\u00f3ns de el\u00e1sticos con amortecedores con resortes e freos a tambor accionados hidr\u00e1ulicamente. En xeral, a posta a punto do chasis era bastante similar \u00e1 do 250 Europa, contando con diferenzas especialmente destinadas a acomodar un motor m\u00e1is grande e pesado. Unha das diferenzas era maior distancia entre eixos, de 2.800\u00a0mm."}
{"id": "84810", "revid": "98629", "url": "https://gl.wikipedia.org/wiki?curid=84810", "title": "Ferrari 250 Europa", "text": "O Ferrari 250 Europa foi un chanzo importante no desenvolvemento de Ferrari como fabricante de autom\u00f3biles. O 250 Europa representa un grande esforzo por adicarse \u00e1 produci\u00f3n en serie de autos deportivos tipo Gran Turismo para estrada, para clientes particulares.\nAta aquel ent\u00f3n, Ferrari entregaba os chasis e motores a empresas como Pininfarina, Scaglietti ou Vignale para que dese\u00f1asen e constru\u00edsen as carrozar\u00edas e interiores a gusto do cliente. Por ese motivo \u00e9 que un mesmo tipo de auto terminaba tendo gran diversidade de carrozar\u00edas e estilos. Isto imposibilitaba a uniformidade e a consolidaci\u00f3n dunha imaxe representativa da marca.\nNeste caso Ferrari logrou estandarizar a produci\u00f3n, a\u00ednda que os primeiros 20 autos conformaron unha serie e os 44 restantes outra. Os 20 exemplares de Ferrari 250 Europa foron fabricados nun per\u00edodo apenas superior a un ano.\nO Ferrari 250 Europa \u00e9 considerado un dos autos m\u00e1is r\u00e1pidos e \u00e1xiles que Ferrari fabricou nos inicios da d\u00e9cada de 1950. A\u00ednda que outros eran m\u00e1is r\u00e1pidos en velocidade final en circu\u00edtos longos, o 250 Europa era moi r\u00e1pido nas s\u00faas reacci\u00f3ns e contaba con gran manobrabilidade.\nO legado m\u00e1is importante do Ferrari 250 Europa \u00e9 o fortalecemento da relaci\u00f3n entre Ferrari e Pininfarina. Os dese\u00f1os son tan conservadores como refinados, precisamente isto \u00e9 o que se considera que fai que as li\u00f1as de Pininfarina sexan tan ben aceptadas por todo tipo de p\u00fablico. \nLi\u00f1a temporal.\n&lt;noinclude&gt;\n&lt;noinclude&gt;"}
{"id": "84814", "revid": "22570", "url": "https://gl.wikipedia.org/wiki?curid=84814", "title": "Xos\u00e9 Deira Tri\u00f1anes", "text": "Xos\u00e9 Deira Tri\u00f1anes, nado en Boiro o 29 de febreiro de 1948, \u00e9 un pol\u00edtico galego vinculado ao BNG.\nTraxectoria.\nLicenciado en Filosof\u00eda pola Universidade de Valencia e en Psicolox\u00eda pola Universidade de Madrid, foi profesor de Psicolox\u00eda na Universidade de Santiago. Logo pasou ao ensino medio, e impartiu clases en institutos de Cee, Ribeira e Boiro. Foi director do Instituto Praia Barra\u00f1a, de Boiro, entre 1992 e 2003. En 1986 afiliouse a Esquerda Galega, da que foi secretario comarcal e candidato \u00e1 alcald\u00eda boirense en 1991, se ben non logrou representaci\u00f3n. En 1995 integrouse no BNG do que foi secretario e responsable de pol\u00edtica municipal da asemblea local do BNG boirense. \nFoi candidato \u00e1 alcald\u00eda en 1999 pola formaci\u00f3n nacionalista, logrando 4 concelleiros (en 1995 non se lograra representaci\u00f3n) e situ\u00e1ndose na oposici\u00f3n, moi cerca da segunda forza, o PSdeG. En 2003 subeu a 5 concelleiros e foi elixido alcalde de Boiro, tras un pacto co PSdeG-PSOE e ICBoiro, sendo tenentes alcalde o socialista Juan Jes\u00fas Ares Gonz\u00e1lez e o exsocialista e exalcalde Manuel Velo Velo, se ben Velo foi expulsado do goberno en setembro de 2006, gobernando nacionalistas e socialistas en minor\u00eda o resto do mandato. Nas municipais de 2007 tanto o BNG coma o PSdeG melloraron os seus resultados, quedando os nacionalistas a tan s\u00f3 14 votos do PPdeG e de ter unha sexta conceller\u00eda, mentres que os socialistas subiron de 3 a 4 ed\u00eds, polo que ambas forzas puideron gobernar con maior\u00eda absoluta durante toda a lexislatura. Nas municipais de 2011 perdeu o 10% dos votos e un concelleiro, co que a alcald\u00eda pasou de novo ao PPdeG, que logrou a maior\u00eda absoluta ante o descenso dos nacionalistas e dos demais grupos de esquerdas da corporaci\u00f3n (socialistas e ICBoiro)."}
{"id": "84815", "revid": "1093", "url": "https://gl.wikipedia.org/wiki?curid=84815", "title": "Jos\u00e9 Deira Tri\u00f1anes", "text": ""}
{"id": "84816", "revid": "1822", "url": "https://gl.wikipedia.org/wiki?curid=84816", "title": "Premios da Cr\u00edtica de Galicia", "text": ""}
{"id": "84817", "revid": "624", "url": "https://gl.wikipedia.org/wiki?curid=84817", "title": "Pedro de Fri\u00fal", "text": "Pedro (? - 756?) foi duque longobardo de Fri\u00fal do 749 ao 756.\nTraxectoria.\nSon moi escasas as informaci\u00f3ns sobre el; Paulo Di\u00e1cono, na s\u00faa \"Historia Langobardorum\", ref\u00edrese ao feito de que se ter\u00eda convertido en duque cando se refire \u00e1 valorosa participaci\u00f3n do seu pai Munichis na grande e desafortunada batalla dos longobardos friulanos, guiados polo duque Ferdulfo, contra os eslavos. Irm\u00e1n de Orso, duque de Ceneda, converteuse en duque, en asociaci\u00f3n con Anselmo, no 749, cando o seu predecesor Aistulfo foi nomeado rei dos longobardos. Sobre o 751 Anselmo retirouse a un mosteiro, po\u00f1endo fin \u00e1 asociaci\u00f3n no trono de Cividale."}
{"id": "84818", "revid": "85894", "url": "https://gl.wikipedia.org/wiki?curid=84818", "title": "Kuala Lumpur", "text": "Kuala Lumpur \u00e9 a capital de Malaisia. \u00c9 unha metr\u00f3pole de 4 mill\u00f3ns de habitantes (\u00e1rea urbana). O seu nome significa \"confluente lamoso\" en malaio, pois a cidade est\u00e1 sita na confluencia de dous cursos de auga. O m\u00e1is importante \u00e9 o r\u00edo Klang, que desauga 45\u00a0km ao oeste no estreito de Malaca; o outro \u00e9 o Gombak.\nArrebatada \u00e1 selva, Kuala Lumpur debe o seu nacemento e a s\u00faa fortuna aos fabulosos xacementos de esta\u00f1o descubertos no s\u00e9culo XIX. O lugar, durante moito tempo, non foi outra cousa sen\u00f3n un campamento de cabanas de bamb\u00fa infestado pola malaria. Mais creceu merc\u00e9 ao comercio\nde esta\u00f1o, at\u00e9 tornarse, en 1896, na capital dos Estados malaios federados. A primeira impresi\u00f3n do viaxeiro que atravesa hoxe Kuala Lumpur, \u00e9 a dunha cidade verde, tranquila e ordenada que, a pesar dos seus case 2 mill\u00f3ns de habitantes, garda unha proporci\u00f3n humana.\nAdministraci\u00f3n.\nA cidade est\u00e1 administrada por un consello municipal non electo, nomeado polo goberno.\nPor\u00e9n depende con todo da solidez da asemblea do momento.\nHistoria.\nElevada ao rango de cidade (\"bandar\" en malaio) a\u00ednda no 1897, Kuala Lumpur co\u00f1eceu desde ent\u00f3n un crecemento desenfreado. Foi afastada do Estado de Selangor no 1971 para convertela nun territorio federal. A nova cidade de Shah Alam substitu\u00eduna como capital do Estado.\nXeograf\u00eda.\nSituada no oeste de Malaisia, a 45\u00a0km do mar, a cidade cobre unha \u00e1rea metropolitana moi extensa, que desborda largamente os l\u00edmites do distrito federal e engloba unha boa parte do Estado de Selangor. Tal \u00e1rea \u00e9 chamada o \"val do Klang\". A extensi\u00f3n infinda dos suburbios \u00e9 compat\u00edbel cunha rede moi densa de autoestradas e de tres li\u00f1as de metro lixeiro.\nA urbanizaci\u00f3n ad\u00e9nsase cara ao oeste, at\u00e9 Klang, que serve ao conxunto do pa\u00eds a trav\u00e9s do seu porto.\nClima.\nO clima de Kuala Lumpur \u00e9 ecuatorial: a temperatura media de cada mes rolda os 26\u00ba. Chove ao longo de todo o ano, a\u00ednda que algo m\u00e1is en primavera e outono; as precipitaci\u00f3ns medias anuais son de 2.419\u00a0mm.\nSitios de interese.\nOs lugares m\u00e1is visitados da cidade son:\nComunicaci\u00f3ns.\nKuala Lumpur est\u00e1 ligada a Singapur, no sur, e a Penang, no norte, por unha autoestrada que contin\u00faa cara a Hat Yai na Tailandia. Unha autoestrada leste-oeste \u00fanea coa cidade de Kuantan e os estados de Terengganu e de Pahang.\nNumerosas v\u00edas f\u00e9rreas percorren a aglomeraci\u00f3n, a\u00ednda que o eixo maior se axusta \u00e1 pen\u00ednsula malaia.\nAs comunicaci\u00f3ns a\u00e9reas s\u00e9rvense de tres aeroportos : Subang (voos de frete), o aeroporto internacional de Sepang (aeroporto internacional de Kuala Lumpur), e m\u00e1is a terminal para baixo custo (\"Low Cost Carrier Terminal\" )."}
{"id": "84819", "revid": "1987", "url": "https://gl.wikipedia.org/wiki?curid=84819", "title": "William George Horner", "text": "William George Horner, nado en Bristol en 1786 e finado en Bath o 22 de setembro de 1837, foi un matem\u00e1tico ingl\u00e9s.\nTraxectoria.\nFoi un estudante precoz, aos 14 anos converteuse en mestre e aos 18, dirix\u00eda a mesma escola da que poucos anos era alumno. En 1809 trasladouse a Bath, onde fundou o seu propio colexio.\nComo investigador, s\u00f3 ten no seu haber unha contribuci\u00f3n, o chamado m\u00e9todo Horner para resolver ecuaci\u00f3ns alx\u00e9bricas, publicado pola Royal Society en 1819. Este m\u00e9todo acadou certa popularidade en Inglaterra e EUA grazas ao tam\u00e9n matem\u00e1tico De Morgan, que o meteu nos seus artigos divulgativos, a\u00ednda que finalmente se popularizar\u00eda a regra de Paolo Ruffini, descrito e publicado en 1814, polo cal lle foi concedida a medalla de ouro da \"Italian Mathematical Society for Science\".\nMais, nin Ruffini nin Horner foron os primeiros en descubrir este m\u00e9todo, xa que Zhu Shijie o usaba cincocentos anos antes.\nDespois de que morrera Horner, o seu fillo chamado tam\u00e9n William Horner mantivo en funcionamento a escola de Bath."}
{"id": "84820", "revid": "15490", "url": "https://gl.wikipedia.org/wiki?curid=84820", "title": "Anselmo de Fri\u00fal", "text": "Anselmo, nado en Cividale del Fri\u00fal en 723 e morto en Nonantola en 805, foi duque longobardo de Fri\u00fal do 749 ao 751, en asociaci\u00f3n con Pedro\nTraxectoria.\nSon escasas as informaci\u00f3ns directas sobre o personaxe, que ascendeu ao trono ducal de Cividale no 749 (en asociaci\u00f3n con Pedro), cando Aistulfo, xa duque tras a elecci\u00f3n de Rachis como soberano dos longobardos, se converte \u00e1 s\u00faa vez en rei en Pavia\nA tradici\u00f3n da Igrexa cat\u00f3lica identif\u00edcao con san Anselmo de Nonantola, que ter\u00eda abandonado o trono ducal no 750-751, cando se retirou no mosteiro de Fanano, que el mesmo fundaran un lugar que lle doara o rei Aistulfo, o cal ter\u00eda casado coa s\u00faa irm\u00e1 Xisaltruda. Dous anos m\u00e1is tarde, sobre o 752, fundou o mosteiro de Nonantola, sempre preto de M\u00f3dena, para despois dirixirse a Roma, onde o Estevo III lle doou algunhas reliquias de san Silvestre e o nomeou abade de Nonantola. Despois fundou hospitais para pobres e enfermos, pero no 756 foi expulsado de Nonantola polo novo rei longobardo, Desiderio, que emprendera unha vasta operaci\u00f3n de reorganizaci\u00f3n dos mosteiros do reino longobardo para garantirse o seu apoio. Anselmo retirouse a Montecassino ata o 774 cando, deposto Desiderio por Carlomagno, puido volver a Nonantola, onde morreu no 805. Canonizado pola Igrexa Cat\u00f3lica, a s\u00faa festa \u00e9 o 3 de marzo.\nUnha identificaci\u00f3n alternativa, hipot\u00e9tica e indutiva, \u00e9, en cambio, co terceiro fillo de Pem\u00f3n e Ratperga, xunto a Rachis e Aistulfo: Ratchait. Se a correspondencia \u00e9 correcta, tam\u00e9n a el se lle aplicar\u00eda a cualificaci\u00f3n de \"valoroso\" atribu\u00edda por Paulo Di\u00e1cono a todos os fillos de Pem\u00f3n. Ratchait aparece na corte de Liutprando xusto antes da deposici\u00f3n do pai a favor de Rachis, no momento no que o soberano ordena o arresto dos que apoiaban ao duque deposto."}
{"id": "84822", "revid": "624", "url": "https://gl.wikipedia.org/wiki?curid=84822", "title": "Hrodgaud de Fri\u00fal", "text": ""}
{"id": "84823", "revid": "23204", "url": "https://gl.wikipedia.org/wiki?curid=84823", "title": "Rotgaudo", "text": "Rotgaudo (ou Hrodgaud) (? \u2013 post 776) foi duque longobardo de Fri\u00fal do 774 ao 776, en asociaci\u00f3n con Pedro.\nTraxectoria.\nSon moi escasas as informaci\u00f3ns sobre o seu ducado. Moi probabelmente era xa duque no reinado de Desiderio, mesmos e algunhas fontes francas (os \"Einhardi annales\") refiren que na s\u00faa instalaci\u00f3n no trono de Cividale ter\u00eda estado Carlomagno, preto x ada s\u00faa conquista da \"Langobardia Maior\" (774). Pouco m\u00e1is tarde, (775), o duque rebelouse contra o soberano, rompendo os xuramentos de fidelidade estreitados co rei franco. Se cadra esta acci\u00f3n ter\u00edamos que a encadrar nunha m\u00e1is vasta conxura, denunciada polo Hadri\u00e1n I, na que estar\u00edan tam\u00e9n os bizantinos, Arechis II (duque de Benevento), Rexinbaldo (duque de Chiusi), Hildeprando (duque de Spoleto) e que buscaba devolver a Adelchis no trono longobardo. Carlomagno en todo caso pasou rapidamente os Alpes e conxurou a revolta, derrotando a Rotgaudo, que morre nun campo de batalla. Os \u00fanicos duques que apoiaron a Rotgaudo foron Gaido (duque de Vicenza) e Estabilinio (duque de Treviso). Xusto nesta \u00faltima cidade, Carlomagno celebrou a Pascua o 14 de abril de 776, sancionando a derrota total dos revoltosos. Moitos nobres rebeldes foron deportados a Francia (entre eles Arichis, o irm\u00e1n de Paulo Di\u00e1cono), mentres os seus bens foron confiscados (como no caso de Waldando e Ai\u00f3n).\nTras a deposici\u00f3n de Rotgaudo o ducado foi entregado a personalidades fieis ao emperador, no cadro dunha m\u00e1is ampla reordenaci\u00f3n dos seus dominios co pase dos ducados longobardos a condados francos."}
{"id": "84824", "revid": "5863", "url": "https://gl.wikipedia.org/wiki?curid=84824", "title": "Gotor", "text": "Gotor \u00e9 un concello espa\u00f1ol da provincia de Zaragoza (Arag\u00f3n), situado na comarca de Aranda. A s\u00faa poboaci\u00f3n era de 389 habitantes en 2004 (INE), sobre unha superficie de 15,26\u00a0km\u00b2, o que lle outorgaba unha densidade de poboaci\u00f3n de 25,49 hab/km\u00b2. Dista 93\u00a0km da cidade de Zaragoza.\nXeograf\u00eda.\n\u00c1chase situado no val do Aranda, ao p\u00e9 da Serra da Virxe, no oeste da provincia e da comunidade aut\u00f3noma.\nNome.\nO seu nome expl\u00edcase como proveniente do xenitivo latino \"Gothorum\", que significa \"dos godos\"."}
{"id": "84825", "revid": "5863", "url": "https://gl.wikipedia.org/wiki?curid=84825", "title": "Aranda de Moncayo", "text": "Aranda de Moncayo \u00e9 un concello da provincia de Zaragoza (Arag\u00f3n), situado na comarca do Aranda. A s\u00faa poboaci\u00f3n era de 230 habitantes en 2007(INE). Dista 110\u00a0km da cidade de Zaragoza.\nXeograf\u00eda.\nEsta localizado na parte alta do xal* do r\u00edo Aranda, no oeste da provincia e da comunidade aut\u00f3noma.O concello est\u00e9ndese por unha \u00e1rea de 91,20\u00a0km\u00b2.\nNome.\nO seu nome \u00e9 de orixe celta, dun *\"are-randa\" \"preto da linde ou fronteira\"."}
{"id": "84826", "revid": "98629", "url": "https://gl.wikipedia.org/wiki?curid=84826", "title": "Royal Society", "text": "A Royal Society of London for Improving Natural Knowledge \u00e9 a m\u00e1is antiga sociedade cient\u00edfica do Reino Unido e unha das m\u00e1is antigas de Europa. A\u00ednda que se adoita considerar o ano 1660 como o da s\u00faa fundaci\u00f3n, o feito \u00e9 que anos antes xa exist\u00eda un grupo de cient\u00edficos que se reun\u00edan con certa periodicidade. Mant\u00e9n estreitas relaci\u00f3n coa Academia Real Irlandesa fundada no 1782, mentres que a Real Sociedade de Edimburgo, fundada en 1783, mantense como unha instituci\u00f3n escocesa independente. A pesar de ser unha instituci\u00f3n privada e independente, fai \u00e1s veces de Academia Nacional de Ciencias no Reino Unido e \u00e9 membro do Consello Cient\u00edfico Brit\u00e1nico formado no 2000.\nFundaci\u00f3n.\nDende o 1645 tiveron lugar reuni\u00f3ns semanais en Londres de fil\u00f3sofos naturais e cient\u00edficos doutras \u00e1reas do co\u00f1ecemento, en particular do que por aquel tempo se denominaba \"Nova Filosof\u00eda\" ou \"Filosof\u00eda Experimental\", e existen poucas d\u00fabidas de que estas reuni\u00f3ns filos\u00f3ficas son as que Robert Boyle chamaba o \"Colexio Invis\u00edbel\" ou \"Colexio Filos\u00f3fico\" na s\u00faa correspondencia entre 1646 e 1647. Segundo John Wallis, estas reuni\u00f3ns foron suxeridas por Theodore Hank, un alem\u00e1n residente en Londres, e produc\u00edronse principalmente na residencia de Jonathan Goddard.\nXa dende os seus inicios o grupo ti\u00f1a as s\u00faas normas de funcionamento. Reun\u00edanse unha vez por semana e para evitar que se desviara a discusi\u00f3n do seu prop\u00f3sito orixinal estaba prohibido falar da deus, asuntos de estado ou actualidade, limit\u00e1ndose s\u00f3 aos temas a tratar, \u00e1 \"Nova Filosof\u00eda\" e materias relacionadas \u2014Medicina, Anatom\u00eda, Geometr\u00eda, Navegaci\u00f3n, Est\u00e1tica, Mec\u00e1nica etc.\u2014 e os experimentos.\nDurante a segunda guerra civil inglesa (1648-1649), que finalizou coa execuci\u00f3n de Carlos II en 1660, parte do grupo moveuse a Oxford, onde mantivo reuni\u00f3ns paralelas \u00e1s do grupo de Londres, que continuaron fac\u00e9ndose no colexio Gresham, durante o interregno at\u00e9 1658, ano do falecemento de Oliver Cromwell. Trala restauraci\u00f3n mon\u00e1rquica co ascenso ao trono de Carlos II en 1660, as reuni\u00f3ns emprend\u00e9ronse de novo en Londres, un\u00edndose a elas o grupo que permanecera en Oxford.\nA primeira reuni\u00f3n aconteceu o 28 de novembro. A ela acudiron William Brouncker, Boyle, Alexander Bruce, Robert Moray, Paul Neile, John Wilkins, Goddard, William Petty, Peter Ball, Lawrence Rooke, Christopher Wren, Abraham Hill. Tras unha lectura a cargo de Wren, os asistentes decidiron fundar unha Sociedade para a promoci\u00f3n do Saber Experiental F\u00edsico-Matem\u00e1tico, reunirse unha vez por semana, os m\u00e9rcores; estabelecer unha cota de ingreso de 10 xilins e unha cota semanal dun xilin, para sufragar os experimentos; e elixindo a Wilkins como presidente. Na seguinte reuni\u00f3n, o 5 de decembro, Robert Moray informou que o rei aprobaba o estabelecemento das reuni\u00f3ns e estaba disposto a apoiar a creaci\u00f3n da Sociedade. O 12 de decembro fixouse o n\u00famero de membros en 55 sendo supernumerarios os bar\u00f3ns, membros do Colexio de F\u00edsica e profesores universitarios de matem\u00e1ticas, f\u00edsica e filosof\u00eda natural. O 6 de marzo de 1661 Moray foi elixido presidente en substituci\u00f3n de Wilkins.\nO 18 de setembro de 1661 acordaron un borrador de estatutos e a c\u00e9dula real de asociaci\u00f3n foi asinada o 15 de xullo de 1662, momento no que oficialmente se constitu\u00edu a \"Royal Society\". Nela figuraban os membro do Consello, nome\u00e1base a William Brouncker primeiro presidente e permit\u00edase nomear un \u00abComisario de Experimentos\u00bb, o primeiro dos cales foi Robert Hooke, nomeado o 5 de novembro dese mesmo ano. De feito, xa dende o principio os experimentos ti\u00f1an grande importancia e consum\u00edan gran parte do tempo que duraban as reuni\u00f3ns. A c\u00e9dula real permit\u00eda tam\u00e9n que a Sociedade fixera publicaci\u00f3n e en 1664 editaban \"Sylva\" de John Evelyn e ao ano seguinte \"Micrographia\", de Robert Hooke.\nNunha segunda c\u00e9dula real do 23 de abril de 1663, o rei outorga as s\u00faas armas \u00e1 sociedade, doa unha vara e \u00e9 nomeado membro fundador. Nom\u00e9anse dous secretarios, John Wilkins e Henry Oldenburg e faise referencia \u00e1 Sociedade como \"Sociedade Real para o Avance da Ciencia Natural\", que ser\u00e1 o seu nome definitivo. O lema adoptado \"Nullius in verba\" (\"en palabras de ningu\u00e9n\") ref\u00edrese \u00e1 necesitade de obter evidencias emp\u00edricas para o avance do co\u00f1ecemento en vez de recorrer ao criterio de autoridade, usado polos escol\u00e1sticos.\nPresidentes.\nO Presidente da Real Sociedade (PRS) \u00e9 elixido entre a comunidade cient\u00edfica da Mancomunidade Brit\u00e1nica de Naci\u00f3ns, cun mandato de cinco anos. O Presidente actual, dende o 1 de decembro de 2005, \u00e9 o astr\u00f3nomo Martin Rees.\nMembros famosos.\nVarios cient\u00edficos famosos estiveron involucrados na s\u00faa fundaci\u00f3n ou participaron na s\u00faa historia. O primeiro grupo incl\u00fae Robert Boyle, John Evelyn, Robert Hooke, William Petty, Gottfried Leibniz, John Wallis, John Wilkins, Thomas Willis e Sir Christopher Wren. Isaac Newton demostrou a s\u00faa teor\u00eda da \u00f3ptica ante eles e, posteriormente converteuse en presidente da sociedade. Thomas Bayes presentou o seu teorema por primeira vez ante esta sociedade.\nMedallas.\nSon un total de dez:"}
{"id": "84828", "revid": "3338", "url": "https://gl.wikipedia.org/wiki?curid=84828", "title": "\u00cdndico", "text": ""}
{"id": "84829", "revid": "23204", "url": "https://gl.wikipedia.org/wiki?curid=84829", "title": "Johannes Hevelius", "text": "Johannes Hevelius, forma latinizada de Jan Heweliusz, nado en Danzig o 28 de xaneiro de 1611 e finado o 28 de xaneiro de 1687, foi un astr\u00f3nomo polaco."}
{"id": "84833", "revid": "23204", "url": "https://gl.wikipedia.org/wiki?curid=84833", "title": "Bor", "text": "Bor ou Bur (en n\u00f3rdico antigo Borr) era o fillo de Buri e o pai de Od\u00edn, Vili e Ve na mitolox\u00eda n\u00f3rdica. \u00c9 mencionado na Gylfaginning da Edda prosaica de Snorri Sturluson.\nBor non se menciona de novo na Edda prosaica. A Od\u00edn ocasionalmente ref\u00edreselle como \"Fillo de Bor\", mais non se d\u00e1 m\u00e1is informaci\u00f3n sobre el.\nO rol de Bor na mitolox\u00eda non \u00e9 claro e non hai indicaci\u00f3ns de que fose adorado na relixi\u00f3n n\u00f3rdica."}
{"id": "84834", "revid": "1576", "url": "https://gl.wikipedia.org/wiki?curid=84834", "title": "Sports Illustrated", "text": "Sports Illustrated \u00e9 unha revista semanal dedicada ao deporte, propiedade do xigante dos medios de comunicaci\u00f3n Time Warner. Ten sobre tres mill\u00f3ns de subscritores e \u00e9 lida por 23 mill\u00f3ns de persoas cada semana, sendo o 80 % homes, o que representa ao 20 % dos homes de EUA.\nT\u00f3dolos anos, dende 1964, a revista saca unha \"Swimsuit Edition\", unha edici\u00f3n de traxes de ba\u00f1o, que xera o seu propio programa de televisi\u00f3n, v\u00eddeos e m\u00e1is mercadotecnia. Da \"Swimsuit Edition\" sa\u00edron modelos como Elle Macpherson ou Valeria Mazza. Tyra Banks foi a primeira modelo negra en aparecer na capa, en 1997."}
{"id": "84836", "revid": "56817", "url": "https://gl.wikipedia.org/wiki?curid=84836", "title": "Cat Island", "text": "Cat Island ou \"Illa do Gato\" \u00e9 unha das illas das Bahamas e tam\u00e9n un dos seus distritos. Local\u00edzase no leste do arquip\u00e9lago. A illa ten o punto m\u00e1is alto do arquip\u00e9lago enteiro, o monte Alvernia, con 63 metros. A illa pos\u00fae 1.647 habitantes (censo de 2000). As principais poboaci\u00f3ns son Arthur's Town (onde Sidney Poitier pasou a s\u00faa infancia), Orange Creek e Port Howe. Cat Island tam\u00e9n foi o berce do m\u00fasico Tony McKay, m\u00e1is co\u00f1ecido por Exuma.\nA illa conta con dous aeroportos, o \"New Bight Airport\" e o \"Arthur's Town Airport\"."}
{"id": "84837", "revid": "25871", "url": "https://gl.wikipedia.org/wiki?curid=84837", "title": "Eleuthera", "text": "Eleuthera \u00e9 unha das illas das Bahamas. Local\u00edzase no nordeste do arquip\u00e9lago, a 80 quil\u00f3metros de Nassau, e ten unha forma alongada e estreita. Ten preto de 8 mil habitantes segundo o censo do ano 2000.\nO nome \"Eleuthera\" deriva da palabra grega \"\u03b5\u03bb\u03b5\u03cd\u03b8\u03b5\u03c1\u03bf\u03c2\" (\"eleutheros\"), que significa Ceibe.\nOs habitantes orixinais das illas, os ta\u00ednos e os arawacos foron deportados polos colonizadores espa\u00f1ois para traballa-las minas da illa A Espa\u00f1ola, onde se extinguiron ao redor do ano 1550. Crese que a illa estivo deshabitada at\u00e9 a colonizaci\u00f3n europea que se produciu polo ano 1648, cando arribaron os primeiros \"peregrinos puritanos\" dende as Bermudas, quen foron os que lle deron o actual nome \u00e1 illa. Alg\u00fans cren que Cristovo Col\u00f3n chegou primeiro a esta illa antes que a calquera outra das Indias.\nA illa creceu prosperamente entre os anos 1950 e 1980, polos investimentos feitos polos industriais norteamericanos, actualmente a principal actividade econ\u00f3mica \u00e9 o turismo. Conta con tres aeroportos: o North Eleuthera, \"Governor's Harbour Airport\" e \"Rock Sound Airport\"."}
{"id": "84838", "revid": "85894", "url": "https://gl.wikipedia.org/wiki?curid=84838", "title": "Dora V\u00e1zquez", "text": "Dorinda Remedios V\u00e1zquez Iglesias, nada no barrio do Polvor\u00edn (Ourense) o 21 de agosto de 1913 e finada o 23 de setembro de 2010 na mesma cidade, foi unha escritora galega. Foi irm\u00e1 da tam\u00e9n escritora Pura V\u00e1zquez.\nTraxectoria.\nCriouse na cidade da Coru\u00f1a dos seis aos trece anos, cando regresou coa s\u00faa familia a Ourense, logo de que seu pai, funcionario de correos e poeta afeccionado, fose sancionado durante a guerra civil. Realizou estudos de maxisterio na Escola Normal de Ourense en 1933 e exerceu en Teimende, no concello de Parada de Sil, durante dez anos e en Lar\u00edn, no concello de Arteixo, outros quince anos ata a s\u00faa xubilaci\u00f3n anticipada por motivos de sa\u00fade. Foi nomeada socia de honra da Asociaci\u00f3n de Escritores en Lingua Galega en 2005.\nObra.\nComezou a publicar artigos no xornal \"La Noche\" de Santiago de Compostela, publicou en numerosas publicaci\u00f3ns galegas e de Am\u00e9rica. A\u00ednda que escribiu poes\u00eda, Dora, ded\u00edcase sobre todo \u00e1 narrativa con especial dedicaci\u00f3n \u00e1 infantil e xuvenil, \u00e1 que lle d\u00e1 un sentido exemplarizante e did\u00e1ctico."}
{"id": "84839", "revid": "3338", "url": "https://gl.wikipedia.org/wiki?curid=84839", "title": "Comunidade Brit\u00e1nica de Naci\u00f3ns", "text": ""}
{"id": "84842", "revid": "75439", "url": "https://gl.wikipedia.org/wiki?curid=84842", "title": "Cordilleira de L\u00edpez", "text": "A Cordilleiro de L\u00edpez \u00e9 unha serie de monta\u00f1as localizadas na zona meridional do departamento de Potos\u00ed, Bolivia e ao norte da Arxentina. \u00c9 unha secci\u00f3n da cordilleira dos Andes. A cordilleira cobre unha superficie de 23 404 km\u00b2 nunha direcci\u00f3n nordeste-sueste, entre os paralelos 22 e 23 graos, formando parte da divisi\u00f3n entre Bolivia e a Arxentina.\nAs\u00ed, na cordilleira de L\u00edpez, o pico m\u00e1is alto \u00e9 o Uturuncu, con 6 008 metros sobre o nivel do mar. Ten outros picos importantes como o Cerro L\u00edpez de 5 929 metros, o Soniquera, con 5 899 metros, ou o Cerro Tinte, con 5 849 metros, que est\u00e1 na fronteira boliviano-arxentina."}
{"id": "84843", "revid": "1131", "url": "https://gl.wikipedia.org/wiki?curid=84843", "title": "Alfonso Zulueta de Haz", "text": "Alfonso Zulueta de Haz, nado en Vigo o 8 de maio de 1924 e finado en Vigo o 27 de xu\u00f1o de 2017, foi un notario e intelectual galego. Foi presidente do Consello da Cultura Galega entre 2002 e 2006 e presidente da Fundaci\u00f3n Penzol.\nTraxectoria.\nFixo a carreira de Dereito na Universidade de Santiago de Compostela. Exerceu como notario en Gauc\u00edn (M\u00e1laga), Mar\u00edn e Vigo, onde residiu.\nFoi un dos fundadores e primeiro presidente do Ateneo de Pontevedra (1966-1969), tam\u00e9n foi presidente da Editorial SEPT, especializada en obras relixiosas. Zulueta de Haz foi un dos fundadores do Partido Galego Social Dem\u00f3crata en 1974 e exerceu como o seu vicepresidente ata 1978 ao se unir o seu partido co Partido Popular Galego para dar nacemento ao Partido Galeguista. Zulueta de Haz foi membro do pleno do Consello da Cultura Galega desde 1996 e \u00e1 morte de Carlos Casares foi elixido o seu presidente o 17 de abril de 2002.\nVida persoal.\nEstivo casado con Mar\u00eda Teresa Fern\u00e1ndez Cabaleiro."}
{"id": "84846", "revid": "98629", "url": "https://gl.wikipedia.org/wiki?curid=84846", "title": "Joseph Smith", "text": "Joseph Smith, Jr., nado en Sharon (Vermont) o 23 de decembro de 1805 e finado en Carthage (Illinois) o 27 de xu\u00f1o de 1844, foi o fundador da Igrexa de Xes\u00fas Cristo dos Santos dos \u00daltimos D\u00edas, co\u00f1ecido tam\u00e9n como Mormonismo, e unha figura pol\u00edtica importante (postulouse mesmo para ser o presidente dos Estados Unidos).\nComezou a ser seguido en 1827 despois de anunciar que un anxo lle mostrara un rexistro antigo, escrito en ferros de ouro, que describe a visita de Xes\u00fas \u00e1 xente ind\u00edxena das Am\u00e9ricas. En 1830, Smith publicou o Libro de Morm\u00f3n, o cal, segundo el, era unha traduci\u00f3n dese rexistro. No mesmo ano organizou a Igrexa de Cristo.\nDurante a maior parte da d\u00e9cada 1830-1840, Smith viviu en Kirtland (Ohio), que foi nese tempo a s\u00e9 da igrexa e o sitio do seu primeiro templo. Dificultades financeiras e conflitos con ex-membros en Kirtland alent\u00e1ronlle a congregar a igrexa na colonia de Santos dos \u00daltimos D\u00edas en Missouri. Al\u00ed intensific\u00e1ronse os desacordos entre membros da igrexa e persoas alleas, inici\u00e1ndose a guerra mormoa. Smith e os seus seguidores establec\u00e9ronse logo en Nauvoo, Illinois onde empezaron a constru\u00edr outro templo coa axuda de novos conversos de Europa.\nSmith \u00e9 considerado polos seus seguidores como profeta, vidente e revelador, e \u00e9 situado ao mesmo nivel que Mois\u00e9s, Isa\u00edas e outros antigos profetas b\u00edblicos. As s\u00faas revelaci\u00f3ns afirman a necesidade de restaurar a igrexa cristi\u00e1 orixinal, hab\u00e9ndose perdido pouco logo da morte dos ap\u00f3stolos debido \u00e1 Gran Apostas\u00eda. Smith foi, e contin\u00faa sendo, unha figura controvertida.\nBiograf\u00eda.\nInfancia e mocidade.\nFoi o quinto de once fillos do matrimonio entre Joseph Smith e Lucy Mack (casados en 1796). Varios reveses econ\u00f3micos obrigaron o pai a exercer diversos oficios na rexi\u00f3n de Nova Inglaterra, ata que se estableceron na peroferia de Palmyra, na ribeira do r\u00edo Hathaway. Joseph Smith (o fillo) apenas sab\u00eda ler e escribir e, segundo as s\u00faas propias palabras, apenas dominaba as operaci\u00f3ns b\u00e1sicas da aritm\u00e9tica.\nAo chegar \u00e1 adolescencia, Vermont viuse convulsionado por unha serie de correntes relixiosas cristi\u00e1s revisionistas e fundamentalistas. Parte da s\u00faa familia abrazou a relixi\u00f3n presbiteriana e Smith tam\u00e9n asistiu \u00e1s reuni\u00f3ns desta denominaci\u00f3n cristi\u00e1.\nEn 1820, con s\u00f3 catorce anos, retirouse a un bosque para orar e viu presuntamente unha columna de luz e, dentro dela, d\u00faas personaxes celestiais, Xesucristo e Deus Pai, que lle comunicaron que a verdadeira igrexa e doutrina pura do Evanxeo non se atopaba sobre a terra nese momento, e que el haber\u00eda de ser un medio para restaurar a igrexa de Xesucristo nos \u00faltimos d\u00edas. Joseph Smith intentou convencer algunhas persoas da s\u00faa confianza do que lle sucedeu no bosque, pero non o creron.\nFundaci\u00f3n do mormonismo.\nTres anos m\u00e1is tarde, o 21 de setembro de 1823, cando ti\u00f1a 17 anos, continuou a s\u00faa obra ao proclamar que o anxo Moroni se lle aparecera. Moroni, segundo contou Smith, d\u00edxolle que el, Joseph, fora elixido para traducir uns escritos de pobos antigos, o Libro de Morm\u00f3n que fora escrito por varios profetas americanos e compilado por Morm\u00f3n, pai de Moroni, m\u00e1is de mil anos antes. Estes escritos foran escritos nuns ferros de ouro que en m\u00e1is dunha ocasi\u00f3n os seus seguidores lle pediron que mostrase, o que non ocorreu ata certo tempo despois, cando mostrou os ferros en d\u00faas ocasi\u00f3ns a once testemu\u00f1as, que figuran entre as primeiras p\u00e1xinas do Libro de Morm\u00f3n.\nEn 1825 co\u00f1eceu unha moza mestra chamada Emma Ale (ou Emma Smith, co seu apelido de casada). Logo dun noivado de m\u00e1is de dous anos, casaron en xaneiro de 1827 en South Bainbridge, Nova York. O matrimonio tivo moitos fillos, dos cales varios non sobreviviron a primeira etapa das s\u00faas vidas.\nA dicir de Joseph, o 22 de setembro de 1827 recibiu finalmente os ferros, xunto a outros artefactos de aparencia antiga, e que o anxo Moroni o instru\u00edu para comezar a traduci\u00f3n, usando unhas pedras pectorais chamadas Ur\u00edm e Tum\u00edm. Segundo Smith, o escrito era un libro en material met\u00e1lico que estaba escrito nun idioma denominado \"exipcio reformado\", impreso sobre uns ferros de ouro unidos a modo de libro, cunhas grosas anellas. O libro apareceu oculto no cerro de Cumorah, a 8\u00a0km ao sur, preto de onde Joseph viv\u00eda por ent\u00f3n, en Palmyra.\nParece ser que o matrimonio Smith foi obxecto de persecuci\u00f3ns e de intentos de roubo por parte de bandidos, a causa do suposto libro de ouro. As\u00ed pois, decidiron mudarse a Harmony, e nese lugar comezou a traduci\u00f3n do material (segundo os seus detractores, a redacci\u00f3n). Parte das p\u00e1xinas do libro perdeuse tras ser prestadas a outras persoas. Os anais de ouro e o resto dos artefactos foron devoltos ao anxo Moroni tras ser traducidos. A traduci\u00f3n foi finalmente publicada en 1830 como o Libro de Morm\u00f3n. Tras a publicaci\u00f3n do Libro Morm\u00f3n, Joseph Smith fundou a Igrexa en 1830, da que foi ordenado Presidente, Profeta, Vidente e Revelador.\nSegundo Joseph, durante o proceso de traduci\u00f3n aparec\u00e9ronselle, entre outros, Juan o Bautista, quen lles conferiu o Sacerdocio Aar\u00f3nico, san Pedro, Santiago e Xo\u00e1n, quen o ordenaron no Sacerdocio de Mel\u00e1sedes e lle encomendaron realizar a obra divina de restaurar a verdadeira igrexa de Cristo, de conformidade co modelo dos primeiros cristi\u00e1ns. Iso en raz\u00f3n que as igrexas xurdidas logo das mortes dos primeiros ap\u00f3stolos (Pedro, Santiago, Juan), foran \"contaminadas\" polas filosof\u00edas imperantes e a mensaxe do evanxeo orixinal se corrompeu.\nO Libro de Morm\u00f3n aparece como un relato de pobos de orixe semita que chegaron ao continente americano desde o Oriente Medio, por medio da direcci\u00f3n divina. Cobre o per\u00edodo desde aproximadamente 600 a.C. ata 400. Tam\u00e9n fala dunha migraci\u00f3n anterior, a dos jareditas, pobo da \u00e9poca da torre de Babel, que emigraron a este continente pero que foron case exterminados antes da chegada do grupo de Nefi ). A trama principal trata dun clan familiar hebreo que sae de Xerusal\u00e9n antes de que fose cercada e tomada polas tropas de Senaquerib, rei Asirio, e que guiado por Deus e por medio dun comp\u00e1s especial chamado \"Liahona\", atravesa os oc\u00e9anos para chegar a Am\u00e9rica baixo o liderado dun home chamado Nefi. Chegados a Am\u00e9rica, multiplic\u00e1ronse grandemente, pero se dividiron en dous grupos rivais, os nefitas e os lamanitas, dous reinos sempre en pugna. Os nefitas foron finalmente derrotados polos lamanitas en 428. Os lamanitas que sobreviviron transform\u00e1ronse nun pobo feroz e moi distante dos costumes nefitas. Segundo Smith estes son os antepasados dos indios americanos.\nPara os morm\u00f3ns, O Libro de Morm\u00f3n \u00e9 un volume de escrituras sacras semellante \u00e1 biblia. \u00c9 unha historia da comunicaci\u00f3n de Deus cos antigos habitantes das Am\u00e9ricas e cont\u00e9n a plenitude do evanxeo eterno. Unha parte importante do libro ref\u00edrese \u00e1 visita de Cristo resucitado \u00e1s Am\u00e9ricas, onde repetiu moitos ensinos contidos nos Evanxeos.\nPrisi\u00f3n e morte.\nTanto Smith, como os seus conselleiros estiveron varias veces encarcerados baixo cargos falsos, tales como esc\u00e1ndalo p\u00fablico ou alteraci\u00f3n da orde, a\u00ednda que en ning\u00fan caso durante longo tempo. Nese momento, a fama de Jos\u00e9 Smith chegou a niveis tan elevados que moitos dos seus seguidores pensaron en postulalo \u00e1 presidencia dos Estados Unidos. Esta nova situaci\u00f3n criou a\u00ednda m\u00e1is persecuci\u00f3ns e novamente Joseph e o seu irm\u00e1n Hyrum foron encarcerados no c\u00e1rcere de Carthage por cargos falsos de sedici\u00f3n.\nJoseph Smith morreu asasinado a balazos a noite do 27 de xu\u00f1o de 1844 por un grupo de persoas. Atop\u00e1base preso co seu irm\u00e1n Hyrum, Patriarca da Igrexa, e o conselleiro Taylor, quen sobreviviu, acusados por diversos grupos antimorm\u00f3ns.\nA Igrexa de Xesucristo dos Santos dos \u00daltimos D\u00edas.\nPosteriormente \u00e1 s\u00faa morte, a congregaci\u00f3n entrou nun per\u00edodo de discusi\u00f3ns pola sucesi\u00f3n do cargo de Presidente da Igrexa e os seus atributos. Un grupo reclamou que o sucesor deber\u00eda ser o fillo de Smith; outro grupo postulou a sucesi\u00f3n en base ao que o Consello dos Doce propuxese.\nPresentouse Brigham Young como sucesor de Smith e foi aceptado por un grupo dos fieis; en cambio Emma Smith rexeitou a Young, pois quer\u00eda que o seu fillo Joseph Smith III, de 12 anos de idade, chegase \u00e1 idade de madurez para dirixir a igrexa. Isto escindiu a igrexa nos dous grupos que actualmente existen, a Igrexa de Xesucristo dos Santos dos \u00daltimos D\u00edas, co\u00f1ecidos comunmente como morm\u00f3ns, e A Igrexa Reorganizada de Xesucristo dos Santos dos \u00daltimos D\u00edas, actual Comunidade de Cristo. \nO grupo que aceptou a Young como l\u00edder investiuno en Utah en 1847 como segundo Profeta e presidente, e foi conducido por el na peregrinaci\u00f3n que o levou ao actual Estado de Utah en 1847, cando chegaron \u00e1s beiras de Lago Salgado (Salt Lake) e fundaron Salt Lake City."}
{"id": "84848", "revid": "23204", "url": "https://gl.wikipedia.org/wiki?curid=84848", "title": "Macastre", "text": "Macastre \u00e9 un municipio sito na comarca da Foia de Bunyol, no Pa\u00eds Valenciano. No ano 2008 (INE) ti\u00f1a 1.293 habitantes. A s\u00faa \u00e1rea \u00e9 de 37,7\u00a0km\u00b2. Limita cos concellos de Alboraig, Dosaig\u00fces e I\u00e0tova.\nXeograf\u00eda.\nSituado entre as concas os r\u00edos Bunyol e Magre. O seu relevo \u00e9 bastante accidentado, constitu\u00eddo por pequenas elevaci\u00f3ns e lombas de materiais cret\u00e1ceos integrados no Sistema Ib\u00e9rico. Na metade norte destaca o \"tur\u00f3\" do Castell (430 m), ao p\u00e9 do cal se asenta a poboaci\u00f3n de Macastre. Logo de salvarse a \"rambla\" ou cavorco de \"La Horteta\", o terreo torna elevarse, como no Puntal de Santa B\u00e0rbara (400 m) e no da Foia da Estanquera (429 m); despois aparece o val do r\u00edo Magre e na outra banda, no extremo sur, comezan os primeiros contrafortes da serra de Dosaig\u00fces, de maiores proporci\u00f3ns que as alturas do termo de Macastre.\nHistoria.\nOs restos m\u00e1is antigos atopados en Macastre corresponden \u00e1 Idade de Bronce. Xa na Idade Media, no ano 713, hai un tratado de capitulaci\u00f3n no que es testemu\u00f1a a presenza musulm\u00e1. En 1122 hai noticia de que o rei de Arag\u00f3n Afonso I (1073-1134) recadaba parias dos almor\u00e1bides. En 1238, tras a capitulaci\u00f3n de Valencia, os castelos, vilas e alcar\u00edas (granxas) son organizadas en \"fogos\" e repartidos por Jaume I (1208-1276), de maneira que dan lugar ao se\u00f1or\u00edo de Bunyol que abrazaba, m\u00e1is ou menos, os l\u00edmites da actual comarca da Foia de Bunyol, que foi concedido, o 28 de abril de 1238, a Roderic de Li\u00e7ana, quen o transferiu logo \u00e1 orde do Hospital. At\u00e9 a expulsi\u00f3n dos mouriscos, en 1609, a poboaci\u00f3n medraba con rapidez \u201364 familias en 1563 e 98 en 1602-, axudada pola importancia estrat\u00e9xica do seu castelo, sito a cabalo dos reinos de Valencia e de Castela, pero esta medra demogr\u00e1fica veuse frustrada co desterro dos mouros e, se ben o 10 de novembro de 1611 se concedeu carta de poboaci\u00f3n a diversas familias cristi\u00e1s polo se\u00f1or territorial, Gaspar Mercader e Carro\u00e7, se\u00f1or de Macastre, estes novos poboadores non chegaban a unha vintena de veci\u00f1os. At\u00e9 o s\u00e9culo XVIII non se produciu a recuperaci\u00f3n demogr\u00e1fica que, desde aquela altura sempre ten sido dun moderado ascenso cun devalo durante as d\u00e9cadas centrais do XX.\nEconom\u00eda.\nA econom\u00eda do concello bas\u00e9ase tradicionalmente na agricultura de seca\u00f1o, con predominio do cultivo de oliveira, vi\u00f1edo e alfarrobeira. Produce aceite de oliveira de excelente calidade.\nMonumentos.\nUn paseo pola localidade permite gozar da Plaza de los \u00c1rboles, con \u00e1rbores centenarias; da fonte do Bolot, realizada nos inicios do XX con azulexos de estilo modernista e m\u00e1is dunha boa mostra da arquitectura rural do interior.\nDentro do seu patrimonio debe salientarse a\u00ednda:"}
{"id": "84849", "revid": "812726", "url": "https://gl.wikipedia.org/wiki?curid=84849", "title": "Telo", "text": ""}
{"id": "84850", "revid": "85894", "url": "https://gl.wikipedia.org/wiki?curid=84850", "title": "A Costa, Loureiro, Cerdedo-Cotobade", "text": "A Costa \u00e9 un lugar da parroquia de Loureiro, no concello pontevedr\u00e9s de Cerdedo-Cotobade. Segundo o IGE, en 2015 ti\u00f1a 6 habitantes (3 homes e 3 mulleres), o que sup\u00f3n a perda dun habitante con respecto a 2005."}
{"id": "84851", "revid": "85894", "url": "https://gl.wikipedia.org/wiki?curid=84851", "title": "A Chan, Loureiro, Cerdedo-Cotobade", "text": "A Chan \u00e9 un lugar da parroquia de Loureiro, no concello pontevedr\u00e9s de Cerdedo-Cotobade. Segundo o IGE, en 2015 ti\u00f1a 19 habitantes (9 homes e 10 mulleres), o que sup\u00f3n a reduci\u00f3n da poboaci\u00f3n en tres habitantes con respecto a 2005 cando ti\u00f1a 22 habitantes."}
{"id": "84852", "revid": "85894", "url": "https://gl.wikipedia.org/wiki?curid=84852", "title": "O Frade, Loureiro, Cerdedo-Cotobade", "text": "O Frade \u00e9 un lugar da parroquia de Loureiro, no concello pontevedr\u00e9s de Cerdedo-Cotobade. Segundo o IGE, en 2015 ti\u00f1a 35 habitantes (20 homes e 15 mulleres). Malia que sup\u00f3n un descenso respecto \u00f3 2005, cando ti\u00f1a 41, segue sendo o lugar m\u00e1is habitado da parroquia.\nNeste lugar at\u00f3pase o cruceiro da Porteli\u00f1a, posiblemente anterior \u00f3 s\u00e9culo XIX."}
{"id": "84853", "revid": "1131", "url": "https://gl.wikipedia.org/wiki?curid=84853", "title": "Gunt\u00edn (hom\u00f3nimos)", "text": "O top\u00f3nimo galego Gunt\u00edn pode facer referencia a:"}
{"id": "84855", "revid": "85894", "url": "https://gl.wikipedia.org/wiki?curid=84855", "title": "Ribalta, Loureiro, Cerdedo-Cotobade", "text": "Ribalta \u00e9 un lugar da parroquia de Loureiro, no concello pontevedr\u00e9s de Cerdedo-Cotobade. Segundo o IGE en 2015 ti\u00f1a catro habitantes (dous homes e d\u00faas mulleres), tres menos ca en 2005.\nNeste lugar est\u00e1 a ermida da Virxe das Neves, e pr\u00f3xima a ela est\u00e1 a Cruz das Neves."}
{"id": "84856", "revid": "23204", "url": "https://gl.wikipedia.org/wiki?curid=84856", "title": "B\u00f3veda (hom\u00f3nimos)", "text": "Unha b\u00f3veda \u00e9 unha construci\u00f3n arquitect\u00f3nica, de secci\u00f3n curva, que permite cubrir o espazo comprendido entre dous muros, piares ou columnas.\nComo top\u00f3nimo, B\u00f3veda pode referirse a:\nAmais, como apelido pode referirse a:"}
{"id": "84859", "revid": "812771", "url": "https://gl.wikipedia.org/wiki?curid=84859", "title": "Penadexo", "text": ""}
{"id": "84860", "revid": "812772", "url": "https://gl.wikipedia.org/wiki?curid=84860", "title": "Covadelas", "text": ""}
{"id": "84861", "revid": "1131", "url": "https://gl.wikipedia.org/wiki?curid=84861", "title": "Centeais", "text": "O top\u00f3nimo galego Centeais alude a terras de centeo. Pode referirse a:"}
{"id": "84862", "revid": "895", "url": "https://gl.wikipedia.org/wiki?curid=84862", "title": "Sport Lisboa Benfica", "text": ""}
{"id": "84863", "revid": "895", "url": "https://gl.wikipedia.org/wiki?curid=84863", "title": "SL Benfica", "text": ""}
{"id": "84865", "revid": "1131", "url": "https://gl.wikipedia.org/wiki?curid=84865", "title": "Manuel Rodrigues Lapa", "text": "Manuel Rodrigues Lapa, nado en Anadia (Aveiro) o 22 de abril de 1897 e finado na mesma vila o 28 de marzo de 1989, foi un fil\u00f3logo portugu\u00e9s, que fixo varios estudos sobre o galego.\nTraxectoria.\nEstudou na Universidade de Lisboa, onde se doutorou coa tese \"Das Origens da Poesia L\u00edrica em Portugal na Idade M\u00e9dia\" (1930). Nese mesmo ano dirixe a s\u00faa atenci\u00f3n para Galiza, e publica \"Os vilancicos: o vilancico galego nos s\u00e9culos XVII e XVIII\", obra na cal estuda vilancicos nos que aparecen galegos a os recitar. Dous anos despois efect\u00faa a s\u00faa primeira visita a Galiza.\nFoi afastado da facultade de Letras en 1935 por motivos pol\u00edticos e a s\u00faa oposici\u00f3n ao goberno de Ant\u00f3nio de Oliveira Salazar. A partir de a\u00ed dedicouse ao xornalismo (dirixiu \"O Diabo\") e \u00e1s investigaci\u00f3ns literarias. No ano 1935 edita na revista \"Seara Nova\" un n\u00famero especial dedicado ao poeta Eduardo Pondal.\nFoi encarcerado o 6 de xaneiro de 1949. En 1957 exiliouse no Brasil, onde deu clase en varias universidades, e onde realizou investigaci\u00f3ns sobre o s\u00e9culo XVIII en Minas Gerais. Regresou a Portugal despois do 25 de abril.\nEn repetidas ocasi\u00f3ns volver\u00e1 publicar sobre o galego e Galiza nos anos seguintes. En 1965, a s\u00faa edici\u00f3n das cantigas de escarnio e maldicir impr\u00edmese en Vigo. En 1973, Rodrigues Lapa publica un artigo na revista lisboeta \"Col\u00f3quio / Letras\", onde se proclama partidario de que o galego se escriba con ortograf\u00eda portuguesa. O artigo reeditouse en \"Grial\", o que provocou unha viva pol\u00e9mica, na que toman postura en contra intelectuais galegos, como Ram\u00f3n Pi\u00f1eiro, \u00c1lvaro Cunqueiro e Ram\u00f3n Otero Pedrayo, ente outros; e a favor Valent\u00edn Paz Andrade, Ernesto Guerra da Cal, Ricardo Carballo Calero e outros.\nEn 1981 realizou a que ser\u00eda a s\u00faa \u00faltima visita a Galiza, para presentar un libro do seu amigo Carballo Calero. Por esta altura padec\u00eda xa problemas de sa\u00fade que dificultaban os seus desprazamentos. En 1989 falecer\u00eda na s\u00faa morada de Anadia.\nVida persoal.\nEn abril de 1923 casou con In\u00eas Augusta Coelho da Silva, e ao ano seguinte foron pais do seu \u00fanico fillo, Armando."}
{"id": "84867", "revid": "62997", "url": "https://gl.wikipedia.org/wiki?curid=84867", "title": "Pioneiros morm\u00f3ns", "text": "Os pioneiros morm\u00f3ns eran membros da Igrexa de Xesucristo dos Santos dos \u00daltimos D\u00edas, tam\u00e9n co\u00f1ecidos como Santos dos \u00daltimos D\u00edas, que emigraron a trav\u00e9s dos Estados Unidos desde o Medio Oeste ata o Val de Lago Salgado, no que \u00e9 hoxe o Estado de Utah. A viaxe, que realizaron unhas 70.000 persoas, iniciouse en abril de 1847 e conclu\u00edu coa terminaci\u00f3n da primeira li\u00f1a de ferrocarril transcontinental en 1869.\nAntecedentes \u00e1 migraci\u00f3n.\nA Igrexa de Xesucristo dos Santos dos \u00daltimos D\u00edas foi fundada en abril de 1830 por Joseph Smith e un pequeno grupo de seguidores, inaugurando entre o cristianismo do leste dos Estados Unidos elementos teol\u00f3xicos novos, con tendencias restauracionistas.\nCompa\u00f1\u00eda de vangarda de 1847.\nEstablecendo unha percepci\u00f3n favorable do territorio de Utah e aprob\u00e1ndose o \u00e9xodo, organizouse unha compa\u00f1\u00eda de vangarda para abrir o cami\u00f1o do oeste ata as Monta\u00f1as Rochosas, recoller informaci\u00f3n sobre as condici\u00f3ns do cami\u00f1o, inclu\u00edndo fontes de auga e tribos de amerindios, e seleccionar, en \u00faltima instancia, o punto central na Gran Cunca, no que establecer\u00edan o seu refuxio. O obxectivo principal era arribar a un punto de divisi\u00f3n entre os territorios de Oreg\u00f3n e California, aproximadamente no paralelo 42, onde se marca unha divisi\u00f3n clim\u00e1tica.\nA compa\u00f1\u00eda inicial seleccionar\u00eda e abrir\u00eda un cami\u00f1o principal, coa expectativa de que os pioneiros posteriores a mantivesen e mellorasen. Esper\u00e1base que o grupo puidese, onde for posible, establecer vaos e transbordadores e sementar e cultivar coas t\u00e9cnicas de irrigaci\u00f3n que se requirisen. A finais de febreiro, fix\u00e9ronse os plans para recoller os botes port\u00e1tiles, os mapas, os instrumentos cient\u00edficos, os instrumentos de granxa e as sementes. Elixiuse unha ruta nova no lado do norte do r\u00edo Platte, un afluente do r\u00edo Missouri, para evitar interferir cos viaxeiros que estableceran o popular \"Oregon Trail\" no lado sur do mesmo r\u00edo. Dadas as necesidades dun grupo tan numeroso, os l\u00edderes da igrexa SUD decidiron evitar conflitos potenciais sobre os dereitos de pastoreo, o acceso \u00e1 auga os sitios para acampar establecidos por exploradores do pasado.\nO grupo conform\u00e1rono 143 homes, inclu\u00edndo tres escravos negros e oito membros do Qu\u00f3rum dos doce Ap\u00f3stolos, tres mulleres e dous nenos. A compa\u00f1\u00eda contivo 73 carromatos, un can\u00f3n, 93 cabalos, 52 mulas, 66 bois, 19 vacas, 17 cans e alg\u00fans pitos. Levaban suficientes provisi\u00f3ns para un ano. Dividiuse este grupo en 14 compa\u00f1\u00edas, cada unha cun capit\u00e1n designado. Ante a posibilidade dun ataque por parte de nativos americanos, formouse unha milicia e gardas nocturnas.\nA traves\u00eda.\nO 15 de abril de 1847 o grupo de carromatos comezou a s\u00faa traves\u00eda. O campamento levant\u00e1base \u00e1s 5 da ma\u00f1\u00e1 para emprender viaxe \u00e1s 7 da ma\u00f1\u00e1. A viaxe e as s\u00faas faenas diarias deb\u00edan terminar \u00e1s 8:30 da noite e o campamento deb\u00edase deitar \u00e1s 9 pm. Viaxaban seis d\u00edas \u00e1 semana, xeralmente descansando o domingo para observaren o d\u00eda de repouso.\nAlg\u00fans membros da compa\u00f1\u00eda ti\u00f1an funci\u00f3ns espec\u00edficas. Por exemplo, William Clayton foi nomeado escriba da compa\u00f1\u00eda. Deb\u00eda redactar unha descrici\u00f3n precisa do d\u00eda de viaxe e a distancia percorrida. Para non ter que contar as voltas da roda dunha carreta para medir a distancia percorrida, dese\u00f1ou xunto con Orson Pratt, matem\u00e1tico, un mecanismo que rexistraba as revoluci\u00f3ns da roda. O percorrido medio era de entre 22 e 32\u00a0km diarios. Orson Pratt, un dos ap\u00f3stolos da Igrexa, foi nomeado observador cient\u00edfico. Tomou notas sobre as formaci\u00f3ns xeol\u00f3xicas e os recursos minerais e describiu plantas e animais. Outros membros ti\u00f1an faenas laborais, como espantar as mandas de decenas de miles de b\u00fafalos do cami\u00f1o para permitiren o paso das compa\u00f1\u00edas.\nO primeiro segmento da viaxe, desde Winter Quarters ata o Forte Laramie, levou seis semanas, arribando a compa\u00f1\u00eda ao forte o 1 de xu\u00f1o. En Fort Laramie un\u00edronse ao grupo de vangarda membros do Batall\u00f3n Morm\u00f3n. Tam\u00e9n no grupo atop\u00e1banse fieis provenientes de Mississippi, quen tomaran unha ruta m\u00e1is cara ao sur en direcci\u00f3n \u00e1 Gran Cunca. Durante a \u00faltima semana de xu\u00f1o, Sam Brannan, l\u00edder do barco de morm\u00f3ns emigrantes \"Brooklyn\", atopouse coa compa\u00f1\u00eda de vangarda cerca do pobo de Green River, en Wyoming. A compa\u00f1\u00eda continuou a s\u00faa ruta polo chamado Paso do Sur (\"South Pass\"), descenderon o r\u00edo Verde en balsas ata chegar a Fort Bridger o 7 de xullo. Ao mesmo tempo, un\u00edronse a eles outros trece membros do destacamento de enfermos do Batall\u00f3n Morm\u00f3n.\nPara franquear os pasos das Monta\u00f1as Rochosas seguiron o cami\u00f1o deixado polos buscadores de ouro do Grupo Donner. A compa\u00f1\u00eda dividiuse en tres secci\u00f3ns. Creouse unha terceira divisi\u00f3n de reco\u00f1ecemento para adiantarse polas monta\u00f1as sobre a ruta designada.\nO Val do Lago Salgado.\nO 21 de xullo de 1847, a primeira compa\u00f1\u00eda chegou ao Val do Lago Salgado. Os exploradores fixeron un circu\u00edto de reco\u00f1ecemento duns 19\u00a0km no val antes de volver ao grupo m\u00e1is grande. O d\u00eda seguinte, explor\u00e1ronse zonas m\u00e1is amplas do val foron, localiz\u00e1ronse regatos e fontes de augas termais e estableceuse o primeiro campamento. O 28 de xullo estableceuse o lugar para o futuro Templo de Salt Lake City e discutiuse un plano da cidade.\nPara decembro de 1847, m\u00e1is de dous mil morm\u00f3ns completaran a viaxe ao Val do Lago Salgado. Varios centos deles regresaron ao leste para congregar e organizar traves\u00edas programadas para os anos seguintes. Cada ano, durante as subsecuentes migraci\u00f3ns mormoas, continu\u00e1ronse organizando \u00e1s persoas en compa\u00f1\u00edas, que se divid\u00edan en grupos de 10 e 50.\nCondici\u00f3ns da viaxe.\nOs pioneiros viaxaron desde o Val do Lago Salgado ata a Gran Cunca usando carromatos, carretas de man e, nalg\u00fans casos, cargando persoalmente coas s\u00faas pertenzas. Os carromatos de bois eran frecuentes, en particular en compa\u00f1\u00edas con mellores recursos. A\u00ednda que existen evidencias de ocasionais desv\u00edos e atallos, a viaxe ao longo das ribeiras do r\u00edo Platte e a trav\u00e9s do r\u00edo Sweetwater chegou a ser co\u00f1ecida como o traxecto morm\u00f3n ().\nOs recursos financeiros dos membros da Igrexa eran variables. Moitas das familias sufriran polas perdas das s\u00faas propiedades en Missouri e Illinois. Os fondos da igrexa eran tam\u00e9n limitados, pero os l\u00edderes lograron prover os recursos para asistir o mellor posible \u00e1s familias e \u00e1s compa\u00f1\u00edas no seu tr\u00e1nsito pioneiro. En outubro de 1845, mentres os Santos dos \u00daltimos D\u00edas se preparaban para partir de Nauvoo, un xornal local, o \"Nauvoo Neighbor\", imprimiu unha exhaustiva lista de provisi\u00f3ns suxeridas para cada carreta familiar: 2 \u00f3 3 xuntas de bois , 2 vacas leiteiras, outros animais, armas e munici\u00f3ns, 7 quilos de ferro, poleas e cordas, equipo de pesca, para granxas e de coci\u00f1a, as\u00ed como maquinaria, e polo menos 500 kg de fari\u00f1a e outros alimentos. Alg\u00fans pioneiros sobreestimaron a cantidade de bens que pod\u00edan cargar e, a medida que os bois se debilitaban polo exceso de peso, v\u00edanse na necesidade de alixeirar os carros descartando posesi\u00f3ns preciosas, inclu\u00edndo colecci\u00f3ns "}
{"id": "84872", "revid": "1131", "url": "https://gl.wikipedia.org/wiki?curid=84872", "title": "Arufe", "text": "O top\u00f3nimo Arufe pode referirse a:\nAmais, como apelido pode referirse a:"}
{"id": "84873", "revid": "89787", "url": "https://gl.wikipedia.org/wiki?curid=84873", "title": "Rexina Vega", "text": "Rexina Rodr\u00edguez Vega, nada en Vigo o 18 de novembro de 1966, \u00e9 unha escritora e investigadora da literatura galega.\nTraxectoria.\nDoutora en Filolox\u00eda Rom\u00e1nica (tese: \"Biling\u00fcismo e autotraduci\u00f3n en \u00c1lvaro Cunqueiro)\", profesora e investigadora no \u00e1mbito da literatura galega, \u00e9 especialista na obra de \u00c1lvaro Cunqueiro, autor sobre o que ten publicados varios estudos. Exerceu tam\u00e9n a cr\u00edtica literaria en publicaci\u00f3ns como \"Praza.gal\", \"A Nosa Terra\", \"Grial\" ou o \"Anuario de Estudos Literarios Galegos\". No campo da lexicograf\u00eda formou parte do equipo de redacci\u00f3n dos dicionarios biling\u00fces espa\u00f1ol-franc\u00e9s da editorial Larousse e do Dicionario Vox galego-castel\u00e1n.\nDurante os anos noventa exerceu a docencia na \u00e1rea de filolox\u00eda galego-portuguesa na Universidade Aut\u00f3noma de Barcelona. Pasou despois a ser profesora do departamento de Lingua espa\u00f1ola na Universidade de Vigo, tendo sido anteriormente profesora de Lingua e literatura galega no Instituto San Tom\u00e9 da mesma cidade e do Departamento de Lingua Galega no IES Pluriling\u00fce Terra de Turonio en Gondomar."}
{"id": "84874", "revid": "624", "url": "https://gl.wikipedia.org/wiki?curid=84874", "title": "Henrique III", "text": "Co nome de Henrique III reinaron:"}
{"id": "84875", "revid": "56817", "url": "https://gl.wikipedia.org/wiki?curid=84875", "title": "Borau", "text": "Borau \u00e9 un pequeno concello da provincia de Huesca. A s\u00faa poboaci\u00f3n era de 75 habitantes no ano 2005 (INE). Dista 86\u00a0km da capital provincial, Huesca. O municipio est\u00e1 situado no noroeste da provincia e da comunidade, nos Pireneos, atravesado polo r\u00edo Lubierre, tributario do Arag\u00f3n. Ocupa unha superficie de 41,7 km\u00b2."}
{"id": "84877", "revid": "1131", "url": "https://gl.wikipedia.org/wiki?curid=84877", "title": "Cravo Fondo", "text": "Cravo Fondo foi un colectivo po\u00e9tico xurdido en Santiago de Compostela en 1977.\nHistoria e caracter\u00edsticas.\nO grupo xurdiu con vontade renovadora e autodefin\u00edase como revolucionario, nacionalista e comprometido coa investigaci\u00f3n creativa coa lingua e a literatura. Estaba formado polos poetas Ramiro Fonte, Xes\u00fas R\u00e1bade Paredes, Xavier Rodr\u00edguez Barrio, Xulio L\u00f3pez Valc\u00e1rcel, Xes\u00fas Manuel Valc\u00e1rcel, Fiz Vergara Vilari\u00f1o e Helena Villar Janeiro.\nEn 1977 publicaron o seu \u00fanico libro conxunto co t\u00edtulo \"Cravo Fondo\", que se abre cun manifesto que amosa a vontade de superaci\u00f3n do socialrealismo epigonal pero sen renunciar a historicidade nin caer no esteticismo. Faise fincap\u00e9 na necesidade dunha poes\u00eda que comunique realmente co pobo e f\u00e1lase da necesidade de facer recitais non elitistas. O manifesto remata coa consigna: \"Por Galicia, pola poes\u00eda, Cravo Fondo, verba nova para unha terra ceibe\"."}
{"id": "84878", "revid": "23204", "url": "https://gl.wikipedia.org/wiki?curid=84878", "title": "Henrique III de Castela", "text": "Henrique III de Trast\u00e1mara, chamado o Doente, nado en Burgos o 4 de outubro de 1379 e finado en Toledo o 25 de decembro de 1406, foi rei da Coroa de Castela.\nEra fillo de Leonor de Arag\u00f3n e Xo\u00e1n I, \u00f3 que sucedeu como rei de Castela en 1390.\nTraxectoria.\nAntes de ser elevado \u00f3 trono ostentou o t\u00edtulo de Pr\u00edncipe de Asturias, sendo o primeiro en ostentar dito t\u00edtulo. Asumiu o poder efectivo o 2 de agosto de 1393, con 13 anos, logo dun tumultuoso per\u00edodo de cambios na rexencia. Puido pacificar \u00e1 nobreza e restaurar o poder real, apoi\u00e1ndose nos nobres de segunda fila e desprazando as\u00ed \u00f3s seus parentes m\u00e1is poderosos (como Afonso Henr\u00edquez e Leonor de Navarra). Derrogou privilexios antes concedidos \u00e1s Cortes, como a alcabala e o dereito a asistir \u00f3 Consello Real. Impulsou a figura dos corrixidores nas cidades, e saneou a econom\u00eda do Reino. Reduciu as persecuci\u00f3ns contra os xudeus, promulgando varios editos contra a violencia, que fora particularmente grave en 1391.\nDurante o seu reinado a frota castel\u00e1 obtivo varias vitorias contra os ingleses. En 1400 enviou unha frota de guerra que destru\u00edu a base pirata de Tetu\u00e1n, na \u00c1frica do Norte. En 1402 comezou a colonizaci\u00f3n das Illas Canarias, enviando \u00f3 explorador franc\u00e9s Jean de B\u00e9thencourt. Detivo unha invasi\u00f3n portuguesa iniciada en 1396 cun ataque a Badaxoz, consolidando finalmente a paz co acordo firmado con Xo\u00e1n I de Portugal o 15 de agosto de 1402. Apoiou as pretensi\u00f3ns pontificias de Bieito XIII e retomou a campa\u00f1a contra Granada, atinxindo unha importante vitoria en Collejares, cerca de \u00dabeda (1406), a\u00ednda que non puido completala porque lle sobreveu a morte. Tam\u00e9n enviou a d\u00faas embaixadas ante Tamerl\u00e1n, a primeira encabezada por Hern\u00e1n S\u00e1nchez de Palazuelos e a segunda por Ruy Gonz\u00e1lez de Clavijo. Desta segunda quedou a relaci\u00f3n da viaxe escrita na \"Embajada a Tamorl\u00e1n\".\nEn 1388, en virtude do tratado de Baiona, casou con Catarina de Lancaster, filla de Xo\u00e1n de Gante, duque de Lancaster, e de Costanza de Castela, polo tanto descendente de Pedro I o Cruel. Isto permitiu culminar o conflito din\u00e1stico, afianzar a Casa de Trast\u00e1mara, e establecer a paz entre Inglaterra e Castela. Desta uni\u00f3n naceron dous fillos:\nCoa s\u00faa sa\u00fade afectada, nos seus \u00faltimos anos delegara parte do poder efectivo no seu irm\u00e1n Fernando de Antequera, que ser\u00eda rexente durante a minor\u00eda de idade de Xo\u00e1n II.\nFaleceu en Toledo cando preparaba unha campa\u00f1a contra o reino de Granada. Foi soterrado na Capela de Reis Novos da catedral toledana."}
{"id": "84879", "revid": "73258", "url": "https://gl.wikipedia.org/wiki?curid=84879", "title": "Nueno", "text": "Nueno \u00e9 un concello espa\u00f1ol da provincia de Huesca, Arag\u00f3n, localizado na comarca da Hoya de Huesca. A s\u00faa poboaci\u00f3n era de 446 habitantes en 2007 (INE) sobre unha superficie de 147,2 km\u00b2. Pr\u00f3ximo \u00e1 capital provincial, dista tan s\u00f3 15 km da mesma.\nLugares do concello.\nArascu\u00e9s, Belsu\u00e9, Nozito, Sabay\u00e9s e Santolarieta."}
{"id": "84880", "revid": "59564", "url": "https://gl.wikipedia.org/wiki?curid=84880", "title": "Fiz Vergara Vilari\u00f1o", "text": "F\u00e9lix Vergara Vilari\u00f1o, co\u00f1ecido como Fiz Vergara Vilari\u00f1o, nado en Santalla (Samos) o 15 de abril de 1953 e finado na mesma parroquia o 18 de xullo de 1997, foi un poeta galego.\nTraxectoria.\nO seu pai nacera en Cuba, e a s\u00faa nai en Gamiz. Dende rapaz sufriu diston\u00eda muscular provocada por unha ca\u00edda na casa. Estudou o bacharelato en Madrid, Sarria e Lugo, cidade esta onde se relacionou literariamente con Xavier Rodr\u00edguez Barrio, Xulio L\u00f3pez Valc\u00e1rcel, Xes\u00fas Manuel Valc\u00e1rcel e Claudio Rodr\u00edguez Fer, para deseguida volver \u00e1 s\u00faa aldea natal, onde residiu na casa paterna, adicado unicamente \u00e1 literatura.\nFormou parte do colectivo Cravo Fondo. A s\u00faa poes\u00eda ti\u00f1a inicialmente un marcado car\u00e1cter social, que foi logo derivando cara a un maior intimismo. A poes\u00eda paisax\u00edstica, amorosa e existencialista predomina desde \"Orfo de ti en terra adentro\" (1976).\nEstudosos da s\u00faa obra son Iago Rodr\u00edguez Y\u00e1\u00f1ez, Xos\u00e9 Mar\u00eda \u00c1lvarez C\u00e1ccamo, Xes\u00fas Alonso Montero, Paco Mart\u00edn, Ant\u00f3n Tovar, Xavier Rodr\u00edguez Barrio, Manuel Mar\u00eda, Carlos Casares ou Lois Celeiro.\nPremio de poes\u00eda Fiz Vergara Vilari\u00f1o.\nNa honra do poeta, o Concello de Sarria convoca dende o ano 2000 o Premio de poes\u00eda Fiz Vergara Vilari\u00f1o para composici\u00f3ns in\u00e9ditas escritas en lingua galega."}
{"id": "84881", "revid": "1888", "url": "https://gl.wikipedia.org/wiki?curid=84881", "title": "Premio da Cr\u00edtica Galicia", "text": ""}
{"id": "84882", "revid": "23204", "url": "https://gl.wikipedia.org/wiki?curid=84882", "title": "Xo\u00e1n I de Castela", "text": "Xo\u00e1n I de Trast\u00e1mara (nado en \u00c9pila, Zaragoza en 1358 e finado en Alcal\u00e1 de Henares en 1390) foi rei de Castela entre o 24 de agosto de 1379 e o 9 de outubro de 1390.\nFoi o segundo rei da dinast\u00eda de Trast\u00e1mara, fillo de Henrique II o das Merc\u00e9s e de Xoana, filla de Xo\u00e1n Manuel de Villena, cabeza dunha rama m\u00e1is nova da casa real de Castela. Naceu en Arag\u00f3n durante o desterro do seu pai cando a\u00ednda non era rei. Foi o derradeiro rei castel\u00e1n coroado solemnemente. Despois del, os monarcas asumiron a dignidade real por proclamaci\u00f3n e aclamaci\u00f3n.\nTraxectoria.\nCasou con Leonor de Arag\u00f3n, filla de Pedro IV o Cerimonioso, en Soria en 1375. Desta uni\u00f3n naceron:\n\u00d3 morrer Leonor, casou con Beatriz de Portugal, herdeira do trono de Portugal. Desta uni\u00f3n naceu Miguel, morto de neno.\n\u00d3 falecer sen herdeiros var\u00f3ns o rei Fernando I de Portugal, pai da s\u00faa segunda esposa, Xo\u00e1n I optou \u00f3 trono, quedando Pedro Gonz\u00e1lez, o seu aio, como un dos rexentes de Castela en 1384.\n\u00d3 ano seguinte, Xo\u00e1n foi \u00e1 guerra contra Xo\u00e1n de Avis, fillo bastardo de Pedro I de Portugal e por tanto medio irm\u00e1n de Fernando I. Esa guerra rematou na desastrosa derrota de Aljubarrota, na que, trala desbandada das tropas castel\u00e1s, conseguiu salvar a vida grazas ao seu aio, que faleceu.\nGuerra dos Cen Anos.\nHenrique II recibira a axuda de cabaleiros franceses dirixidos polo propio Bertrand Du Guesclin durante o seu enfrontamento con Pedro I o Cruel. A vitoria final de Henrique na guerra civil castel\u00e1 brindou a Francia un poderoso aliado no plano naval. Tanto Henrique como o seu fillo Xo\u00e1n enviaron a armada castel\u00e1, que destru\u00edu a escuadra inglesa en La Rochelle (1372) e saqueou numerosos portos ingleses (como Rye, Rotingdean, Lewes, Folkestone, Plymouth, Portsmouth, Wight ou Hastings) entre 1377 e 1380, ano en que o almirante castel\u00e1n Fernando S\u00e1nchez de Tovar chegou mesmo a ameazar Londres. Sir Ricardo Knolles en 1360 e o duque de Lancaster, Xo\u00e1n de Gante, en 1363 formaron corpos expedicionarios que atacaron o continente, pero foron detidos.\nMantivo amizade con Carlos III de Navarra, casado coa s\u00faa irm\u00e1 Leonor, po\u00f1endo fin \u00f3s conflitos entre os dous reinos.\nPol\u00edtica interior.\nNo marco da Guerra dos Cen Anos, Inglaterra e Castela v\u00edronse involucradas nun conflito din\u00e1stico: as fillas de Pedro I, Costanza e Isabel, casaran co duque de Lancaster e con Edmundo de Langley, duque de York, fillos do rei Eduardo III de Inglaterra.\nCon estas uni\u00f3ns, e consider\u00e1ndose herdeiras lex\u00edtimas de Pedro I, reclamaban o reino. En 1388, Xo\u00e1n puxo fin \u00e1 loita pactando o matrimonio do seu fillo e herdeiro Henrique con Catarina, filla de Costanza, \u00f3s que se lles outorgou a condici\u00f3n de Pr\u00edncipes de Asturias polo acordo de Baiona. As\u00ed quedaron unidas as d\u00faas ramas sucesorias de Afonso XI e instaurouse o t\u00edtulo de Pr\u00edncipe de Asturias, que en diante ostentou sempre o herdeiro da coroa de Castela e logo de Espa\u00f1a. Henrique foi o primeiro pr\u00edncipe en posu\u00edr este t\u00edtulo e mailas rendas inherentes, pois o territorio asturiano lles pertenc\u00eda como patrimonio."}
{"id": "84883", "revid": "1093", "url": "https://gl.wikipedia.org/wiki?curid=84883", "title": "Antill\u00f3n", "text": "Antill\u00f3n \u00e9 un concello espa\u00f1ol da provincia de Huesca, en Arag\u00f3n. A s\u00faa poboaci\u00f3n era de 163 habitantes en 2005 (INE).\nXeograf\u00eda.\nAntill\u00f3n est\u00e1 sita na comarca da Plana de Uesca, \u00e1 que pertence a capital provincial, da que dista 35\u00a0km. A superficie do termo municipal \u00e9 de 22,43\u00a0km\u00b2."}
{"id": "84884", "revid": "98629", "url": "https://gl.wikipedia.org/wiki?curid=84884", "title": "Ferrari 750 Monza", "text": "O Ferrari 750 Monza ten a s\u00faa orixe na idea de desenvolver un motor de 4 cilindros, para adaptarse ao novo regulamento da F\u00f3rmula 1. Aparece para competir na carreira dos 1000 quil\u00f3metros de Monza, equipado cun motor de catro cilindros de 2.999 cm3 de cilindrada e 250 cabalos de potencia. Este novo modelo 750 foi dese\u00f1ado por Dino Ferrari, o fillo do lendario Enzo Ferrari."}
{"id": "84885", "revid": "85894", "url": "https://gl.wikipedia.org/wiki?curid=84885", "title": "Albar\u00f3n, Santa Mar\u00eda de Neda, Neda", "text": "Albar\u00f3n \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Ti\u00f1a 56 habitantes no ano 2015 segundo datos do Instituto Galego de Estat\u00edstica dos cales eran 28 homes e 28 mulleres. Neste lugar cel\u00e9brase a Festa do Pan de Neda, no antigo campo da feira. Unha das caracter\u00edsticas principais detse pan \u00e9 a s\u00faa elaboraci\u00f3n con fari\u00f1as do pa\u00eds e a auga do r\u00edo Belelle."}
{"id": "84887", "revid": "22570", "url": "https://gl.wikipedia.org/wiki?curid=84887", "title": "Os Alcall\u00e1s, Santa Mar\u00eda de Neda, Neda", "text": "Os Alcall\u00e1s \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Ti\u00f1a 10 habitantes no ano 2015 segundo datos do Instituto Galego de Estat\u00edstica dos cales eran 5 homes e 5 mulleres."}
{"id": "84888", "revid": "85894", "url": "https://gl.wikipedia.org/wiki?curid=84888", "title": "Ard\u00e1, Santa Mar\u00eda de Neda, Neda", "text": "Ard\u00e1 \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Ti\u00f1a 45 habitantes no ano 2015 segundo datos do Instituto Galego de Estat\u00edstica dos cales eran 23 homes e 22 mulleres."}
{"id": "84889", "revid": "85894", "url": "https://gl.wikipedia.org/wiki?curid=84889", "title": "As Augas, Santa Mar\u00eda de Neda, Neda", "text": "As Augas \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Ti\u00f1a 54 habitantes no ano 2015 segundo datos do Instituto Galego de Estat\u00edstica dos cales eran 24 homes e 30 mulleres."}
{"id": "84890", "revid": "22570", "url": "https://gl.wikipedia.org/wiki?curid=84890", "title": "A Bacela, Santa Mar\u00eda de Neda, Neda", "text": "A Bacela \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Ti\u00f1a 25 habitantes no ano 2015 segundo datos do Instituto Galego de Estat\u00edstica dos cales eran 12 homes e 13 mulleres."}
{"id": "84891", "revid": "85894", "url": "https://gl.wikipedia.org/wiki?curid=84891", "title": "O Basteiro, Santa Mar\u00eda de Neda, Neda", "text": "O Basteiro \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Ti\u00f1a 10 habitantes no ano 2015 segundo datos do Instituto Galego de Estat\u00edstica dos cales eran 4 homes e 6 mulleres."}
{"id": "84892", "revid": "22570", "url": "https://gl.wikipedia.org/wiki?curid=84892", "title": "Bern\u00e9s, Santa Mar\u00eda de Neda, Neda", "text": "Bern\u00e9s \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Ti\u00f1a 34 habitantes no ano 2045 segundo datos do Instituto Galego de Estat\u00edstica dos cales eran 18 homes e 16 mulleres."}
{"id": "84893", "revid": "85894", "url": "https://gl.wikipedia.org/wiki?curid=84893", "title": "O Cal, Santa Mar\u00eda de Neda, Neda", "text": "O Cal \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Ti\u00f1a 18 habitantes no ano 2015 segundo datos do Instituto Galego de Estat\u00edstica dos cales eran 9 homes e 9 mulleres."}
{"id": "84894", "revid": "85894", "url": "https://gl.wikipedia.org/wiki?curid=84894", "title": "Os Castros, Santa Mar\u00eda de Neda, Neda", "text": "Os Castros \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Ti\u00f1a 36 habitantes no ano 2015 segundo datos do Instituto Galego de Estat\u00edstica dos cales eran 18 homes e 18 mulleres."}
{"id": "84895", "revid": "98629", "url": "https://gl.wikipedia.org/wiki?curid=84895", "title": "Deza, Soria", "text": "Deza \u00e9 un concello espa\u00f1ol da provincia de Soria (Castela e Le\u00f3n). A s\u00faa poboaci\u00f3n \u00e9 de 262 habitantes (INE 2012) e ocupa unha superficie de 118,15 km\u00b2.\nXeograf\u00eda.\nSito no leste da provincia, ao p\u00e9 da serra de Mi\u00f1ana, sit\u00faase xa nos lindes entre Soria e Zaragoza, raz\u00f3n pola que son alcu\u00f1ados de \"rayanos\". Pertence \u00e1 comarca de G\u00f3mara.\nDeza est\u00e1 posta \u00e1s beiras do r\u00edo Henar."}
{"id": "84896", "revid": "85894", "url": "https://gl.wikipedia.org/wiki?curid=84896", "title": "Conces, Santa Mar\u00eda de Neda, Neda", "text": "Conces \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Ti\u00f1a 28 habitantes no ano 2015 segundo datos do Instituto Galego de Estat\u00edstica dos cales eran 14 homes e 14 mulleres."}
{"id": "84897", "revid": "85894", "url": "https://gl.wikipedia.org/wiki?curid=84897", "title": "O Coto, Santa Mar\u00eda de Neda, Neda", "text": "O Coto \u00e9 un lugar da parroquia de Santa Mar\u00eda de Neda no concello coru\u00f1es de Neda na Comarca de Ferrol. Ti\u00f1a 101 habitantes no ano 2006 segundo datos do Instituto Nacional de Estad\u00edstica dos cales 45 eran homes e 56 eran mulleres."}
{"id": "84898", "revid": "85894", "url": "https://gl.wikipedia.org/wiki?curid=84898", "title": "A Cruz do Pouso, Santa Mar\u00eda de Neda, Neda", "text": "A Cruz do Pouso \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Ti\u00f1a 53 habitantes no ano 2015 segundo datos do Instituto Galego de Estat\u00edstica dos cales eran 27 homes e 26 mulleres."}
{"id": "84901", "revid": "85894", "url": "https://gl.wikipedia.org/wiki?curid=84901", "title": "Curuxeira, Santa Mar\u00eda de Neda, Neda", "text": "Curuxeira \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Ti\u00f1a 8 habitantes no ano 2015 segundo datos do Instituto Galego de Estat\u00edstica dos cales eran 3 homes e 5 mulleres."}
{"id": "84902", "revid": "5312", "url": "https://gl.wikipedia.org/wiki?curid=84902", "title": "Ferrari FXX", "text": " \nO Ferrari FXX \u00e9 un autom\u00f3bil superdeportivo producido pola marca de autom\u00f3biles italiana Ferrari. O FXX \u00e9 a versi\u00f3n ultradeportiva do Ferrari Enzo (sucesor do Ferrari F50), concibida por Giuseppe Petrotta. O seu motor V12 de 6.262 cc ofrece 800 CV a 8500 rpm e 70 mkg de par m\u00e1ximo a 5750 rpm. A pesar deste cabalaxe desmesurado o FXX non rompe coa tradici\u00f3n da marca e \u00e9 fiel \u00e1 tracci\u00f3n traseira. A s\u00faa carrocer\u00eda constru\u00edda integramente en fibra de carbono ofrece a 350\u00a0km/h unha carga aerodin\u00e1mica de 1500\u00a0kg (430\u00a0kg m\u00e1is que o Ferrari Enzo \u00e1 mesma velocidade).\nA s\u00faa velocidade m\u00e1xima \u00e9 de 386\u00a0km/h, entrando as\u00ed no vedado terreo dos cinco coches m\u00e1is r\u00e1pidos do mundo. S\u00f3 ten un asento (monopraza), e non est\u00e1 homologado nin para circular pola r\u00faa nin para competici\u00f3n. S\u00f3 foron fabricadas 30 unidades, a maior\u00eda delas da cor \"Rosso Corsa\", a\u00ednda que hai outras de cor negra, azul e amarela. A s\u00faa fabricaci\u00f3n foi posible grazas \u00e1 axuda de Bridgestone e Brembo por facer uns pneum\u00e1ticos e uns freos espec\u00edficos do modelo. O seu prezo variaba entre 1\u00a0500\u00a0000 e 1\u00a0800\u00a0000 euros segundo a cor do veh\u00edculo e dependendo de cantos Ferrari posu\u00eda o seu futuro comprador. Unha condici\u00f3n insalvable que Ferrari impuxo aos seus futuros propietarios era de adquirir anteriormente un Ferrari Enzo directamente \u00e1 marca, descartando as\u00ed os que foron adquiridos no mercado de segunda man.\nO FXX.\nEste superdeportivo foi constru\u00eddo coa mesma idea en mente que cando se fixo o Ferrari F50 GT. Esencialmente \u00e9 unha evoluci\u00f3n do Ferrari Enzo, ten alg\u00fans compo\u00f1entes doutros Ferraris, pero son importantes exclusivas no FXX.\nO motor do FXX bas\u00e9ase no do Enzo, pero a cilindrada foi aumentada a 6262 cc, a caixa de cambios incorpora as \u00faltimas novidades de Ferrari na F1 e os freos est\u00e1n mellorados en comparaci\u00f3n cos do Enzo. No entanto, os discos do FXX conservan o material cer\u00e1mico dos discos do Enzo.\nOs pneum\u00e1ticos do FXX te\u00f1en 19 polgadas (483\u00a0mm) de di\u00e1metro. Do mesmo xeito que no Enzo, o asento e os pedais te\u00f1en unha configuraci\u00f3n personalizada para que se axuste \u00e1s medidas exactas do propietario. O FXX disp\u00f3n dunha ampla supervisi\u00f3n de datos e telemetr\u00eda, que non s\u00f3 permite ao controlador mellorar o rendemento, sen\u00f3n que tam\u00e9n proporciona valiosos datos t\u00e9cnicos do Ferrari FXX para mellorar a estabilidade na estrada.\nFerrari constru\u00edu 31(o n\u00famero orixinal era de 30) unidades deste coche, e todos eles foron vendidos a clientes preseleccionados por Ferrari (excepto un deles que Ferrari S.p.A. mant\u00e9n en segredo), inclu\u00eddo o campi\u00f3n do mundo de F1, Michael Schumacher, ao cal foille vendida a unidade n\u00famero 30. O FXX de Schumacher dist\u00ednguese dos demais xa que \u00e9 o \u00fanico FXX negro sen franxas vermellas e ten un c\u00edrculo de cor vermella con molduras nas rodas, e ten tam\u00e9n a famosa sinatura MS no interior e o n\u00famero 30 nas portas. Un coche non se vendeu e \u00e9 propiedade de Ferrari. Estes poucos clientes non s\u00f3 son os propietarios dun Ferrari FXX, sen\u00f3n que tam\u00e9n poden participar na realizaci\u00f3n de novos ensaios e desenvolvemento de marcas. Como o veh\u00edculo non est\u00e1 homologado para circular na r\u00faa nin para competici\u00f3n, os propietarios te\u00f1en a opci\u00f3n de gardar o coche nas instalaci\u00f3ns de Ferrari. Como parte do programa FXX, o coche mantense na f\u00e1brica de Ferrari. O prop\u00f3sito deste programa \u00e9 permitir aos clientes de Ferrari un acceso exclusivo \u00e1 m\u00e1is actualizada tecnolox\u00eda e utilizar as s\u00faas achegas para contribu\u00edr ao desenvolvemento de futuros modelos. O FXX chegou a custar 1\u00a0500\u00a0000 euros (exclu\u00eddos os impostos), entre o prezo do autom\u00f3bil e os servizos que ofrece con Ferrari.\nEspecificaci\u00f3ns t\u00e9cnicas.\ne 1650\u00a0mm eixo traseiro \nExemplares producidos.\nEn total son 31 unidades. Inicialmente pensouse en 30 exemplares, pero o campi\u00f3n de F1, Michael Schumacher, pediu que lle fabricasen un personalizado segundo os seus desexos (con aut\u00f3grafo e totalmente negro).\nV\u00e9xase tam\u00e9n.\nLigaz\u00f3ns externas.\nP\u00e1xina oficial"}
{"id": "84903", "revid": "22570", "url": "https://gl.wikipedia.org/wiki?curid=84903", "title": "O Empedr\u00f3n, Santa Mar\u00eda de Neda, Neda", "text": "O Empedr\u00f3n \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Ti\u00f1a 31 habitantes no ano 2015 segundo datos do Instituto Galego de Estat\u00edstica dos cales eran 12 homes e 19 mulleres."}
{"id": "84904", "revid": "85894", "url": "https://gl.wikipedia.org/wiki?curid=84904", "title": "A F\u00e1brica de Labora, Santa Mar\u00eda de Neda, Neda", "text": "A F\u00e1brica de Labora \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Ti\u00f1a 28 habitantes no ano 2015 segundo datos do Instituto Galego de Estat\u00edstica dos cales eran 14 homes e 14 mulleres."}
{"id": "84905", "revid": "1131", "url": "https://gl.wikipedia.org/wiki?curid=84905", "title": "A F\u00e1brica de Xuvia, Santa Mar\u00eda de Neda, Neda", "text": "A F\u00e1brica de Xuvia \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. No 2015 estaba despoboado segundo datos do Instituto Galego de Estat\u00edstica."}
{"id": "84906", "revid": "85894", "url": "https://gl.wikipedia.org/wiki?curid=84906", "title": "A F\u00e1brica do Monte, Santa Mar\u00eda de Neda, Neda", "text": "A F\u00e1brica do Monte \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Ti\u00f1a 25 habitantes no ano 2015 segundo datos do Instituto Galego de Estat\u00edstica dos cales eran 12 homes e 13 mulleres."}
{"id": "84907", "revid": "85894", "url": "https://gl.wikipedia.org/wiki?curid=84907", "title": "M\u00e9dico Cebreiro, Santa Mar\u00eda de Neda, Neda", "text": "M\u00e9dico Cebreiro \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Segundo o Instituto Galego de Estat\u00edstica en 2015 ti\u00f1a 155 habitantes (69 homes e 86 mulleres).\nDebe o seu nome a Francisco Cebreiro Barros, co\u00f1ecido como \"O doutor dos pobres\" ou \"Paco o da Merc\u00e9\", doutor de comezos do s\u00e9culo XX, concelleiro durante a II Rep\u00fablica, que axudou a guerrilleiros na posguerra."}
{"id": "84908", "revid": "1505", "url": "https://gl.wikipedia.org/wiki?curid=84908", "title": "A Forx\u00e1, Santa Mar\u00eda de Neda, Neda", "text": "A Forx\u00e1 \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Ti\u00f1a 48 habitantes no ano 2015 segundo datos do Instituto Galego de Estat\u00edstica dos cales eran 27 homes e 21 mulleres. Este lugar est\u00e1 situado na ladeira oeste do Monte de Ancos, con vistas da r\u00eda de Ferrol e do veci\u00f1o concello de Nar\u00f3n, o outro lado da r\u00eda"}
{"id": "84909", "revid": "22570", "url": "https://gl.wikipedia.org/wiki?curid=84909", "title": "Gandarela, Santa Mar\u00eda de Neda, Neda", "text": "Gandarela \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Ti\u00f1a 41 habitantes no ano 2015 segundo datos do Instituto Galego de Estat\u00edstica dos cales eran 21 homes e 20 mulleres."}
{"id": "84910", "revid": "85894", "url": "https://gl.wikipedia.org/wiki?curid=84910", "title": "Maci\u00f1eira, Santa Mar\u00eda de Neda, Neda", "text": "Maci\u00f1eira \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Ti\u00f1a 51 habitantes no ano 2015 segundo datos do Instituto Galego de Estat\u00edstica dos cales eran 25 homes e 26 mulleres."}
{"id": "84911", "revid": "85894", "url": "https://gl.wikipedia.org/wiki?curid=84911", "title": "Mosteir\u00f3n, Santa Mar\u00eda de Neda, Neda", "text": "Mosteir\u00f3n \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Ti\u00f1a 36 habitantes no ano 2015 segundo datos do Instituto Galego de Estat\u00edstica dos cales eran 17 homes e 19 mulleres."}
{"id": "84912", "revid": "85894", "url": "https://gl.wikipedia.org/wiki?curid=84912", "title": "A Mourela Alta, Santa Mar\u00eda de Neda, Neda", "text": "A Mourela Alta \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Ti\u00f1a 52 habitantes no ano 2006 segundo datos do Instituto Galego de Estat\u00edstica dos cales eran 25 homes e 27 mulleres."}
{"id": "84913", "revid": "85894", "url": "https://gl.wikipedia.org/wiki?curid=84913", "title": "A Mourela Baixa, Santa Mar\u00eda de Neda, Neda", "text": "A Mourela Baixa \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Ti\u00f1a 176 habitantes no ano 2015 segundo datos do Instituto Galego de Estat\u00edstica dos cales eran 80 homes e 96 mulleres."}
{"id": "84914", "revid": "56817", "url": "https://gl.wikipedia.org/wiki?curid=84914", "title": "A Muchiqueira, Santa Mar\u00eda de Neda, Neda", "text": "A Muchiqueira \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Ti\u00f1a 52 habitantes no ano 2015 segundo datos do Instituto Galego de Estat\u00edstica dos cales eran 27 homes e 25 mulleres."}
{"id": "84916", "revid": "23204", "url": "https://gl.wikipedia.org/wiki?curid=84916", "title": "A Corredoira da Pega, Santa Mar\u00eda de Neda, Neda", "text": "A Corredoira da Pega \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Ti\u00f1a 11 habitantes no ano 2015 segundo datos do Instituto Galego de Estat\u00edstica dos cales eran 4 homes e 7 mulleres.\nTop\u00f3nimo.\nO top\u00f3nimo \"Corredoira\" fai referencia a un cami\u00f1o para carros."}
{"id": "84918", "revid": "85894", "url": "https://gl.wikipedia.org/wiki?curid=84918", "title": "O Port\u00e1dego, Santa Mar\u00eda de Neda, Neda", "text": "O Port\u00e1dego \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Segundo o IGE en 2015 ti\u00f1a 24 habitantes, 15 homes e 9 mulleres.\nToponimia.\nRecibe o seu nome por ser lugar de pago de port\u00e1dego antes da entrada a Xuvia."}
{"id": "84919", "revid": "22570", "url": "https://gl.wikipedia.org/wiki?curid=84919", "title": "O Poulo, Santa Mar\u00eda de Neda, Neda", "text": "O Poulo \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Ti\u00f1a 173 habitantes no ano 2015 segundo datos do Instituto Galego de Estat\u00edstica dos cales eran 89 homes e 84 mulleres."}
{"id": "84920", "revid": "5326852", "url": "https://gl.wikipedia.org/wiki?curid=84920", "title": "O Puntal de Abaixo, Santa Mar\u00eda de Neda, Neda", "text": "O Puntal de Abaixo \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Ti\u00f1a 71 habitantes no ano 2015 segundo datos do Instituto Galego de Estat\u00edstica dos cales eran 34 homes e 37 mulleres."}
{"id": "84921", "revid": "56817", "url": "https://gl.wikipedia.org/wiki?curid=84921", "title": "O Puntal de Arriba, Santa Mar\u00eda de Neda, Neda", "text": "O Puntal de Arriba \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Ti\u00f1a 44 habitantes no ano 2015 segundo datos do Instituto Galego de Estat\u00edstica dos cales eran 21 homes e 23 mulleres."}
{"id": "84922", "revid": "22570", "url": "https://gl.wikipedia.org/wiki?curid=84922", "title": "A Rabade\u00f1a, Santa Mar\u00eda de Neda, Neda", "text": "A Rabade\u00f1a \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Ti\u00f1a 28 habitantes no ano 2015 segundo datos do Instituto Galego de Estat\u00edstica dos cales eran 10 homes e 18 mulleres."}
{"id": "84923", "revid": "85894", "url": "https://gl.wikipedia.org/wiki?curid=84923", "title": "Santo Antonio, Santa Mar\u00eda de Neda, Neda", "text": "Santo Antonio \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Ti\u00f1a 38 habitantes no ano 2015 segundo datos do Instituto Galego de Estat\u00edstica dos cales eran 23 homes e 15 mulleres."}
{"id": "84924", "revid": "85894", "url": "https://gl.wikipedia.org/wiki?curid=84924", "title": "Santa Mar\u00eda, Santa Mar\u00eda de Neda, Neda", "text": "Santa Mar\u00eda \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Ti\u00f1a 156 habitantes no ano 2015 segundo datos do Instituto Galego de Estat\u00edstica dos cales eran 80 homes e 76 mulleres."}
{"id": "84925", "revid": "85894", "url": "https://gl.wikipedia.org/wiki?curid=84925", "title": "A Silva, Santa Mar\u00eda de Neda, Neda", "text": "A Silva \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Segundo o Instituto Galego de Estat\u00edstica en 2015 ti\u00f1a 57 habitantes (26 homes e 31 mulleres)."}
{"id": "84926", "revid": "22570", "url": "https://gl.wikipedia.org/wiki?curid=84926", "title": "A Toeleira, Santa Mar\u00eda de Neda, Neda", "text": "A Toeleira \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Ti\u00f1a 98 habitantes no ano 2015 segundo datos do Instituto Galego de Estat\u00edstica dos cales eran 46 homes e 52 mulleres."}
{"id": "84927", "revid": "85894", "url": "https://gl.wikipedia.org/wiki?curid=84927", "title": "O Vilar, Santa Mar\u00eda de Neda, Neda", "text": "O Vilar \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Ti\u00f1a 37 habitantes no ano 2015 segundo datos do Instituto Galego de Estat\u00edstica dos cales eran 15 homes e 22 mulleres."}
{"id": "84928", "revid": "85894", "url": "https://gl.wikipedia.org/wiki?curid=84928", "title": "Vilasuso, Santa Mar\u00eda de Neda, Neda", "text": "Vilasuso \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Ti\u00f1a 9 habitantes no ano 2015 segundo datos do Instituto Galego de Estat\u00edstica dos cales eran 4 homes e 5 mulleres."}
{"id": "84929", "revid": "56817", "url": "https://gl.wikipedia.org/wiki?curid=84929", "title": "Balv\u00eds, Santa Mar\u00eda de Neda, Neda", "text": "Balv\u00eds \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Ti\u00f1a 73 habitantes no ano 2015 segundo datos do Instituto Galego de Estat\u00edstica dos cales eran 32 homes e 41 mulleres."}
{"id": "84930", "revid": "85894", "url": "https://gl.wikipedia.org/wiki?curid=84930", "title": "As Barreiras, Santa Mar\u00eda de Neda, Neda", "text": "As Barreiras \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Ti\u00f1a 4 habitantes no ano 2015 segundo datos do Instituto Galego de Estat\u00edstica dos cales eran 2 homes e 2 mulleres."}
{"id": "84931", "revid": "1131", "url": "https://gl.wikipedia.org/wiki?curid=84931", "title": "Cami\u00f1o da Merc\u00e9, Santa Mar\u00eda de Neda, Neda", "text": "Cami\u00f1o da Merc\u00e9 \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Non ti\u00f1a habitantes no ano 2015 segundo datos do Instituto Galego de Estat\u00edstica.\nNeste lugar est\u00e1 o Pazo da Merc\u00e9, constru\u00eddo xunto a ribeira da r\u00eda de Ferrol, que funciona como hospedaxe."}
{"id": "84932", "revid": "85894", "url": "https://gl.wikipedia.org/wiki?curid=84932", "title": "Cami\u00f1o da Ponte Grande, Santa Mar\u00eda de Neda, Neda", "text": "Cami\u00f1o da Ponte Grande \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Ti\u00f1a 71 habitantes no ano 2015 segundo datos do Instituto Galego de Estat\u00edstica dos cales eran 34 homes e 37 mulleres."}
{"id": "84933", "revid": "22570", "url": "https://gl.wikipedia.org/wiki?curid=84933", "title": "Costa do Murall\u00f3n, Santa Mar\u00eda de Neda, Neda", "text": "Costa do Murall\u00f3n \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Ti\u00f1a 18 habitantes no ano 2015 segundo datos do Instituto Galego de Estat\u00edstica dos cales eran 7 homes e 11 mulleres."}
{"id": "84934", "revid": "85894", "url": "https://gl.wikipedia.org/wiki?curid=84934", "title": "O Cami\u00f1o Vello, Santa Mar\u00eda de Neda, Neda", "text": "O Cami\u00f1o Vello \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Ti\u00f1a 33 habitantes no ano 2015 segundo datos do Instituto Galego de Estat\u00edstica dos cales eran 18 homes e 15 mulleres."}
{"id": "84935", "revid": "85894", "url": "https://gl.wikipedia.org/wiki?curid=84935", "title": "O Carballal, Santa Mar\u00eda de Neda, Neda", "text": "O Carballal \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Ti\u00f1a 8 habitantes no ano 2015 segundo datos do Instituto Galego de Estat\u00edstica dos cales eran 5 homes e 3 mulleres."}
{"id": "84936", "revid": "85894", "url": "https://gl.wikipedia.org/wiki?curid=84936", "title": "O Carreiro, Santa Mar\u00eda de Neda, Neda", "text": "O Carreiro \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Ti\u00f1a 41 habitantes no ano 2015 segundo datos do Instituto Galego de Estat\u00edstica dos cales eran 22 homes e 19 mulleres."}
{"id": "84937", "revid": "85894", "url": "https://gl.wikipedia.org/wiki?curid=84937", "title": "O Casti\u00f1eiro, Santa Mar\u00eda de Neda, Neda", "text": "O Casti\u00f1eiro \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Ti\u00f1a 35 habitantes no ano 2015 segundo datos do Instituto Galego de Estat\u00edstica dos cales eran 19 homes e 16 mulleres."}
{"id": "84938", "revid": "85894", "url": "https://gl.wikipedia.org/wiki?curid=84938", "title": "A Costa da Silva, Santa Mar\u00eda de Neda, Neda", "text": "A Costa da Silva \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Ti\u00f1a 17 habitantes no ano 2015 segundo datos do Instituto Galego de Estat\u00edstica dos cales eran 9 homes e 8 mulleres."}
{"id": "84939", "revid": "85894", "url": "https://gl.wikipedia.org/wiki?curid=84939", "title": "As Hedradas, Santa Mar\u00eda de Neda, Neda", "text": "As Hedradas \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Ti\u00f1a 7 habitantes no ano 2015 segundo datos do Instituto Galego de Estat\u00edstica dos cales eran 4 homes e 3 mulleres."}
{"id": "84940", "revid": "85894", "url": "https://gl.wikipedia.org/wiki?curid=84940", "title": "O Escorial de Abaixo, Santa Mar\u00eda de Neda, Neda", "text": "O Escorial de Abaixo \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Segundo o Instituto Galego de Estat\u00edstica en 2015 ti\u00f1a 49 habitantes (22 homes e 27 mulleres)."}
{"id": "84941", "revid": "85894", "url": "https://gl.wikipedia.org/wiki?curid=84941", "title": "O Escorial de Arriba, Santa Mar\u00eda de Neda, Neda", "text": "O Escorial de Arriba \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Segundo o Instituto Galego de Estat\u00edstica en 2015 ti\u00f1a 27 habitantes (doce homes e quince mulleres)."}
{"id": "84942", "revid": "22570", "url": "https://gl.wikipedia.org/wiki?curid=84942", "title": "Fausto Cansado, Santa Mar\u00eda de Neda, Neda", "text": "Fausto Cansado \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Ti\u00f1a 16 habitantes no ano 2015 segundo datos do Instituto Galego de Estat\u00edstica dos cales eran 8 homes e 8 mulleres."}
{"id": "84943", "revid": "85894", "url": "https://gl.wikipedia.org/wiki?curid=84943", "title": "Gunduriz, Santa Mar\u00eda de Neda, Neda", "text": "Gunduriz \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Ti\u00f1a 31 habitantes no ano 2015 segundo datos do Instituto Galego de Estat\u00edstica dos cales eran 15 homes e 16 mulleres."}
{"id": "84944", "revid": "85894", "url": "https://gl.wikipedia.org/wiki?curid=84944", "title": "A Mourela do Medio, Santa Mar\u00eda de Neda, Neda", "text": "A Mourela do Medio \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Ti\u00f1a 88 habitantes no ano 2015 segundo datos do Instituto Galego de Estat\u00edstica dos cales eran 38 homes e 50 mulleres."}
{"id": "84945", "revid": "85894", "url": "https://gl.wikipedia.org/wiki?curid=84945", "title": "Ribeira do Coto, Santa Mar\u00eda de Neda, Neda", "text": "Ribeira do Coto \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Ti\u00f1a 28 habitantes no ano 2015 segundo datos do Instituto Galego de Estat\u00edstica dos cales eran 14 homes e 14 mulleres."}
{"id": "84946", "revid": "85894", "url": "https://gl.wikipedia.org/wiki?curid=84946", "title": "Ribeira de Santa Mar\u00eda, Santa Mar\u00eda de Neda, Neda", "text": "Ribeira de Santa Mar\u00eda \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Ti\u00f1a 12 habitantes no ano 2015 segundo datos do Instituto Galego de Estat\u00edstica dos cales eran 4 homes e 8 mulleres."}
{"id": "84947", "revid": "85894", "url": "https://gl.wikipedia.org/wiki?curid=84947", "title": "Ribeira da Toeleira, Santa Mar\u00eda de Neda, Neda", "text": "Ribeira da Toeleira \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Ti\u00f1a 30 habitantes no ano 2015 segundo datos do Instituto Galego de Estat\u00edstica dos cales eran 16 homes e 14 mulleres."}
{"id": "84948", "revid": "85894", "url": "https://gl.wikipedia.org/wiki?curid=84948", "title": "O Sartego, Santa Mar\u00eda de Neda, Neda", "text": "O Sartego \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Ti\u00f1a 77 habitantes no ano 2015 segundo datos do Instituto Galego de Estat\u00edstica dos cales eran 38 homes e 39 mulleres. Neste lugar est\u00e1 a entrada oeste do t\u00fanel m\u00e1is longo da AP-9, con 1048 metros, \u00f3 que se bautizou co nome de T\u00fanel do Sartego."}
{"id": "84949", "revid": "22570", "url": "https://gl.wikipedia.org/wiki?curid=84949", "title": "Xerardo Luaces, Santa Mar\u00eda de Neda, Neda", "text": "Xerardo Luaces \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Ti\u00f1a 17 habitantes no ano 2015 segundo datos do Instituto Galego de Estat\u00edstica dos cales eran 7 homes e 10 mulleres."}
{"id": "84950", "revid": "85894", "url": "https://gl.wikipedia.org/wiki?curid=84950", "title": "Os Pazos, Santa Mar\u00eda de Neda, Neda", "text": "Os Pazos \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Ti\u00f1a 300 habitantes no ano 2015 segundo datos do Instituto Galego de Estat\u00edstica dos cales eran 153 homes e 147 mulleres."}
{"id": "84951", "revid": "1131", "url": "https://gl.wikipedia.org/wiki?curid=84951", "title": "Casadelos, Santa Mar\u00eda de Neda, Neda", "text": "Casadelos \u00e9 un lugar da parroquia de Santa Mar\u00eda de Neda no concello de Neda na provincia da Coru\u00f1a. Ti\u00f1a 228 habitantes xunto con Xuvia no ano 2015 segundo datos do Instituto Galego de Estat\u00edstica dos cales eran 106 homes e 122 mulleres."}
{"id": "84952", "revid": "98629", "url": "https://gl.wikipedia.org/wiki?curid=84952", "title": "Xuvia, Santa Mar\u00eda de Neda, Neda", "text": "Xuvia \u00e9 un barrio de Santa Mar\u00eda de Neda no concello de Neda na provincia da Coru\u00f1a. Segundo o IGE, en 2015 ti\u00f1a 228 habitantes (106 homes e 122 mulleres) xunto con Casadelos.\nXeograf\u00eda.\nO barrio limita ao norte co concello de Nar\u00f3n (a trav\u00e9s do r\u00edo Grande de Xuvia, que desemboca na r\u00eda de Ferrol), ao sur co barrio da Mourela, ao leste coa parroquia de Casadelos (Neda), e ao oeste coa parroquia de Santa Mar\u00eda de Neda.\nXuvia est\u00e1 a menos de 15 minutos de Ferrol e a menos de 40 minutos de Coru\u00f1a. Est\u00e1 atravesado pola v\u00eda do Norte do Cami\u00f1o de Santiago, habendo un albergue para peregrinos.\nO principal atractivo desta zona \u00e9 o seu paseo mar\u00edtimo, que ten numerosos parques, tanto para rapaces como biosaludables, e ten vistas \u00e1 r\u00eda.\nHistoria.\nAqu\u00ed estaba a Real Casa da Moeda de Xuvia. At\u00e9 finais do s\u00e9culo XX cont\u00e1base cun popular cine e sala de festas, situado enfronte ao instituto, xa derrubado. Tam\u00e9n est\u00e1 o c\u00edrculo, local social no que se re\u00fane a veci\u00f1anza da zona.\nPatrimonio.\nFesta do pan de Neda.\nA Festa do pan \u00e9 unha festa gastron\u00f3mica que se celebra desde 1989 como exaltaci\u00f3n do pan, para promocionar, exaltar e dignificar o labor das forneiras e forneiros de Neda. Organizada nos seus inicios pola asociaci\u00f3n veci\u00f1al Ancos, cel\u00e9brase o primeiro domingo de setembro, coincide co remate das festas de Santa Mar\u00eda de Neda. Nun inicio celebrouse no recinto feiral de Albar\u00f3n, pero na XIX edici\u00f3n pasou a celebrarse no Paseo Mar\u00edtimo de Xuvia, \u00e1 altura do Albergue de Peregrinos. Esta nova localizaci\u00f3n ven fundamentada pola necesidade de favorecer o acceso a persoas con mobilidade reducida ou con minusval\u00edas, e persoas maiores que ti\u00f1an que facer un grande esforzo para chegar a Albar\u00f3n.\nPret\u00e9ndese, a trav\u00e9s do seu programa, darlle un novo aire \u00e1 Festa, buscando unha maior implicaci\u00f3n e participaci\u00f3n da cidadan\u00eda. Os actos da Festa son o primeiro domingo de setembro, pero o d\u00eda anterior, s\u00e1bado, cel\u00e9brase unha cami\u00f1ada guiada pola Ruta dos Mu\u00ed\u00f1os, visitando un forno e alg\u00fans mu\u00ed\u00f1os,onde se ve o proceso do pan, con degustaci\u00f3n inclu\u00edda. A ruta dos mu\u00ed\u00f1os visita o mu\u00ed\u00f1o do Parrando, mu\u00ed\u00f1o do Cubo, mu\u00ed\u00f1o da Roda ou de Marrax\u00f3n, mu\u00ed\u00f1o de Moncho, mu\u00ed\u00f1o do Tinxilado, mu\u00ed\u00f1o do Foxo, mu\u00ed\u00f1o do Carballo ou de Balbina, mu\u00ed\u00f1o de Alejandro \u201cO Carrizo\", mu\u00ed\u00f1o de Jos\u00e9 Rico, mu\u00ed\u00f1o de Bigotes, mu\u00ed\u00f1o do Furado, mu\u00ed\u00f1o de Antonio de Pilar, mu\u00ed\u00f1o de Lu\u00eds de Canido e mu\u00ed\u00f1o de Luciano.\nXuvi\u00f1o.\nOutra festa gastron\u00f3mica en Xuvia \u00e9 o \"Xuvi\u00f1o\", que en 2012 celebrouse por terceira ocasi\u00f3n. Tr\u00e1tase dunha homenaxe ao vi\u00f1o, que conta coa presenza de adegas de diferentes lugares. A terceira edici\u00f3n de XuVi\u00f1o arrancou o venres 15 de xu\u00f1o \u00e1s 6 e media da tarde e prolongouse durante toda a fin de semana, ata o domingo 17.\nEste evento reuniu a doce adegas que promocionaron ata medio centenar de marcas dos mellores vi\u00f1os en xaimas distribu\u00eddas por toda a beira do r\u00edo. Xunto cos caldos, o p\u00fablico que asistiu a Xuvi\u00f1o 2012 puido degustar pinchos elaborados con produtos t\u00edpicos da zona, como o pan e a empanada de Neda ou os pementos do Couto.\nO encontro de vi\u00f1os tam\u00e9n reuniu postos de artesan\u00eda, que ofreceron ourivar\u00eda e produtos elaborados con coiro, madeira tallada e area, entre outros. Os pequenos tiveron o seu espazo xa que houbo diferentes atracci\u00f3ns.\nO n\u00famero de adegas presentes este ano elevouse desde as oito da pasada edici\u00f3n ata as 12 actuais.\nEducaci\u00f3n.\nEn Xuvia est\u00e1 o IES Fernando Esqu\u00edo, o \u00fanico do concello de Neda, que acolle tam\u00e9n alumnado de Nar\u00f3n e San Sadurni\u00f1o."}
{"id": "84955", "revid": "3338", "url": "https://gl.wikipedia.org/wiki?curid=84955", "title": "Concellos de Huesca", "text": ""}
{"id": "84956", "revid": "3338", "url": "https://gl.wikipedia.org/wiki?curid=84956", "title": "Concellos de Teruel", "text": ""}
{"id": "84957", "revid": "3338", "url": "https://gl.wikipedia.org/wiki?curid=84957", "title": "Concellos de Zaragoza", "text": ""}
{"id": "84959", "revid": "23204", "url": "https://gl.wikipedia.org/wiki?curid=84959", "title": "Tijuana", "text": "Tijuana \u00e9 a maior cidade do estado mexicano de Baixa California e a capital ou cabeceira municipal do concello de Tijuana; tam\u00e9n \u00e9 un dos centros urbanos m\u00e1is importantes do pa\u00eds, a s\u00faa zona metropolitana est\u00e9ndese aos concellos de Playas de Rosarito, Ensenada e Tecate. Adoita ser citada, abreviada e coloquialmente, como TJ. A s\u00faa poboaci\u00f3n, en 2015, era de 1.641.570 habitantes. Forma un \"continuum\" metropolitano, separado apenas pola fronteira, coa cidade californiana de San Diego: o conxunto supera os 4.900.000 habitantes.\nA cidade \u00e9 co\u00f1ecida como \"Lugar onde comenza a Patria\" ou \"A esquina de Am\u00e9rica Latina\". \u00c9 un centro empresarial, administrativo, tur\u00edstico, industrial, tecnol\u00f3xico e educativo de M\u00e9xico.\nTop\u00f3nimo.\nEtimoloxicamente o top\u00f3nimo de Tijuana ten varias definici\u00f3ns; a m\u00e1is co\u00f1ecida \u00e9 a de \"Rancho de la T\u00eda Juana\", propiedade de Sa\u00fal Garc\u00eda alias \"El Jaguar\", nome de orixe castel\u00e1n.\nHistoria.\nOs anos da d\u00e9cada de 1920 mudaron Tijuana profundamente debido \u00e1 prohibici\u00f3n do alcohol nos Estados Unidos. Numerosos norteamericanos pasaban a fronteira para beber e xogar con completa legalidade. Inaugur\u00e1ronse casinos enormes, como Agua Caliente. Caesar Cardini dirixiu alg\u00fans restaurantes da cidade durante esa \u00e9poca, como o a\u00ednda subsistente hotel Caesar's (tam\u00e9n chamado Caesar's Palace) na r\u00faa principal, agora denominado Avenida Revoluci\u00f3n.\nOs acontecementos internacionais dos anos seguintes tiveron fondas repercusi\u00f3ns sobre da cidade. O turismo aumentou de maneira significativa grazas aos norteamericanos que acud\u00edan en gran n\u00famero pola vida nocturna de Tijuana. Paralelamente, numerosos mexicanos, vidos de todo o pa\u00eds, comezaron a se instalar en Tijuana, triplicando a s\u00faa poboaci\u00f3n. Entre 1940 e 1950, a cidade pasou de 21.971 a 65.364 habitantes.\nA vida nocturna e o turismo principiaron a diminu\u00edr logo da d\u00e9cada de 1950, mais Tijuana foise adaptando para atraer unha clientela m\u00e1is familiar. Actualmente calc\u00falase que Tijuana acolle uns 80.000 inmigrantes anuais.\nXeograf\u00eda.\nA cidade est\u00e1 situada sobre a fronteira entre os Estados Unidos e M\u00e9xico, lindando co condado de San Diego de California polo norte. Tijuana ten l\u00edmites tam\u00e9n con Playas de Rosarito, que en tempos foi unha das s\u00faas localidades, mais obtivo a s\u00faa independencia administrativa no 1995. O censo do ano 2005 indicaba unha poboaci\u00f3n de 1,6 mill\u00f3ns de habitantes, inclu\u00edndo Tecate, mais a cantidade foi contestada, especialmente porque a cidade acolle numerosas persoas sen domicilio e \u00e9 un punto de paso moi importante de emigrantes clandestinos para os Estados Unidos.\nO Cerro Colorado \u00e9 a maior altitude da cidade, a menor altitude \u00e9 Playas de Tijuana, punto fronteirizo co estado de California.\nDemograf\u00eda.\nTijuana ten 1.30.,983 habitantes, \u00e9 unha cidade de gran crecemento poboacional nos \u00faltimos anos.\nDivisi\u00f3n administrativa da cidade.\nA cidade de Tijuana div\u00eddese en 9 delegaci\u00f3ns. Cada delegaci\u00f3n ten a s\u00faa propia administraci\u00f3n e est\u00e1 dirixida por un delegado.\nEconom\u00eda.\n\u00c9 centro tur\u00edstico importante pola s\u00faa proximidade \u00e1s grandes cidades de California e aos Estados Unidos en xeral: de feito Tijuana \u00e9 a segunda cidade do mundo polo n\u00famero de turistas que a visitan, n\u00famero que s\u00f3 supera Nova York.\nPor outra banda, Tijuana pos\u00fae numerosas \"maquiladoras\" (talleres de ensamblado en r\u00e9xime de subcontrata para empresas estadounidenses), en especial nos campos do autom\u00f3bil e da electr\u00f3nica.\nOutro sector en pulo \u00e9 o da construci\u00f3n, pois constr\u00faense na cidade arredor de 26.000 vivendas anuais, en parte para acoller \u00e1 inxente masa de inmigrantes.\nTrasportes e comunicaci\u00f3ns.\nA cidade conta cun aeroporto internacional, que ten conexi\u00f3n cas cidades mexicanas de Acapulco, Aguascalientes, Canc\u00fan, Colima, Chihuahua, Ciudad Ju\u00e1rez, Ciudad Obreg\u00f3n, Culiac\u00e1n, Durango, Guadalajara, Hermosillo, La Paz, Le\u00f3n, Loreto, Los Cabos, Los Mochis, Mazatl\u00e1n, M\u00e9xico, Monterrey, M\u00e9rida, Morelia, Oaxaca, San Luis Potos\u00ed, Puebla, Puerto Vallarta, Quer\u00e9taro, Tepic, torre\u00f3n, Uruapan, Veracruz e cidade de Zacatecas; ademais ten conexi\u00f3ns internacionais a Oakland e Shangh\u00e1i, China (v\u00eda Cidade de M\u00e9xico). O Aeroporto Internacional de Tijuana sit\u00faase a 8\u00a0km do centro da cidade, na delegaci\u00f3n Otay Centenario, preto do muro fronteirizo.\nEducaci\u00f3n.\nTijuana ten universidades e centros de investigaci\u00f3n cient\u00edfico-tecnol\u00f3xicos, das que c\u00f3mpre citar:"}
{"id": "84960", "revid": "23204", "url": "https://gl.wikipedia.org/wiki?curid=84960", "title": "Gran Guerra Irmandi\u00f1a", "text": "A Gran Guerra Irmandi\u00f1a foi unha revolta social que tivo lugar en Galicia entre 1467 e 1469, e foi posiblemente a maior revolta europea de todo o s\u00e9culo XV. Comezou na primavera de 1467 en Galicia, nunha situaci\u00f3n de conflito social (fame, epidemias e abusos por parte da nobreza galega) e pol\u00edtico (guerra civil en Castela). A \"Santa Irmandade do Reino de Galicia\", xurdida e xustificada por tal situaci\u00f3n, tornouse nunha revolta como reacci\u00f3n a un sentimento acumulado de agravio polos males e danos que o pobo recib\u00eda dos nobres das fortalezas.\nPrecedentes.\nA gran guerra irmandi\u00f1a de 1467 estivo precedida de m\u00faltiples revoltas en certas zonas e localidades. Segundo alg\u00fans historiadores, como Carlos Barros Guimer\u00e1ns, a primeira revolta organizada como Irmandade na Baixa Idade Media galega \u00e9 a de 1418-1422 en Santiago de Compostela.\nA Irmandade Fusquenlla tivo lugar en 1431, con Roi Xordo \u00e1 fronte, nas terras dos Andrade. Xurdiu m\u00e1is tarde, en 1451, a \"primeira irmandade\" nas r\u00edas de Pontevedra e Arousa. Despois xurdiron as irmandades da Coru\u00f1a e Betanzos, seguidas das de Santiago de Compostela, Muros e Noia de 1458.\nDesencadeamentos.\nSituaci\u00f3n de crise social.\nAgresividade dos se\u00f1ores.\nA nobreza galega viv\u00eda un s\u00e9culo XV de conflitos e confrontaci\u00f3n internas. \u00c1 intranquilidade xerada por tal serie de conflitos sum\u00e1banse os efectos negativos da epidemia de 1466, as\u00ed como anteriormente a peste e as malas colleitas, que provocaron ademais unha ca\u00edda de rendas da nobreza, o que derivou nunha actitude recadadora agresiva para contrarrestar esta diminuci\u00f3n.\nEntre as v\u00edtimas desta rapacidade da nova nobreza encontr\u00e1base tam\u00e9n o clero. Mesmo parte do patrimonio e se\u00f1or\u00edos de mosteiros e catedrais estaban ocupados ou encomendados en 1467. De feito a Irmandade devolveu \u00e1 igrexa moitos dos bens usurpados pola nobreza laica.\nOs vasalos fronte \u00e1s fortificaci\u00f3ns, refuxios de malfeitores.\nExist\u00eda, por tanto, un sentimento acumulado de agravio, polos males e danos que as vilas e a xente recib\u00edan das \"fortalezas\" (percibidas como refuxios de malfeitores), tanto de se\u00f1ores e cabaleiros como de prelados, como indican as testemu\u00f1as do Preito Tabera - Fonseca: \nPor iso a irmandade focalizouse na demolici\u00f3n dos seus refuxios, as \"fortalezas\".\nA estes determinantes compo\u00f1entes emotivos sum\u00e1banse as segundas intenci\u00f3ns de emancipaci\u00f3n da vasalaxe e a liberaci\u00f3n de pago de rendas do se\u00f1or; terminar co sistema de fortificaci\u00f3ns constru\u00eddas entre os s\u00e9culos X e XV.\nSituaci\u00f3n de crise pol\u00edtica.\nOutro agravante era a debilidade do Estado medieval que ti\u00f1a lugar en toda Europa, o que con frecuencia levaba a que o rei se apoiase nas cidades e vilas para frear a nobreza feudal. Na coroa de Castela era especialmente certo polo enfrontamento, na d\u00e9cada dos sesenta, do infante D. Afonso con Henrique IV, co correspondente baleiro de poder.\nPosici\u00f3n da nobreza galega no conflito entre D. Henrique e D. Afonso.\nA actitude de toda a nobreza galega fronte \u00f3 conflito entre Henrique IV de Castela e Afonso non est\u00e1 a\u00ednda totalmente clarificada. Entre os fieis a Henrique IV situ\u00e1ronse Alvar P\u00e9rez Osorio (conde de Trast\u00e1mara), e alg\u00fans dos seus parentes pr\u00f3ximos, como Lope S\u00e1nchez de Moscoso ou G\u00f3mez P\u00e9rez das Mari\u00f1as I. Morais Mu\u00f1iz cre que entre os partidarios de Afonso figuraban os condes de Ribadeo e de Santa Marta, o de Benavente, que era o seu Chanceler maior, Alvar P\u00e1ez de Soutomaior o vizconde de Monterrei, Juan de Z\u00fa\u00f1iga e probablemente tam\u00e9n Fern\u00e1n P\u00e9rez de Andrade, O Mozo, as\u00ed coma o arcebispo Alonso II de Fonseca e mesmo o propio conde de Lemos, a pesar de que os datos son escasos e contraditorios.\nPosici\u00f3n do clero e terceiro estamento no conflito entre Henrique e Afonso.\n\u00d3 contrario que a nobreza galega, o rei contou co apoio da maior\u00eda do clero galego, inclu\u00eddo o episcopado, a excepci\u00f3n do arcebispo Fonseca. Henrique IV contou tam\u00e9n cunha ampla base popular, maiormente en vilas e cidades, sabedoras de que Henrique era o apoio legal do movemento Irmandi\u00f1o.\nNacemento das \"Hermandades\" noutros territorios da coroa de Castela.\nEsta aguda crise social e pol\u00edtica favoreceu o desenvolvemento das \"Hermandades\". As\u00ed, xa entre 1456 e 1460 varias vilas de Guip\u00fascoa utilizaron a irmandade contra a nobreza local, arrasando un gran n\u00famero das s\u00faas casas fortes \"porque fa\u00e7ian e consent\u00edan muchos robos e malificios en la tierra e en los caminos e en todos los logares\". En 1464 unha nova \"Hermandad General\" castel\u00e1 celebrou a s\u00faa primeira xunta en Segovia. Esta irmandade permaneceu inicialmente baixo control de Henrique IV, que a utilizou contra os partidarios do seu irm\u00e1n Afonso.\nInfluencia das \"Hermandades\" doutros territorios.\nO nacemento da \"Hermandad General\" de Castela e Le\u00f3n deu p\u00e9 \u00e1 demanda das cidades leais a Henrique de estender as \"Hermandades\" ao Reino de Galicia. Henrique IV permitiu ao final o xurdimento da \"Santa Irmandade\", seguramente co prop\u00f3sito de debilitar a rebeli\u00f3n da nobreza. Outro prop\u00f3sito de Henrique era, segundo Olivera Serrano, conseguir a contribuci\u00f3n de Galicia \u00e1 Facenda real, restitu\u00edndo ademais o dereito a voto nas Cortes de Galicia (dereito que perderan nas cortes de Madrid de 1419).\nAlonso de Palencia, cronista oficial do reino de Castela, comenta en 1477 a formaci\u00f3n e actividade da irmandade galega, present\u00e1ndoa como a m\u00e1xima realizaci\u00f3n da \"Hermandad General\" de Castela e Le\u00f3n, e amosa o seu entusiasmo pola eficacia do seu traballo xusticeiro e anti-se\u00f1orial, tomando fortificaci\u00f3ns consideradas inexpugnables.\nO comezo da Irmandade.\nPrecedentes.\nXa entre 1454 e 1458 existira outra irmandade en Galicia \"quel dicho moy virtuoso rey don Enrrique mand\u00f3 faser e se fiso por su mandato en la \u00e7ibdad de la Cru\u00f1a e villa de Betan\u00e7os\", \u00e1s que se uniron os concellos de Santiago, Noia e Muros, as\u00ed como importantes se\u00f1ores galegos (Bernal Y\u00e1\u00f1ez de Moscoso, Pedro Berm\u00fadez de Montaos ou Sueiro G\u00f3mez de Soutomaior).\nO comezo da Irmandade foi anterior \u00e1 gran guerra da primavera de 1467, como proban documentos e referencias de comezos de 1465. As\u00ed, en febreiro de 1465 rex\u00edstrase que D. Pedro \u00c1lvarez Osorio, conde de Lemos, ced\u00eda \u00f3 seu fillo a fortificaci\u00f3n de Monforte, por lle seren contrarias as irmandades de Galicia e, segundo declara o conde, \"poderia ser quisessem tomar suas terras e n\u00e3o era justo que seu filho, sendo sem culpa e inocente, as perdesse\".\nAprobaci\u00f3n da Irmandade.\nAparentemente, algunhas das vilas galegas m\u00e1is significativas, como A Coru\u00f1a, Ferrol, Santiago, Lugo, Pontevedra ou Betanzos, enviaron \u00f3s seus representante para sancionar o nacemento da instituci\u00f3n en Galicia. Lope Garc\u00eda de Salazar afirma que foi Afonso de Lanz\u00f3s quen canalizou a demanda, obtendo de Henrique IV os cap\u00edtulos da \"Hermandad\".\nConsta a presenza nas cortes de Salamanca, en maio de 1465, do escrib\u00e1n Juan Blanco, procurador de Betanzos, que parece que obtivo a demandada aprobaci\u00f3n real. \nAfonso Mosqueira, testemu\u00f1a do preito Tabera - Fonseca, conta a presenza de Joan de Betresca, enviado do rei Henrique: \nConsolidaci\u00f3n e implantaci\u00f3n.\nA principios de 1467, a Irmandade estaba xa organizada e implantada no seu papel de ordenamento e xustiza. Unha testemu\u00f1a da implantaci\u00f3n e integraci\u00f3n na Irmandade de varios sinalados nobres galegos \u00e9 a demanda que, en febreiro de 1467, presenta Teresa de Z\u00fa\u00f1iga, condesa de Santa Marta, ante dous representantes da \"Hermandad General\", que se comprometeran a proceder contra os querelados Sancho L\u00f3pez de Ulloa, Pedro Pardo de Cela e Diego de Andrade \"segund el tenor e la forma de los dichos cap\u00edtulos e leyes e ordenan\u00e7as de la Santa Hermandad\". Ademais diso, na demanda tam\u00e9n se indica que esta integraci\u00f3n se estendera non s\u00f3 \u00f3s nobres das s\u00faas fortificaci\u00f3ns, sen\u00f3n tam\u00e9n \u00f3s seus vasalos.\nO compromiso coa Irmandade de cabidos e cidades.\nA principios de 1467 os compromisos de cabidos e cidades foran xa expresados publicamente. O 14 de marzo, por exemplo, o cabido e o concello de Tui xuraran os \"cap\u00edtulos da Santa Yrmandade\", e unha semana m\u00e1is tarde designaron \u00f3 c\u00f3engo Gonzalo V\u00e1zquez para asistir no seu nome \u00e1 xunta da \"Hermandad\" que se \u00eda celebrar en Medina del Campo.\n\u00c1 s\u00faa vez, o 16 de marzo rexistrouse un acordo do cabido compostel\u00e1n de contribu\u00edr con \"quatro mill maravedies de pares de brancas para aa arca da Yrmandade\", e o concello de Ourense, en abril, anticipou \"viinte e \u00e7inco mill pares de brancas\" para que a fortificaci\u00f3n do \"Castelo Ramiro\" fose entregada \"aa Santa Yrmandade\".\nA isto un\u00edronse outras reuni\u00f3ns ou asembleas: en Santiago, despois en Lugo, despois en Melide, e m\u00e1is tarde en Betanzos. Os pormenores da revolta ultim\u00e1ronse en ditas reuni\u00f3ns; na \u00faltima hai rexistro da asistencia dos se\u00f1ores Fern\u00e1n P\u00e9rez de Andrade, O Mozo, Sancho S\u00e1nchez de Ulloa e G\u00f3mez P\u00e9rez das Mari\u00f1as I \u00f3s que se lles solicitou a cesi\u00f3n das s\u00faas fortificaci\u00f3ns, \"cada uno las suias, e qe las ped\u00edan para derrib\u00e1rselas porque dez\u00edan que de las dichas faz\u00edan muchos males, porque robaban y tomaban a los hombres y los prend\u00edan\". Esta esixencia representa a confirmaci\u00f3n \u00faltima das intenci\u00f3ns xa presentes anteriormente, como indican as precauci\u00f3ns tomadas polo conde de Lemos que se mencionaron antes.\nEvoluci\u00f3n da revolta.\nEstalido da revolta.\nNos principios da primavera de 1467 chegou a revolta xeral, cando as Xuntas das Irmandades, organizadas en t\u00f3dalas comarcas galegas, lanzaron a consigna contra as \"fortalezas\", s\u00edmbolo do acoso se\u00f1orial.\nAs columnas irmandi\u00f1as, que unha testemu\u00f1a do preito Tabera - Fonseca cifra en \"oitenta mil omes\", comezaron a percorrer as comarcas, e coa forza do seu n\u00famero e o auxilio de trabucos, bombardas e outras armas, acabaron rendendo a gran maior\u00eda dos castelos e fortificaci\u00f3ns galegas\u00ad.\nA revolta estaba encabezada por persoeiros relevantes, inclu\u00eddos cabaleiros e fidalgos, mesmo parte da aristocracia urbana. Entre eles destacaron desde o principio Afonso de Lanz\u00f3s, que loitou na zona de Betanzos e no bispado de Mondo\u00f1edo, Pedro Osorio na \u00e1rea de Compostela, e Diego de Lemos, no sur de Lugo e en Ourense, e Lopo Mari\u00f1o de Lobeira. Como data simb\u00f3lica, o 25 de abril de 1467 foi arrasada a primeira fortificaci\u00f3n, o Castelo Ramiro, preto de Ourense. A sorpresa do ataque foi decisiva no triunfo irmandi\u00f1o, as\u00ed como o total abandono dos vasalos \u00f3s se\u00f1ores e, por tanto a falta de apoio destes para se defender, volv\u00e9ndose vas as tentativas da nobreza por resistir. As\u00ed, Lope Garc\u00eda de Betanzos declara \"pues toda la gente del dicho reino andaba en favor de la dicha hermandad y hera contra ellos y ellos no ten\u00edan favor ninguno, porque sus mismos basallos eran contra sus se\u00f1ores...\".\nA maior\u00eda dos nobres intentou fuxir de Galicia: Sancho de Ulloa e Diego de Andrade partiron cara Castela (se ben foron interceptados polos combatentes da condesa de Ribadavia, quen os encarcerou durante dous anos). O arcebispo Fonseca, que se achaba no seu desterro de Redondela, fuxiu tam\u00e9n, primeiro para Castela, e m\u00e1is tarde para Portugal. Para Portugal fuxiron tam\u00e9n outros como Juan de Z\u00fa\u00f1iga, Pedro \u00c1lvarez de Soutomaior ou Juan de Pimentel. Alg\u00fans intentaron resistir, como \u00c1lvar P\u00e1ez de Soutomaior, que se fixo forte en Tui ata que, pouco antes da s\u00faa morte repentina, rendeu a cidade \u00f3s cinco mil irmandi\u00f1os que a asediaban, como o conde de Lemos, que sa\u00edra vitorioso no principio, mais tivo finalmente que fuxir para o seu castelo de Ponferrada; al\u00ed refuxiouse tam\u00e9n o seu xenro, Pardo de Cela. Outros permaneceron agochados por terras galegas, como Sueiro G\u00f3mez de Soutomaior, parente de \u00c1lvar P\u00e1ez. G\u00f3mez P\u00e9rez das Mari\u00f1as encontrou refuxio no mosteiro de Samos, onde tam\u00e9n se resgardou Alonso Osorio, herdeiro da casa de Lemos. A fuga do conde de Lemos, a derrota do se\u00f1or m\u00e1is poderoso de Galicia, simboliza a derrota dos se\u00f1ores \"porque pues el conde de Lemos no podiera defender las suias [as fortalezas] y se fuera para Castilla que menos lo podieran azer los otros\".\nA importancia da fuga de Lemos \u00e9 recollida tam\u00e9n polos cronistas: \"En corto tiempo los gallegos no s\u00f3lo arrancaron de las selvas a los facinerosos y los arrastraron al pat\u00edbulo, sino que se apoderaron de fortalezas tenidas por inexpugnables, y al conde de Lemos, el m\u00e1s poderoso de los Grandes de la provincia, oblig\u00e1ronlo a huir y le persiguieron hasta el exterminio\".\nVitoria e reco\u00f1ecemento da revolta.\nA vitoria irmandi\u00f1a foi r\u00e1pida e completa. Os autores m\u00e1is pr\u00f3ximos a estes acontecementos relatan a lista de castelos, fortificaci\u00f3ns, simples torres ou casas fortes que foron total ou parcialmente derrubadas. O seu n\u00famero, segundo calcula Lojo Pi\u00f1eiro, pode chegar a 169. Desco\u00f1\u00e9cense cantas fortificaci\u00f3ns foron entregadas pacificamente \u00e1 Irmandade e cantas deberon ser tomadas pola forza. Nas declaraci\u00f3ns do preito Tabera - Fonseca ind\u00edcase que os irmandi\u00f1os arrasaron mesmo fortificaci\u00f3ns de cabaleiros participantes ou simpatizantes da Irmandade, e non s\u00f3 fortificaci\u00f3ns dos se\u00f1ores, sen\u00f3n tam\u00e9n casas-fortes de fidalgos.\nDestaca a aparente resoluci\u00f3n irmandi\u00f1a de non se vingar nos se\u00f1ores derrotados e fuxidos, alg\u00fans deles escondidos en mosteiros e casas de antigos vasalos.\nA resposta de Henrique IV foi de claro apoio, emitindo unha carta o 6 de xullo dese ano, onde d\u00e1 por bos os arrasamentos feitos:\nHenrique IV ped\u00eda nese mesmo documento, \u00f3s alcaides das fortificaci\u00f3ns galegas que estaban asediadas, debido \u00f3s males que desde elas fac\u00edan, que \"las den e entreguen a los alcaldes e diputados de la Santa Hermandad del dicho regno\".\n\u00c9 importante mencionar que, alg\u00fans meses antes deste reco\u00f1ecemento e referendo dado \u00e1s Irmandades, Henrique IV tivera que requirir a reconduci\u00f3n dalgunhas actuaci\u00f3ns das Irmandades contrarias \u00f3s intereses da coroa. As\u00ed, o 25 de abril pediu a devoluci\u00f3n a Teresa de Z\u00fa\u00f1iga, condesa de Santa Marta, \u00f3 seu fillo, o conde Bernaldino Sarmiento e a Juan de Z\u00fa\u00f1iga, vizconde de Monterrei, de \"qualesquier tierras e vasallos e fortalesas que les tengades tomadas...\". Do mesmo xeito, o 19 de xu\u00f1o esixiu que devolvesen a vila e castelo de Monterrei a Pedro de Est\u00fa\u00f1iga, que primeiramente lle fora arrebatada polo seu irm\u00e1n Juan de Est\u00fa\u00f1iga, e a este m\u00e1is tarde pola Irmandade. Por iso ordenou \u00e1 Irmandade \nEstruturaci\u00f3n e armamento.\nOs irmandi\u00f1os formaran ex\u00e9rcitos nas comarcas, que se xuntaban para acometer grandes asedios ou batallas, implicando ou pretendendo implicar nalgunha ocasi\u00f3n \u00f3 conxunto de Galicia. Existen probas de que a mobilizaci\u00f3n foi bastante xeral nas cidades e no campo (perd\u00e9ronse colleitas), polo menos entre as persoas com\u00fans.\n\u00c9 err\u00f3nea a imaxe dos irmandi\u00f1os enfront\u00e1ndose con aparellos agr\u00edcolas: contaban con experiencia militar previa nos ex\u00e9rcitos feudais, e ti\u00f1an armas nas s\u00faas moradas. A infanter\u00eda e a escasa cabaler\u00eda das milicias usar\u00edan as mesmas armas que os ex\u00e9rcitos se\u00f1oriais. Ademais diso, as vilas contaban con armeiros que as fabricaban.\nEvoluci\u00f3n durante o triunfo da revolta.\nO interclasismo do seo da Irmandade (nobreza alta e baixa, clero, burgueses e campesi\u00f1os) non permitiu posiblemente manter a s\u00faa unidade despois do triunfo. En 1469 as diferenzas entre os membros das diferentes xuntas, entre algunhas delas e entre os diversos grupos sociais integrados nelas, traduc\u00edronse en claras confrontaci\u00f3ns. De calquera forma, o desenlace final da revolta irmandi\u00f1a foi debido primariamente a circunstancias externas a Galicia. Basicamente influ\u00edron dous feitos que tiveron lugar na segunda metade de 1468: o primeiro foi o falecemento do infante Afonso, e o segundo, a reconciliaci\u00f3n de Henrique IV coa nobreza opositora, co pacto dos touros de Guisando, polo que Henrique reco\u00f1ec\u00eda como herdeira do trono \u00e1 s\u00faa irm\u00e1 Isabel de Castela.\nO contraataque dos se\u00f1ores.\nEsta situaci\u00f3n provocou que os se\u00f1ores galegos preparasen o seu retorno, reorganiz\u00e1ndose e procurando apoios. As\u00ed, segundo Vasco de Aponte, na primavera de 1469 Pedro \u00c1lvarez de Soutomaior reuniuse en Mon\u00e7\u00e3o co arcebispo Fonseca e con Juan Pimentel, acordando reunir as s\u00faas tropas nas proximidades de Santiago.\nO acordo levouse a cabo e, logo de chegar estes baixo as ordes de Soutomaior, que entrara por Portugal \u00e1 fronte de 100 lanzas e uns 2.000 pe\u00f3ns (no seu cami\u00f1o, xunto \u00f3 castro da Framela, tivo que facer fronte a catro ou cinco mil vil\u00e1ns e, logo de vencelos, sorteou a cidade de Pontevedra, onde se encontraban os irmandi\u00f1os \u00f3 mando de Lope P\u00e9rez Mari\u00f1o, fillo de Paio Mari\u00f1o de Lobera).\nO ex\u00e9rcito de Fonseca, Pimentel e Soutomaior, cun total de trescentas lanzas, entre castel\u00e1ns, portugueses e galegos, venceu na batalla de Balmalige (lugar a\u00ednda indeterminado que aparece na documentaci\u00f3n do Preito Tabera - Fonseca) posiblemente na contorna do monte Alm\u00e1ciga a dez mil irmandi\u00f1os comandos por Pedro Osorio. Esta vitoria resultou \u00f3 cabo decisiva, pois dous meses m\u00e1is tarde, en xullo de 1469, a cidade de Santiago viuse obrigada a abrir as portas \u00f3 arcebispo \"y despu\u00e9s se con\u00e7ertara con la dicha ciudad y les jur\u00f3 sus costumbres y prebillegios de se los guardar y se le entregara la dicha ciudad\".\nUn\u00edronse a este ex\u00e9rcito as tropas de Fern\u00e1n P\u00e9rez de Andrade, Sancho S\u00e1nchez de Ulloa, Lope P\u00e9rez de Moscoso e G\u00f3mez P\u00e9rez das Mari\u00f1as. Ent\u00f3n, desde Santiago, encami\u00f1\u00e1ronse cara os dominios de Andrade. No castro Gundi\u00e1n, encontr\u00e1ronse cun ex\u00e9rcito irmandi\u00f1o mandado por Afonso de Lanz\u00f3s, que agardaba os reforzos de Diego de Lemos. Mais a batalla comezou sen chegaren os reforzos, e Alonso, logo dun breve parlamento con Pedro \u00c1lvarez de Soutomaior, optou pola retirada. A chegada posterior dos reforzos, \u00f3 mando de Diego de Lemos xa non tivo consecuencias. Logo desta nova derrota, os se\u00f1ores liquidaron a resistencia irmandi\u00f1a naquela zona, a\u00ednda que Pontedeume non foi entregada \u00f3 de Andrade, sen\u00f3n \u00f3 arcebispo, por decisi\u00f3n de Afonso de Lanz\u00f3s, mortal inimigo do primeiro.\nO conde de Lemos regresaba tam\u00e9n a Galicia polo Bierzo, resistindo \u00f3s irmandi\u00f1os, capitaneados polo fidalgo berciense \u00c1lvaro S\u00e1nchez (\u00f3 que despois mandou matar cunha seta) e \u00e1s xentes de \u00c1lvaro P\u00e9rez Osorio, conde de Trast\u00e1mara e agora marqu\u00e9s de Astorga, que apoiara a sublevaci\u00f3n. Co conde de Lemos parece que retornaron tam\u00e9n Pedro Pardo de Cela, con Pedro Miranda, Pedro Bola\u00f1o e outros como Alonso L\u00f3pez de Lemos, pai de Diego de Lemos. Os primeiros, \u00f3 parecer, atacaron os n\u00facleos irmandi\u00f1os de Lugo e a s\u00faa comarca; o \u00faltimo, pola s\u00faa parte, f\u00edxoo contra os que ocupaban as terras de Lemos, \u00f3s que parece que venceu na parroquia de Vilamelle, xunto a Ferreira de Pant\u00f3n, apoder\u00e1ndose da vila de Monforte.\nPor\u00e9n, os \u00e9xitos en campo aberto da cabaler\u00eda feudal non existiron no caso das cidades amuralladas, o que obrigou \u00f3s se\u00f1ores m\u00e1is importantes a pactar, axudados despois por alg\u00fans irmandi\u00f1os, sen soluci\u00f3n de continuidade, a combater \u00f3s novos inimigos compartidos. Primeiro pactou o arcebispo Fonseca con Santiago, Pontevedra e demais vilas da Terra de Santiago, e despois o conde de Lemos con Ourense e Allariz (contra o conde de Benavente).\nO pacto de Fonseca coas cidades irmandi\u00f1as da Terra de Santiago \u00e9 feito sobre a base de que Fonseca respectase os usos e costumes urbanos e o acordo de non reedificar as fortificaci\u00f3ns que lle foran derrubadas, o que se reflectiu m\u00e1is de medio s\u00e9culo despois no preito Tabera - Fonseca.\nA\u00ednda durante os anos 1470 e 1471 resist\u00edan as cidades da Coru\u00f1a, Pontedeume, Viveiro, Ribadavia, Lugo e Mondo\u00f1edo. En calquera caso, en pouco tempo a maior parte da Irmandade foi derrotada, recuperando os grandes se\u00f1ores galegos o control dos seus antigos dominios.\nConsecuencias.\nNon se rexistraron \"castigos exemplares\" dos vencedores sobre os vasalos que se rebelaron. Talvez non foi \"posible\" polo car\u00e1cter masivo do movemento contra as fortificaci\u00f3ns e anti-se\u00f1orial. Os portavoces posteriores dos vencedores, como Vasco de Aponte e Felipe de la G\u00e1ndara, tampouco dan fe de represalias. Talvez contribu\u00edu para a falta de represi\u00f3n o feito de que previamente os irmandi\u00f1os tampouco se vingaran dos cabaleiros derrotados \u00f3 lograr a vitoria en 1467.\nTalvez foi o sentido pr\u00e1ctico, que transloce na c\u00e9lebre resposta do conde de Lemos a Pardo de Cela. Cando o mariscal o instaba a \"encher os carballos de vasalos [aforcados]\", o conde respondeulle que \"non se \u00eda manter de carballos\".\nCouselo Bouzas indica que a maior parte das testemu\u00f1as \u00f3 respecto do preito Tabera - Fonseca conc\u00e9ntranse na ansia reconstrutora do conde de Lemos, que obrigaba a servent\u00edas de dous ou tres d\u00edas por semana, para o que deb\u00edan levar carro e bois e satisfacer dous reais para pagar \u00f3s encargados da direcci\u00f3n das obras.\nO custo principal foi en servent\u00edas, prestaci\u00f3ns persoais que a maior\u00eda dos se\u00f1ores impuxeron \u00f3s vasalos para a reconstruci\u00f3n das s\u00faas fortificaci\u00f3ns. Setenta e tres fortificaci\u00f3ns, menos da metade das que foron arrasadas, foron reconstru\u00eddas.\nInfluencias posteriores.\nSen d\u00fabida influ\u00edu na decisi\u00f3n dos Reis Cat\u00f3licos de pacificar o Reino de Galicia (decretando a \"Doma y castraci\u00f3n del Reino de Galicia\"), forzando o arrasamento das fortificaci\u00f3ns dos nobres rebeldes. A acci\u00f3n dos Reis Cat\u00f3licos en Galicia foi (obviando por un momento a problem\u00e1tica cultural causada por certas acci\u00f3ns) en palabras de Fernando Lojo, \"vista na mentalidade colectiva como unha aut\u00e9ntica liberaci\u00f3n e o inicio da pacificaci\u00f3n do reino, obxectivo que buscara tam\u00e9n, con menos resultado, a irmandade de 1467\".\nAta certo punto a revoluci\u00f3n Irmandi\u00f1a tivo influencia incluso na creaci\u00f3n en Castela dun Estado Moderno por parte dos Reis Cat\u00f3licos. En efecto, como indica Carlos Barros, un Estado Moderno, suxeito a unha monarqu\u00eda absolutista, s\u00f3 se pode impor unha vez que os grupos populares derrubaron, irreversiblemente, as \"fortalezas\", non s\u00f3 as f\u00edsicas (fortificaci\u00f3ns), sen\u00f3n tam\u00e9n \u00e9ticas (consentimento) do poder se\u00f1orial.\nFontes: Preito Tabera-Fonseca.\nA Gran Guerra Irmandi\u00f1a converteuse nun tema atractivo e recorrente na historiograf\u00eda galega, maiormente despois da localizaci\u00f3n e estudo do preito Tabera - Fonseca (1526-1527), o que fixo posible co\u00f1ecer tanto unha parte da historia da revolta, como a mentalidade dos irmandi\u00f1os e os seus contrarios.\nOutras revoltas do s\u00e9culo XV.\nNo mesmo s\u00e9culo tivo lugar tam\u00e9n a revolta catal\u00e1 dos \"payeses de remensa\" contra os malos usos feudais. No caso catal\u00e1n terminou de maneira favorable para os campesi\u00f1os, mercede \u00e1 sentenza de Guadalupe, auspiciada en 1486 por Fernando II de Arag\u00f3n."}
{"id": "84961", "revid": "1822", "url": "https://gl.wikipedia.org/wiki?curid=84961", "title": "Grupo Sargadelos", "text": "O Grupo Sargadelos \u00e9 unha sociedade limitada que ten como principal accionista a empresa Cer\u00e1micas do Castro S.L. desde 1949. Actualmente, a sociedade Sargadelos ten d\u00faas plantas de produci\u00f3n cuns 245 empregados. Unha est\u00e1 situada no Castro de Samoedo, no concello de Sada (A Coru\u00f1a), e outra en Sargadelos, no concello mari\u00f1ao de Cervo.\nXunto \u00e1 s\u00faa actividade industrial e comercial, Sargadelos leva adiante un importante labor de difusi\u00f3n e promoci\u00f3n da cultura galega, principalmente, dos talentos m\u00e1is novos da arte e da literatura.\nHistoria.\nFundaci\u00f3n (1806\u20131809).\nA Cer\u00e1mica de Sargadelos xurdiu a comezos do s\u00e9culo XIX, da man do ilustrado Antonio Raimundo Ib\u00e1\u00f1ez quen contando coa protecci\u00f3n en Madrid de Manuel Godoy, primeiro ministro de Carlos IV, instalou na parroquia de Sargadelos do concello de Cervo (Lugo) unha ferrer\u00eda e unha f\u00e1brica de fundici\u00f3n de ferro colado, dotada dun alto forno de carb\u00f3n vexetal. Grazas a un contrato do Estado para producir munici\u00f3ns no ano 1794, os seus altos fornos producir\u00edan moitos dos canos, cadeas, rodas hidr\u00e1ulicas, \u00fatiles de coci\u00f1a e demais ferramentas das empregadas na Espa\u00f1a do s\u00e9culo XVIII, cre\u00e1ndose incluso diversos conxuntos escult\u00f3ricos, fontes p\u00fablicas e balaustres decorativos.\nEn 1806, aproveitando a excelente calidade dos caol\u00edns (arxilas brancas moi puras) da zona, instalou unha moderna f\u00e1brica de louza que acabar\u00eda convert\u00e9ndose na f\u00e1brica de louza m\u00e1is importante de Espa\u00f1a durante o s\u00e9culo XIX. O proxecto permitiulle a Raimundo Ib\u00e1\u00f1ez desenvolver o seu gusto refinado polas artes pl\u00e1sticas ao mesmo tempo que aproveitar a oportunidade de mercado que supuxo o cesamento das importaci\u00f3ns de louzas \"Bristol\" inglesas.\nPrimeira etapa (1809\u20131832).\nTrala morte de Antonio Raimundo Ib\u00e1\u00f1ez, o seu fillo Jos\u00e9 Ib\u00e1\u00f1ez, ampliou f\u00e1brica orixinal ata instalar tres fornos de produci\u00f3n, dous pequenos para ensaios e varios talleres con m\u00e1is de 25 tornos. Chegando a producir 20.000 pezas anuais de louza a comezos dos anos trinta do s\u00e9culo XIX.\nDurante esta primeira \u00e9poca as louzas de Sargadelos caracterizar\u00edanse pola s\u00faa cor branca, esmaltada de remate cremoso ou lixeiramente azulado. Desta \u00e9poca destacan as placas, floreiros e xerros, dese\u00f1ados cun estilo neocl\u00e1sico, inspirado na louza inglesa de Bristol as\u00ed como as primeiras pezas pintadas a man.\nSegunda etapa (1835\u20131842).\nO 19 de maio de 1835 Jos\u00e9 Ib\u00e1\u00f1ez asociouse con Antonio Tapia constitu\u00edndo a empresa Ib\u00e1\u00f1ez y Tapia. Coa direcci\u00f3n do franc\u00e9s M. Richard, chegado dende Tur\u00edn, apostaron pola fabricaci\u00f3n de louza fina en cor branca pintada a man. Tam\u00e9n abordaron as primeiras probas de estampaci\u00f3n e policrom\u00eda.\nDesta \u00e9poca, sobresaen as l\u00e1mpadas e candeeiros en forma de castelo, e mais unha vaixela decorada con estampaci\u00f3n de tonalidade verde-chumbo onde se representa a unha parella bailando a mui\u00f1eira. Tam\u00e9n se fixeron ent\u00f3n fermosas placas de temas mitol\u00f3xicos e relixiosos, e excelentes pezas de toucador.\nTerceira etapa (1845\u20131862).\nNo ano 1845, Luis de la Riva y C\u00eda., de Santiago de Compostela, arr\u00e9ndalle a administraci\u00f3n de Sargadelos \u00e1 familia Ib\u00e1\u00f1ez.\nM\u00e1is de 1.000 familias chegaron a traballar para a f\u00e1brica en 1849, de onde sa\u00edan 205 carros e 22 buques de cabotaxe con m\u00e1is de 100 fornadas de louza. Catro fornos distintos, 30 estufas, mu\u00ed\u00f1os, nove grandes talleres, oito prensas... verdadeiramente, foi a \u00e9poca dourada do primeiro Sargadelos.\nEnt\u00f3n, acad\u00e1ronse calidades e variedades excepcionais de vaixelas e figuras baixo a direcci\u00f3n do brit\u00e1nico Edwin Forester. \u00c1 s\u00faa mestr\u00eda d\u00e9bese \u00e1 introduci\u00f3n da louza alumada chamada chinesa opaca ou semichinesa, diferenciada pola calidade da s\u00faa feitura e pola s\u00faa decoraci\u00f3n con motivos florais, estampados en sepia e casta\u00f1o e pintados con pincel en verdes, azuis, amarelos e rosas.\nOutras novidades t\u00e9cnicas desenvoltas polo ceramista Forester foron as estampaci\u00f3ns monocromas (sobresae a cor negra) e a impregnaci\u00f3n de cor nos fondos das pezas de vaixela branca, brillante e lixeiramente azulada.\nCaracter\u00edsticos desta \u00e9poca son os Mambr\u00fas, xerros feitos coa figura dun home sentado semellante ao Toby Jug da cer\u00e1mica inglesa, e as vaixelas ilustradas con estampaci\u00f3n litogr\u00e1fica (quizais, por primeira vez en Espa\u00f1a) de tipo G\u00f3ndola: en primeiro plano, xard\u00edn, balaustrada, escalinata e xerro decorativo; en segundo, lagoa con barca; e mais arquitecturas fant\u00e1sticas no fondo.\nCuarta etapa (1870\u20131875).\nEn 1873 a familia Ib\u00e1\u00f1ez volve \u00e1 xesti\u00f3n da Sargadelos asociados agora cos coru\u00f1eses Atocha e Morodo. S\u00e9guese cos dese\u00f1os da etapa anterior pero sen os t\u00e9cnicos estranxeiros. As liortas na familia e a falta de investimentos levan ao peche da empresa en 1875.\nQuinta etapa (dende 1949).\nA F\u00e1brica de Cer\u00e1micas do Castro (Sada) xa contaba en 1952 con case cen traballadores, e en 1955 montouse na Arxentina (a 100 quil\u00f3metros de Bos Aires) a F\u00e1brica de Porcelanas A Magdalena, fechada trinta anos despois.\nHoxe en d\u00eda Sargadelos ten cinco galer\u00edas no estranxeiro -en Mil\u00e1n, Barcelona, Madrid, Sevilla e Porto- e varias en Galiza -Cervo, O Castro de Samoedo, Santiago de Compostela, O Barco de Valdeorras, Ourense, Ferrol, Lugo, Vigo, Monforte de Lemos, Pontevedra, O Grove e A Estrada. As galer\u00edas Sargadelos, ademais de venderen cer\u00e1mica de Sargadelos, serven como librar\u00edas especializadas en libro galego ou sobre Galiza e como organizadoras de exposici\u00f3ns art\u00edsticas. As\u00ed mesmo, haber\u00eda que sumar a s\u00faa presenza nunha rede de setenta tendas de decoraci\u00f3n e xoier\u00edas multimarca en Espa\u00f1a, Europa, Asia e Am\u00e9rica.\nOs exiliados galegos tiveron unha oportunidade para intentar unha recuperaci\u00f3n cultural e econ\u00f3mica en Galiza. Das conversas entre xente como Lu\u00eds Seoane, Rafael Dieste, Lorenzo Varela, N\u00fa\u00f1ez B\u00faa, Antonio Baltar, Blanco Amor, Laxeiro, Arturo Cuadrado e Alberto Vilanova, sa\u00edu, en 1963, a creaci\u00f3n do Laboratorio de Formas, constitu\u00eddo por Lu\u00eds Seoane e Isaac D\u00edaz Pardo, coa posterior incorporaci\u00f3n do arquitecto Andr\u00e9s F. Albalat. Era unha listaxe de preocupaci\u00f3ns, que se converteron no proxecto de Sargadelos: O Museo Carlos Maside, as Edici\u00f3s do Castro, o Seminario de Sargadelos e o Instituto Galego de Informaci\u00f3n.\nO antigo complexo sider\u00farxico e cer\u00e1mico de Sargadelos, situado en Cervo, foi declarado BIC (1972).\nEn 2004 Isaac D\u00edaz Pardo foi apartado da direcci\u00f3n de Sargadelos, collendo o tim\u00f3n do grupo Segismundo Garc\u00eda.\nEn novembro de 2013 a empresa pediu un preconcurso de acredores, aplicando un ERE de extinci\u00f3n que provocou o despido de 70 traballadores. En marzo de 2014, logo de vencer os prazos para afrontar distintos pagamentos (IVE, Seguridade Social, cr\u00e9ditos bancarios...) a empresa declarouse en suspensi\u00f3n de pagos, arrastrando unha d\u00e9beda de 5 mill\u00f3ns de euros.\nEn febreiro de 2016 anunciouse que a empresa sa\u00edra do concurso de acredores logo de obter beneficios, pero debendo afrontar unha d\u00e9beda de 5 mill\u00f3ns de euros nun prazo de entre cinco e doce anos."}
{"id": "84962", "revid": "5863", "url": "https://gl.wikipedia.org/wiki?curid=84962", "title": "Langa del Castillo", "text": "Langa del Castillo \u00e9 un concello aragon\u00e9s da provincia de Zaragoza, situado na comarca do Campo de Daroca. A s\u00faa poboaci\u00f3n era de 159 habitantes en 2006 (INE), sobre unha superficie de 50,1\u00a0km\u00b2 \nXeograf\u00eda.\nLanga est\u00e1 situada nas abas da Serra Modorra, na parte alta da conca do r\u00edo Prexils, afluente do Jal\u00f3n.\nHistoria.\nNa Idade Media foi centro da Sesma de Langa, que comprend\u00eda varias localidades: Baduls, Cari\u00f1ena, Cosuenda, Cucal\u00f3n, Langa, Lech\u00f3n, Mainar, Romanos, Torralbiella, Villadolz, Villa Fermosa e m\u00e1is Villarreyal de la Huerva.\nNome.\nA localidade denominouse inmemorialmente simplemente \"Langa\", at\u00e9 que foi titulada oficialmente como \"Langa del Castillo\" desde 1920."}
{"id": "84963", "revid": "5863", "url": "https://gl.wikipedia.org/wiki?curid=84963", "title": "Ambel, Zaragoza", "text": "Ambel \u00e9 un concello espa\u00f1ol do oeste da provincia de Zaragoza, situado na comarca do Campo de Borja. A s\u00faa poboaci\u00f3n era de 334 habitantes en 2004 (INE), e unha densidade de 5,54 hab./km\u00b2. A distancia da cabeceira municipal \u00e1 cidade de Zaragoza \u00e9 de 72\u00a0km.\nXeograf\u00eda.\nAo p\u00e9 do Moncayo, Ambel est\u00e1 situado sobre materiais terciarios da depresi\u00f3n do Ebro. Ocupa unha \u00e1rea superficial de 61,31\u00a0km\u00b2.\nHistoria.\nNa Idade Media, Ambel foi sede dunha comendador\u00eda da orde de San Xo\u00e1n de Xerusal\u00e9n, inclu\u00edda na Castellan\u00eda de Amposta."}
{"id": "84964", "revid": "23204", "url": "https://gl.wikipedia.org/wiki?curid=84964", "title": "Cemento", "text": "O cemento pode referirse a:"}
{"id": "84966", "revid": "1131", "url": "https://gl.wikipedia.org/wiki?curid=84966", "title": "Xanela", "text": ""}
{"id": "84967", "revid": "1987", "url": "https://gl.wikipedia.org/wiki?curid=84967", "title": "Fiestra", "text": "Unha fiestra, tam\u00e9n chamada xanela ou vent\u00e1, \u00e9 un van ou oco elevado sobre o chan, que se abre nunha parede coa finalidade de proporcionar luz e ventilaci\u00f3n \u00e1 estancia correspondente. Tam\u00e9n se denomina fiestra \u00f3 conxunto de dispositivos que se utilizan para pechar ese van.\nO termo \"fiestra\" procede do lat\u00edn \"fenestra\", de onde tam\u00e9n procede o termo \"defenestrar\" (botar a algu\u00e9n por unha fiestra). A verba \"vent\u00e1\" procede de \"ventus\" (vento), facendo referencia \u00e1 capacidade de ventilaci\u00f3n que proporciona.\nElementos que a compo\u00f1en.\nO oco ten verticais que o enmarcan lateralmente, por unha parede de grande altura, peitoril, e por un lintel ou por un arco que o pecha pola parte superior. Tanto o lintel como, no seu caso, o arco, te\u00f1en por misi\u00f3n soportar as cargas que produce a parte de muro ou parede que gravita sobre o oco e transmitilas \u00e1s xambas.\nO mecanismo de peche componse dun marco ou bastidor suxeito \u00e1s caras interiores do oco, \u00f3 que, \u00e1 s\u00faa vez, se fixan mediante ferraxes axeitados \u00e1s batentes, xeralmente acristaladas con vidro.\nFuncionalidade.\nUnha das principais misi\u00f3ns que cumpre unha fiestra \u00e9 a de ventilaci\u00f3n, permitindo a trav\u00e9s dela a comunicaci\u00f3n do interior da estancia co exterior. \u00c9 evidente que, trat\u00e1ndose dun recinto habitable, a exposici\u00f3n \u00f3 ambiente externo non pode ser permanente por raz\u00f3ns climatol\u00f3xicas, de a\u00ed que se precise dispor dun sistema de peche eficaz. Por\u00e9n, as follas da fiestra que serven de peche non deben impedir outro dos seus aspectos funcionais: a iluminaci\u00f3n. Para permitir o paso da luz a trav\u00e9s dela, as follas deben ser acristaladas. Malia que antes do s\u00e9culo XX exist\u00edan algunhas desvantaxes, como o excesivo soleamento interior ou a propia iluminaci\u00f3n en circunstancias non desexadas e a reduci\u00f3n do illamento t\u00e9rmico, dadas as prestaci\u00f3ns do vidro illante a principios do s\u00e9culo XXI, se pode considerar que estes inconvenientes xa est\u00e1n resoltos. Para paliar estes inconvenientes se utilizaron accesorios como as persianas, as contras e outros similares, que contrib\u00faen as\u00ed mesmo \u00e1 mellora do illamento, sen prexu\u00edzo de que, ademais, se utilice tam\u00e9n vidro illante dese\u00f1ado especialmente para esta fin.\nPor \u00faltimo, outra das funci\u00f3ns que cumpre a fiestra \u00e9 a de permitir as vistas a trav\u00e9s dela. \u00c9 moi com\u00fan desexar ver cara o exterior sen que desde f\u00f3ra se poida ver o que hai ou sucede dentro; unicamente \u00e9 posible logralo con vidros altamente reflectantes baixo unhas condici\u00f3ns lum\u00ednicas determinadas. Dado que estas condici\u00f3ns var\u00edan, o efecto producido pode ser inverso \u00f3 desexado. Un exemplo son os chamados espellos-esp\u00eda. Estes espellos act\u00faan reflectindo as imaxes na cara do vidro con maior luminosidade. Na cara con menos luminosidade, un espectador pode ver a trav\u00e9s do vidro o que sucede \u00f3 outro lado. En cambio, \u00f3 variar as condici\u00f3ns lum\u00ednicas, ambos lados permiten ver o que hai detr\u00e1s a\u00ednda que con certa dificultade, debida \u00e1 reflexi\u00f3n en ambas caras.\nContrib\u00faen tam\u00e9n \u00e1 funcionalidade os variados modos en que poden manobrar as follas dunha fiestra. Baixo este punto de vista, e sen \u00e1nimo de efectuar unha relaci\u00f3n exhaustiva, se cataloga unha fiestra como:\nUso na edificaci\u00f3n.\nO emprego das fiestras nos edificios \u00e9 xeneralizado desde sempre, a\u00ednda que o seu grao de utilizaci\u00f3n nun mesmo edificio pode oscilar tanto como entre o nada e a totalidade. Alg\u00fans tipos de edificios, por raz\u00f3ns de insonorizaci\u00f3n (teatros de \u00f3pera, salas de concertos...), ou ben de focalizaci\u00f3n da atenci\u00f3n (salas de espect\u00e1culos), ou por conseguir interiorizar a actividade que neles se desenvolve (grandes almac\u00e9ns), non pos\u00faen fiestra algunha. Isto \u00e9 posible, entre outras raz\u00f3ns, polos actuais sistemas de acondicionamento de aire que o tratan t\u00e9rmica e hixienicamente.\nPola contra, en edificios de oficinas, por exemplo, \u00e9 habitual que toda a s\u00faa fachada se converta nunha pura fiestra mediante a utilizaci\u00f3n de \"\u00abmuros cortina\u00bb\" ou outros sistemas de acristalamento integral. Para o caso das vivendas, a dotaci\u00f3n de fiestras nas pezas habitables \u00e9 obrigada por disposici\u00f3n legal. Os regulamentos de habitabilidade adoitan impor non s\u00f3 o seu uso, sen\u00f3n tam\u00e9n as s\u00faas dimensi\u00f3ns m\u00ednimas, esixindo polo com\u00fan que a s\u00faa superficie non sexa inferior a un d\u00e9cimo da da estancia \u00e1 que prestan servizo.\nMateriais.\nTradicionalmente as fiestras eran de madeira debidamente tratada con pinturas ou vernices que melloraban o seu comportamento e durabilidade \u00e1 intemperie. Posteriormente se utilizou o aceiro, que tam\u00e9n precisa dun adecuado tratamento para previr a corrosi\u00f3n. M\u00e1is recentemente se xeneralizou o emprego do aluminio en perfiles de moi variada secci\u00f3n; \u00e9 un metal m\u00e1is lixeiro que o ferro e non se oxida ante a acci\u00f3n dos axentes atmosf\u00e9ricos, a\u00ednda que ten por inconveniente ser m\u00e1is caro. Ultimamente se tende \u00f3 emprego do PVC (policloruro de vinilo), un pl\u00e1stico controvertido, pois, \u00e1s s\u00faas magn\u00edficas cualidades en canto a durabilidade, resistencia, illamento ou lixeireza, \u00fanese a da s\u00faa alta capacidade t\u00f3xica e contaminante \u00f3 degradarse ou queimarse.\nOrnato.\nAs fiestras, presentes case sempre nas fachadas dos edificios, constit\u00faen un dos elementos primordiais da s\u00faa composici\u00f3n est\u00e9tica. A\u00ednda trat\u00e1ndose de simples ocos rectangulares desprovistos de calquera aditamento ornamental, a s\u00faa repetici\u00f3n harmoniosa e r\u00edtmica, nuns casos, ou, pola contra, a s\u00faa aleatoria disposici\u00f3n de aparencia desordenada noutros, adoita producir un efecto de apreciable valor art\u00edstico. Este mesmo resultado int\u00e9ntase conseguir en ocasi\u00f3ns dotando \u00e1 propia fiestra de formas atractivas, incluso dun certo barroquismo exento de calquera funcionalidade que non sexa a decorativa. A fachada meridional do Mosteiro do Escorial \u00e9 un exemplo do primeiro suposto, mentres que o \u00faltimo caso pode ilustrarse coas rom\u00e1nicas fiestras aximeizadas, as g\u00f3ticas caladas de primorosa trazar\u00eda, as conopiais isabelinas, as efectistas fiestras angulares, as barrocas, ou as modernistas."}
{"id": "84968", "revid": "23204", "url": "https://gl.wikipedia.org/wiki?curid=84968", "title": "Pobo chipewyan", "text": "Os chipewyan, chippewyan ou d\u00ebnes\u0173\u0142\u0131\u0328ne son un pobo na-den\u00e9, do grupo atapascano, tam\u00e9n chamados \"chpewya\". Este nome prov\u00e9n do cree \"Chepau-wayanuk \" (\"peles afiadas\"), mais eles cham\u00e1banse a si mesmos \"Saw-cssaw-dineh\", \"homes do levante\". Divid\u00edanse en numerosas tribos, como os \"thilanottine\", os \"ethelnedi\", os \"athabasca\" e os \"desdekenade\".\nViv\u00edan entre as Monta\u00f1as Rochosas e a Ba\u00eda de Hudson, canda as marxes do Gran Lago do Escravo, o lago Athabasca e o r\u00edo Churchill, no delta do r\u00edo Mackenzie. Actualmente ocupan cinco reservas en Alberta, seis en Saskatchewan, d\u00faas en Manitoba e d\u00faas nos Territorios do Noroeste, todo iso no Canad\u00e1.\nDemograf\u00eda.\nNo 1900 eran probablemente uns dous mil qui\u00f1entos, segundo a Enciclopedia Brit\u00e1nica eran 4.400 en 1980, xuntos cos \"slave\" e os \"yellowknife\". Mais segundo o censo canadense do 2000 eran 13.056 persoas as\u00ed repartidas:\nCostumes.\nEran veci\u00f1os dos sarsi e dos cree, e eran os intermediarios comerciais entre os cree e os inuit. Adic\u00e1banse \u00e1 caza e \u00e1 pesca, a\u00ednda que eran tam\u00e9n belicosos. Valoraban \u00e1s mulleres como forza de traballo, e viv\u00edan en wigwams de pel de carib\u00fa ou ante, cortiza e arbustos.\nEran bastante organizados con respecto \u00e1 caza, vixiando as mandas de carib\u00fas dende moitas partes.\nAproveitaban todo do carib\u00fa, curt\u00edan a pel, curaban a afumaban a carne, e con coas peles fac\u00edan vestidos.\nHistoria.\nNo 1717, os ingleses xa constru\u00edron o posto comercial de Fort Churchill na ba\u00eda de Hudson. En 1760-1776 foron visitados por Samuel Hearne, de Fort Churchill, e o seu caudillo, Makonabee, axudoulles a explorar os r\u00edos Coppermine e Slave.\nEn 1789-1793, tam\u00e9n serviron como gu\u00edas a Alexander Mackenzie, da Compa\u00f1\u00eda do Noroeste. E no 1788 constru\u00edron no seu territorio Fort Chippewyan.\nDende 1781 empezaron a chegar ao territorio franceses, que lles vendian armas aos cree.\nIsto, e a var\u00edola, fixo reducila prosperidade dos \"chipewyan\".\nNo 1858, o relixioso cat\u00f3lico de Fort Resolution, Henry Faraud, traduceu o Novo Testamento \u00e1 s\u00faa lingua. Asinaron co Canad\u00e1 diversos tratados en 1876, 1877, 1899 e 1906.\nXunto cos dogrib, os cree e os salteaux (chippewa) forman a Confederaci\u00f3n de Primeiras Naci\u00f3ns dos Tratado Seis, pois firmaron en 1871-1877 o sexto tratado coa Colonia do Canad\u00e1, segundo o cal se instalaban reservas de 1,5\u00a0km2 por familia de cinco membros, ti\u00f1an dereitos de caza e pesca, e garant\u00edaselles atenci\u00f3ns m\u00e9dicas e pensi\u00f3ns.\nA Constituci\u00f3n de 1982 obviou o tratado cos indios, o que provocou numerosas protestas. Tam\u00e9n existe un alto \u00edndice de desemprego. O personaxe \"chippewyan\" m\u00e1is destacado foi Alex Simeon Janvier."}
{"id": "84969", "revid": "1093", "url": "https://gl.wikipedia.org/wiki?curid=84969", "title": "Chipewyan", "text": "Chipewyan pode referirse a:"}
{"id": "84972", "revid": "12452", "url": "https://gl.wikipedia.org/wiki?curid=84972", "title": "Lista de primeiros ministros franceses", "text": ""}
{"id": "84975", "revid": "1093", "url": "https://gl.wikipedia.org/wiki?curid=84975", "title": "Tribo chipewyan", "text": ""}
{"id": "84976", "revid": "197", "url": "https://gl.wikipedia.org/wiki?curid=84976", "title": "Yumi, Yumi, Yumi", "text": "Yumi, Yumi, Yumi (\"N\u00f3s, N\u00f3s, N\u00f3s\") \u00e9 o himno nacional de Vanuatu. Foi escrito e composto por Fran\u00e7ois Vincent Ayssav (nacido en 1955) e adoptado en 1980."}
{"id": "84980", "revid": "75439", "url": "https://gl.wikipedia.org/wiki?curid=84980", "title": "Usain Bolt", "text": "Usain Bolt, nado o 21 de agosto de 1986, en Trelawny, \u00e9 un atleta xamaicano, especializado en velocidade.\nTraxectoria deportiva.\nEstudado e criado en Xamaica, comezou a s\u00faa carreira atl\u00e9tica de primeira li\u00f1a cando conseguiu unha medalla de ouro nos 200 m no Mundial de atletismo j\u00fanior (ademais de d\u00faas pratas nos relevos curtos e longos), que se celebrou previsamente nesa illa en 2002. Nos mundiais xuven\u00eds de 2003 obtivo o seu primeiro ouro, nos 200 m, cunha marca de 20,40s. En 2004 converteuse no primeiro atleta j\u00fanior en baixar dos 20 segundos nunha proba de 200 m (19,93s).\nNa preparaci\u00f3n dos Xogos de Pequ\u00edn, Bolt foi batendo distintas marcas (en 2007 a marca xamaicana de 200 metros) e obtendo distintas vitorias internacionais. O seu resultado m\u00e1is destacado foi a medalla de prata nos 200 metros que conseguiu nos mundial de Osaca, en 2007, por detr\u00e1s de Tyson Gay. O 31 de maio de 2008 consegu\u00eda bater en Nova York o r\u00e9cord mundial dos 100 metros, que ata daquela posu\u00edra o seu compatriota Asafa Powell, estabelecendo a nova marca de 9,72s.\nNos Xogos Ol\u00edmpicos de Pequ\u00edn do 2008 logrou as marcas mundiais de 100 e 200 metros, con 9,69 e 19,30 segundos respectivamente. A marca dos 100 metros volveuna rebaixar no mundial de Berl\u00edn de 2009, cun tempo de 9,58s, as\u00ed como a de 200 metros, que deixou en 19,19s."}
{"id": "84982", "revid": "56817", "url": "https://gl.wikipedia.org/wiki?curid=84982", "title": "Sargadelos", "text": "Sargadelos pode referirse a:"}
{"id": "84983", "revid": "1888", "url": "https://gl.wikipedia.org/wiki?curid=84983", "title": "Operaci\u00f3n Reconquista de Espa\u00f1a", "text": "Operaci\u00f3n Reconquista de Espa\u00f1a foi o nome que se lle deu \u00e1 invasi\u00f3n do Val de Ar\u00e1n por guerrilleiros antifranquistas espa\u00f1ois (baixo direcci\u00f3n comunista) desde Francia en 1944.\nHistoria.\nA intenci\u00f3n destes guerrilleiros, na s\u00faa meirande parte veteranos da guerra civil espa\u00f1ola e a Resistencia francesa, era renovar a guerra en Espa\u00f1a estabelecendo unha cabeza de ponte en territorio espa\u00f1ol, na crenza de que, unha vez comezada esta, os aliados os axudar\u00edan a derrubar o goberno de Franco, instaurando un goberno da Uni\u00f3n Nacional Espa\u00f1ola (UNE).\nO 19 de outubro de 1944 uns tres mil homes penetraron no val. Con todo, a falta de apoio popular, o feito de que o goberno espa\u00f1ol estivese ao tanto dun pos\u00edbel ataque e a carencia de armamento pesado impediulles tomar Vielha ou o porto da Bonaigua, de forma que as tropas franquistas rexeitaron facilmente a invasi\u00f3n. O 27 de outubro iniciouse a retirada do que foi o \u00faltimo intento de derrotar a Franco pola forza.\nSegundo os datos oficiais, na Operaci\u00f3n Reconquista morreron 129 guerrilleiros, 214 foron feridos e 218 feitos prisioneiros, dos que a unha boa parte lle foi aplicada a pena de morte."}
{"id": "84984", "revid": "89787", "url": "https://gl.wikipedia.org/wiki?curid=84984", "title": "Xavier Lama", "text": "Francisco Xavier Lama L\u00f3pez, nado en Santa Euxea (Gunt\u00edn) o 12 de xullo de 1962, \u00e9 un escritor e xornalista galego.\nTraxectoria.\nLicenciado en Ciencias da Informaci\u00f3n en Universidade Complutense de Madrid e foi un rostros co\u00f1ecidos dos informativos da Televisi\u00f3n de Galicia. O seu labor xornal\u00edstico ten sido reco\u00f1ecido con diversos galard\u00f3ns, entre os que figura o Mirador de la Complutense, Air France para novos periodistas, o Premio Galicia de Comunicaci\u00f3n en 1989 e a Pluma de Ouro do I Premio Borob\u00f3 en 2009.\nComo escritor iniciouse con textos dram\u00e1ticos e po\u00e9ticos, pero tam\u00e9n escribe narrativa. Recibiu varios premios literarios, como o Rafael Dieste (1995) e o Cami\u00f1o de Santiago-Premio Xacobeo de teatro (1993), ou o \u00c1lvaro Cunqueiro de narrativa (1995). No ano 2008 ga\u00f1ou o premio Gonz\u00e1lez Garc\u00e9s de poes\u00eda tras impugnar a primeira decisi\u00f3n do xurado, que recaera nunha obra de Eduardo Est\u00e9vez que xa fora publicada, parcialmente, nun seu blog ."}
{"id": "84985", "revid": "98629", "url": "https://gl.wikipedia.org/wiki?curid=84985", "title": "Arbol\u00ed", "text": "Arbol\u00ed \u00e9 un municipio da comarca do Baix Camp, na provincia de Tarragona, na comunidade aut\u00f3noma de Catalu\u00f1a. Dentre do seu t\u00e9rmimo municipal at\u00f3pase o lugarci\u00f1o de Gallicant. Escasamente poboado, en 2006, ti\u00f1a 105 habitantes, sobre unha \u00e1rea de 20,77 km\u00b2. As s\u00faas coordenadas son 41\u00ba14'38\" N e 0\u00ba56'59\"L.\nHistoria.\nC\u00f3idase que a s\u00faa orixe at\u00f3pase nun antigo asentamento sarraceno, mais at\u00e9 o 1600 no aparece en documentos a forma \"Arbol\u00ed\". Pertenceu \u00e1 baron\u00eda de Enten\u00e7a e m\u00e1is tarde ao condado de Prades.\nLogo as s\u00faas terras pasaron aos duques de Cardona, para m\u00e1is adiante acabar no ducado de Medinaceli. A localidade participou de forma activa na sublevaci\u00f3n carlista de 1827.\nAt\u00e9 1990 formou parte da comarca do Priorat, pero a revisi\u00f3n efectuada pasou o concello \u00e1 do Baix Camp.\nPatrimonio cultural.\nA igrexa parroquial est\u00e0 dedicada a Santo Andr\u00e9 (Sant Andreu en catal\u00e1n). \u00c9 un edificio de tres naves con coro, de estilo neocl\u00e1sico que ten acaroado o campanario. Este templo foi destru\u00eddo en 1936, e at\u00e9 mesmo acabar fixo funci\u00f3ns de cortello.\nNa zona de Colls \u00e1chase unha capela adicada a San Salvador. Constru\u00edda no s\u00e9culo XVII, consta dunha nave \u00fanica.\n\"Los Castillejos\" foi un acampamento militar destinado a albergar aos que realizaban mil\u00edcias universitarias. Estas instalaci\u00f3ns mant\u00e9ronse en activo desde 1950 at\u00e9 o ano 2001.\nEconom\u00eda.\nA principal actividade econ\u00f3mica \u00e9 a agricultura de seca\u00f1o, salientando o cultivo de abeleiras. Hai na zona d\u00faas minas de cobre, que est\u00e1n sen se explotar. Tam\u00e9n desapareceron os antigos mo\u00ed\u00f1os de papel e de fari\u00f1a.\nFestas.\nArbol\u00ed celebra a s\u00faa festa maior a primeira fin de semana do mes de outubro. En xaneiro conmemora a San Paulo (Sant Pau en catal\u00e1n) a festa maior do inverno."}
{"id": "84986", "revid": "5863", "url": "https://gl.wikipedia.org/wiki?curid=84986", "title": "Isuerre", "text": "Isuerre \u00e9 un concello espa\u00f1ol da provincia de Zaragoza, Arag\u00f3n, situado na comarca das Cinco Villas. A s\u00faa poboaci\u00f3n era de 45 habitantes en 2007 (INE).\nXeograf\u00eda.\nSito no noroeste de Arag\u00f3n, as\u00e9ntase no Val de Onsella, que rega o r\u00edo hom\u00f3nimo. Ocupa unha \u00e1rea superficial de 20,1 km\u00b2."}
{"id": "84988", "revid": "813924", "url": "https://gl.wikipedia.org/wiki?curid=84988", "title": "R\u00edo Cereixa", "text": ""}
{"id": "84993", "revid": "22570", "url": "https://gl.wikipedia.org/wiki?curid=84993", "title": "Urbscras", "text": "Urbscras \u00e9 a cidade de ficci\u00f3n ut\u00f3pica que aparece descrita en \"Das novas cousas de Ram\u00f3n Lamote\" e onde se desenvolve boa parte da acci\u00f3n desta novela.\nLocalizaci\u00f3n.\nA localizaci\u00f3n de Urbscras non est\u00e1 especificada. Dise que para chegar dende onde vive Ram\u00f3n Lamote ata ela, este ten que coller un avi\u00f3n, que fai unha escala t\u00e9cnica e que se prolonga durante m\u00e1is dunha hora a viaxe a partir desa escala, polo que estariamos falando dunha percorrido total de cando menos tres horas. Dado que o avi\u00f3n sae \u00e1s 13:50 e chega a tempo para xantar, p\u00f3dese supor que a viaxe se produce no sentido contrario aos fusos horarios. Deste xeito, Urbscras poder\u00eda estar situada a m\u00e1is de tres horas ao oeste da Terra Ch\u00e1, que \u00e9 onde vive Ram\u00f3n Lamote. Como non se achegan m\u00e1is datos, tam\u00e9n poder\u00eda atribu\u00edrse ese sistema de horarios a unha situaci\u00f3n xeral de ucron\u00eda.\nDescrici\u00f3n.\nUrbscras (do lat\u00edn \"urbs\", cidade, e \"cras\", ma\u00f1\u00e1) \u00e9 unha cidade ut\u00f3pica planificada para que ningunha actividade sexa superflua. \u00c9 unha sociedade altamente tecnificada, onde os tel\u00e9fonos m\u00f3biles realizan funci\u00f3ns de comunicaci\u00f3n, orientaci\u00f3n e acceso a bens. De feito, a comunicaci\u00f3n oral sen tel\u00e9fonos m\u00f3biles est\u00e1 restrinxida en Urbscras, e o seu uso levar\u00e1 a detenci\u00f3n de Ram\u00f3n Lamote. A vida en Urbscras v\u00e9n marcada por estritos patr\u00f3ns temporais, pola puntualidade e pola represi\u00f3n dos afectos e das conversas vanais.\nO poder pol\u00edtico repres\u00e9ntao o \"Rexedor M\u00e1ximo\". Urbscras ten aeroporto. A s\u00faa moeda \u00e9 o euro.\nNela cel\u00e9brase o I Congreso Universal de Trapalladas, Inutilidades e Outras Necidades Improdutivas."}
{"id": "84996", "revid": "59564", "url": "https://gl.wikipedia.org/wiki?curid=84996", "title": "Ces\u00e1reo S\u00e1nchez Iglesias", "text": "Ces\u00e1reo S\u00e1nchez Iglesias, nado en Dad\u00edn (O Irixo) o 26 de xaneiro de 1951, \u00e9 un escritor galego.\nTraxectoria.\nEstudou Arquitectura T\u00e9cnica e Sociolox\u00eda e Ciencias Pol\u00edticas en Madrid e foi un dos fundadores da Agrupaci\u00f3n Cultural L\u00f3strego, que presidiu. Foi cofundador da Agrupaci\u00f3n Cultural Avantar, do Carballi\u00f1o e presidente da Asociaci\u00f3n Cultural Alexandre B\u00f3veda, da Coru\u00f1a. Foi tam\u00e9n fundador e director editorial de Edici\u00f3ns A Nosa Terra e presidente do semanario do mesmo nome. As\u00ed mesmo participou na fundaci\u00f3n do Sindicato Galego de Funcionarios da Administraci\u00f3n P\u00fablica.\nDesde 2005 foi presidente da Asociaci\u00f3n de Escritores en Lingua Galega e traballou como director do Servizo de Patrimonio Cultural da Xunta de Galicia na Coru\u00f1a.\n\u00c9 autor dunha ampla obra po\u00e9tica, principiada en 1978 con \"Silencios e conversas de inverno\". A s\u00faa poes\u00eda caracter\u00edzase por unha elaboraci\u00f3n en chave simbolista e evocativa, realizada en versos breves."}
{"id": "84998", "revid": "25871", "url": "https://gl.wikipedia.org/wiki?curid=84998", "title": "Fonzaleche", "text": "Fonzaleche \u00e9 un concello rioxano, situado \u00e1 57\u00a0km de Logro\u00f1o. A s\u00faa poboaci\u00f3n era de 161 habitantes en 2006.\nXeograf\u00eda.\nEst\u00e1 localizado no noroeste da comunidade, en terreo montuoso, cuberto polos montes Obarenes. Ocupa unha \u00e1rea superficial de 17\u00a0km\u00b2.\nEtimolox\u00eda.\nO top\u00f3nimo deriva do sintagma latino \"fonte salicti\" (\"fonte do salgueiral\").\nPatrimonio.\nEntre os edificios de interese destacan a igrexa de San Marti\u00f1o e o pazo da Condesa de Berberana."}
{"id": "84999", "revid": "56817", "url": "https://gl.wikipedia.org/wiki?curid=84999", "title": "Das novas cousas de Ram\u00f3n Lamote", "text": "Das novas cousas de Ram\u00f3n Lamote \u00e9 unha obra de narrativa de Paco Mart\u00edn, publicada inicialmente en galego en 2008.\nHistoria do texto.\nO libro conta novas historias de Ram\u00f3n Lamote e \u00e9, tanto pola secuencia, como polo t\u00edtulo, secuela de \"Das cousas de Ram\u00f3n Lamote\", publicado en 1985. A acci\u00f3n sit\u00faase vinte anos despois, cun Ram\u00f3n Lamote xa anci\u00e1n e xubilado, pero non fai referencia en ning\u00fan momento aos anos que transcorreron no medio.\nO libro foi publicado por Editorial Galaxia (a primeira parte da serie f\u00f3rao por Barco de Vapor), con ilustraci\u00f3ns de Xo\u00e1n Balboa, que tam\u00e9n se ocupara desta tarefa vinte anos atr\u00e1s.\nEstrutura.\nO libro est\u00e1 dividido en sete cap\u00edtulos de extensi\u00f3n regular, e contan fundamentalmente tres feitos: a escrita dun libro por encargo para un empresario da cidade onde vive Ram\u00f3n Lamote (cap\u00edtulos I e II), a creaci\u00f3n dunha asociaci\u00f3n de sacadores de honra (cap\u00edtulos III e IV) e a estad\u00eda do protagonista na cidade ut\u00f3pica de Urbscras (cap\u00edtulos V, VI e VII).\nPersonaxes secundarias.\nAdemais de Ram\u00f3n Lamote, existen outros personaxes na obra, alg\u00fans deles novos e outros xa presentes na primeira entrega da serie."}
{"id": "85007", "revid": "1410", "url": "https://gl.wikipedia.org/wiki?curid=85007", "title": "Kansas City, Missouri", "text": "Kansas City \u00e9 unha cidade dos condados de Clay, de Cass, de Jackson e m\u00e1is de Platte, no estado nortemericano de Missouri. Situada na confluencia dos r\u00edo Missouri e Kansas, \u00e9rguese na fronteira dos estados de Missouri e de Kansas, e xusto enfronte da cidade hom\u00f3nima de Kansas.\nO alcume de \"Cidade das Fontes\" venlle de que en Kansas City hai 160 fontes, cifra s\u00f3 superada por Roma.\nHistoria.\nKansas City fundouse oficialmente o 28 de marzo de 1853, no territorio a ambos lados da fronteira entre Missouri e Kansas, na confluencia dos r\u00edos Kansas e Missouri, que foi considerado un bo lugar para constru\u00edr un asentamento.\nA primeira visita europea documentada \u00e1 zona de Kansas City foi a do explorador franc\u00e9s \u00c9tienne de Veniard, Se\u00f1or de Bourgmont, quen tam\u00e9n foi o primeiro europeo en explorar a parte baixa do r\u00edo Missouri. \nCriticado pola s\u00faa resposta a un ataque de nativos americanos a Fort Detroit, abandonou o seu cargo como comandante da fortaleza e evitou as autoridades francesas. Bourgmont viv\u00eda cunha muller nativa americana da tribo Missouria, a uns 140 quil\u00f3metros ao leste, cerca de Brunswick, Missouri, comerciando ilegalmente con peles.\nEspa\u00f1a f\u00edxose cargo da rexi\u00f3n trala firma do Tratado de Par\u00eds de 1763, pero non xogaron un papel importante na zona \u00e1 parte do cobro de impostos e a concesi\u00f3n de licenzas para o tr\u00e1fico no r\u00edo Missouri. Os franceses continuaron co comercio de peles baixo licenza espa\u00f1ola.\nDespois da compra de Luisiana, Lewis e Clark visitaron a confluencia dos r\u00edos Missouri e Kansas e decidiron que era un lugar axeitado para constru\u00edr un forte.\nEn 1831 un grupo de morm\u00f3ns de Nova York establec\u00e9ronse nunha zona que m\u00e1is tarde ser\u00eda parte de Kansas City. Constru\u00edron a primeira escola dentro dos l\u00edmites actuais da cidade, pero foron expulsados \u200b\u200bpor unha revolta popular en 1833.\nDurante a Guerra Civil a cidade de Kansas e os seus arrabaldes tiveron unha intensa actividade militar, a\u00ednda que a primeira batalla, en agosto de 1862, resultou unha vitoria confederada. A segunda batalla foi unha vistoria p\u00edrrica dos confederados, cun alto prezo ao ser derrotados na Batalla de Westport ao d\u00eda seguinte, que puxo fin aos esforzos da Confederaci\u00f3n en ocupar a cidade. Por outra parte,o xeneral Thomas Ewing Jr, en resposta a unha incursi\u00f3n en Lawrence, Kansas, dirixida por William Quantrill, emitiu a Orde xeral N\u00ba 11 , obrigando ao desaloxo dos residentes en catro condados do oeste de Missouri, inclu\u00edndo o condado de Jackson, excepto os que viv\u00edan na cidade e as comunidades m\u00e1is pr\u00f3ximas e aqueles cuxa lealdade \u00e1 Uni\u00f3n foi certificada por Ewing.\nDespois da Guerra Civil a cidade de Kansas creceu rapidamente. A selecci\u00f3n da cidade de Leavenworth, Kansas, para a ponte do ferrocarril Hannibal and St. Joseph Railroad sobre o r\u00edo Missouri, provocou un crecemento de poboaci\u00f3n, despois de 1869 cando se abriu a ponte. O \"boom\" provocou o cambio de nome a Kansas City en 1889 e a cidade estendeu as s\u00faas lindes ao sur e ao leste. Westport pasou a formar parte de Kansas City o 2 de decembro de 1897 e para 1900 Kansas City era a vix\u00e9sima segunda cidade m\u00e1is grande do pa\u00eds, con 163.752 habitantes.\nA finais do s\u00e9culo XIX e inicios do s\u00e9culo XX, os diferentes partidos pol\u00edticos trataron de ga\u00f1ar influencia na cidade, varios edificios e estruturas importantes se constru\u00edron durante ese tempo, inclu\u00edndo o Kansas City City Hall e o pazo de xustiza do condado de Jackson.\nO desenvolvemento suburbano de Kansas City orixinalmente comezou coa implantaci\u00f3n dos tranv\u00edas nas primeiras d\u00e9cadas do s\u00e9culo XX. \nEn 1950 os afroamericanos representaban o 12,2% da poboaci\u00f3n de Kansas City. O asasinato de Martin Luther King Jr. foi un catalizador para o mot\u00edn de Kansas City en 1968. Neste momento os barrios marxinais comezaban a formarse no centro da cidade e os que pod\u00edan permitirse o luxo de sa\u00edr, mud\u00e1ronse aos suburbios e aos barrios perif\u00e9ricos da cidade. Mentres a poboaci\u00f3n total da cidade continuou crecendo, o centro da cidade seguiu diminu\u00edndo. \nEn 1940 a cidade contaba cuns 400.000 habitantes, no ano 2000 a mesma zona era o fogar de 180.000. De 1940 a 1960 a cidade duplicou o seu tama\u00f1o f\u00edsico, ao tempo que aumenta a s\u00faa poboaci\u00f3n en s\u00f3 uns 75.000 habitantes. En 1970 a cidade ti\u00f1a unha superficie total de aproximadamente 820 quil\u00f3metros cadrados, m\u00e1is de cinco veces o seu tama\u00f1o en 1940.\nXeograf\u00eda.\nA cidade est\u00e1 constitu\u00edda, como moitas outras dos Estados Unidos, dun centro de negocios arrodeado por grandes suburbios. Por\u00e9n o r\u00edo Missouri e a fronteira entre o estado de Missouri e o de Kansas ten freado o desenvolvemento da metr\u00f3pole cara ao oeste.\nClima.\nA cidade sofre un clima continental, con grandes diferenzas de temperaturas entre o inverno e o ver\u00e1n. Os invernos son relativamente suaves, con poucas precipitaci\u00f3ns nivais. No ver\u00e1n, as correntes de aire provenientes do Golfo de M\u00e9xico traen consigo calor e humidade. As estaci\u00f3ns intermedias est\u00e1n marcadas por numerosas tormentas. Situada na denominada Tornado Alley (\"Avenida dos tornados\"), a cidade \u00e9 escenario regular do paso dos mesmos.\nDemograf\u00eda.\nCon frecuencia chamada KCMO, Kansas City \u00e9 o centro da \u00c1rea metropolitana de Kansas City, a segunda aglomeraci\u00f3n urbana de Missouri. Segundos datos do servizo estat\u00edstico oficial dos Estados Unidos do ano 2000, a cidade ti\u00f1a unha poboaci\u00f3n de 441.545 habitantes, o que a convert\u00eda na maior do estado de Missouri, mais en 2005, ti\u00f1a 449.650 habitantes.\nA densidade demogr\u00e1fica \u00e9 de 543.7 habitantes por km\u00b2. O 60,68% dos habitantes son brancos; o 31,23%, negros ou americano africano; o 1,85%, asi\u00e1ticos; o 0,48%, americanos nativos; o 0,11%, habitantes das illas do Pac\u00edfico; o 3,21%, doutras razas, e o 2,44% son de d\u00faas ou m\u00e1is razas. O 6,93% da poboaci\u00f3n \u00e9, con independencia da raza \u00e1 que pertenzan, hispana ou latina.\nUnida coa veci\u00f1a Kansas do estado de Kansas, a poboaci\u00f3n combinada atinxe 588.411 habitantes, e a totalidade da zona urbana (en \u00e1mbolos dous estados) sobe a 2\u00a0152\u00a0820 habitantes.\nEconom\u00eda.\nA grande \u00e1rea metropolitana de Kansas City \u00e9 sede de catro das maiores empresas clasificadas en \"Fortune 500\": Sprint Nextel Corporation,H&amp;R Block, Embarq Corporation e m\u00e1is YRC Worldwide Inc., e ademais conta coa sede de varias inclu\u00eddas na lista \"Fortune 1000\": (Interstate Bakeries Corporation, Great Plains Energy, Aquila Inc., AMC Theatres e DST Systems). Tam\u00e9n ten o seu domicilio social Hallmark Cards, que pode figurar en ambas d\u00faas listaxes, pero que non est\u00e1 inclu\u00edda por ser propiedade privada da familia Hall. Existen ademais numerosas compa\u00f1\u00edas agr\u00edcolas que operan f\u00f3ra da cidade, como a Kansas City Board of Trade que \u00e9 o principal centro comercial do trigo.\nEducaci\u00f3n superior.\nKansas City ten varias universidades e escolas (\"colleges\"). A maior \u00e9 a Universidade de Missouri\u2013Kansas City. A Universidade de Rockhurst \u00e9 unha salientable universidade xesu\u00edta e o Metropolitan Community College (Kansas City) \u00e9 unha escola na que se poden cursar varias especialidades de 2 anos.\nDeportes.\nOs equipos deportivos profesionais en Kansas City incl\u00faen o Kansas City Chiefs (f\u00fatbol americano da NFL), \u200b\u200bo Kansas City Royals (b\u00e9isbol da MLB), Sporting Kansas City (f\u00fatbol de Major League Soccer MLS)e o Kansas City Warriors (MLUSA). \nKansas City est\u00e1 no proceso de constru\u00edr un estadio novo que se espera que reciba un equipo de h\u00f3ckey de NHL e o equipo de baloncesto da NBA.\nOs Chiefs empezaron a xogar en 1960 como os Dallas Texans e mud\u00e1ronse a Kansas City en 1963. Os Royals fund\u00e1ronse en 1969 e son o \u00fanico equipo de categor\u00edas maiores de Kansas que non se moveu nin cambiou de nome. Os Kansas City Wizards foron membros fundadores da MLS. En 2011 o equipo pasou a chamarse Sporting Kansas City e mudouse ao seu novo estadio, o Livestrong Sporting Park en Kansas City.\nKansas City costumaba ser a sede dun equipo da NBA, o Rochester Royals, que se fundou en 1945 en Rochester, antes de se converter no Cincinnati Royals. O equipo pasou a chamarse Kansas City-Omaha Kings 1972 a 1975, xa que xogou partidos na casa en ambas cidades. En 1975, o equipo xogou exclusivamente en Kansas City, e trocou unha vez m\u00e1is o nome a Kansas City Kings. Os Kings xogaron al\u00ed ata 1985, cando a franqu\u00eda se mudou a California e se converteu no Sacramento Kings.\nCultura.\nMuseos.\nO Museo de Arte Nelson-Atkins (Nelson-Atkins Museum of Art) pos\u00fae importantes colecci\u00f3ns de arte antiga, cl\u00e1sica e contempor\u00e1nea. \u00c9 considerado como un dos m\u00e1is importantes dos Estados Unidos.\nTam\u00e9n podemos sinalar o National Word War I Museum, museo hist\u00f3rico e militar con actividades para nenos e adultos.\nParques.\nO Swope \u00e9 o maior parque da cidade, cunha \u00e1rea de 713 hect\u00e1reas, \u00e9 dicir m\u00e1is do dobre da superficie do Central Park de Nova York. Ten outros espazos verdes, como o Parque zool\u00f3xico, dous campos de golf etc.\nPolo demais, case todas as r\u00faas residenciais da cidade te\u00f1en plantados olmos americanos, a\u00ednda que hai que dicir que moitos foron atacados pola grafiose, polo que se iniciou un programa que os substitu\u00edse, en favor do Liquid\u00e1mbar.\nTransportes.\nAeroportos.\nKansas City disp\u00f3n de varios aeroportos, dos que o principal \u00e9 o Aeroporto internacional de Kansas City, que ten enlaces directos coas principais cidades do subcontinente norteamericano.\nEstradas.\nA rede de estradas de Kansas City \u00e9 moi densa. A cidade est\u00e1 sita no cruzamento de varias autoestradas, das cales a I-70 enlaza coa I-15 en Baltimore\nTransportes p\u00fablicos.\nKansas City, por\u00e9n, como sucede con moitas cidades do pa\u00eds, carece dunha rede de transportes desenvolvida. Un programa recente prop\u00f3n mellorar isto, para o que prop\u00f3n empregar:"}
{"id": "85008", "revid": "82922", "url": "https://gl.wikipedia.org/wiki?curid=85008", "title": "Escola de ferrado", "text": "As escolas de ferrado foron un sistema de ensino galego do s\u00e9culo XVIII. Impart\u00edano os denominados escolantes, mestres non titulados habitualmente con escasa formaci\u00f3n. O servizo era pag\u00e1base ferrado de cereal, costume do que as escolas obte\u00f1en o seu nome. \nCaracter\u00edsticas.\nOs pais pagaban, para a escolarizaci\u00f3n dos seus fillos, un ferrado, ben fose de centeo, trigo ou millo; este pago equival\u00eda aproximadamente a 12-18 quilos por rapaz.. O espazo da casa que se escoll\u00eda, acostumaba ser a lareira ou o comedor, a\u00ednda que tam\u00e9n se pod\u00edan empregar palleiros e cortes. Dispo\u00f1\u00edan dun mobiliario e material rudimentario e limit\u00e1banse normalmente ao ensino do b\u00e1sico: ler, escribir e contar, seguindo procedementos did\u00e1cticos tradicionais como o ditado.\nOs escolantes pod\u00edan ser labregos que completaban os seus ingresos dando clases aos nenos do seu lugar, cregos, vellos ou ben xente sen oficio nin recursos que subsist\u00eda grazas a darlles clases aos nenos.. Os estudantes ti\u00f1an que compaxinar o ir \u00e1 escola co traballo, xa que na maior\u00eda dos casos os rapaces eran imprescindibles nas casas para traballar.\nCara o comezo do s\u00e9culo XX comezouse a pagar en di\u00f1eiro o que ser\u00eda o valor dun ferrado de trigo. Coa suba dos prezos do trigo, al\u00f3 polos anos 40 do s\u00e9culo XX, houbo unha proliferaci\u00f3n de mestres e mestras de ferrado.\nAdemais deste pago, os mestres tam\u00e9n recib\u00edan a mantenza e mais o lugar onde durmir durante o mes que estaban na escola, o cal remataba cun d\u00eda de festa. Malia a s\u00faa escasa preparaci\u00f3n pedag\u00f3xica e o limitado da s\u00faa cultura, os escolantes ensinaban a ler, escribir e contar aos nenos da zona rural que doutra maneira dificilmente ter\u00edan a oportunidade de aprender. As escolas de ferrado eran temporais, xa que s\u00f3 funcionaban no inverno -\u00e9poca en que o traballo no campo era menos intenso- e normalmente establec\u00edanse nas cortes, choupanas e \u00e1s veces \u00eda o escolante de casa en casa. Os horarios eran de luns ata o s\u00e1bado e dende as primeiras horas da ma\u00f1\u00e1 ata ben entrada a noite. Malia todas estas carencias, subli\u00f1adas pola administraci\u00f3n escolar e a pedagox\u00eda, as escolas de ferrado cumpriron unha importante funci\u00f3n, pois nelas aprendeu a ler e a escribir unha boa parte da poboaci\u00f3n rural galega. Este sistema persist\u00eda sobre todo nas zonas rurais de Lugo e Ourense.\nOs materiais educativos eran escasos e o mestre adoitaba levalos de aldea en aldea. Eran textos escritos \u00e1 man, que \u00e1s veces o propio escolante convert\u00eda nun pequeno libro, at\u00e9 que xa no s\u00e9culo XX se foron incorporando os libros de texto, fundamentalmente as enciclopedias, as de \u00c1lvarez e a de Dalmau; en ocasi\u00f3ns tam\u00e9n empregaban mapas. O alumnado empregaba unha pequena lousa para facer as contas e os primeiros ensaios de escritura e posteriormente escrib\u00edase xa en papel.\nO ensino era moi b\u00e1sico: contas (para medir e contar o n\u00famero de leiras), as letras para ler ou escribir os contratos de compra e venda, ditados, e nalg\u00fan caso noci\u00f3ns de xeograf\u00eda. A t\u00e9cnica que usaban para o ensino era moi simple: a repetici\u00f3n; sa\u00eda un neno ao encerado e os demais copiaban o que el escrib\u00eda."}
{"id": "85014", "revid": "56817", "url": "https://gl.wikipedia.org/wiki?curid=85014", "title": "Acci\u00f3n Agraria (Ortigueira)", "text": "Acci\u00f3n Agraria foi un peri\u00f3dico publicado en Ortigueira entre 1920 e 1926.\nHistoria e caracter\u00edsticas.\nSubtitulado \"\u00d3rgano de los Sindicatos Cat\u00f3lico-Agrarios y defensor del progreso moral y material de la comarca de Ortigueira\", apareceu o 2 de decembro de 1920. Fundado por Eugenio V\u00e1zquez Gund\u00edn, foi o \u00f3rgano dos Sindicados Cat\u00f3lico-Agrarios da comarca de Ortigueira. Ti\u00f1a periodicidade quincenal e con catro p\u00e1xinas, a\u00ednda que despois foi decenal. O castel\u00e1n era a lingua que se utilizaba nas s\u00faas p\u00e1xinas coa excepci\u00f3n da secci\u00f3n \"Falando n'adro\" e alg\u00fan poema en galego. A s\u00faa tiraxe era de 1000 exemplares. Ideoloxicamente, ao principio era maurista, pasando despois a colaborar co r\u00e9xime de Miguel Primo de Rivera. O \u00faltimo n\u00famero que se conserva \u00e9 o 205, do 30 de xu\u00f1o de 1926."}
{"id": "85017", "revid": "72257", "url": "https://gl.wikipedia.org/wiki?curid=85017", "title": "Lista de circu\u00edtos da F\u00f3rmula 1", "text": "A seguinte \u00e9 unha lista de circu\u00edtos que albergaron carreiras de F\u00f3rmula 1 desde a tempada de F\u00f3rmula 1 de 1950 ata a tempada de F\u00f3rmula 1 de 2023.\nVarias formas distintas de trazado de carreiras foron usados \u00f3 longo da historia da F\u00f3rmula 1; inclu\u00edndo alg\u00fans constru\u00eddos con tal prop\u00f3sito como o circu\u00edto de Suzuka e circu\u00edtos urbanos como o circu\u00edto de M\u00f3naco.\nHoxe todos os circu\u00edtos de F\u00f3rmula 1 deben cumprir os m\u00e1is altos requisitos de seguridade da FIA e son inspeccionados polos comisarios da FIA. A superficie da pista debe ser de asfalto. Os trazados non deben superar os 7 km. A lonxitude m\u00ednima dun circu\u00edto para as carreiras de F\u00f3rmula 1 \u00e9 de 3,5 km. A \u00fanica excepci\u00f3n no calendario actual do Gran Premio \u00e9 o Circu\u00edto de M\u00f3naco con 3,337 km.\nO ancho m\u00ednimo de cada pista \u00e9 de 12 m, e na recta inicial ata o final da primeira curva \u00e9 de ata 15 m. O gradiente lonxitudinal est\u00e1 regulado en relaci\u00f3n \u00e1 velocidade. A recta inicial non debe ter un gradiente superior ao 2% e o gradiente na direcci\u00f3n de marcha debe ser do 1,5 ao 3% para a drenaxe. A cota das curvas non debe superar o 10%. Cada sitio de lanzamento debe ter unha lonxitude de 8 m.\nEstat\u00edsticas.\nOs 24 circu\u00edtos actuais que albergar\u00e1n unha carreira da tempada de F\u00f3rmula 1, am\u00f3sanse con fondo verde."}
{"id": "85019", "revid": "23204", "url": "https://gl.wikipedia.org/wiki?curid=85019", "title": "Leeds", "text": "Leeds \u00e9 unha cidade brit\u00e1nica do condado de Yorkshire Occidental, no norte de Inglaterra, sita sobre o r\u00edo Aire. Forma parte da \u00e1rea metropolitana denominada City of Leeds.\nSegundo o censo de 2001 a zona urbana da cidade ten 429.242 habitantes e a aglomeraci\u00f3n total 716.513. A \u00e1rea urbana de Leeds ten 1\u00a0880\u00a0000 habitantes (estimaci\u00f3n de 2005).\nUn habitante ch\u00e1mase localmente un \"loiner\", a\u00ednda que \u00e9 termo pouco usado. Os clubs deportivos empregan leodensian\" ou \"leodiensian\", de inspiraci\u00f3n latina imaxinaria.\nHistoria.\nLeeds foi, orixinariamente, un mercado agr\u00edcola na Idade Media. En 1207 asinou a s\u00faa primeira carta de franqu\u00edas.\nSobre os Tudors foi sobre todo un mercado de la, coa que se negociaba para toda Europa, utilizando o estuario do r\u00edo Humber, chegando o seu comercio a representar en determinados momentos a metade das exportaci\u00f3ns inglesas do produto.\nNo paso da Idade Moderna \u00e1 Contempor\u00e1nea a s\u00faa poboaci\u00f3n medrou espectacularmente: pasou de 10.000 habitantes en 1751, ata atinxir 172.000 en 1851, \u00e1 par que se convert\u00eda nunha cidade industrial. O seu crecemento industrial veuse favorecido pola apertura do canal de Liverpool a Leeds en 1816 e da v\u00eda de tren en 1848.\nEconom\u00eda.\nA cidade est\u00e1 situada no cruzamento das autoestrada M1 e M62, e un aeroporto internacional a serve.\nEstas circunstancias torn\u00e1rona nun centro magno da distribuci\u00f3n de mercanc\u00edas, da banca e das finanzas.\nComo o resto do norte de Inglaterra, Leeds sufriu os efectos da recesi\u00f3n da d\u00e9cadas de 1970 e 1980: as minas da rexi\u00f3n pecharon pouco a pouco, pese a que a industria mineira fora un dos sectores econ\u00f3micos m\u00e1is importantes desde hab\u00eda s\u00e9culos.\nNos anos 90 atraeu moitos dos centros de chamada para telecomunicaci\u00f3ns, en particular grazas \u00e1 \"fiabilidade\" do acento do Yorkshire, a\u00ednda que ese factor deveceu coa deslocaci\u00f3n dos empregos nese campo para Bangalore, na India. Actualmente, a s\u00faa econom\u00eda vese forte e con visos de medrar a\u00ednda, mentres o comercio tornouse nun dos sectores m\u00e1is importantes da econom\u00eda da cidade.\nM\u00fasica pop.\nA\u00ednda que menos prol\u00edfica que as cidades veci\u00f1as como Manchester, Liverpool ou mesmo Sheffield, Leeds veu xurdir alg\u00fan dos grupos de m\u00fasica pop de m\u00e1is sona: The Kaiser Chiefs, The Mekons, Gang of Four, Sisters of Mercy, Soft Cell, New Order, The wedding Present, Chumbawamba e Cud. Tam\u00e9n Corinne Bailey Rae naceu en Leeds.\nTurismo.\nLeeds recentemente foi elixida como \"cidade favorita do Reino Unido\" pola revista 'Cond\u00e9 Nast Traveller.' A cidade salienta pola s\u00faa oferta cultural, os seus centros comerciais (\"magasins\"), a s\u00faa vida nocturna e a arquitectura do s\u00e9culo XIX. O seu aeroporto liga con varios destinos europeos e doutros continentes regularmente.\nMuseos e arte.\nLeeds ten numerosos museos, tales como a Armer\u00eda Real, Galer\u00eda de Arte de Leeds (con, talvez, a mellor selecci\u00f3n de arte brit\u00e1nica do s\u00e9culo XX f\u00f3ra de Londres), Museo M\u00e9dico Thackery e o Instituto Henry Moore. A cidade \u00e9 tam\u00e9n co\u00f1ecida pola s\u00faa oferta teatral, sendo os teatros m\u00e1is c\u00e9lebres son West Yorkshire Playhouse, Grand Theatre (Opera North, un dos grupos oper\u00edsticos m\u00e1is famosos do pa\u00eds, ten a sede aqu\u00ed) e The City Varieties.\nCentros comerciais.\nHoxe en d\u00eda Leeds \u00e9, quizais, co\u00f1ecida ante todo como destino para ir de compras. O centro urbano \u00e9 unha grande zona peonal na que se poden encontrar m\u00e1is de mil tendas nun barrio bastante compacto. Briggate \u00e9 a maior r\u00faa no centro urbano, na que te\u00f1en sede todos os grandes \"magasins\" brit\u00e1nicos. O Corn Exchange ten varios, e as fermosas galer\u00edas vitorianas acollen moitos dos magasins m\u00e1is interesantes. The Victoria Quarter \u00e9 o barrio m\u00e1is exclusivo para iren de compras; cont\u00e9n vellos edificios e d\u00faas grandes \"passages\" espectaculares con m\u00e1is de 70 tendas, como Louis Vuitton, Vivienne Westwood, Nicholas Deakin, Space NK, Diesel etc.\nEducaci\u00f3n superior.\nLeeds ten d\u00faas universidades: a Universidade de Leeds con 31.500 estudantes (52.000 se se contan matriculados en cursos temporais) e m\u00e1is a Leeds Metropolitan University, con arredor de 26.000 estudantes, dos que un 17% son estranxeiros."}
{"id": "85020", "revid": "22570", "url": "https://gl.wikipedia.org/wiki?curid=85020", "title": "Carronada", "text": "A carronada \u00e9 unha peza curta de artiller\u00eda naval de ferro fundido, dese\u00f1ada inicialmente para as forzas terrestres en 1774 polo xeneral Robert Melville e perfeccionadas m\u00e1is tarde pola Carron Company.\nCaracter\u00edsticas.\nA s\u00faa adaptaci\u00f3n \u00e1 mari\u00f1a onde tivo o seu maior apoxeo foi feita polo xeneral Gascoine en 1779. A principal caracter\u00edstica que a diferenciaba era que estaba montada sobre unha plataforma na que se desprazaba co retroceso. A\u00ednda que os primeiros prototipos seguiron o sistema tradicional montados sobre un arm\u00f3n. Cun largo en calibre de entre 5,4 e 7,8 eran moito m\u00e1is curtas que as normais pezas de artiller\u00eda naval pero de maior calibre e potencia, os proxect\u00eds das carronadas eran preferentemente: balas ocas, balas para romper a enxarcia e botes de metralla. A s\u00faa situaci\u00f3n enriba da plataforma daba \u00e1 dotaci\u00f3n m\u00e1is facilidade no seu manexo e seguridade. A principal desvantaxe era que ti\u00f1a menos alcance c\u00f3s demais tipos de can\u00f3ns mari\u00f1os.\nEn Espa\u00f1a foi probada polo nav\u00edo San Ana por vez primeira, mais seu uso non se xeneralizou nos nav\u00edos da Armada Espa\u00f1ola, s\u00f3 en buques de menor clase, o propio Sant\u00edsima Trinidad foi armado con 18 carronadas."}
{"id": "85021", "revid": "1131", "url": "https://gl.wikipedia.org/wiki?curid=85021", "title": "Carron Company", "text": "A Carron Company foi unha empresa metal\u00farxica fundada en 1759, a beiras do r\u00edo Carron, preto de Falkirk, no condado escoc\u00e9s de Stirlingshire (Reino Unido). Despois de superar diversos problemas iniciais, a compa\u00f1\u00eda estivo \u00e1 cabeza da Revoluci\u00f3n Industrial. Chegou o seu c\u00e9nit grazas a unha nova peza de artillar\u00eda, a carronada. Foi unha das compa\u00f1\u00edas m\u00e1is lonxevas da historia. En 1982 declarouse insolvente, sendo absorbida por Franke Corporation. Levaba activa 223 anos."}
{"id": "85023", "revid": "5863", "url": "https://gl.wikipedia.org/wiki?curid=85023", "title": "Acci\u00f3n Social (Mondo\u00f1edo)", "text": "Acci\u00f3n Social foi un peri\u00f3dico biling\u00fce publicado en Mondo\u00f1edo entre 1918 e 1930 como \u00f3rgano do Centro de Acci\u00f3n Social Cat\u00f3lico de Mondo\u00f1edo. O primeiro n\u00famero apareceu o 1 de novembro de 1918, a publicaci\u00f3n ti\u00f1a periodicidade quincenal e con dezaseis p\u00e1xinas. A s\u00faa tiraxe era de entre 1000 e 1200 exemplares. Ideoloxicamente estaba tinxido de tradicionalismo. O seu primeiro director foi Antonio Maseda Bouso e tivo como redactor-xefe a Enrique Costas M\u00e1rquez e despois a Xos\u00e9 Trapero Pardo. En 1930 fusionouse con \"Galicia Agraria\" para dar lugar a unha nova cabeceira, \"Galicia Social Agraria\"."}
{"id": "85024", "revid": "839", "url": "https://gl.wikipedia.org/wiki?curid=85024", "title": "Lino G\u00f3mez Canedo", "text": "Lino G\u00f3mez Canedo, nado en San Xuli\u00e1n de Coiro (A Laracha) o 24 de xu\u00f1o de 1908 e finado en Cidade de M\u00e9xico o 24 de decembro de 1990, foi un sacerdote cat\u00f3lico galego.\nTraxectoria.\nFillo de labregos, vestiu o h\u00e1bito franciscano no convento de San Diego de Canedo (Ponteareas) en agosto de 1923 e m\u00e1is tarde estudou filosof\u00eda no convento da Nosa Se\u00f1ora de Vistahermosa (Ourense) e teolox\u00eda no convento de San Francisco do Val de Deus de Santiago de Compostela, onde profesou o 25 de xu\u00f1o de 1929 e foi ordenado sacerdote en xu\u00f1o de 1931.\nDesde a s\u00faa \u00e9poca de estudante naceu nel a vocaci\u00f3n de historiador, disciplina na que entrar\u00eda baixo a orientaci\u00f3n de frei Atanasio L\u00f3pez Fern\u00e1ndez. En 1933 viaxou para estudar en Roma onde se licenciou en Historia Eclesi\u00e1stica en 1937, o que lle serviu para se incorporar \u00e1 Academia Americana da Historia, con sede en Washington, onde traballou durante varias d\u00e9cadas.\nO padre G\u00f3mez Canedo foi un incansable home de letras e de palabras conferenciantes que, ao comp\u00e1s dos seus quefaceres clericais, empregou toda a s\u00faa vida para furgar en cartafoles eclesi\u00e1stico-historiogr\u00e1ficos de diversas bibliotecas e instituci\u00f3ns culturais de Galicia e dos continentes americano e asi\u00e1tico, deixando un legado hist\u00f3rico de gran valor documental."}
{"id": "85025", "revid": "98629", "url": "https://gl.wikipedia.org/wiki?curid=85025", "title": "Sant\u00edsima Trinidad", "text": "O Sant\u00edsima Trinidad, oficialmente Nuestra Se\u00f1ora de la Sant\u00edsima Trinidad, foi un nav\u00edo de li\u00f1a espa\u00f1ol creado en 1769 e afundido en 1805 trala Batalla de Trafalgar, sendo o buque m\u00e1is grande da s\u00faa \u00e9poca. As s\u00faas medidas eran: eslora 67,21 m, manga 17,67 m; e o seu peso aproximado era de 5432 toneladas.\nTraxectoria.\nBotado en outubro de 1769 nos estaleiros da Habana, foi o \u00fanico nav\u00edo de li\u00f1a de 4 pontes. Estaba constru\u00eddo con madeiras preciosas da mellor calidade; malia isto, a s\u00faa gobernabilidade era dif\u00edcil, e foi mellorado nos estaleiros de Ferrol e C\u00e1diz. A s\u00faa tripulaci\u00f3n estaba composta por m\u00e1is de 1000 persoas, e o seu n\u00famero m\u00e1ximo de pezas de artilleria foi dunhas 140.\nO buque foi capturado na Batalla de Trafalgar despois dun heroico combate, e malia os esforzos de espa\u00f1ois e ingleses para salvalo trala batalla, as cordas do barco que o remolcaban cara a Xibraltar cort\u00e1ronse por mor da treboada que aconteceu despois da contenda, afund\u00edndose a unhas 25 millas ao sur de C\u00e1diz."}
{"id": "85027", "revid": "89787", "url": "https://gl.wikipedia.org/wiki?curid=85027", "title": "Rafael Lema", "text": "Rafael Lema Mouzo, nado na Ponte do Porto (Camari\u00f1as) o 27 de abril de 1967, \u00e9 un escritor galego.\nTraxectoria.\nLicenciado en Ciencias Ambientais, diplomado en Imaxe e Son e Filolox\u00eda Hisp\u00e1nica, traballou en diversos medios de prensa e radio. \u00c9 presidente do colectivo ecoloxista PX da Costa da Morte e do centro de estudos Blas Esp\u00edn de Camari\u00f1as. Tam\u00e9n ten colaborado na Radio Galega, Antena 3 e \"La Voz de Galicia\".\nAdemais dos de poes\u00eda, recibiu varios premios a nivel nacional como investigador do patrimonio. Tam\u00e9n escribe narraci\u00f3ns para o p\u00fablico infantil e xuvenil."}
{"id": "85031", "revid": "56817", "url": "https://gl.wikipedia.org/wiki?curid=85031", "title": "Rarezas (H\u00e9roes del Silencio)", "text": "Rarezas \u00e9 un disco recompilatorio que cont\u00e9n temas in\u00e9ditos do grupo de Rock espa\u00f1ol H\u00e9roes del Silencio, publicado no 1998.\nTr\u00e1tase dun disco publicado tras a disoluci\u00f3n da banda no 1996. O \u00e1lbum cont\u00e9n unha recompilaci\u00f3n de \"Caras B\" e temas in\u00e9ditos, como \"Virus\", \"Babel\" ou \"Ac\u00fastica\". Cabe destacar a versi\u00f3n que fixeron de \"Apuesta por el Rock 'n' Roll\", dos tam\u00e9n zaragozanos Las Novias.\nA selecci\u00f3n de temas fix\u00e9rona Pedro Andreu e Joaqu\u00edn Cardiel."}
{"id": "85033", "revid": "23204", "url": "https://gl.wikipedia.org/wiki?curid=85033", "title": "R\u00edo Lameira", "text": "O r\u00edo Lameira ou Lameiri\u00f1a \u00e9 un pequeno r\u00edo de Mar\u00edn, que desemboca directamente na r\u00eda de Pontevedra.\nCurso.\nNace ao p\u00e9 do monte das Regueiras, no norte da pen\u00ednsula do Morrazo, no lugar de Pardavila, en Mar\u00edn, e realiza todo o seu curso no interior deste concello. Despois de cruzar o n\u00facleo urbano de Mar\u00edn, por onde vai parcialmente canalizado e soterrado, desemboca no porto da Escola Naval Militar."}
{"id": "85038", "revid": "624", "url": "https://gl.wikipedia.org/wiki?curid=85038", "title": "Indoeuropeos", "text": ""}
{"id": "85039", "revid": "624", "url": "https://gl.wikipedia.org/wiki?curid=85039", "title": "Eslavos", "text": ""}
{"id": "85040", "revid": "15490", "url": "https://gl.wikipedia.org/wiki?curid=85040", "title": "Pobos eslavos", "text": "Os eslavos son un pobo indoeuropeo que habita a rexi\u00f3n da Europa central e oriental hai preto de cinco mil anos, cuxos descendentes actuais son os rusos, belarusos, ucra\u00ednos (p\u00f3la oriental), b\u00falgaros, serbios, croatas, macedonios, eslovenos (p\u00f3la meridional), checos, eslovacos, polacos e lusacios (p\u00f3la occidental). A idea de que os pobos eslavos te\u00f1en moito en com\u00fan canto \u00e1s s\u00faas orixes, a orixe das s\u00faas linguas e dalg\u00fans aspectos culturais son derivados do nacionalismo rom\u00e1ntico, do paneslavismo e da noci\u00f3n de raza como unha base biol\u00f3xica para as naci\u00f3ns, a\u00ednda que moitas semellanzas hist\u00f3rico-xen\u00e9ticas, xeo-culturais e fon\u00e9tico-idiom\u00e1ticas sexan comprobadas por moitos estudos sobre os pobos protoindoeuropeos.\nXurdimento do protoeslavo.\nO idioma protoeslavo ramificouse a partir dun lugar incerto nunha \u00e9poca a\u00ednda desco\u00f1ecida a partir do protoindoeuropeo, volv\u00e9ndose unha lingua indoeuropea separada. O protoeslavo \u00e9 unha lingua hipot\u00e9tica (reconstru\u00edda) a partir da cal xurdiu o eslavo.\nDebate sobre a rexi\u00f3n de orixe do eslavo.\nArgumento xeral.\nUnha teor\u00eda com\u00fan \u00e9 que os protoindoeuropeos, e tam\u00e9n os posteriores protoeslavos, son orixinarios das estepas da Ucra\u00edna e do sur da Rusia (ver hip\u00f3teses de Kurgan). De calquera forma, outros acad\u00e9micos cren que os protoeslavos se estableceron no nordeste da Europa Central desde tempos inmemoriais, sendo portadores da cultura lusaciana e da posterior cultura de Przeworsk (e tam\u00e9n de parte da cultura Chernyakhov). Por\u00e9n, esta \u00faltima teor\u00eda non contrad\u00ed a hip\u00f3tese de Kurgan.\nHai ent\u00f3n d\u00faas teor\u00edas principais canto \u00e1s orixes dos eslavos:\nOs alem\u00e1ns e algunhas naci\u00f3ns eslavas est\u00e1n utilizando esas teor\u00edas como ferramentas de propaganda pol\u00edtica, resultando en confusi\u00f3n xeral. Alg\u00fans cient\u00edficos (tales como Kazimierz Godlowski ou Zdenek Vana) consideran ambas as teor\u00edas absurdas: eles cren que os eslavos apareceron e se diferenciaran a partir doutras tribos nalg\u00fan momento tras o s\u00e9culo I.\nVarias rexi\u00f3ns est\u00e1n sendo propostas como o lugar de orixe dos eslavos. As suxesti\u00f3ns incl\u00faen a actual Polonia, os pantanos da Polesia, Volhynia, \u00e1reas ao redor de r\u00edo Dni\u00e9pr e mesmo na Asia Central. Os eslavos son citados historicamente por primeira vez habitando os pantanos Pinsk (Pripyat) na Polesia, Belar\u00fas.\nTeor\u00edas diversas.\nPor volta do ano -500, tribos celtas establec\u00e9ronse no alto r\u00edo Oder, e tribos xermanas no baixo V\u00edstula e no baixo Oder. As terras das rexi\u00f3ns dos r\u00edos Elba, Oder e V\u00edstula, pasaron tam\u00e9n a seren co\u00f1ecidas como \"Magna Germania\" por volta do ano 100. Non hai rexistro de calquera tribo eslava establecida nesas rexi\u00f3ns ata esa \u00e9poca.\nUnha teor\u00eda suxire que existiron d\u00faas ondas de eslavos: os protoeslavos (chamados por eses te\u00f3ricos v\u00e9nedos ou \"wenets\"), e os eslavos propiamente ditos; e que eses dous grupos se mesturaron convert\u00e9ndose nos pobos eslavos actuais. As\u00ed e todo, a declaraci\u00f3n que os v\u00e9nedos eran un pobo eslavo ou ata mesmo protoeslavo \u00e9 moi discut\u00edbel, e moitos acad\u00e9micos cren que os v\u00e9nedos pertenc\u00edan a outra rama indoeuropea non eslava.\nA cultura chernoles \u00e9 \"\u00e1s veces retratada como un dos dous estadios no desenvolvemento das linguas eslavas ou polo unha forma do indoeuropeo tard\u00edo ancestral \u00e1 evoluci\u00f3n das linguas eslavas\" .\nOutra teor\u00eda recente ap\u00f3iase na hip\u00f3tese da orixe multirrexional afirmando unha orixe eslava aut\u00f3ctona anterior \u00e1 \u00faltima glaciaci\u00f3n. A rexi\u00f3n de orixe dos eslavos incluir\u00eda ent\u00f3n as \u00e1reas descritas por Publio Cornelio T\u00e1cito1T\u00e1cito como Germania. Esa teor\u00eda ten pouco apoio en medio cient\u00edfico.\nA\u00ednda m\u00e1is confusi\u00f3n acontece do feito de que alg\u00fans pobos eslavos se orixinasen como resultado da completa asimilaci\u00f3n de pobos non eslavos.\nTeor\u00eda \"ucra\u00ednos como arianos\".\nPor \u00faltimo, varias novas teor\u00edas sobre a orixe dos pobos eslavos foron publicadas, e atoparon un gran n\u00famero de seguidores, na d\u00e9cada de 1990 e de 2000, alimentadas polo crecemento do nacionalismo na Ucra\u00edna. A maior\u00eda delas intenta establecer unha conexi\u00f3n directa entre os eslavos e os arianos. Algunhas ata afirman que os eslavos xa exist\u00edan como pobo no s\u00e9timo ou quinto milenio antes de Cristo e foron os devanceiros dos sumerios. Esas teor\u00edas afirman que a cidade ficticia de Aratta estaba localizada en Ucra\u00edna.\nHai abundancia de evidencias arqueol\u00f3xicas de asentamentos no norte de Ucra\u00edna e Polonia do 3\u00ba milenio antes de Cristo (culturas tripiliana, de Tishnets, de Peshevor, de Zaburinets). Os pobos que viv\u00edan nestas rexi\u00f3ns sustent\u00e1banse sobre todo a trav\u00e9s da agricultura; alg\u00fans deses pobos dominaron o uso do metal no s\u00e9culo -VIII A ausencia de linguas escritas deixa aberto o debate se estes pobos estaban dalgunha forma relacionados cos modernos eslavos.\nEtn\u00f3nimos aplicados aos eslavos.\nOs pobos que agora co\u00f1ecemos como eslavos aparecen na historia antiga como \"v\u00e9nedos\", pero como se di arriba, as s\u00faas conexi\u00f3ns cos v\u00e9nedos mencionadas por T\u00e1cito, Tolomeo e Plinio a\u00ednda son dubidosas, e o uso do termo \"v\u00e9nedos\" ou \"wends\" para os eslavos pode ter vindo por un cami\u00f1o de erro de identificaci\u00f3n dos eslavos cos antigos v\u00e9nedos.\nAlg\u00fans escritores posteriores refer\u00edronse aos eslavos como \"sclavenos\", \"sclovene\" e \"ants\". Xordanes menciona que os v\u00e9nedos se subdividiron en tres grupos: os v\u00e9nedos, os ants e os sclavenos. Tradicionalmente o nome \"v\u00e9nedos\" est\u00e1 sendo asociado aos eslavos occidentais, \"sclavenos\" aos eslavos do sur e \"ants\" (ou \"antes\") aos eslavos orientais.\nEtimolox\u00eda de 'eslavo'.\nMesmo a orixe da palabra \"eslavo\" \u00e9 discut\u00edbel. En eslavo antigo a palabra que se refire a eslavo \u00e9 \"slovene\". Hai unha similitude obvia coa palabra \"slovo\", que significa \"palabra, conversa\". Desa forma, \"slovene\" significar\u00eda \"pobo que fala (a mesma lingua)\", \"pobos que se entenden mutuamente\", en oposici\u00f3n \u00e1 palabra eslava para \"xermanos\", \"nemtsi\", que significa \"pobo mudo, calado\" (do eslavo \"nemi\" - mudo, calado, parvo), comparado \u00e1 forma grega do termo: \"b\u00e1rbaro\".\nOutra similitude obvia liga \"eslavo\" \u00e1 palabra \"slava\", que significa \"gloria\" ou \"eloxio, enaltecemento\". A palabra deriva do verbo \"slyti\", \"ser co\u00f1ecido\", derivada do correspondente verbo causativo \"slaviti\".\n\u00c1s veces \"eslavo\" \u00e9 indicado como derivado da forma \"slov-\" polo fen\u00f3meno claramente ruso da acania (pronuncia da letra \"o\" como un \"a\"). Case todas as naci\u00f3ns eslavas que rete\u00f1en o seu nome inicial para \"eslavo\" usan a palabra \"slovene\" para ese significado.\nAlg\u00fans ling\u00fcistas cren, con todo, que esa conexi\u00f3n obvia engana, porque, por exemplo, na lingua rusa, o sufixo \"-yane\" (como en \"slavyane\") ocorre s\u00f3 nos adxectivos formados por nomes de sitios. Exemplo: \"anglichane\".\nNas linguas rom\u00e1nicas e xermanas existe unha evidente similitude entre o termo 'eslavo' e o termos asociado con \"servo\" ou \"escravo\". En galego e portugu\u00e9s \"escravo\", en castel\u00e1n \"esclavo\" e en ingl\u00e9s \"slave\" te\u00f1en parecido con \"eslavo\" en galego, portugu\u00e9s e castel\u00e1n e con \"Slav\" en ingl\u00e9s.\nEslavos nos tempos hist\u00f3ricos.\nOs eslavos emerxeron da escuridade cando os xermanos e celtas se desprazaron para o occidente nos s\u00e9culos V e VI (causado polos ataques e invasi\u00f3ns dos pobos da Siberia e da Europa Oriental, sobre todo hunos, \u00e1varos, b\u00falgaros e maxiares), iniciando a gran migraci\u00f3n dos eslavos, que seguiran a senda dos xermanos: desprazamento para oeste entre o r\u00edo Oder e a li\u00f1a Elba-Saale; desprazamento para o sur na Bohemia, Moravia, boa parte da actual Austria, da planicie de Pannonia e dos Balc\u00e1ns. E desprazamento para o norte ao longo do alto r\u00edo Dni\u00e9pr.\nCando os movementos migratorios chegaron ao fin, apareceron entre os eslavos os primeiros rudimentos de organizaci\u00f3ns de estado, cada un liderado por un pr\u00edncipe cun tesouro e unha forza de defensa; e o inicio das diferenciaci\u00f3ns de clases, coa nobreza xurando lealdade aos emperadores francos e do Sacro Imperio Romano.\nNo s\u00e9culo VII o nobre franco Samo, que apoiou os eslavos na guerra contra os seus dominadores \u00e1varos, volveuse o gobernante do primeiro estado eslavo na Europa Central. A Corintia, situada onde hoxe est\u00e1n Austria e Eslovenia era un estado eslavo; moi antigos tam\u00e9n son o Principado de Nitra e o Principado de Moravia. Nese per\u00edodo existiron grupos e estados eslavos centrais, tal como o Principado de Balaton (ou \"Panoniano\" ou \"Transdanubiano\"), pero a subsecuente expansi\u00f3n dos maxiares e romaneses, as\u00ed como a xermanizaci\u00f3n de Austria, separaron os eslavos do norte dos do sur.\nAo principio da historia dos eslavos, e continuando na escuridade da Idade Media, grupos non eslavos eran lentamente asimilados polas poboaci\u00f3ns falantes de idiomas eslavos: os b\u00falgaros eslaviz\u00e1ronse e o seu idioma turco desapareceu; noutros casos, os eslavos foran asimilados por outros grupos, tales como romaneses, maxiares, gregos etc. Os croatas e serbios mestur\u00e1ronse probabelmente cos alanos e/ou cos ilirios.\nDificilmente se desenvolveu calquera tipo de unidade entre os varios pobos eslavos na Antig\u00fcidade, a\u00ednda que alg\u00fans fr\u00e1xiles trazos de cooperaci\u00f3n aparezan. Por mor da amplitude e diversidade dos territorios ocupados polos pobos eslavos, hab\u00eda varios centros de consolidaci\u00f3n eslavos, un proceso que nunca foi completado por moitas raz\u00f3ns. No s\u00e9culo XIX, o Paneslavismo desenvolveuse como un movemento entre intelectuais, acad\u00e9micos e poetas, pero que raramente influenciaba as acci\u00f3ns pol\u00edticas. A Rusia tsarista usou o paneslavismo como ideolox\u00eda para xustificar as s\u00faas conquistas territoriais en Europa Central e, desa forma, a ideolox\u00eda pasou a ser asociada ao imperialismo ruso. A experiencia eslava com\u00fan do comunismo combinada co repetido uso da ideolox\u00eda pola propaganda sovi\u00e9tica tras a Segunda Guerra Mundial dentro do Bloque Oriental (Pacto de Varsovia) era unha forza de nivelamento obrigatoria econ\u00f3mica e pol\u00edtica da hexemon\u00eda da Uni\u00f3n Sovi\u00e9tica dominada polos rusos, e desa forma desprezada polas demais naci\u00f3ns conquistadas. Unha uni\u00f3n pol\u00edtica not\u00e1bel do s\u00e9culo XX que abrangueu varios pobos eslavos do sur foi a Iugoslavia, que hoxe est\u00e1 desfeita.\nA Alema\u00f1a Nazi, que propuxo unha reivindicada superioridade racial para os pobos xermanos, particularmente en relaci\u00f3n aos pobos eslavos e semitas, emprendeu unha escravizaci\u00f3n dos pobos eslavos, e a baixada do seu n\u00famero polo asasinato da maior\u00eda da poboaci\u00f3n. Como resultado, un gran n\u00famero de eslavos foi asasinado polos nazis na Segunda Guerra Mundial.\nRelixi\u00f3n e alfabeto.\nNa relixi\u00f3n, os eslavos tradicionalmente divid\u00edronse en dous grupos principais:\nAlg\u00fans sorabos profesan o protestantismo, como tam\u00e9n alg\u00fans eslovacos, e uns poucos checos e eslovenos. A maior\u00eda dos \"bosniaks\" (musulm\u00e1ns bosn\u00edacos), \"pomaks\" (musulm\u00e1ns b\u00falgaros), \"gorani\" (grupo \u00e9tnico do Kosovo) e \"torbesh\" (musulm\u00e1ns macedonios) profesan o islamismo.\nAs divisi\u00f3ns relixiosas entre cat\u00f3licos e ortodoxos exacerb\u00e1ronse polo uso do alfabeto cir\u00edlico polos ortodoxos e cat\u00f3licos gregos e do alfabeto latino polos cat\u00f3licos romanos.\nDe calquera forma, a lingua serbia pode ser escrita en ambos os alfabetos. Hai tam\u00e9n unha forma escrita latina para o belaruso, chamada alfabeto lacinka. A lingua bosn\u00edaca escribiuse no alfabeto \u00e1rabe ata o principio do s\u00e9culo XX.\nCon todo, un factor unificador foi o antigo eslavo eclesi\u00e1stico (ou \"eslav\u00f3n\") como lingua lit\u00farxica fosilizada (semellante \u00f3 uso que se fixo do lat\u00edn por parte da Igrexa Cat\u00f3lica).\nLinguas.\nDiv\u00eddense en tres grupos, os eslavos \"occidentais\", \"orientais\" e \"meridionais\"; xeograficamente, ling\u00fcisticamente, culturalmente e xeneticamente son distintos, no entanto pos\u00faen afinidades entre si que os volve \"eslavos\", pero o principal motivo de seren denominados eslavos est\u00e1 en ter sa\u00eddo dun tronco racial com\u00fan que posu\u00eda unha mesma lingua."}
{"id": "85041", "revid": "54334", "url": "https://gl.wikipedia.org/wiki?curid=85041", "title": "R\u00edo Klang", "text": "O r\u00edo Klang \u00e9 un curso fluvial que corre por Malaisia, atravesando Selangor e a cidade de Kuala Lumpur para desaugar no estreito de Malaca. Ten un curso aproximado duns 120\u00a0km.\nDado o feito de que atravesa o val do Klang, que \u00e9 unha zona moi densamente poboada, con m\u00e1is de 4 mill\u00f3ns de habitantes, est\u00e1 considerabelmente contaminado. O alto grao de desenvolvemento levou a que o r\u00edo apareza como un gran torrente despois dunha tormenta.\nPercorrido.\nO Klang River nace na zona monta\u00f1osa, a uns 25\u00a0km ao nordeste de Kuala Lumpur, en Kuala Seleh. Drena unha cunca, cos seus afluentes de 1.288\u00a0km\u00b2. Recibe once tributarios principais, entre os que c\u00f3mpre citar: o Gombak, Batu, Kerayong, Damansara, Keruh, Kuyoh, Penchala e Ampang. Fl\u00fae cara ao oeste at\u00e9 o estreito de Malaca, no que desmboca logo de 120\u00a0km.\nLocalidades importantes que ba\u00f1a.\nKuala Lumpur est\u00e1 situada no punto onde confl\u00faen o r\u00edo Gombak e o Klang. Augas abaixo, o r\u00edo atravesa a capital do estado de Selangor, Shah Alam. A cidade de Klang, que recibe o seu nome do r\u00edo precisamente, sit\u00faase no tramo baixo do seu curso.\nO maior porto mari\u00f1o de Malaisia, Port Klang, est\u00e1 situado no estuario do Klang.\nPresas e estanques.\nHai dous encoros principais sobre o curso do r\u00edo: o encoro de Batu e o encoro das Portas do Klang, que prov\u00e9 de auga a poboaci\u00f3n do Val do Klang e mitiga as cheas das s\u00faas augas.\nPara paliar danos do r\u00edo Gombak durante as tormentas, p\u00e9nsase en colcar alg\u00fans estanques \"ad hoc\" que se localizar\u00edan en Batu, Jinjang e Kepong.\nVida animal.\nEn tempos a\u00ednda recentes foron rexistrados crocodilos nalg\u00fan puntos do r\u00edo.\nPrivatizaci\u00f3n.\nO mantemento do Klang poder\u00e1 ser encargado a empresas privadas no futuro, a trav\u00e9s dun contrato de trinta anos, esper\u00e1ndose que a compa\u00f1\u00eda limpe e acondicione o r\u00edo entre 2006 e 2010. O custo ser\u00eda compensado para a empresa a trav\u00e9s da explotaci\u00f3n da area e o desenvolvemento comercial do r\u00edo."}
{"id": "85044", "revid": "47401", "url": "https://gl.wikipedia.org/wiki?curid=85044", "title": "Anton Hansen Tammsaare", "text": "Anton Hansen Tammsaare, nado en J\u00e4rvamaa (Albu) o 30 de xaneiro de 1878 e finado en Tallinn o 1 de marzo de 1940, foi un escritor estoniano cuxa novela \"T\u00f5de ja \u00f5igus\" (\"Verdade e xustiza\"; 1926- 1933) \u00e9 considerada unha das obras mestras da literatura estoniana.\nTraxectoria.\nEra fillo dunha familia granxeira de orixe humilde, con todo puido custear a s\u00faa educaci\u00f3n. Estudou en V\u00e4ike-Maarja e Tartu no instituto de Hugo Treffner, logo ingresou na universidade de Tartu para estudar dereito. A tuberculose interrompeu os seus estudos en 1911, e tivo que pasar un ano nun sanatorio no C\u00e1ucaso -\u00fanica viaxe que realizou ao estranxeiro- e outros seis na granxa do seu irm\u00e1n en Koitj\u00e4rve, Estonia, onde se adicar\u00eda \u00e1 lectura dos traballos de Cervantes, Shakespeare e Homero.\nEn 1918, coa proclamaci\u00f3n da independencia de Estonia, Tammsaare regresou a Tallinn. Foi al\u00ed onde Tammsaare escribiu os traballos que lle deron un lugar permanente na literatura estoniana. Malia tomares os seus temas da historia e a vida do pobo estoniano, as s\u00faas novelas te\u00f1en profundas conexi\u00f3ns coas ideas de Bergson, Jung e Freud, e con escritores como Knut Hamsun e Andr\u00e9 Gide.\nEstilo e obra.\nOs primeiros traballos de Tammsaare est\u00e1n caracterizados por un realismo po\u00e9tico-rural. Algunhas das s\u00faas historias tam\u00e9n reflicten a atmosfera revolucionaria de 1905. Durante o que se co\u00f1ece como o seu segundo per\u00edodo, de 1908 a 1919, escribe varias novelas curtas. En \"Poiss ja liblik\" (1915, (\"O raparigo e a bolboreta\"), Tammsaare demostra a influencia de Oscar Wilde. Internacionalmente a s\u00faa novela m\u00e1is famosa \u00e9 a titulada \"Verdade e xustiza\", que abrangue cinco volumes.\nPosto que o terceiro volume cont\u00e9n unha descrici\u00f3n sobre a revoluci\u00f3n rusa de 1905, que non se axeita \u00e1 ideolox\u00eda sovi\u00e9tica xa que plasma as ideas camusianas do sufrimento individual, foi combinado a mi\u00fado co segundo volume pola censura sovi\u00e9tica.\nAta hoxe, o terceiro volume \u00e1s veces denom\u00ednase como inferior artisticamente, a\u00ednda que a s\u00faa descrici\u00f3n da revoluci\u00f3n poida ser comparada con escenas semellantes no \"Doutor Zhivago\" de Boris Pasternak. En Estonia o segundo volume, coas s\u00faas escenas educativas de Tartu, \u00e9 probablemente o que goza de maior aceptaci\u00f3n popular. Os cr\u00edticos internacionais optar\u00edan probablemente polo primeiro volume cuxa novela campesi\u00f1a cl\u00e1sica, evocadora de Hamsun, define con contundencia o car\u00e1cter estoniano, representado en d\u00faas figuras antag\u00f3nicas, os granxeiros Andres e Pearu. Tammsaare explicou despois que cada volume oc\u00fapanse da relaci\u00f3n do home (\u00e9 dicir, a persoa humana) con; (1) a terra, (de 2) Deus, (de 3) o estado e a sociedade, (4) el mesmo, e (5) a resignaci\u00f3n."}
{"id": "85048", "revid": "56817", "url": "https://gl.wikipedia.org/wiki?curid=85048", "title": "Mirambel", "text": "Mirambel \u00e9 un concello espa\u00f1ol da provincia de Teruel, Arag\u00f3n, situado na comarca do Maestrazgo. A s\u00faa poboaci\u00f3n era de 137 habitantes en 2004. Dista 113\u00a0km da cidade de Teruel.\nXeograf\u00eda.\nEst\u00e1 localizado ao p\u00e9 da \"Muela de Monch\u00e9n\" e xunto ao r\u00edo Cantabiella. A s\u00faa \u00e1rea municipal ocupa 45,42 km\u00b2..\nHistoria.\nDurante as guerras carlistas foi moi importante porque viv\u00edan na localidade altos cargos carlistas e era sede dalg\u00fans dos seus centros oficiais como a Suprema de Arag\u00f3n, Valencia e Murcia, nomeada polo mesmo pretendente Carlos Mar\u00eda Isidro. P\u00edo Baroja ambientou neste lugar a s\u00faa obra \"La venta de Mirambel\".\nMonumentos.\nMirambel pos\u00fae unha boa riqueza monumental. No casco urbano \u00e9rguese a fortaleza medieval, con murallas. Ao p\u00e9 da torre do portal das Monxas at\u00f3pase a praza de Madre Consuelo, relixiosa e mestra, destacan as celos\u00edas do convento cunha roseta hexap\u00e9tala en relevo, s\u00edmbolo pag\u00e1n solar protector relacionado coa cardincha pirenaica."}
{"id": "85050", "revid": "89787", "url": "https://gl.wikipedia.org/wiki?curid=85050", "title": "Palacio de Holyrood", "text": "O Palacio de Holyroodhouse, m\u00e1is frecuentemente co\u00f1ecido como Palacio de Holyrood, \u00e9 un palacio situado en Edimburgo (Escocia). \nEdificio.\nO palacio at\u00f3pase na zona de Holyrood, no extremo da Milla Real, a r\u00faa principal da zona vella da cidade, chamada precisamente as\u00ed porque une no seu extremo oeste o castelo de Edimburgo co palacio de Holyrood, no extremo leste.\nO conxunto foi fundado inicialmente como un mosteiro por David I de Escocia, en 1128. Serviu como principal residencia dos reis e das ra\u00ed\u00f1as da Escocia desde o s\u00e9culo XV. Dende a uni\u00f3n das coroas brit\u00e1nicas, o palacio \u00e9 usado polos monarcas brit\u00e1nicos como a s\u00faa residencia oficial cando est\u00e1n en Escocia. Na actualidade a ra\u00ed\u00f1a ra\u00ed\u00f1a Sabela II, adoita usar o palacio no inicio de cada ver\u00e1n.\n\"Holyrood\" \u00e9 unha anglicizaci\u00f3n do termo escoc\u00e9s \"Haly Ruid\", que significa \"Santa Cruz\".\nLenda.\nUnha das lendas referidas sobre o palacio conta que unha vez un soldado foi destinado a explorar se hab\u00eda t\u00faneis que comunicasen este edificio co castelo, situado a unha milla de distancia e monta\u00f1a arriba. Como o soldado se perdeu e nunca m\u00e1is volveu, disque se escoita a canci\u00f3n que cantaba de cando en cando, entre as paredes dos castelo."}
{"id": "85051", "revid": "6268399", "url": "https://gl.wikipedia.org/wiki?curid=85051", "title": "Lista de presidentes da Confederaci\u00f3n Su\u00edza", "text": "V\u00e9xase tam\u00e9n.\nConfederaci\u00f3n Su\u00edza"}
{"id": "85053", "revid": "56817", "url": "https://gl.wikipedia.org/wiki?curid=85053", "title": "Festival de Banda Dese\u00f1ada de Angoul\u00eame", "text": "O Festival de Banda Dese\u00f1ada de Angoul\u00eame, (Festival International de la Bande Dessin\u00e9e) \u00e9 unha reuni\u00f3n de autores, editores e lectores de c\u00f3mics, celebrada anualmente dende 1974 na cidade francesa de Angoul\u00eame, que constit\u00fae unha importante referencia tanto para os propios franceses como para o propio sector do c\u00f3mic.\nHistoria.\nA finais de 1972, ao p\u00e9 do c\u00f3mic \"Dez mill\u00f3ns de im\u00e1xenes\", nace a idea de organizar un encontro anual dedicado ao medio. O 25 de xaneiro de 1974 inaug\u00farase o festival, cuxo cartel \u00e9 obra de Hugo Pratt; ao encontro acudiron importantes autores, como Andr\u00e9 Franquin, Burne Hogarth e Harvey Kurtzman. Nos anos setenta o festival afianzase como un evento de magnitude internacional, ao que egrexios debuxantes como Herg\u00e9, Will Eisner, Moebius, Enki Bilal ou Jacques Tardi; ao mesmo tempo, o concello de Angulema comprom\u00e9tese na tarefa de facer da cidade un centro do c\u00f3mic mundial, con iniciativas tales como a creaci\u00f3n do Taller-escola de BD, en 1982.\nPremios.\nO Festival concede varios premios, que recompensan, en diferentes categor\u00edas, os mellores traballos do ano anterior editados en Francia. O xurado escolle aos ganadores de entre unha previa selecci\u00f3n de nomeados, non superior a sete. Os premios son entregados a tarde do primeiro d\u00eda do Festival, no teatro de Angulema.\nO Festival concede premios en 14 categor\u00edas diferentes, entre os cales os m\u00e1is destacados son:\nPalmar\u00e9s.\nPremio \"Alph-Art\" ao mellor \u00e1lbum estranxeiro.\nEste premio s\u00f3 se concedeu nos anos 1976-1978 e 1986-2001."}
{"id": "85054", "revid": "1093", "url": "https://gl.wikipedia.org/wiki?curid=85054", "title": "Sal\u00f3n de Banda Dese\u00f1ada de Angoul\u00eame", "text": ""}
{"id": "85055", "revid": "5863", "url": "https://gl.wikipedia.org/wiki?curid=85055", "title": "Vi\u00f1as, Zamora", "text": "Vi\u00f1as ou Vi\u00f1as de Aliste \u00e9 un concello de Espa\u00f1a, na provincia de Zamora, na comunidade aut\u00f3noma de Castela e Le\u00f3n. Ten unha superficie de 40.13 quil\u00f3metros cadrados, cunha poboaci\u00f3n de 259 habitantes e unha densidade de poboaci\u00f3n de 6.45 habitantes por quil\u00f3metro cadrado."}
{"id": "85056", "revid": "5863", "url": "https://gl.wikipedia.org/wiki?curid=85056", "title": "Abezames", "text": "Abezames \u00e9 un concello da comarca de Terra de Campos, ao seu paso pola provincia de Zamora, na comunidade aut\u00f3noma de Castela e Le\u00f3n, Espa\u00f1a\nTen unha superficie de 12,26 quil\u00f3metros cadrados, cunha poboaci\u00f3n de 98 habitantes.\nDestaca ao achegarse ao pobo, polo ton da s\u00faa pedra gris presidindo, no alto, toda a localidade, a igrexa de San Miguel, a actual parroquia. Ao outro lado, nas aforas, est\u00e1n as ru\u00ednas da que foi tam\u00e9n parroqui at\u00e9 o primeiro terzo do s\u00e9culo XX, a igrexa de San Salvador.\nA elevaci\u00f3n m\u00e1is destacada \u00e9 o cerro ou teso Lutero, relativamente pr\u00f3ximo ao n\u00facleo de poboaci\u00f3n.\nAo lado, ao oeste, vello pombais, hoxe derru\u00eddos, poden verse nas terras circundantes, similares aos m\u00e1is co\u00f1ecidos da veci\u00f1a Malva.\nO r\u00edo, case todo o ano seco, que atravesa a localidade, \u00e9 o Adalia (\"arroyo de Adalia\"), que desemboca no r\u00edo Douro, entre Touro e \"Monte la Reina\".\nRestos arqueol\u00f3xicos.\nNo despoboado de Mompodre, ach\u00e1ronse cer\u00e1micas da primeira Idade de Ferro, e cer\u00e1micas celtiberas, as\u00ed como un asentamento romano.\nA igrexa de San Miguel.\nNesta igrexa, o retablo maior, \u00e9 obra de Pedro Rold\u00e1n, dese\u00f1ouse en 1734 e conclu\u00eduse ao ano seguinte. En 1742 dour\u00e1rono mestres de Valladolid, e actualmente foi restaurado.\nAlberga varias pezas renacentista, como o medall\u00f3n de talla con busto de San Sim\u00f3n, colocado nunha reixa de forxa do XVIII e unha talla de San Xo\u00e1n Bautista.\nHistoria.\nEn Abezames, nomeada como \"Avecames\" en documentos do Real Mosteiro de Sancti Spiritus de Touro, consta que en 1420 houbo un castelo erixido onde hoxe se atopan as ru\u00ednas da igrexa de San Salvador. Ti\u00f1a d\u00faas parroquias, outras tantas ermidas e un hospital para peregrinos pobres."}
{"id": "85057", "revid": "65337", "url": "https://gl.wikipedia.org/wiki?curid=85057", "title": "Baht", "text": "O baht (en , s\u00edmbolo: \u0e3f, c\u00f3digo ISO 4217: THB) \u00e9 a unidade de moeda oficial en Tailandia. Cada \"baht\" div\u00eddese en 100 \"satang\" (\u0e2a\u0e15\u0e32\u0e07\u0e04\u0e4c).\nA emisi\u00f3n de moedas e billetes \"baht\" \u00e9 responsabilidade do Banco de Tailandia.\nO nome tailand\u00e9s \"baht\" apl\u00edcase orixinalmente a unha unidade de medida de peso, empregada para metais preciosos, como o ouro. Neste sentido, o termo \u00e9 a\u00ednda hoxe en d\u00eda, utilizado polos xoieiros en Tailandia, e equivale a 15,244 gramos.\nMoedas e billetes.\nA actual serie de moedas e billetes en circulaci\u00f3n comprende as seguintes denominaci\u00f3ns:\n- Moedas: 1, 5, 10, 25 e 50 \"satang\", 1, 2, 5 e 10 \"baht\".\n- Billetes: 20, 50, 100, 500 e 1000 \"baht\".\nA moeda de 10 \"baht\" foi unha das primeiras moedas do mundo emitida cunha composici\u00f3n bimet\u00e1lica. Actualmente, cada ano saen \u00e1 circulaci\u00f3n numerosas moedas conmemorativas desta denominaci\u00f3n con motivos relacionados coa casa real ou asuntos de estado. As moedas de dous euros son case id\u00e9nticas en peso e tama\u00f1o \u00e1 moeda de 10 \"baht\".\nNo ano 2007, coincidindo co oitenta aniversario do rei, p\u00faxose en circulaci\u00f3n unha nova serie de moedas con menores custos de produci\u00f3n.\nHistoria.\nAt\u00e9 o 1897, a unidade de moeda tailandesa subdivid\u00edase en oito \"fuang\", unidade que \u00e1 s\u00faa vez se compo\u00f1\u00eda de oito \"att\". O sistema decimal actual, no que un \"baht\" equivale a cen \"satang\", foi introducido durante o reinado do rei Chulalongkorn. O nome da unidade era \"tical\", at\u00e9 os anos 1940, cando foi substitu\u00eddo polo nome actual, \"bath\". O nome \"tical\" tam\u00e9n correspond\u00eda a unha unidade tradicional usada en xoier\u00eda, aproximadamente quince gramos de prata.\nAt\u00e9 o 27 de novembro de 1902, o \"tical\" ti\u00f1a un valor fixado en referencia \u00e1 prata. O descenso do valor deste metal nos mercados internacionais provocou unha ca\u00edda da cotizaci\u00f3n da moeda con respecto \u00e1s divisas que utilizaban o ouro como patr\u00f3n de referencia.\nIso levou a cabo unha redefinici\u00f3n da moeda, que deixou de estar ligada \u00e1 prata. Nese mesmo ano, o 19 de setembro, emit\u00edronse os primeiro billetes de banco, con denominaci\u00f3ns de 5, 10, 20, 100 e 1000 \"tical\".\nUnha reliquia do sistema non decimal antigo \u00e9 o feito de que a fracci\u00f3n dun cuarto de \"baht\", 25 \"satang\", recibe coloquialmente o nome de \"salueng\" (\u0e2a\u0e25\u0e36\u0e07). Este termo empr\u00e9gase normalmente para cantidades pequenas, e para a propia moeda de 25 \"satang\", popularmente chamada \"rian salueng\" (\u0e40\u0e2b\u0e23\u0e35\u0e22\u0e0d\u0e2a\u0e25\u0e36\u0e07), \"moeda de \"salueng\"\"."}
{"id": "85058", "revid": "23204", "url": "https://gl.wikipedia.org/wiki?curid=85058", "title": "B\u00fari", "text": "B\u00fari ou Buri, ou Buro ou Buron, foi o primeiro deus da mitolox\u00eda n\u00f3rdica. Foi o pai de Bor e av\u00f3 de Od\u00edn. Foi formado pola vaca Audumbla, que lamb\u00eda o xeo salgado de Ginnungagap. A \u00fanica fonte existente deste mito \u00e9 a Edda prosaica de Snorri Sturluson.\nB\u00fari non \u00e9 mencionado en ning\u00fan lado na Edda po\u00e9tica. Na Sk\u00e1ldskaparm\u00e1l, Snorri Sturluson cita o seguinte verso do poeta \u00de\u00f3rvaldr bl\u00f6ndusk\u00e1ld, pertencente ao s\u00e9culo XII."}
{"id": "85059", "revid": "89787", "url": "https://gl.wikipedia.org/wiki?curid=85059", "title": "Byleist", "text": "B\u00fdleistr ou Byleist \u00e9 un xigante irm\u00e1n de Loki na mitolox\u00eda n\u00f3rdica.\nNada se sabe del ag\u00e1s do seu parentesco con Loki. Snorri Sturluson afirma en \"Gylfaginning\", que os irm\u00e1ns de Loki son B\u00fdleistr e Helblindi, e o \"kenningar\" en n\u00f3rdico antigo para Loki de \"irm\u00e1n de B\u00fdleistr\" (\"br\u00f3\u00f0ur B\u00fdleists\") empr\u00e9gase en varios textos \u00e9ddicos como \"V\u00f6lusp\u00e1\" e \"Hyndlulj\u00f3\u00f0\" na \"Edda po\u00e9tica\" e \"Sk\u00e1ldskaparm\u00e1l\" na \"Edda prosaica\".\nO significado do seu nome \u00e9 confuso."}
{"id": "85060", "revid": "3338", "url": "https://gl.wikipedia.org/wiki?curid=85060", "title": "Buri", "text": ""}
{"id": "85061", "revid": "12452", "url": "https://gl.wikipedia.org/wiki?curid=85061", "title": "Audumbla", "text": ""}
{"id": "85062", "revid": "12452", "url": "https://gl.wikipedia.org/wiki?curid=85062", "title": "Audhumla", "text": ""}
{"id": "85063", "revid": "23204", "url": "https://gl.wikipedia.org/wiki?curid=85063", "title": "Leza", "text": "Leza \u00e9 un concello vasco da provincia de \u00c1raba. Actualmente ten 230 habitantes."}
{"id": "85064", "revid": "1093", "url": "https://gl.wikipedia.org/wiki?curid=85064", "title": "Palacio de Holyroodhouse", "text": ""}
{"id": "85065", "revid": "1093", "url": "https://gl.wikipedia.org/wiki?curid=85065", "title": "Pazo de Holyrood", "text": ""}
{"id": "85066", "revid": "1131", "url": "https://gl.wikipedia.org/wiki?curid=85066", "title": "ENCE", "text": ""}
{"id": "85070", "revid": "56817", "url": "https://gl.wikipedia.org/wiki?curid=85070", "title": "Vi\u00f1as", "text": "Co top\u00f3nimo Vi\u00f1as podemos referirnos a:"}
{"id": "85071", "revid": "23204", "url": "https://gl.wikipedia.org/wiki?curid=85071", "title": "Okondo", "text": "Okondo \u00e9 un concello da provincia de \u00c1raba, Euskadi.\nTop\u00f3nimo.\nDende a s\u00faa primeira menci\u00f3n escrita en 1257, este val recibiu en castel\u00e1n o nome de \"Oquendo\". Este foi o nome oficial do concello at\u00e9 hai pouco, xa que o castel\u00e1n era a lingua da administraci\u00f3n, a\u00ednda que a lingua falada pola xente fose o \u00e9uscaro. Segundo o INE en 1842 cham\u00e1base \"Uquendo\" e en 1857, \"Valle de Oquendo\".\nExisten menos referencias escritas sobre o seu nome en \u00e9uscaro. Estas bas\u00e9anse principalmente nos escritos deixados por Jos\u00e9 Pablo de Ulibarri, que era natural da zona; en vasco, de comezos do s\u00e9culo XIX. Ulibarri deixoi transcrito o nome en \u00e9uscaro do val baixo as formas \"Okondo\" e \"Ukondo\". Ao longo do s\u00e9culo XIX o \u00e9uscaro deixouse de falar en Okondo e estas formas deixaron de empregarse.Mais, en 1980, o concello decidiu recuperar a forma Okondo como nome oficial do municipio e dende que foi publicado no BOE en 1989 \u00e9 o \u00fanico nome do concello a t\u00f3dolos efectos.\nSobre o significado etimol\u00f3xico de Okondo poder\u00eda pensarse na palabra \"ukondo\" que significa c\u00f3bado en vasco, co significado de \"c\u00f3bado\" dun r\u00edo, a\u00ednda que os fil\u00f3logos pensan m\u00e1is ben que o nome estar\u00eda derivado de \"oka\"+\"ondo\", orixe que explicar\u00eda mellor tanto a variante castel\u00e1n como unha das vascas do nome. A verba \"-ondo\" est\u00e1 moi estendida pola toponimia vasca e significa \"xunto a\". Mais o significado de \"oka\" \u00e9 incerto. Hai moitos lugares que te\u00f1an ese top\u00f3nimo ou formen parte del. Segundo Federico Barrenengoa, especialista en toponom\u00e1stica, \"oka\" significar\u00eda r\u00edo. Para Alfonso Irigoyen, ser\u00eda unha palabra de orixe c\u00e9ltica que antigamente tomou prestado o \u00e9uscaro."}
{"id": "85073", "revid": "43749", "url": "https://gl.wikipedia.org/wiki?curid=85073", "title": "Provincia de Araba", "text": ""}
{"id": "85074", "revid": "85894", "url": "https://gl.wikipedia.org/wiki?curid=85074", "title": "Vilartat\u00edn, A Ribeira, Cervantes", "text": "Vilartat\u00edn \u00e9 un lugar da parroquia da Ribeira, no concello lugu\u00e9s de Cervantes.\nSegundo o IGE, no ano 2013 ti\u00f1a 10 habitantes (6 homes e 4 mulleres), o que sup\u00f3n un descenso respecto \u00f3 2005, cando ti\u00f1a 14 habitantes.\nNo censo de 1910 chegou ata os 82 habitantes e 14 casas, que viv\u00eda do gando e da agricultura en antigas construci\u00f3ns de orixe pre-romana chamadas pallozas, na actualidade desaparecidas."}
{"id": "85079", "revid": "23204", "url": "https://gl.wikipedia.org/wiki?curid=85079", "title": "Miguel Iglesias", "text": "Miguel Iglesias S\u00e1nchez, nado en Ourense o 18 de outubro de 1984, \u00e9 un modelo galego de nivel internacional.\nTraxectoria.\nLogo de estudar e pasar a infancia en Ourense, marchou aos Estados Unidos, onde viviu e estudou nos estados de Mississippi e Hawai. Despois marchou para Barcelona para estudar mercadotecnia, onde foi contratado por unha axencia de modelos. Ese mesmo ano realizou o seu primeiro pase en Mil\u00e1n.\nTraballa fundamentalmente entre Mil\u00e1n e Nova York, onde foi a imaxe da campa\u00f1a principal de Armani para 2008. Tam\u00e9n ten traballado para Calvin Klein, Versace, Dolce &amp; Gabbana ou Louis Vouitton."}
{"id": "85081", "revid": "23204", "url": "https://gl.wikipedia.org/wiki?curid=85081", "title": "Agurain", "text": "Agurain (en vasco) ou Salvatierra (en castel\u00e1n; oficialmente \"Salvatierra/Agurain\") \u00e9 un concello da provincia de \u00c1raba, no Pa\u00eds Vasco, capital da cuadrilla de Agurain. O municipio incl\u00fae ademais da poboaci\u00f3n de Agurain varias aldeas pequenas como Alangua, Arrizala, Egileor, Iturrieta ou Opakua.\nHistoria.\nA vila foi fundada no s\u00e9culo XIII por Afonso X de Castela. En 1463, foi unha das cinco vilas fundadoras da Irmandade de \u00c1raba, canda Vitoria, Miranda de Ebro, Pancorbo e Saxazarra.\nPatrimonio.\nNo seu interior at\u00f3pase un retablo do segundo terzo do XVI con lenzos de Pedro de Obrel, de formaci\u00f3n flamenga.\nCami\u00f1o de Santiago.\nEntre os montes Aratz e Aizkorri, at\u00f3pase o t\u00fanel de San Hadri\u00e1n, fronteira natural entre \u00c1raba e Guip\u00fascoa. Dentro da cova est\u00e1 a ermida de San Hadri\u00e1n, que data do s\u00e9culo XI (na actualidade non \u00e9 m\u00e1is que unha edificaci\u00f3n cativa), e retos dunha antiga muralla con medio arco de pedra.\n\u00c1 sa\u00edda do t\u00fanel, seguindo a calzada medieval, anteriormente tam\u00e9n transitado en \u00e9poca romana, a uns cen metros dunha entrada, at\u00f3pase \u00e1 esquerda un pequeno t\u00famulo pastoril da idade de ferro e un pouco m\u00e1is adiante, unha fonte. Seguindo a calzada ch\u00e9gase a unha lomba chamada da Forca, lugar onde se axustizaban aos bandoleiros que asaltaban aos viaxeiros, onde se inicia un descenso cara a Zalduondo, sinalizado con postes met\u00e1licos. Ao deixar a calzada, a trav\u00e9s dunha pista forestal moi sinalizada, ch\u00e9gase ao termo de Zumarraundi e dende aqu\u00ed tomarase a estrada asfaltada que conduce at\u00e9 Zalduondo. Despois s\u00e9guese en direcci\u00f3n Orda\u00f1ana, at\u00e9 chegar \u00e1 vila Agurain (A-3018), tam\u00e9n por estrada asfaltada.\nA entrada \u00e1 vila fac\u00edase polo lado Norte (antigo Hospital da Madalena) mentres que a sa\u00edda se realizaba polo lado Oeste (zona do cemiterio, a\u00ednda que se pode ver o escudo dos Biku\u00f1a sobre a porta).\nSeguindo direcci\u00f3n Vitoria-Gasteiz e tras pasar un pol\u00edgono industrial, por unha parcelaria que pasa por debaixo da autov\u00eda ch\u00e9gase a Gazeo. Tras pasar xunto \u00e1 igrexa de San Mart\u00edn de Tours (de novo asfalto) s\u00e1ese pola estrada que se dirixe cara ao sur, ata Langarika e antes de pasar a ponte sobre o ferrocarril xirar \u00e1 dereita levaranos at\u00e9 Ezkerekotxa. Nesta vila, tras dirixirse ao apeadoiro, e tras deixalo \u00e1 esquerda asc\u00e9ndese por unha costenta estrada asfaltada ao alto de Txintxetru. Unha vez no alto a estrada que pasa por encima do t\u00fanel (asfaltada) xira \u00e1 esquerda (cara \u00e1 vila), c\u00f3llese a parcelaria que segue paralela \u00e1s v\u00edas do tren at\u00e9 chegar \u00e1 estrada asfaltada (A-3113) que vai \u00e1 vila de Alegria-Dulantzi.\nA rota neste punto sep\u00e1rase do ferrocarril para a dereita (cen metros cara o norte) e para tomar de novo unha parcelaria occidental, que nos levar\u00e1 a ermida de Nosa Se\u00f1ora de Ayala (s\u00e9culo XIII). Dende este punto s\u00e9guese sempre direcci\u00f3n oeste at\u00e9 chegar \u00e1 ermida de Arrarain, considerada como un dos exemplares m\u00e1is antigos do rom\u00e1nico alav\u00e9s. Unha vez chegado a Elburgo, div\u00edsase sobre o outeiro o mosteiro de Est\u00edbaliz, ao que se pode acceder tomando unha pista que cruza o propio cami\u00f1o e andar oitocentos metros at\u00e9 acadar o mosteiro."}
{"id": "85084", "revid": "23204", "url": "https://gl.wikipedia.org/wiki?curid=85084", "title": "Sorabo", "text": ""}
{"id": "85093", "revid": "98629", "url": "https://gl.wikipedia.org/wiki?curid=85093", "title": "Tecnocracia", "text": "O termo tecnocracia der\u00edvase dos voc\u00e1bulos gregos \"tecno\" (\"t\u00e9cnica\") e \"krat\u02c6a\" (\"forza\", \"dominio\" ou \"poder\").\nTecnocracia significa literalmente \"goberno dos t\u00e9cnicos\"; o \"t\u00e9cnico que goberna\" \u00e9, polo tanto, un tecn\u00f3crata. \nConsideramos ent\u00f3n que, de forma xeral, a tecnocracia \u00e9 o goberno levado por un t\u00e9cnico ou especialista nalgunha materia de econom\u00eda, administraci\u00f3n etc\u00e9tera, que exerce o seu cargo p\u00fablico con tendencia a topar soluci\u00f3ns t\u00e9cnicas eficaces por riba doutras consideraci\u00f3ns ideol\u00f3xicas, pol\u00edticas ou sociais. A primeira tecnocracia que se concibiu foi a do \"goberno de sabios\" na \"Rep\u00fablica\" de Plat\u00f3n.\nO termo tecnocracia imponse a partir dos primeiros anos 30 para indicar a progresiva expansi\u00f3n \u2014alentada por parte dalg\u00fans, temida por outros\u2014 do poder dos t\u00e9cnicos de produci\u00f3n (qu\u00edmicos, f\u00edsicos e enxe\u00f1eiros) baseado no suposto de que quen est\u00e1 capacitado para gobernar o proceso industrial empresarial est\u00e1 capacitado para gobernar non soamente sectores produtivos ao completo, sen\u00f3n tam\u00e9n a sociedade industrial na s\u00faa totalidade. Os t\u00e9cnicos industriais son axi\u00f1a substitu\u00eddos por xestores que deben a s\u00faa posici\u00f3n ao debilitamento da funci\u00f3n de propiedade (xa na faceta de titularidade, pola existencia de sociedades, xa na faceta decisional), caracter\u00edstica dos grandes grupos industriais. Coa crecente intervenci\u00f3n do estado na vida econ\u00f3mica dos pobos, coa planificaci\u00f3n econ\u00f3mica e coa integraci\u00f3n de industria e sistema de defensa durante os per\u00edodos b\u00e9licos, coa carreira armament\u00edstica durante a chamada guerra fr\u00eda, o tecn\u00f3crata medio \u00e1brese aos m\u00e1is altos niveis da burocracia estatal e dos aparatos industrio-militares, ademais de, evidentemente, a expo\u00f1entes de renome das facultades universitarias cient\u00edficas, tecnol\u00f3xicas e econ\u00f3micas, cun continuo transvasamento dunha realidade a outra. Un exemplo \u00e9 Robert S. McNamara, primeiro presidente da Ford Motor Company que non pertenc\u00eda \u00e1 saga familiar, logo ministro de defensa dos EUA na \u00e9poca da guerra do Vietnam e finalmente presidente do Banco Mundial. A importancia econ\u00f3mica e social dos fluxos financeiros e informativos dos anos oitenta determina unha impo\u00f1ente achega ao mundo das finanzas, da inform\u00e1tica e da comunicaci\u00f3n na formaci\u00f3n da mentalidade e do persoal tecn\u00f3cratico. Ali\u00e1s, a cualificaci\u00f3n de tecn\u00f3crata outorgase ao t\u00e9cnico como especialista, m\u00e1is como presunci\u00f3n de posu\u00edr as cualidades e elementos para aplicar a t\u00e9cnica a todo contorno humano.\nEntre as denominadas familias pol\u00edticas do Franquismo, foron denominados tecn\u00f3cratas os que dirixiron a \u00e1rea econ\u00f3mica dos gobernos dende o Plano de Estabilizaci\u00f3n de 1959, polo xeral todos na \u00f3rbita do Opus Dei.\nA ideolox\u00eda tecnocr\u00e1tica.\nPor regra xeral atrib\u00faese a primeira expresi\u00f3n consciente da ideolox\u00eda Tecnocr\u00e1tica ao fil\u00f3sofo e soci\u00f3logo franc\u00e9s Claude Henri de Rouvroy, conde de Saint Simon (1760-1825), que na s\u00faa obra \"R\u00e9organisation de la soci\u00e9t\u00e9 europ\u00e9enne\" de 1814, afirma: \"Todas as ciencias, d\u00e1 o mesmo a rama \u00e1 que pertenzan, non son m\u00e1is que unha serie de problemas que solucionar, de cuesti\u00f3ns que examinar, e se diferencia entre elas soamente pola s\u00faa propia natureza. Deste xeito, o m\u00e9todo que se aplica a algunha delas conv\u00e9nlles a t\u00f3dalas demais polo simples feito de convirlle a algunha [...]. Ate o momento, o m\u00e9todo das ciencias experimentais non foi aplicado \u00e1s cuesti\u00f3ns pol\u00edticas: cada un contribu\u00edu coas formas propias de razoar, de ver, de avaliar, e a consecuencia \u00e9 que a\u00ednda non hai exactitude de soluci\u00f3ns nin xeneralidade de resultados. Agora chegou o momento de superar esta infancia da ciencia\". Saint-Simon \u00e9 o primeiro en propo\u00f1er para o poder pol\u00edtico a aqueles que, na s\u00faa \u00e9poca, lideran o proceso de transformaci\u00f3n econ\u00f3mica en Francia, os dirixentes industriais e os t\u00e9cnicos, augurando a substituci\u00f3n da pol\u00edtica pola ciencia da produci\u00f3n, o \"goberno dos homes\" pola \"administraci\u00f3n das cousas\". Polos mesmos cami\u00f1os anda outro fil\u00f3sofo e soci\u00f3logo franc\u00e9s, Augusto Comte(1798-1857), o cal contemplando a sociedade industrial, cient\u00edfica e tecnol\u00f3xica como froito de toda a historia universal saca a conclusi\u00f3n da necesidade dunha direcci\u00f3n tecnol\u00f3xica e non pol\u00edtica da sociedade. A ideolox\u00eda tecnocr\u00e1tica fundamentase nunha concepci\u00f3n do radio de acci\u00f3n e do m\u00e9todo da ciencia, das relaci\u00f3ns entre a ciencia e a t\u00e9cnica, e do papel social da t\u00e9cnica, segundo a cal \u00e9 real soamente aquilo que \u00e9 cuantific\u00e1bel, comprob\u00e1bel empiricamente, manipul\u00e1bel, e polo tanto todo aspecto da realidade, incluso da realidade socio-pol\u00edtica, \u00e9 investig\u00e1bel cos instrumentos das ciencias exactas; por conseguinte, segundo a visi\u00f3n moderna da indisol\u00fabel relaci\u00f3n existente entre a investigaci\u00f3n te\u00f3rica (a ciencia) e o dominio sobre o obxecto investigado (a t\u00e9cnica), \u00e9 esta a que ter\u00eda unha funci\u00f3n de experimentaci\u00f3n e de direcci\u00f3n social e pol\u00edtica. Xa que a concepci\u00f3n tecnocr\u00e1tica \u00e9 unha visi\u00f3n simplificada da realidade, aca\u00edda para dirixir a acci\u00f3n, se a pode definir como unha aut\u00e9ntica ideolox\u00eda.\nO poder tecnocr\u00e1tico.\nO que caracteriza \u00e1 tecnocracia \u00e9 a tendencia a suplantar o poder pol\u00edtico no lugar de apoialo co seu asesoramento, asumindo para si a funci\u00f3n decisional. Eliminando a divisi\u00f3n entre pol\u00edtica como reino dos fins e t\u00e9cnica como reino dos medios, o tecn\u00f3crata bandona o terreo t\u00e9cnico-econ\u00f3mico e dos medios de acci\u00f3n social para meterse no dos fins e dos valores, pretendendo que as decisi\u00f3ns de tipo pol\u00edtico, discrecional -en base a criterios prudenciais e morais- poida ser substitu\u00edda por unha decisi\u00f3n non discrecional, froito de c\u00e1lculos e previsi\u00f3ns de tipo cient\u00edfico, en base a puros criterios de eficiencia. \"Na mentalidade tecnocr\u00e1tica -sintetiza Claudio Finzi- racionalidade e verdade est\u00e1n indisolubelmente unidas, seguindo un esquema reco\u00f1ecido de xeito case universal no pensamento contempor\u00e1neo, no que por outra banda, a racionalidade est\u00e1 fundada sobre elementos cuantitativos, condenando ao mundo do irracional, e polo tanto do lament\u00e1bel por definici\u00f3n, todo aquilo que non sexa cuantific\u00e1bel. \u00c9 obvio que xa non haber\u00e1 sitio para os xu\u00edzos de valor, isto \u00e9, para os xu\u00edzos que pola s\u00faa propia substancia non poden fundarse sobre elementos cuantitativos\". A ocupaci\u00f3n da esfera pol\u00edtica trae como consecuencia a demonizaci\u00f3n por incompetencia, por corrupci\u00f3n e por particularismos dos individuos que act\u00faan tradicionalmente nela, e a afirmaci\u00f3n da plena suficiencia da competencia para a xesti\u00f3n p\u00fablica, conforme a unha concepci\u00f3n simplista da sociedade como unidade produtiva da que, nun primeiro momento, hai que maximizar a expansi\u00f3n econ\u00f3mica, ou, posteriormente, integrar nun sistema econ\u00f3mico mundial; para tal fin hai que adaptar as estruturas institucionais e administrativas. Da desconfianza tecnocr\u00e1tica na vontade ou capacidade dos individuos particulares ou asociados de realizar un sistema econ\u00f3mico m\u00e1is eficiente deriva tanto da propensi\u00f3n a planificar a sociedade por medio dun control tecnobur\u00f3crata como a expulsi\u00f3n da vida social de todo principio non cuantific\u00e1bel, a aversi\u00f3n a calquera concepci\u00f3n do ben com\u00fan que non se reduza ao puro benestar material.\nTecnocracia e globalizaci\u00f3n.\nSe as coordenadas culturais remotas da ideolox\u00eda tecnocr\u00e1tica se remontan \u00e1 industrializaci\u00f3n dos Estados nacionais europeos (sobre todo de Francia no s\u00e9culo XIX) a s\u00faa consumaci\u00f3n de feito desenv\u00f3lvese e af\u00edrmase na segunda metade do s\u00e9culo XX, cando se realizan as condici\u00f3ns para unha proxecci\u00f3n a escala mundial, na s\u00faa dobre perspectiva de soluci\u00f3n dos grandes problemas planetarios e de globalizaci\u00f3n da econom\u00eda. Ao principio da d\u00e9cada dos setenta (coincidindo coa aparici\u00f3n do famoso informe realizado para o Club de Roma polo System Dinamics Group do MIT, o Instituto de Tecnolox\u00eda de Massachusetts, un dos maiores laboratorios mundiais do pensamento tecnocr\u00e1tico, que foi difundido en Europa en 1972 co t\u00edtulo Os l\u00edmites do crecemento) comeza a afirmarse a necesidade de planificar unha detenci\u00f3n do crecemento demogr\u00e1fico e unha reduci\u00f3n dos consumos para encarar a degradaci\u00f3n do medio ambiente e o esgotamento dos recursos naturais. O proxecto de confiar os destinos da humanidade a unha comunidade cient\u00edfica e tecnol\u00f3xica internacional sup\u00f3n unha centralizaci\u00f3n na toma de decisi\u00f3ns que concentrar\u00eda poderes inmensos en mans dunha burocracia mundialista e unha mingua das liberdades dos particulares e das soberan\u00edas dos pobos, como desde hai tempo ocorre cando os \u00f3rganos oficiais do superpoder financeiro mundial (Fondo Monetario Internacional e Banco Mundial) condicionan as axudas a pa\u00edses subdesenvolvidos ou en v\u00edas de desenvolvemento \u00e1 adopci\u00f3n de determinados modelos socioecon\u00f3micos ou de pol\u00edticas antinatalistas.\nA globalizaci\u00f3n da econom\u00eda enfrontouse ata 1989 coa existencia dos dous sistemas considerados ideoloxicamente antagonistas, o sovi\u00e9tico e o occidental. A presenza neles das mesmas pulsi\u00f3ns tecnocr\u00e1ticas e de paralelos mecanismos burocr\u00e1ticos e de control social, m\u00e1is que ratificar a consideraci\u00f3n tecnocr\u00e1tica da natureza superestrutural das ideolox\u00edas pol\u00edticas, en realidade evidenciaba a progresiva infiltraci\u00f3n destas por parte da ideolox\u00eda tecnocr\u00e1tica, que pod\u00eda orixinar, segundo o contexto pol\u00edtico, sistemas tecnodemocr\u00e1ticos, tecnoautoritarios ou tecnosocialistas. Os significativos intercambios econ\u00f3micos e financeiros e os inquietantes fen\u00f3menos de \"solidariedade\" entre grupos industrial-militares das d\u00faas superpotencias no clima da guerra fr\u00eda desvelan a actuaci\u00f3n de correntes de pensamento e de grupos orientados \u00e1 superaci\u00f3n dos bloques nun proxecto globalista de planificaci\u00f3n dos recursos humanos e materiais do planeta. Proxecto que parece, despois da ca\u00edda do sistema imperial sovi\u00e9tico no 1989, ao alcance da man, se os poderes tecnocr\u00e1ticos mundialistas conseguen evitar o rexurdir das nacionalidades ata agora asoballadas no \"inferno das naci\u00f3ns\" sovi\u00e9tico, as\u00ed como tam\u00e9n que os Estados chamados libres se libren desa especie de soberan\u00eda limitada creada polas esferas de influencia das superpotencias. Aproveitando situaci\u00f3ns de crise de orixe a mi\u00fado ambigua no referente aos actores e \u00e1s motivaci\u00f3ns \u2013 \u00e9tnicas, relixiosas e ideol\u00f3xicas \u2013 af\u00edrmase a necesidade de despolitizar o \u00e1mbito internacional: neste sentido \u00e1s instituci\u00f3ns supranacionais xa non se lles pide que solucionen problemas de xustiza entre comunidades pol\u00edticas e de solidariedade entre os pobos, sen\u00f3n ser \u00f3rganos dun \u00fanico orde pol\u00edtico e militar mundial.\nTecnocracia e totalitarismo.\nDito isto \u00e9 necesario evitar identificar como tecnocr\u00e1tico o que \u00e9 propio dunha \u00e9poca tremendamente marcada pola tecnolox\u00eda, as\u00ed como tampouco pensar que todos os ambientes que manifestan actitudes tecnocr\u00e1ticas participen das mesmas perspectivas ideol\u00f3xicas e operativas. A esencia da concepci\u00f3n tecnocr\u00e1tica, m\u00e1is al\u00e1 das roupaxes coas que se presentou historicamente (debidos principalmente ao que, en cada momento, desde a m\u00e1quina a vapor ata os salvaxes mecanismos das finanzas, era estimado como o maior factor de desenvolvemento), consiste na pretensi\u00f3n de amputar da realidade todo aquilo que non sexa cuantificable e manipulable e, polo tanto, de eliminar da vida dos homes todo aquilo que garde referencia con principios, imaxe dunha orde transcendente. Non sorprenden polo tanto as ententes entre determinados poderes tecnocr\u00e1ticos e forzas pol\u00edticas que, tras haber abandonado as vestiduras dunha mitolox\u00eda socio-econ\u00f3mica descualificada, ratifican non obstante a s\u00faa natureza relativista; non sorprende polo tanto, que ao relativismo \"quente\" de febre ideol\u00f3xica se superpo\u00f1a ou tome a substituci\u00f3n un relativismo \"fr\u00edo\" \u2013 pero non menos perigoso \u2013 de aparente rigor t\u00e9cnico. Non se nos escapa tampouco a s\u00faa significaci\u00f3n e orientaci\u00f3n totalitaria \u2013 tanto nos fins como nos m\u00e9todos de actuaci\u00f3n \u2013, se por totalitarismo se entende a ocupaci\u00f3n de todos os espazos da vida individual e social por parte de quen tratan de recrear de forma ut\u00f3pica a realidade.\nAo igual que outros termos que expresan o goberno dunha clase, profesi\u00f3n ou rango sobre a maior\u00eda, o termo tecnocracia \u00e9 usado actualmente cunha tendencia burlona ou de desgusto. A connotaci\u00f3n negativa d\u00e9bese, segundo alg\u00fans autores, a que as d\u00e9cadas dos anos 80 e 90, que viron nacer e florecer \u00e1 tecnocracia arredor do mundo, viron da mesma maneira o considerable aumento da mala distribuci\u00f3n da riqueza no mundo e o crecemento da pobreza. Normalmente, consid\u00e9rase que as tendencias tecn\u00f3cratas nos gobernos buscan unha menor representaci\u00f3n popular e un maior autoritarismo das clases poderosas que se atrib\u00faen a sabedor\u00eda de dirixir a un pobo supostamente ignorante que non sabe o que lle conv\u00e9n.\nAc\u00fasase de ser sistemas tecnocr\u00e1ticos ao FMI, a OMC, a Comisi\u00f3n Europea e, en definitiva, calquera instituci\u00f3n relevante na toma de decisi\u00f3ns que non foi elixida democraticamente.\nO tecn\u00f3crata \u00e9 quen \u00e9 partidario ou implementa a tecnocracia."}
{"id": "85096", "revid": "23204", "url": "https://gl.wikipedia.org/wiki?curid=85096", "title": "Andy Serkis", "text": "Andrew Clement G. \"Andy\" Serkis, nado o 20 de abril de 1964 en Londres \u00e9 un actor e director ingl\u00e9s m\u00e1is co\u00f1ecido polo seu papel de Sm\u00e9agol e Gollum na trilox\u00eda O Se\u00f1or dos Aneis.\nVida Persoal.\nSerkis vive en Crouch End, North London coa s\u00faa muller, a actriz Lorraine Ashbourne e os seus tres fillos Ruby (n. 1998), Sonny (n. 2000) e Louis (n. 2004)."}
{"id": "85100", "revid": "23204", "url": "https://gl.wikipedia.org/wiki?curid=85100", "title": "Lingua l\u00edgur (rom\u00e1nica)", "text": "A lingua l\u00edgur (en l\u00edgur: \"L\u00ecgure\") \u00e9 unha lingua rom\u00e1nica galoit\u00e1lica con aproximadamente 2 mill\u00f3ns de falantes nas rexi\u00f3ns italianas de Liguria, Piemonte e Sarde\u00f1a; no Principado de M\u00f3naco (oficial na variedade monegasca); na costa sur da Francia continental; na illa francesa de C\u00f3rsega; e tam\u00e9n en Buenos Aires, Chile e parte dos Estados Unidos, o Canad\u00e1 e Australia, onde houbo inmigraci\u00f3n de l\u00edgures.\nCaracter\u00edsticas.\nPertence \u00f3 grupo occidental das linguas romances como o catal\u00e1n, o castel\u00e1n e o portugu\u00e9s e at\u00f3pase xeograficamente preto das linguas rexionais do norte de Italia. Pos\u00fae diferentes variantes como o dialecto xenov\u00e9s (da cidade de X\u00e9nova, o m\u00e1is estendido por raz\u00f3ns hist\u00f3ricas), o savon\u00e9s (de Savona), o monegasco etc. A m\u00e1is alta expresi\u00f3n art\u00edstica desta lingua \u00e9 probablemente o \u00e1lbum \"Cr\u00eauza de m\u00e4\" polo cantante e compositor xenov\u00e9s Fabrizio De Andr\u00e8. Todo o \u00e1lbum est\u00e1 escrito e cantado en l\u00edgur, e foi considerado un dos mellores da m\u00fasica mundial durante os anos oitenta.\nEntre os falantes desta lingua m\u00e1is famosos at\u00f3panse Niccol\u00f2 Paganini, Giuseppe Garibaldi, Eugenio Montale ou Italo Calvino.\nExtensi\u00f3n xeogr\u00e1fica.\nAdemais de en Liguria, onde o idioma \u00e9 falado tradicionalmente na costa, f\u00e1lase no norte da Toscana, no sur do Piemonte (provincia de Alessandria), o extremo occidental da Emilia-Roma\u00f1a (provincia de Piacenza), no norte de Sarde\u00f1a, Alpes Mar\u00edtimos de Francia (principalmente na C\u00f4te d'Azur) na zona da fronteira italiana, inclu\u00edndo M\u00f3naco, e partes de C\u00f3rsega. Foi adoptado oficialmente en M\u00f3naco como nome de lingua monegasca, ou localmente, \"Munegascu\".\nO dialecto \"Mentonasc\", falado no leste do condado de Niza, \u00e9 considerado como un dialecto occitano de transici\u00f3n cara o l\u00edgur, e \u00e1 inversa o \"Roiasc\" e o \"Pignasc\" falados m\u00e1is ao norte na marxe oriental do condado da Liguria son dialectos que mostran as influencias occitanas.\nRelaci\u00f3ns.\nO l\u00edgur presenta caracter\u00edsticas distintas do italiano, a\u00ednda que tam\u00e9n ten caracter\u00edsticas doutras linguas rom\u00e1nicas. Non hai relaci\u00f3n entre a lingua romance actual da Liguria e a antiga lingua l\u00edgur dos antigos pobos que habitaban a rexi\u00f3n. Existen, con todo derivaci\u00f3ns toponom\u00e1sticas da antiga Liguria.\nAlfabeto.\nO alfabeto l\u00edgur ten seis vogais (\"a\", \"e\", \"i\", \"o\", \"u\", \"y\"), dezaoito consoantes (\"b\", \"c\", \"\u00e7\", \"d\", \"f\", \"g\", \"h\", \"l\", \"m\", \"n\", \"p\", \"q\", \"r\", \"s\", \"t\", \"v\", \"x\", \"z\"). Ademais utiliza a di\u00e9rese (\u00a8), acento circunflexo (^), acento agudo (\u00b4) e grave (`) na maior\u00eda das vogais t\u00f3nicas, cando se utiliza a graf\u00eda oficial con todos os acentos para aclarar a pronuncia.\nNa graf\u00eda oficial, que toma os usos m\u00e1is xeneralizados historicamente polos poetas xenoveses, o son do U galego escr\u00edbese O, para o de U francesa \u00fasase o U, e para o noso O, acent\u00faase \u00d2 ou ben \u00d6 segundo sexa a vogal curta ou longa."}
{"id": "85101", "revid": "25871", "url": "https://gl.wikipedia.org/wiki?curid=85101", "title": "San Vitoiro da Mezquita, Allariz", "text": "San Vitoiro da Mezquita \u00e9 unha parroquia que se localiza no norte do concello de Allariz. Segundo o IGE en 2015 ti\u00f1a 145 habitantes (68 homes e 77 mulleres) distribu\u00eddos en sete entidades de poboaci\u00f3n.\nOs sete lugares desta parroquia civil xunto co lugar de Celeiros (San Vitoiro da Mezquita, A Merca), forman a parroquia eclesi\u00e1stica de San Vitoiro da Mezquita do arciprestado de Allariz da diocese de Ourense."}
{"id": "85102", "revid": "85894", "url": "https://gl.wikipedia.org/wiki?curid=85102", "title": "San Vitoiro da Mezquita, A Merca", "text": "San Vitoiro da Mezquita \u00e9 unha parroquia que se localiza no leste do concello da Merca. Segundo o IGE en 2015 ti\u00f1a 3 habitantes (1 home e 2 mulleres) establecidos nunha \u00fanica entidade de poboaci\u00f3n, o lugar de Celeiros. Este lugar xunto cos sete lugares da parroquia de San Vitoiro da Mezquita do concello de Allariz, forman a parroquia eclesi\u00e1stica de San Vitoiro da Mezquita do arciprestado de Allariz da diocese de Ourense."}
{"id": "85107", "revid": "624", "url": "https://gl.wikipedia.org/wiki?curid=85107", "title": "Grasulfo de Fri\u00fal", "text": "Grasulfo I, finado despois de 571, foi irm\u00e1n de Albo\u00edno, o primeiro rei longobardo de Italia, e posibelmente o primeiro duque de Fri\u00fal. O fillo de Grasulfo, Xisulfo, \u00e9 o outro candidato a ser considerado o primeiro duque de Fri\u00fal.\nTraxectoria.\nPaulo Di\u00e1cono cita a Xisulfo, pero alg\u00fans estudosos prefiren a Grasulfo base\u00e1ndose nunha carta diplom\u00e1tica na que aparece mencionado como duque. Esta carta escribiuna Gogo, mordomo de palacio franco de Austrasia so Sixeberto I e Khildeberto II, nalg\u00fan momento entre o ascenso ao poder de Gogo en 571 e a s\u00faa morte en 581. Desgraciadamente non est\u00e1 datada nin menciona o rei ao que serv\u00eda daquela. Tradicionalmente \u00e9 datada aproximadamente no ano da morte de Gogo (581), pero unha soluci\u00f3n alternativa proposta por Walter Goffart sit\u00faaa entre 571 e 572 no momento da embaixada que Sixeberto enviou unha embaixada a Constantinopla. Na carta Gogo constrinxe a Grasulfo a se aliar cos francos para expulsar aos \"infestantes\" (presumibelmente os longobardos) de Italia en coalici\u00f3n co Imperio Bizantino e o Papado. Os embaixadores estaban agardando en Austrasia pola resposta de Grasulfo no caso de que el quixese aprazar a s\u00faa resposta ao emperador.\nMentres que se desco\u00f1ece a situaci\u00f3n exacta da sede do poder de Grasulfo, se de feito reinou, a carta de Gogo pon en evidencia que a \"corte friulana\" era quen de manexar sofisticada correspondencia imperial menos dunha d\u00e9cada despois da chegada dos longobardos a chan italiano."}
{"id": "85109", "revid": "98629", "url": "https://gl.wikipedia.org/wiki?curid=85109", "title": "Giuseppe Garibaldi", "text": "Giuseppe Garibaldi, nado en Niza, o 4 de xullo de 1807 e finado en Caprera (Reino de Italia), o 2 de xu\u00f1o de 1882, foi un xeneral e pol\u00edtico italiano.\nTraxectoria.\n\u00c9 considerado como un personaxe fundamental do risorgimento italiano por ter participado e combatido persoalmente nun gran n\u00famero de campa\u00f1as militares que permitiron a constituci\u00f3n da Italia unificada. Garibaldi foi alcumado o \"Heroe dos Dous Mundos\" a causa das empresas militares que realizou tanto en Suram\u00e9rica como en Europa."}
{"id": "85110", "revid": "2269", "url": "https://gl.wikipedia.org/wiki?curid=85110", "title": "Saln\u00e9s", "text": ""}
{"id": "85111", "revid": "2269", "url": "https://gl.wikipedia.org/wiki?curid=85111", "title": "O Saln\u00e9s", "text": ""}
{"id": "85116", "revid": "1131", "url": "https://gl.wikipedia.org/wiki?curid=85116", "title": "Circu\u00edto de M\u00f3naco", "text": "O Circu\u00edto de M\u00f3naco \u00e9 un circu\u00edto de carreiras urbano situado nas r\u00faas dos barrios de Monte Carlo e La Condamine ao redor do porto do Principado de M\u00f3naco que alberga o Gran Premio de M\u00f3naco de F\u00f3rmula 1. Foi fundado en 1920 por Anthony Nogues.\nTam\u00e9n se co\u00f1ece como circu\u00edto de Monte Carlo debido a que gran parte do seu percorrido est\u00e1 en \"Monte Carlo\".\nDebido \u00e1 s\u00faa especial configuraci\u00f3n con curvas pechadas e rectas curtas, o que prima nel \u00e9 a habilidade dos pilotos fronte \u00e1 potencia das m\u00e1quinas.\nHistoria.\nA idea dun Gran Premio polas r\u00faas de M\u00f3naco t\u00edvoa Anthony Nogh\u00e8s, presidente do Club Car de M\u00f3naco e amigo pr\u00f3ximo da familia gobernante Grimaldi. A carreira inaugural disputouse en 1929 e foi ga\u00f1ada por William Grover-Williams nun Bugatti.\nCaracter\u00edsticas.\nA construci\u00f3n do circu\u00edto leva seis semanas, e o desmantelamento logo da carreira tres semanas. O circu\u00edto de carreiras ten moitos cambios de rasante, curvas pechadas, e estreitas. Estas caracter\u00edsticas fan que quizais sexa a pista m\u00e1is esixente das carreiras de F\u00f3rmula Un. A\u00ednda que o trazado cambiou moitas veces durante a s\u00faa historia, a\u00ednda se considera como a \u00faltima proba para demostrar a habilidade dos pilotos de F\u00f3rmula Un. Cont\u00e9n tanto a curva m\u00e1is lenta na F\u00f3rmula Un (a pinza de Fairmont, tomada a s\u00f3 46\u00a0km/h) e unha das m\u00e1is r\u00e1pidas (a peculiar curva do t\u00fanel, tres curvas m\u00e1is al\u00f3 da pinza, tomada a 260\u00a0km/h).\nDebido \u00e1 natureza estreita e revirada do circu\u00edto, favorece a habilidade dos pilotos sobre a potencia dos coches, pero como o trazado \u00e9 tan estreito e perigoso hai moi poucos adiantamentos. Nelson Piquet comparou a pista de carreiras como \"montar unha carreira de bicicletas na t\u00faa sala de estar\". Antes de , o n\u00famero de autom\u00f3biles na sa\u00edda da carreira limitouse a 20, en comparaci\u00f3n cos 26 doutros circu\u00edtos. A secci\u00f3n do famoso t\u00fanel (que se corre baixo o Hotel Fairmont, marcado en gris no esbozo do circu\u00edto) dise que \u00e9 dif\u00edcil para os pilotos debido ao r\u00e1pido cambio de luz \u00e1 escuridade e volta \u00e1 luz de novo, nunha das zonas m\u00e1is r\u00e1pidas da carreira. Como consecuencia, o resultado da carreira adoita decidirse pola pole position, as\u00ed como polas estratexias de boxes, \u00e9 extremadamente duro coas caixas de cambios e os freos.\nFix\u00e9ronse varios intentos para mellorar as condici\u00f3ns de amoreamento nos boxes. En 2002, foi extra\u00edda unha cantidade considerable de terra do porto para cambiar un pouco a forma dunha secci\u00f3n do circu\u00edto, o que deixaba m\u00e1is espazo para os novos boxes, que se estrearon na carreira de 2004.\nP\u00f3dese admitir que o circu\u00edto sexa menos seguro que outros circu\u00edtos utilizados para a F\u00f3rmula Un, o piloto e ex ga\u00f1ador Michael Schumacher declarou antes do Gran Premio de 2012 que o risco adicional \u00e9 \"xustificable unha vez ao ano\". Se non fose un Gran Premio xa existente, non se permitir\u00eda engadilo ao calendario da F\u00f3rmula Un, por raz\u00f3ns de seguridade.\nO trazado.\nA volta comeza cun sprint curto no Boulevard Alberte I, e despois hai unha estreita curva a dereitas chamada \"Santa Devota\". Esta \u00e9 unha curva de case 90 graos \u00e1 dereita xeralmente tomada en primeira ou segunda marcha. Esta curva viu moitos accidentes na primeira volta, a\u00ednda que agora son menos frecuentes xa que a eliminaci\u00f3n da rotonda no v\u00e9rtice da curva antes da carreira de 2003, fixo que a entrada da curva m\u00e1is ampla. Os coches dir\u00edxense costa arriba ao longo da avenida d'Ostende, antes de comezar a baixar cara a esquerda ao longo de \"Massenet\".\nF\u00f3ra de Massenet, os coches pasan por diante do famoso Casino antes de alcanzar rapidamente a chamada \"Praza do Casino\". Esta parte da pista at\u00f3pase 44 metros m\u00e1is alta que a parte m\u00e1is baixa. Os coches pasan pola pequena recta da Avenida das Belas Artes, evitando un enorme pote na parte esquerda da pista, un recordatorio da natureza \u00fanica do circu\u00edto. Leva \u00e1 estreita curva de \"Mirabeau\", que ven seguida por un curto descenso ata \u00e1 a\u00ednda m\u00e1is forte \"forquita Fairmont\" (era co\u00f1ecida como a \"forquita da estaci\u00f3n\" antes de que o hotel abrise as s\u00faas portas no lugar en 1973; o nome da forquita cambia dependendo do nome do hotel). \u00c9 unha curva que se utilizou no pasado para moitas manobras de adiantamento. Pero, actualmente \u00e9 case fisicamente imposible que dous coches de F1 modernos pasen \u00e1 beira un do outro, xa que os pilotos deben utilizar o bloqueo completo da direcci\u00f3n para tomala. \u00c9 tan forte que moitos equipos de F\u00f3rmula 1 deben redese\u00f1ar a s\u00faa direcci\u00f3n e suspensi\u00f3n especificamente para negociar esta curva.\nLogo da forquita, os coches dir\u00edxense costa abaixo a unha dobre curva a dereitas co\u00f1ecida como \"Portier\" antes de dirixirse cara ao famoso t\u00fanel que transcorre xusto por baixo do hotel Fairmont, unha caracter\u00edstica \u00fanica dun circu\u00edto de F\u00f3rmula Un. (Ata 2009 s\u00f3 outro circu\u00edto, Detroit en 1982-88, aparece un t\u00fanel, pero a F1 agora incl\u00fae as carreiras no Circu\u00edto de Yas Marina de Abu Zabi, que presenta un t\u00fanel m\u00e1is curto na sa\u00edda da r\u00faa de boxes). As\u00ed como o cambio de luz d\u00e1 unha pobre visibilidade, un coche pode perder un 20-30 % do seu downforce debido \u00e1s propiedades aerodin\u00e1micas \u00fanicas do t\u00fanel. O t\u00fanel tam\u00e9n presenta un problema \u00fanico cando chove. Como \u00e9 interior, o t\u00fanel polo xeral permanece seco, mentres que o resto da pista est\u00e1 mollada. \u00c9 famosa a moi chuviosa carreira de 1984, o xefe da F\u00f3rmula Un Bernie Ecclestone mandou aos bombeiros locais que mollasen o t\u00fanel para darlle o mesmo agarre na superficie que o resto da pista. Isto f\u00edxose a petici\u00f3n do piloto de McLaren Niki Lauda.\nAo sa\u00edr do t\u00fanel, os coches te\u00f1en que frear forte para pasar unha chicana esquerda-dereita-esquerda. Esta foi o escenario de varios grandes accidentes, inclu\u00eddo o de Karl Wendlinger de 1994, Jenson Button de 2003 e Sergio P\u00e9rez de 2011. A chicana \u00e9 xeralmente o \u00fanico lugar no circu\u00edto onde p\u00f3dense intentar os adiantamentos. Hai unha pequena recta ata a curva de \"Tabac\", unha curva pechada de cuarta velocidade que se toma a uns 195\u00a0km/h. Acelerando ata 225\u00a0km/h, os coches chegan \u00e1 \"Piscina\", unha r\u00e1pida curva dereita-esquerda seguida dunha chicana m\u00e1is lenta dereita-esquerda, que leva aos coches m\u00e1is al\u00f3 do Estadio N\u00e1utico Rainiero III, a s\u00faa piscina d\u00e1 nome \u00e1 curva.\nTrala \"Piscina\", hai unha pequena recta seguida dunha forte freada para unha curva r\u00e1pida a esquerda que \u00e9 seguida inmediatamente por unha estreita curva de 135 graos a dereita chamada \"La Rascasse\". Esta \u00e9 outra curva, que require o completo bloqueo da direcci\u00f3n, e ser\u00e1 recordada por moito tempo como o escenario dunha das manobras m\u00e1is sospeitosas na recente historia da F\u00f3rmula Un. Na tempada , cando Michael Schumacher detivo deliberadamente o seu coche na cualificaci\u00f3n co fin de evitar que Fernando Alonso e Mark Webber, que eran os dous seguintes e estaban en voltas r\u00e1pidas, adiantaranlle na cualificaci\u00f3n. La Rascasse deixa aos coches nunha pequena recta que precede \u00e1 \u00faltima curva, \"Virage Antony Noghes\". Leva o nome do organizador do primeiro Gran Premio de M\u00f3naco, a curva a dereita \u00e9 estreita e deixa os coches de novo na recta de meta, para iniciar unha nova volta.\nO trazado \u00e9 considerado como un dos m\u00e1is complexos de trazar, ademais de ser un dos m\u00e1is perigosos. Aqu\u00ed hanse de lamentar mortes como a de Lorenzo Bandini en . Ademais produc\u00edronse outros graves accidentes como o mencionado antes de Wendlinger ou de Patrick Tambay no Gran Premio de M\u00f3naco de 1984.\nAdaptaci\u00f3ns mec\u00e1nicas.\nO circu\u00edto urbano de M\u00f3naco imp\u00f3n exixencias moi diferentes aos coches en comparaci\u00f3n coa maior\u00eda dos outros circu\u00edtos utilizados durante unha tempada de campionato. Os coches est\u00e1n configurados con alta carga aerodin\u00e1mica; non como se cre popularmente para aumentar as velocidades de curva, xa que moitas das curvas t\u00f3manse a unha velocidade tan baixa que anulan calquera efecto aerodin\u00e1mico, sen\u00f3n para acurtar os tempos de freada e manter os coches estables baixo aceleraci\u00f3n. Moitos equipos usan conxuntos de \u00e1s especiais que incorporan planos activos adicionais ademais dos que se usan para outros circu\u00edtos. Os equipos Jordan e Arrows intentaron usar novas \u00e1s en 2001. O \u00e1 de Arrows era similar ao dun aler\u00f3n traseiro normal, pero m\u00e1is pequeno e suspendido por riba do cono do nariz. Jordan ti\u00f1a unha pequena \u00e1 suspendida nun pequeno poste xusto diante do pilotor. Ambos dese\u00f1\u00e1ronse para mellorar a carga aerodin\u00e1mica, pero logo de probalos durante a pr\u00e1ctica do xoves, a FIA prohibiu ambos.\nO desgaste dos freos non \u00e9 un problema durante unha carreira en M\u00f3naco. En cambio, as baixas velocidades significan que o problema \u00e9 manter os freos \u00e1 temperatura de traballo. Os \u00fanicos puntos de forte freada \u200b\u200best\u00e1n na chicana despois do t\u00fanel e, en menor medida, nas curvas de \"Sainte-D\u00e9vote\" e \"Mirabeau\". Coa falta de temperatura, a mordedura do freo conv\u00e9rtese nun problema, xa que a superficie do disco de freo de carbono queda liso como o vidro, reducindo a fricci\u00f3n entre as pastillas de freo e o disco, polo tanto, dimin\u00fae a potencia da freada . Para combater isto, en , Juan Pablo Montoya adoptou discos con ra\u00f1uras radiais que aumentaron a mordida entre o disco e as pastillas, aumentando a temperatura media dos freos.\nPola contra, a refrixeraci\u00f3n dos motores dos coches \u00e9 unha das principais preocupaci\u00f3ns. Os coches de F\u00f3rmula Un non incorporan ning\u00fan tipo de refrixeraci\u00f3n forzada, confiando unicamente no movemento do aire sobre o coche para eliminar a calor dos elementos do radiador. No pasado, moitos equipos axustaban as entradas do radiador para permitir un fluxo de aire adicional, creando o \"nariz de M\u00f3naco\". Os equipos tam\u00e9n empregan unha caixa de cambios m\u00e1is curta, xa que en M\u00f3naco case non hai longas rectas e a aceleraci\u00f3n \u00e9 moi alta. Tam\u00e9n se monta unha creamalleira de direcci\u00f3n especial cun engrenaxe de pi\u00f1\u00f3n m\u00e1is grande para permitir que os coches sexan conducidos ao redor das curvas m\u00e1is estreitas. Alg\u00fans equipos de F\u00f3rmula 1 usan outros compo\u00f1entes dese\u00f1ados especificamente para este circu\u00edto."}
{"id": "85119", "revid": "89787", "url": "https://gl.wikipedia.org/wiki?curid=85119", "title": "Circu\u00edto de Monza", "text": "O Autodromo Nazionale Monza \u00e9 un aut\u00f3dromo situado nas proximidades de Monza, en Italia, ao norte de Mil\u00e1n.\nO circu\u00edto \u00e9 reco\u00f1ecido por albergar o Gran Premio de Italia de F\u00f3rmula 1, e caracter\u00edzase pola alta porcentaxe do trazado que os pilotos percorren co acelerador a fondo, debido \u00e1s longas rectas. A marca actual da pista, en carreira, foi marcado en 2004 por Rubens Barrichello, cun tempo de 1:21.046. Cabe destacar, que neste circu\u00edto bateuse a velocidade m\u00e1xima dun monopraza nun gran premio con 372,6\u00a0km/h, durante os adestramentos libres do Gran Premio de Italia de 2005, polo piloto Juan Pablo Montoya.\nConstru\u00eddo no parque da Vila Reale di Monza nunha contorna boscosa. O aut\u00f3dromo consta de tres pistas: o trazado de 5,793\u00a0km usado para os Grandes Premios, a pista J\u00fanior que se estende ao longo de 2,405\u00a0km. e un circu\u00edto oval peraltado de velocidade de 4,25\u00a0km. con pendentes empinadas infrecuentes durante moitas d\u00e9cadas e que agora est\u00e1 en descomposici\u00f3n. As caracter\u00edsticas da pista principal de Gran Premio incl\u00faen a Curva Grande, a Curva di Lesmo, a Variante Ascari e a Curva Parabolica. A curva de alta velocidade, Curva Grande, at\u00f3pase logo da \"Variante del Rettifilo\" que se atopa ao final da recta principal ou Tribuna Rettifilo, e adoita ser tomada a tope polos coches de F\u00f3rmula Un.\nHistoria.\nA pista orixinal foi constru\u00edda entre os meses de maio e xullo de 1922 por 3.500 obreiros, con financiada polo Automobile Club di Milano, que creou a \"Societ\u00e0 Incremento Automobilismo e Sport\" (SIAS) para poder executar o aut\u00f3dromo. Inicialmente, utilizouse un terreo de 3\u00b44\u00a0km\u00b2 cunha pista de macad\u00e1n de 10\u00a0km de lonxitude, que se compu\u00f1a por unha secci\u00f3n en \u00f3valo de 4\u00b45\u00a0km e outra de 5\u00b45\u00a0km de estrada. A pista foi inaugurada oficialmente o 3 de setembro de 1922, e 7 d\u00edas despois foi sede do segundo Gran Premio de Italia, celebrado o 10 de setembro de 1922. \nEn 1928, o Gran Premio viuse empa\u00f1ado polo accidente m\u00e1is grave do deporte automobil\u00edstico italiano ata a data, que terminou coa vida do piloto Emilio Materassi e 27 espectadores. Debido a isto, os seguintes Grandes Premios v\u00edronse confinados \u00e1 secci\u00f3n do \u00f3valo de velocidade ata 1932. Novamente suced\u00e9ronse tres mortes en 1933, tras o cal o trazado foi modificado co agregado de d\u00faas chicanas e a desaparici\u00f3n das rectas m\u00e1is longas.\nEntre os anos 1938 e 1939 realiz\u00e1ronse grandes reparaci\u00f3ns, inclu\u00edndo a construci\u00f3n de novas tribunas e entradas, o reasfaltado da pista e a creaci\u00f3n de d\u00faas novas curvas. O trazado resultante, cunha extensi\u00f3n de 6,3\u00a0km, utilizouse ata 1954.\nDebido \u00e1 guerra, as carreiras foron suspendidas ata 1948 e gran parte da pista viuse deteriorada pola falta de mantemento. Realizouse unha renovaci\u00f3n durante dous meses, o cal permitiu que se disputase un Gran Premio o 17 de outubro. En modernizouse o trazado na s\u00faa totalidade, quedando o circu\u00edto cun percorrido de 5,75\u00a0km e unha secci\u00f3n de 4,25\u00a0km de alta velocidade con curvas peraltadas.\nOs Grandes Premios de 1955, 1956, 1960 e 1961 realiz\u00e1ronse en Monza, pero a traxedia volver\u00eda facerse presente neste \u00faltimo caso, coa morte nun accidente de Wolfgang von Trips e 11 espectadores. Isto fixo que se agregasen novas barreiras de seguridade, e que a zona de reaprovisionamiento de combustible afast\u00e1sese da pista a\u00ednda m\u00e1is. As \u00e1reas de escape incorpor\u00e1ronse nas curvas en 1965 tras un accidente na carreira dos 1000\u00a0km, pero o trazado da pista non se volver\u00eda a modificar sen\u00f3n ata o ano seguinte, co agregado de chicanes na zona de curvas peraltadas.\nDesde 1966, o circu\u00edto albergou carreiras de autom\u00f3biles e tam\u00e9n de motocicletas, pero en ambos os casos as altas velocidades que se alcanzaban levaron ao agregado de novas chicanes cara a 1972. As motocicletas, no entanto, continuaron utilizando o circu\u00edto r\u00e1pido, ata que 5 mortes en d\u00faas carreiras da tempada 1973 forzaron a ausencia de devandita proba ata 1981. As chicanes de 1972 resultaron ser moi ineficaces na reduci\u00f3n de velocidades, ao momento que unha delas foi redese\u00f1ada en 1974, a outra en 1976, e unha terceira foi agregada nese mesmo ano, levando a extensi\u00f3n do trazado a 5,8\u00a0km. No ano 1978 na F\u00f3rmula 1, morre o piloto Ronnie Peterson, ao incendiarse o seu coche, logo dun forte choque.\nAs novas tecnolox\u00edas permitiron alcanzar novamente altas velocidades, polo cal a pista debeu ser modificada substancialmente en 1979, co agregado de \"pianitos\", zonas de escape e barreiras de cubertas. A infraestrutura foi mellorada en xeral, e realiz\u00e1ronse traballos adicionais sobre a seguridade do circu\u00edto, todo o cal permitiu a volta do campionato mundial de motociclismo en 1981. Durante os 80, redese\u00f1\u00e1ronse os \"paddocks\", \"boxes\" e tribunas.\nNos 90 os tres curv\u00f3ns principais foron \"apertados\" para reducir velocidades, o cal levou a extensi\u00f3n do trazado a 5,77\u00a0km. No ano 1997, as tribunas modific\u00e1ronse para levar a s\u00faa capacidade a 51000 espectadores.\nNo ano 2000 as d\u00faas primeiras chicanes foron removidas e substitu\u00eddas por unha soa chicane dereita-esquerda, e a \"Curva Grande\" foi renovada e rebautizada como \"Curva do Biassono\".\nNo 2006, logo de carreira, o alem\u00e1n Michael Schumacher anunciou que se \u00eda a retirar a fin de tempada. \nMortes por accidentes.\nLista de accidentes mortais no Autodromo Nazionale Monza\nTrazados previos do circu\u00edto.\nTodos os ga\u00f1adores de F\u00f3rmula 1. no circu\u00edto de Monza.\nR\u00e9cordsPiloto: Lewis Hamilton/Michael Schumacher (ambos 5)Pa\u00eds: Reino Unido (21), Alema\u00f1a (10), Brasil (9)Construtor: Ferrari (19), McLaren (11), Mercedes (7), Williams (6)Motor: Ferrari (20), Mercedes (13), Renault (8)Pneus.: Goodyear (21), Pirelli (17), Bridgestone (10)"}
{"id": "85126", "revid": "85894", "url": "https://gl.wikipedia.org/wiki?curid=85126", "title": "A Vilal\u00e9n, Loureiro, Cerdedo-Cotobade", "text": "A Vilal\u00e9n \u00e9 un lugar da parroquia de Loureiro, no concello pontevedr\u00e9s de Cerdedo-Cotobade. Segundo o IGE en 2015 ti\u00f1a 23 habitantes (9 homes e 14 mulleres), dous menos ca en 2005.\nNeste lugar est\u00e1 o cruceiro de Barreiros, mandado facer en 1860 por Bernardo Garc\u00eda Vidal."}
{"id": "85128", "revid": "56817", "url": "https://gl.wikipedia.org/wiki?curid=85128", "title": "Galicia Agraria", "text": "Galicia Agraria foi unha publicaci\u00f3n peri\u00f3dica editada na Coru\u00f1a entre 1927 e 1930 como \u00f3rgano da Federaci\u00f3n Cat\u00f3lica Agraria da Coru\u00f1a.\nHistoria e caracter\u00edsticas.\nO primeiro n\u00famero apareceu o 1 de xaneiro de 1927, a publicaci\u00f3n ti\u00f1a periodicidade quincenal e contaba con 26 p\u00e1xinas. A s\u00faa tiraxe era de 500 exemplares. O seu primeiro director foi Jos\u00e9 Mar\u00eda Taboada Lago. En 1930 fusionouse con \"Acci\u00f3n Social\" de Mondo\u00f1edo para dar lugar a unha nova cabeceira, \"Galicia Social Agraria\"."}
{"id": "85130", "revid": "98629", "url": "https://gl.wikipedia.org/wiki?curid=85130", "title": "Circu\u00edto de Spa-Francorchamps", "text": "O Circu\u00edto de Spa-Francorchamps \u00e9 un circu\u00edto de carreiras permanente onde se disputa o Gran Premio de B\u00e9lxica de F\u00f3rmula 1 e as probas de resistencia das 24 horas de Spa e os 1000 quil\u00f3metros Spa.\n\u00c9 un dos circu\u00edtos m\u00e1is dif\u00edciles do mundo, principalmente debido \u00e1 s\u00faa natureza r\u00e1pida, sinuosa e accidentada. Spa \u00e9 o circu\u00edto favorito de moitos pilotos e afeccionados.\nMalia o seu nome, o circu\u00edto non est\u00e1 en Spa, pero at\u00f3pase na contorna da localidade de Francorchamps por completo dentro dos l\u00edmites do municipio de Stavelot.\nA pista.\nO tri\u00e1ngulo.\nDese\u00f1ado en 1920 por Jules de Their e Henri Langlois Van Ophem, o circu\u00edto orixinal en forma de tri\u00e1ngulo ti\u00f1a 15 quil\u00f3metros de extensi\u00f3n, e percorr\u00eda as estradas que unen as vilas belgas de Francorchamps, Malmedy e Stavelot. A pista foi pensada para recibir a s\u00faa carreira inaugural en agosto de 1921, pero, tivo que ser cancelada xa que s\u00f3 hab\u00eda un participante. A primeira carreira automobil\u00edstica celebrouse no circu\u00edto en 1922, e dous anos m\u00e1is tarde viu a primeira edici\u00f3n da xa famosa carreira das 24 Horas de Spa. O circu\u00edto foi utilizado por primeira vez nun Gran Premio de automovilismo en 1925.\nO circu\u00edto vello de Spa era esencialmente unha carreira de velocidade cos pilotos circulando a moitas m\u00e1is altas velocidades medias que noutros circu\u00edtos, factor que fixo a Spa moi popular desde o seu inicio. Naquel ent\u00f3n, os belgas enorgullec\u00edanse de ter un circu\u00edto moi r\u00e1pido, e para mellorar a velocidade media, en 1939 entre outras cousas remodelouse a lenta e tortuosa secci\u00f3n da chamada \"Ancienne Douane\" (ata 1920, houbo aqu\u00ed unha aduana do Imperio Alem\u00e1n ), utilizando unha combinaci\u00f3n r\u00e1pida e pronunciada de curvas de esquerda-dereita cara a arriba (en 240 metros de pista hai un desnivel de 24 metros), que se converter\u00eda nunha das curvas m\u00e1is famosas do mundo, o Raidillon (en franc\u00e9s, subida forte), \u00e9 co\u00f1ecida polos afeccionados e p\u00fablico en xeral xunto coa curva a esquerda na parte inferior do val de Eau Rouge (Auga Vermella, o nome do r\u00edo que corre baixo a curva), que unidas, forman a secci\u00f3n Eau Rouge-Raidillon, a m\u00e1is caracter\u00edstica do circu\u00edto. Ata o ano 2000 era posible circular sobre a pista de carreiras, cando a\u00ednda era unha v\u00eda p\u00fablica.\nA pista de carreiras vella continuaba a trav\u00e9s das curvas de Kemmel agora enderezadas \u00e1 parte m\u00e1is alta da pista (104 metros por encima da parte m\u00e1is baixa), e logo \u00eda costa abaixo en Les Combes, rapidamente, peraltada lixeiramente a esquerda cara a Burnenville, pasando esta vila lanzabanse rapidamente a dereita. Preto de Malmedy, comezaba a recta de Masta, que s\u00f3 era interrompida pola r\u00e1pida Masta Kink entre as casas da granxa antes de chegar \u00e1 localidade de Stavelot. A continuaci\u00f3n, a pista continuaba a trav\u00e9s dunha secci\u00f3n recta costa arriba con algunhas pequenas curvas chamadas la Carriere, pasando por 2 curvas ultrarr\u00e1pidas (un xiro \u00e1 dereita sen nome e logo Blanchimont) antes de frear moi duro para entrar na forquita de La Source, e que empalmaba coa secci\u00f3n en descenso da li\u00f1a de sa\u00edda a diferenza de hoxe, onde a secci\u00f3n de sa\u00eda e meta est\u00e1 antes de la Source.\nSpa est\u00e1 situado na campi\u00f1a das Ardenas belgas, e o vello circu\u00edto era (e segue sendo) usado como cami\u00f1o p\u00fablico todos os d\u00edas, hab\u00eda casas, \u00e1rbores, postes el\u00e9ctricos, currais, campos e outros obst\u00e1culos situados xusto \u00e1 beira da pista. Ata 1970, non houbo modificaci\u00f3ns de seguridade de ning\u00fan tipo no circu\u00edto e as condici\u00f3ns do circu\u00edto eran, ag\u00e1s dunhas cantas balas de palla, practicamente id\u00e9nticos ao uso civil coti\u00e1. O expiloto de F\u00f3rmula Un Jackie Oliver comentou \"se sa\u00edas da estrada, non sab\u00edas o que \u00edas golpear\".\nSpa foi o circu\u00edto m\u00e1is r\u00e1pido por estrada en Europa no momento, e que ti\u00f1a unha mala reputaci\u00f3,n por ser perigoso e moi r\u00e1pido, era un circu\u00edto co\u00f1ecido por ser para valentes, a maior\u00eda dos pilotos asust\u00e1banse nel. O vello circu\u00edto de Spa era o \u00fanico en que a velocidade era consistentemente alta sen apenas tregua en absoluto durante 3-4 minutos. Isto fixo que fose un reto mental extraordinariamente dif\u00edcil, porque a maior\u00eda das curvas eran tomadas a m\u00e1is de 290 quil\u00f3metros por hora e cada curva era tan importante como a anterior. Se un piloto levantaba minimamente o pe do acelerador, perd\u00eda non d\u00e9cimas, sen\u00f3n segundos enteiros. Incluso o m\u00e1is m\u00ednimo erro de calquera tipo era castigado moi duramente en m\u00e1is dun sentido. Con todo, esta realidade inversamente tam\u00e9n provocaba poder obter enormes vantaxes se un piloto sa\u00eda dunha curva un pouco m\u00e1is r\u00e1pido.\nDo mesmo xeito que os circu\u00edtos de N\u00fcrburgring e Le Mans, Spa f\u00edxose famoso polos accidentes mortais, xa que cada ano hab\u00eda moitas mortes na pista ultra-r\u00e1pida, no Gran Premio de B\u00e9lxica de 1960 2 pilotos, Chris Bristow e Alan Stacey morreron con 15 minutos de diferenza (a\u00ednda que o accidente de Stacey causouno un paxaro que golpeouno na cara) e Stirling Moss estrelouse en Burnenville durante a pr\u00e1ctica e lesionouse gravemente. Cando engad\u00edronse as barreiras de seguridade Armco \u00e1 pista en , as mortes fix\u00e9ronse menos frecuentes al\u00ed, pero a pista segu\u00eda sendo notoria por outros factores. O bosque das Ardenas ti\u00f1a un clima moi impredicible e hab\u00eda partes onde estaba chovendo e a pista estaba mollada, e outras partes onde o sol brillaba e a pista estaba completamente seca. Este factor foi un elemento com\u00fan nos circu\u00edtos longos, pero o tempo en Spa foi sempre m\u00e1is impredicible que noutros circu\u00edtos longos, combinado co feito de que era unha pista de ultra alta velocidade con todas as curvas, ag\u00e1s La Source, de extremadamente alta velocidade converterona nunha das pistas de carreiras m\u00e1is perigosas do mundo. foi o \u00faltimo ano ata en que se diputou nel unha carreira de F1. M\u00faltiples v\u00edtimas mortais durante as carreiras de turismos das 24 Horas de Spa de 1973 e 1975 selaron o destino do vello circu\u00edto, e , foi o \u00faltimo ano do circu\u00edto de Spa no seu trazado orixinal, as \u00fanicas grandes carreiras disputadas al\u00ed foron o Gran Premio de B\u00e9lxica de motociclismo e as 24 Horas de Spa de carreiras de turismos, A carreira dos 1000\u00a0km Campionato Mundial de Sportscar non se disputou logo de 1975 e non regresou ata 1982.\nEn , o Gran Premio de B\u00e9lxica foi boicoteada pola F1 debido ao perigo extremo de Spa. Houbera 10 v\u00edtimas mortais en total na pista na d\u00e9cada de 1960, inclu\u00edndo 5 nos 2 anos anteriores. Os pilotos esixiron realizar cambios en Spa, que non eran posibles no curto prazo, polo que o Gran Premio de B\u00e9lxica foi suspendido ese ano. Engad\u00edronse barreiras Armco \u00e1 pista e mellor\u00e1ronse secci\u00f3ns da mesma (especialmente as secci\u00f3ns Stavelot e Holowell). Na \u00faltima carreira al\u00ed o ano seguinte as melloras na pista a\u00ednda non eran o suficientemente satisfactorias (ata engadiuse unha chicana temporal en Malmedy s\u00f3 para esa carreira) para os pilotos en termos de seguridade, e ata coa chicana, os pilotos fac\u00edan unha media de m\u00e1is de 240\u00a0km/h durante a carreira. Para a carreira de 1971, os donos da pista e as autoridades non instalaran na pista as medidas de seguridade obrigatorias, e a carreira foi cancelada. A F\u00f3rmula 1 non volveu a Spa ata 1983 na pista moderna.\nMasta Kink.\nA Masta Kink foi unha das secci\u00f3ns m\u00e1is temibles en calquera circu\u00edto de carreiras no mundo, requir\u00eda habilidade e valor na mesma medida para facelo ben. Logo dunha longa recta desde Malmedy, os coches chegaban a toda velocidade antes de ter que negociar Masta, unha chicana esquerda-dereita de alta velocidade, e unha boa velocidade de sa\u00edda era de vital importancia, xa que era seguido por outro longo tramo recto de Stavelot. Esta era unha curva moi r\u00e1pida e moi perigosa, xa que se atopaba xusto no medio de d\u00faas rectas moi longas e continuas ambas ao redor de 2\u00b44\u00a0km de longo. A velocidade neste sector pod\u00eda alcanzar os 306\u00a0km/h.\nMasta perdeuse para as carreiras de F1 logo da carreira de 1970. Jackie Stewart loitou para mellorar a seguridade nas carreiras logo do seu accidente al\u00ed en 1966, cando o seu BRM terminou boca abaixo na adega da granxa situada no exterior da curva, coas costelas rotas e caendolle encima un abundante fluxo de combustible do tanque para engadir dramatismo. Neste punto, a moitos dos pilotos de F\u00f3rmula Un non lles gustaba Spa (inclu\u00edndo Stewart e Jim Clark, que lograra algunhas das s\u00faas m\u00e1is grandes vitorias al\u00ed) debido \u00e1s inmensas velocidades que eran constantes na pista. Mentres estaba de espectador nas 12 Horas de Sebring de 1972, Stewart tratou de organizar un boicot a carreira dos 1000\u00a0km de Spa dese ano, unha medida que non foi respaldada por moitos dos pilotos, porque Spa a\u00ednda era popular para os pilotos de carreiras f\u00f3ra da F\u00f3rmula Un. En 1986 Stewart comparou o antigo circu\u00edto de Spa por ser tan feroz como un tigre, e m\u00e1is tarde nunha entrevista en 2011 describiu Masta como quizais a curva m\u00e1is dif\u00edcil en calquera pista de carreiras nas que competiu na s\u00faa carreira, ata m\u00e1is que Eau Rouge.\nOutra historia particularmente horrible sucedeu na carreira das 24 horas para turismos de 1972. Durante unha das s\u00faas paradas en boxes pola noite, Hans-Joachim Stuck gritou \u00f3 seu copiloto Jochen Mass por encima do ru\u00eddo que deb\u00eda \"ter coidado coas partes do corpo en Masta Kink\". Mass chegou al\u00ed esperando ver anacos de coche todo o cami\u00f1o, pero arrepiouse ao descubrir que eran, de feito, os restos dun comisario da carreira.\nLogo de Masta, e ao final da recta posterior a Holowell, adoitaba haber unha forquita na entrada \u00e1 vila, que posteriormente foi anulada por unha curva peraltada \u00e1 dereita m\u00e1is r\u00e1pida. Outra secci\u00f3n r\u00e1pida no medio do bosque conduc\u00eda a Blanchimont. Onde, a nova pista curta do ano 1979 \u00fanese ao antigo trazado.\nDezaoito grandes premios do campionato mundial de F\u00f3rmula Un celebr\u00e1ronse na configuraci\u00f3n orixinal do circu\u00edto de Spa-Francorchamps, que foi boicoteado pola F1 en , o r\u00e9cord de volta da antiga pista en forma de tri\u00e1ngulo \u00e9 de 3 minutos e 13,4 segundos, en poder do piloto franc\u00e9s Henri Pescarolo, pilotando un Matra nos 1000\u00a0km. de Spa de 1973 unha carreira do Campionato Mundial de Sportscar a unha velocidade media de 262\u00a0km/h, pero o tempo m\u00e1is r\u00e1pido xamais rexistrado no vello circu\u00edto de Spa foi o tempo da pole para a mesma carreira de 3 minutos e 12,7 segundos logrado por Jacky Ickx nun Ferrari 312PB.\nNovo trazado.\nCos anos, a pista de Spa modificouse varias veces. A pista ti\u00f1a orixinalmente 15\u00a0km de longo, logo da segunda guerra mundial, a pista sufriu alg\u00fans cambios. En 1930 a chicana en Malmedy foi eliminada para que fose a\u00ednda m\u00e1is r\u00e1pida, pero a chicana foi reinstalada en 1935, a\u00ednda que lixeiramente diferente. En 1939, a \"Virage de Ancienne Douane\" (curva da vella aduana) foi eliminada e recurtada, dando as\u00ed nacemento \u00e1 curva costa arriba de Eau Rouge/Raidillon. En 1947, a chicana en Malmedy foi de novo eliminada e f\u00edxose parte da recta Masta. A lixeira curva a dereita que era orixinalmente Holowell (a curva antes de Stavelot logo da segunda recta de Masta) foi eliminada. E, para rematar, no canto de entrar na cidade de Stavelot constru\u00eduse un acceso directo que se converteu nun xiro moi r\u00e1pido, que pasaba por alto Stavelot. Todos estes cambios fixeron un trazado final do vello circu\u00edto de Spa de 14\u00a0km de longo. Todos estes cambios fixeron de Spa o circu\u00edto viario aberto m\u00e1is r\u00e1pido do mundo, e nos \u00faltimos anos do vello circu\u00edto, os pilotos poder\u00edan facer unha media de 241\u00a0km/h no circu\u00edto. O cambio m\u00e1is grande, con todo, foi a reduci\u00f3n de 14\u00a0km a 7\u00a0km en 1979, a direcci\u00f3n do circu\u00edto decidiu constru\u00edr unha nova pista semipermanente, que continuou utilizando os cami\u00f1os ordinarios e unha nova estrada de enlace permanente que conecta os dous extremos que quedaban da antiga pista. A li\u00f1a de sa\u00edda/meta, que orixinalmente estaba na baixada recta antes de Eau Rouge, foi trasladada \u00e1 recta antes da forquita de La Source en 1981, do mesmo xeito que o seu predecesor, o novo trazado a\u00ednda \u00e9 unha v\u00eda r\u00e1pida e monta\u00f1osa a trav\u00e9s das Ardenas onde se pode chegar a velocidades superiores a 330\u00a0km/h.\nA nova pista con pouco menos de 7\u00a0km. inagurouse ao final de 1979 co Gran Premio de B\u00e9lxica de motociclismo, a\u00ednda que non estaba listo para a F\u00f3rmula 1, non hab\u00eda pianos e a chicana \"bus stop\" non exist\u00eda. En 1980, ins\u00e9rese a nova chicane dobre chamada a \"Parada de autob\u00fas\", xa que est\u00e1 situada preto dunha parada do autob\u00fas de li\u00f1a entre a curva de Blanchimont e a pinza da Source. Neses mesmos anos, tam\u00e9n se constru\u00edron uns novos \"boxes\" para a F\u00f3rmula 1 pouco antes da \u00faltima curva. Finalmente, a partir de 1985, todos os Grandes Premios de B\u00e9lxica disputanse en Spa-Francorchamps.\nDesde o principio, o lugar foi famoso polo seu clima impredicible. Con frecuencia os pilotos enfr\u00f3ntanse a unha parte da pista que se est\u00e1 clara e brillante, mentres que outro tramo \u00e9 chuvioso e esvaradizo. O circu\u00edto probablemente demostra a importancia da habilidade do piloto m\u00e1is que calquera outro no mundo. Isto d\u00e9bese en gran parte \u00e1s curvas de Eau Rouge e Blanchimont, que deben tomarse a fondo para lograr unha sa\u00edda r\u00e1pida nas rectas logo delas, que axudan ao piloto, tanto a lograr unha volta r\u00e1pida como a adiantar.\nEau Rouge.\nA parte m\u00e1is famosa do circu\u00edto \u00e9 a combinaci\u00f3n de Eau Rouge/Raidillon. Logo de negociar forquita de La Source, os pilotos baixan por unha recta ata o punto no que a pista atravesa a corrente do r\u00edo Eau Rouge por primeira vez. Os coches de F\u00f3rmula 1 poden chegar a acadar velocidades de ata 320\u00a0km/h ao pasar o punto m\u00e1is baixo, antes de cambiar abruptamente costa arriba nun varrido de esquerda a dereita que continua na recta Kemmel e remata nun cume cego. Falando con propiedade, a curva Eau Rouge \u00e9 unicamente a curva a esquerdas da parte inferior. A seguinte curva a dereitas que apunta cara \u00e1 subida foi introducida en 1939 para atallar a curva orixinal \"Ancienne Douane\", chamada Raidillon ().\nA curva require gran cantidade de habilidade do piloto para negociala ben e a longa recta Kemmel produce boas oportunidades de adiantamento para os pilotos na seguinte curva \"Les Combes\". A curva era m\u00e1is estreita e m\u00e1is angosta (se fixo m\u00e1is ampla en 1970, cando se actualizou o circu\u00edto) no vello circu\u00edto do que \u00e9 hoxe en d\u00eda. Agora \u00e9 m\u00e1is r\u00e1pida.\nO Campi\u00f3n do Mundo de F1 de e Fernando Alonso a explicou:\nO reto para os pilotos sempre foi tomar Eau Rouge-Raidillon co acelerador a fondo. Os coches de turismo poden tomar a curva a 160\u2013180\u00a0km/h, os de F\u00f3rmula Un a m\u00e1is de 300\u00a0km/h. Isto \u00e9 debido \u00e1 enorme cantidade de carga aerodin\u00e1mica nos coches. Un coche pode ir a tope, sen\u00f3n levanta o pe do acelerador en Eau Rouge, desde a curva de La Source ao longo da recta Kemmel ata Les Combes, unha distancia total de 2\u00b4015\u00a0km.\nA\u00ednda as\u00ed, unha perda de control nesta secci\u00f3n a mi\u00fado conduce \u00e1 grandes derrapes, adoitase perder a parte traseira do coche e o impacto \u00e9 a maior\u00eda das veces lateral. Eau Rouge cobrouse varias v\u00edtimas nos \u00faltimos anos, entre eles Stefan Bellof nun Porsche deportivo, Guy Renard durante as 24h de Spa-Francorchamps en 1990 nun Toyota Corolla GT e tam\u00e9n causou espectaculares accidentes a Alex Zanardi en 1993 e Jacques Villeneuve na cualificaci\u00f3n en 1999, quen cualificouno como \"O meu mellor accidente da historia\", seguido polo seu compa\u00f1eiro de equipo Ricardo Zonta nun accidente similar, que levou ao debuxante Jim Bamber mostrando ao xefe de BAR, Craig Pollock dicindo a Zonta: \"Jacques \u00e9 o m\u00e1is r\u00e1pido en Eau Rouge, as\u00ed que vaia e faga exactamente o que fai Jacques ...\"\nTrala morte de Roland Ratzenberger e Ayrton Senna en Imola en , as seguintes carreiras de F1 introduxeron chicanas compostas de pneum\u00e1ticos apilados. A entrada a Eau Rouge foi obstruida de tal xeito no ano 1994, malia que foi devolto \u00e1 s\u00faa gloria anterior ao ano seguinte. A curva foi lixeiramente modificada para o ano 2002, pero a\u00ednda conserva o seu car\u00e1cter.\nBlanchimont.\nA alta velocidade da curva a esquerda de Blanchimont, presente tanto no vello circu\u00edto de 14\u00a0km. como no m\u00e1is curto de 7\u00a0km., \u00e9 unha longa curva ao final da pista antes da chicana que conduce \u00e1 recta de boxes.\nEsta curva e o achegamento a ela causaron accidentes graves no tempo, o m\u00e1is recente en 2001, cando Luciano Burti perdeu o aler\u00f3n dianteiro do seu Prost debido a un choque co Jaguar de Eddie Irvine, perdeu a carga aerodin\u00e1mica dianteira e a direcci\u00f3n, sa\u00eduse da pista a 298\u00a0km/h e bateu contra o muro de pneum\u00e1ticos, o impacto noqueouno e enterrou o coche nun mont\u00edculo de pneum\u00e1ticos. Tam\u00e9n produc\u00edronse problemas nas f\u00f3rmulas m\u00e1is baixas Tom Kristensen tivo un choque moi violento nun coche de F\u00f3rmula 3000 en 1997 logo de derrapar na entrada da curva de Blanchimont e posteriormente chocar contra a muro, rebotou e quedou no medio da pista, onde foi golpeado por varios coches antes de deterse por completo.\nA zona de escape \u00e9 m\u00e1is estreita que noutras curvas desa velocidade, e detr\u00e1s das barreiras de protecci\u00f3n hai unha ca\u00edda de 7-8 metros. Esta \u00e9 a primeira curva, tomada polos coches logo de que a nova pista re\u00fanese co trazado da antiga pista de 14\u00a0km. Blanchimont foi tam\u00e9n o escenario onde en 1992 logo de que \u00c9rik Comas se estrelara fortemente durante a sesi\u00f3n do venres, Ayrton Senna det\u00edvose, apeouse do seu coche e correu para axudar ao piloto ferido, con outros coches pasando a velocidades de carreira.\nTrazado do circu\u00edto.\nTras atravesar a lenta pinza de \"A Source\", os pilotos aceleran por unha recta en baixada tras o cal deben encarar unha subida cunha serie de curvas zigzagueantes (a primeira das cales \u00e9 Eau Rouge, e o resto a combinaci\u00f3n \"Raidillon\") que finalizan en contracurva cega. O gran desaf\u00edo para todo piloto \u00e9 tomar Eau Rouge co acelerador a fondo, o cal dise que se simplificou nos \u00faltimos anos debido ao uso de tecnolox\u00eda moderna nos monoplazas. A\u00ednda as\u00ed, seguen sendo moi poucos os pilotos que a toman pisando a fondo o seu acelerador. Na parte intermedia da pista sobresaen as curvas r\u00e1pidas Stavelot e Blanchemont. Ao final do circu\u00edto at\u00f3pase a famosa curva de \"A parada do bus\", unha \"chicane\" que antecede \u00e1 recta principal.\nRecentemente remodelouse a pinza de \"A Source\" que foi movida cara a f\u00f3ra da pista, e a \"chicane\" de \"A parada do bus\" foi movida cara a atr\u00e1s, co fin de constru\u00edr uns \"pits\" m\u00e1is amplos e alongar a recta principal, o trazado do circu\u00edto despois das \u00faltimas modificaci\u00f3ns alcanza os 7\u00b4004\u00a0km, seguindo unha ruta r\u00e1pida e sinuosa a trav\u00e9s das Ardenas que permite superar os 330\u00a0km/h.\nAta o ano 2000, era posible viaxar a trav\u00e9s da pista de carreiras, cando a\u00ednda era unha v\u00eda p\u00fablica. En Eau Rouge, \u00f3 tr\u00e1fico en direcci\u00f3n sur permit\u00edaselle usar a famosa curva costa arriba, mentres que o tr\u00e1fico oposto ti\u00f1a que utilizar a antiga estrada e a curva en U por detr\u00e1s das bancadas grandes, reincorpor\u00e1ndose \u00e1 pista de carreiras na parte inferior de Eau Rouge.\nA pista caracterizouse desde as s\u00faas orixes polo imprescindible das condici\u00f3ns meteorol\u00f3xicas, que moitas veces fan que unha parte da pista estea seca mentres no outro extremo chove de forma torrencial. Tanto pilotos como seguidores da m\u00e1xima categor\u00eda adoitan mostrar a s\u00faa preferencia polo circu\u00edto de Spa. As carreiras disputadas aqu\u00ed son (na maior\u00eda dos casos) entretidas, \u00e1 vez que presentan desaf\u00edos interesantes aos pilotos.\nNesta pista viv\u00edronse grandes duelos, como o de Mika H\u00e4kkinen e Michael Schumacher no ano 2000, cando o finland\u00e9s pasou ao alem\u00e1n na recta de Kemmel dobrando \u00e1 s\u00faa vez ao piloto brasileiro Ricardo Zonta. Ademais o circu\u00edto foi escenario de numerosos accidentes, como o producido na sa\u00edda do Gran Premio de B\u00e9lxica de 1998 na cal 13 pilotos v\u00edronse involucrados nun espectacular accidente, afortunadamente sen consecuencias.\nOutras carreiras.\nAdemais da F\u00f3rmula 1, en Spa-Francorchamps hai outras diferentes clases de carreiras de deportes a motor. As m\u00e1is salientables son a Blancpain Endurance Series, a F\u00f3rmula 3, a RCN, o Motocicletas Endurance, o ADAC GT Masters, e anteriormente o DTM e o WTCC. As carreiras de veh\u00edculos deportivos de resistencia m\u00e1is famosos son as 24 Horas de Spa e os 1000 km. de Spa. O circu\u00edto tam\u00e9n alberga unha carreira de 24 horas de 2CV. \nProblemas.\nDebido as prohibici\u00f3ns lexislativas europeas sobre a publicidade do tabaco, e como un caso especial, a F\u00f3rmula Un enfr\u00f3ntouse a unha ameaza importante con respecto a este punto. Debido a estas circunstancias pol\u00edticas e lexislativas, o Gran Premio neste circu\u00edto quedou f\u00f3ra do calendario de 2003 como consecuencia da lexislaci\u00f3n interna sobre o tabaco en B\u00e9lxica. O evento foi etiquetado como evento de clase mundial polo Senado da Naci\u00f3n, e polo tanto salvouse para a tempada .\nSpa eliminouse do calendario de F\u00f3rmula Un en . O organizador do evento foi a cr\u00e9ba a finais de 2005, e non se realizaron as melloras previstas na pista de carreiras e no paddock. O goberno de Valonia interveu e proporcionou os fondos necesarios, pero era demasiado tarde para que a carreira de disput\u00e1rase.\nReurbanizaci\u00f3n para a tempada 2007.\nCun novo respaldo financeiro, a renovaci\u00f3n comezou o 6 de novembro de 2006 e rematou en maio de 2007, custando uns 19 mill\u00f3ns de euros. \nA F\u00f3rmula 1 volveu a Spa en , cun dese\u00f1o de pista modificado. A chicana da parada do autob\u00fas volveuse cara a Blanchimont e a forquita de La Source avanzou. Isto permitiu m\u00e1is espazo para o novo carril de boxes. As modificaci\u00f3ns deron unha recta de inicio/chegada m\u00e1is longa.\nModificaci\u00f3ns.\nEngadiuse unha nova zona de escape de asfalto ao interior e ao exterior de Les Combes para a carreira de , en li\u00f1a coas tendencias imperantes noutros circu\u00edtos de F\u00f3rmula Un.\nAntes da carreira de , cort\u00e1ronse ra\u00f1uras de drenaxe no asfalto na recta de sa\u00edda/chegada, debaixo das primeiras 11 ra\u00f1uras da grella. Os pilotos estaban inicialmente preocupados de que isto afectase ao agarre na sa\u00edda."}
{"id": "85131", "revid": "1093", "url": "https://gl.wikipedia.org/wiki?curid=85131", "title": "Autodromo Nazionale Monza", "text": ""}
{"id": "85132", "revid": "1131", "url": "https://gl.wikipedia.org/wiki?curid=85132", "title": "Galicia Social Agraria", "text": "Galicia Social Agraria foi unha publicaci\u00f3n peri\u00f3dica editada en Mondo\u00f1edo entre 1930 e 1936 como \u00f3rgano da Uni\u00f3n Regional de Federaciones de Sindicatos Agr\u00edcolas, esta nova cabeceira formouse da uni\u00f3n de \"Acci\u00f3n Social\" de Mondo\u00f1edo e \"Galicia Agraria\" da Coru\u00f1a. O primeiro n\u00famero apareceu en xullo de 1930, a publicaci\u00f3n ti\u00f1a periodicidade mensual e contaba con 28 p\u00e1xinas. Antonio Maseda Bouso era o seu director."}
{"id": "85134", "revid": "15490", "url": "https://gl.wikipedia.org/wiki?curid=85134", "title": "La Raz\u00f3n", "text": "Diversos peri\u00f3dicos tiveron ou te\u00f1en como nome da s\u00faa cabeceira La Raz\u00f3n:"}
{"id": "85136", "revid": "98629", "url": "https://gl.wikipedia.org/wiki?curid=85136", "title": "Antioqu\u00eda", "text": "Antioqu\u00eda (en turco: \"Antakya\"; ou \"\u0391\u03bd\u03c4\u03b9\u03cc\u03c7\u03b5\u03b9\u03b1\" en grego) \u00e9 unha cidade que se atopa na rexi\u00f3n do Mediterr\u00e1neo de Turqu\u00eda. \u00c9 a capital da provincia de Hatay e conta con 360.652 habitantes.\nHistoria.\nSituada na marxe oriental do r\u00edo Orontes, foi fundada a finais do s\u00e9culo IV a.C. por Seleuco I Nic\u00e1tor como capital do seu imperio en Siria. Seleuco I servira como xeneral con Alexandre o Grande e o nome de \"Antiochus\" era frecuente entre membros da s\u00faa familia.\nAntioqu\u00eda ocupa un importante lugar na historia do cristianismo. Foi nesta cidade onde Paulo predicou o seu primeiro serm\u00f3n cristi\u00e1n nunha sinagoga e onde os seguidores de Xes\u00fas foron chamados \"cristi\u00e1ns\" por primeira vez (\"Feitos dos Ap\u00f3stolos\" 11,26). Ao expandirse o cristianismo, Antioqu\u00eda foi unha das sedes dos catro patriarcados orixinais, xunto con Xerusal\u00e9n, Alexandr\u00eda e Roma.\nAntioqu\u00eda foi chamada a Ra\u00ed\u00f1a de Oriente, situada sobre o cami\u00f1o entre Oriente e Occidente e como tal un importante centro de comercio. Durante moitos s\u00e9culos foi unha das principais cidades do Imperio Romano, cunha poboaci\u00f3n de medio mill\u00f3n de habitantes. O emperador Aureliano erixiu varias estruturas p\u00fablicas monumentais e logo Constancio II constru\u00edu unha catedral octogonal, a cal foi destru\u00edda nun terremoto no ano 526. Os persas capturaron a cidade no 540. Os bizantinos recuperaron Antioqu\u00eda, pero finalmente sucumbiu ante os musulm\u00e1ns no 636.\nA cidade (\u0627\u0646\u062a\u0627\u0643\u064a\u0651\u0629, Ant\u0101kiyyah en \u00e1rabe) permaneceu baixo control \u00e1rabe ata 969, cando foi recuperada polo emperador bizantino Nic\u00e9foro II Focas. A cidade caeu novamente en 1085; esta vez, a mans dos turcos selx\u00facidas. Trinta anos despois foi conquistada polos cruzados durante a Primeira Cruzada e converteuse en capital do Principado de Antioqu\u00eda. A maior parte dos s\u00e9culos XII e XIII estivo baixo os cruzados, ata que foi capturada polo sult\u00e1n mameluco Baibars en 1268. Este destru\u00edu a cidade de tal xeito que nunca m\u00e1is volveu ser unha cidade importante.\nEn 1517 foi conquistada polos otom\u00e1ns e pasa a formar parte do Imperio otom\u00e1n ata o fin da primeira guerra mundial, pasando ent\u00f3n a formar parte da moderna Turqu\u00eda, a pesar de que na actualidade siga sobrevivindo un forte sentimento sirio entre os seus habitantes. Antakya \u00e9 hoxe a capital da provincia turca de Hatay.\nOutras moitas cidades do imperio sel\u00e9ucida foron chamadas Antioqu\u00eda, a maior\u00eda fundadas por Seleuco I Nic\u00e1tor."}
{"id": "85138", "revid": "98629", "url": "https://gl.wikipedia.org/wiki?curid=85138", "title": "Richard Stone", "text": "John Richard Nicholas Stone, nado o 30 de agosto de 1913 en Londres e finado o 6 de decembro de 1991 en Cambridge en 1991, foi un economista e profesor universitario ingl\u00e9s que recibiu o Premio Nobel de Econom\u00eda no ano 1984.\nBiograf\u00eda.\nEstudou primeiro dereito, para logo pasar a estudar econom\u00eda, na Universidade de Cambridge, na que se graduou en 1936 so a direcci\u00f3n de Hermann Kahn, John Maurice Clark e John Maynard Keynes. Durante a segunda guerra mundial foi compa\u00f1eiro de James Meade no Servizo Central de Informaci\u00f3n Econ\u00f3mica do Goberno Brit\u00e1nico, onde foi o encargado de manter conversas, en representaci\u00f3n do goberno, acerca da creaci\u00f3n dun sistema internacional de contabilidade nacional.\nFoi profesor da Universidade de Cambridge desde 1945 at\u00e9 1980. En diversas ocasi\u00f3ns foi profesor convidado da Universidade Johns Hopkins de Baltimore (EUA). Faleceu o 6 de decembro de 1991 na cidade de Cambridge.\nInvestigaci\u00f3n econ\u00f3mica.\nDurante a s\u00faa vida compaxinou a docencia co exercicio de misi\u00f3ns para a Organitzaci\u00f3n para a Cooperaci\u00f3n e o Desenvolvemento Econ\u00f3mico (OCDE) e mais para a Organizaci\u00f3n das Naci\u00f3ns Unidas (ONU). Os modelos de contabilidade nacional foron introducidos por inspiraci\u00f3n de Keynes, Stone e Meade, e sistematizar\u00e1n o uso dun volume crecente de informaci\u00f3n estat\u00edstica nun sistema organizado, que Stone refinou at\u00e9 convertelo na base da moderna an\u00e1lise macroecon\u00f3mica. Ideou un esquema de dupla entrada, ampliado do sistema de partida dobre empresarial, nun modelo econ\u00f3mico con catro axentes agregados: as fam\u00edlias, as empresas, o sector p\u00fablico e o sector exterior. O sistema creado por Stone permitiu o seu uso por pa\u00edses e correntes de pensamento moi diversos.\nNo ano 1984 foi galardoado co Premio Nobel de Econom\u00eda \"polo desenvolvemento de modelos contables usados a nivel nacional e internacional\"."}
{"id": "85139", "revid": "54334", "url": "https://gl.wikipedia.org/wiki?curid=85139", "title": "Baells", "text": "Baells \u00e9 un municipio espa\u00f1ol da comarca de La Litera, en Arag\u00f3n, na provincia de Huesca.\nHistoria.\nNo ano 1610, Baells manti\u00f1a a\u00ednda o nome de Bays. Tivo un importante pazo fortificado, que hoxe se conserva \u2013parcialmente e modificado\u2013 no medio do centro da localidade.\nXeografia.\nEst\u00e1 situado ao p\u00e9 dos Pireneos, sobre o barranco de Requ\u00e9, cuxas augas afl\u00faen no r\u00edo Noguera Ribagorzana.\nLocalidades lim\u00edtrofes.\nLimita cos concellos Benabarre ao norte, con Estopi\u00f1\u00e1n ao norte e ao oeste, con Camporrells polo oeste, con Castillonroy polo oeste e sur, con Albelda polo sur, con Alcampell polo leste e con Peralta y Calasanz polo leste.\nV\u00e9xase tam\u00e9n.\ns"}
{"id": "85140", "revid": "89787", "url": "https://gl.wikipedia.org/wiki?curid=85140", "title": "M\u00e1quina de Voight-Kampff", "text": "A m\u00e1quina de Voight-Kampff \u00e9 unha ferramenta de ficci\u00f3n aparecida na novela de ciencia ficci\u00f3n \"So\u00f1an os androides con ovellas el\u00e9ctricas?\" de Philip K. Dick. Inda que no libro estaba escrito Voigt-Kampff a forma m\u00e1is popular \u00e9 a aparecida no famoso filme que adapta a novela, \"Blade Runner\" (1982).\nFuncionamento.\nA Voight-Kampff \u00e9 unha m\u00e1quina semellante a un pol\u00edgrafo usada no filme polas unidades Blade Runner para axudalos no exame dun individuo para ver se el ou ela \u00e9 un replicante. Mide funci\u00f3ns corporais como a respiraci\u00f3n, o enroxecemento da cara, os pulsos do coraz\u00f3n e os moventos do ollo en resposta a preguntas que provocan emoci\u00f3ns. No filme dous replicantes fan o exame: Le\u00f3n (interpretado por Brion James) e Rachael (interpretada por Sean Young). En \"Blade Runner\", Deckard dille a Tyrell que polo xeral leva entre 20 e 30 preguntas cruzadas descubrir un replicante. Con Rachael leva m\u00e1is dun cento. No libro s\u00f3 leva \"seis ou sete\" preguntas determinalo.\nNa cultura popular.\nNo segundo episodio da d\u00e9cima tempada de \"Stargate SG-1\" a personaxe Vala Mal Doran fai un exame de perfil psicol\u00f3xico. Antes do test est\u00e1 a practicar e chega \u00e1 pregunta da tartaruga (\"Est\u00e1s no deserto, ves unha tartaruga tumbada de costas, loitando, e non a axudas. Por que?\") que \u00e9 do test Voight-Kampff que lle fan a Le\u00f3n no filme. A s\u00faa resposta ter\u00eda sido \"Porque eu \"tam\u00e9n\" son unha tartaruga\". Noutro cap\u00edtulo (\"Divide and Conquer\", o quinto da cuarta tempada), a an\u00e1lise de iris \u00f3 mesmo tempo que se fan unhas preguntas foi incorporado como un mecanismo para detectar cando unha persoa foi programada cun comando de asasinato. No episodio \"Absolute power\" (cap\u00edtulo dezasete da cuarta tempada), o detector zatarc usado polo Tok'ra Aldwin semella unha m\u00e1quina de Voight-Kampff.\nNo filme do 2000 \"O 6\u00ba d\u00eda\", un \"psiqu\u00edatra virtual\" hologr\u00e1fico comeza a facer \u00f3 protagonista algunhas preguntas, unha das cales p\u00eddelle visualizar unha tartaruga no deserto, unha referencia \u00f3 exame de Voight-Kampff feito polo replicante Le\u00f3n."}
{"id": "85141", "revid": "5863", "url": "https://gl.wikipedia.org/wiki?curid=85141", "title": "Ricla", "text": "Ricla \u00e9 un concello espa\u00f1ol da provincia de Zaragoza, na comunidade aut\u00f3noma de Arag\u00f3n, situado na comarca de Valdejal\u00f3n. A s\u00faa poboaci\u00f3n era de 2.721 habitantes no ano 2006 e unha densidade de 30 hab/km\u00b2.\nXeograf\u00eda.\nO municipio est\u00e1 localizado na conca do r\u00edo Jal\u00f3n, na depresi\u00f3n do Ebro. Hai nel extensos afloramentos dos per\u00edodos xur\u00e1sico e cret\u00e1ceo, que orixinan recheos en costa, e aparecendo f\u00f3siles de abondo nas capas. Ocupa unha superficie de 90,7\u00a0km\u00b2\nHistoria.\nRicla foi reconquistada en 1120 por Afonso I de Arag\u00f3n. Estivo poboada por mouros moito tempo polo tanto. Cabaleiros e nobres, como Ato Orella e Lope L\u00f3pez, floreceron na tenencia de Ricla. Desde finais do s\u00e9culo XII houbo aqu\u00ed unha encomenda templaria, que ostentaba os t\u00edtulos de Ricla e Calatayud, at\u00e9 que en 1289 a encomienda foi trasladada para a \u00faltima cidade.\nNome.\nO nome \u00e9 de orixe xermana. Segundo Corominas remonta ao antrop\u00f3nimo godo \"Rikila\". Na Idade Media o top\u00f3nimo aparece documentado tam\u00e9n como \"Arricla\", con a- prot\u00e9tico."}
{"id": "85143", "revid": "56817", "url": "https://gl.wikipedia.org/wiki?curid=85143", "title": "Academia de l'Aragon\u00e9s", "text": "A Academia de l'Aragon\u00e9s (\"Academia do Aragon\u00e9s\" en lingua aragonesa) \u00e9 unha asociaci\u00f3n cultural creada o 15 de xullo de 2006 polo \"II Congreso de l'Aragon\u00e9s\" co fin de ser a autoridade ling\u00fc\u00edstica do aragon\u00e9s. Na actualidade carece de reco\u00f1ecemento expl\u00edcito polo Goberno de Arag\u00f3n, sendo a s\u00faa forma xur\u00eddica a dunha asociaci\u00f3n cultural baixo o nome \"Estudio de Filolog\u00eda Aragonesa\", pero \u00e9 co\u00f1ecida por todos como 'Academia de l'Aragon\u00e9s'. Ten a s\u00faa sede en Samianigo (Huesca). En novembro de 2010 presentou unha Proposta de Ortograf\u00eda para a lingua aragonesa.\nObxectivos da Academia.\nOs obxectivos da Academia, segundos as ordenanzas emanadas do dito congreso, son:\nO seu primeiro consello de goberno provisorio estivo presidido por Jos\u00e9 Lera. O primeiro pleno celebrouse o 28 de outubro de 2006 na Deputaci\u00f3n Provincial de Zaragoza, estabelec\u00e9ndose as\u00ed un novo consello de goberno para a Academia, elixido consonte as ordenanzas, con Manuel Cast\u00e1n como presidente.\nMembros da Academia.\nA lista actual de membros da Academia de l'Aragon\u00e9s \u00e9 a que segue:\nAcad\u00e9micos de Honra.\nO 14 de maio de 2007, a Academia de l'Aragon\u00e9s, reunida en sesi\u00f3n extraordinaria, nomeou os seus cinco primeiros acad\u00e9micos de Honra, que foron homenaxeados o 24 de novembro de 2007 na sede do Goberno de Arag\u00f3n. Esta lista foi ampliada o 12 de abril de 2008, coa proclamaci\u00f3n como acad\u00e9mico de Honra de Michael Metzeltin, catedr\u00e1tico de Ling\u00fc\u00edstica e Did\u00e1ctica das Linguas Rom\u00e1nicas da Universidade de Viena. Os acad\u00e9micos de Honra son:"}
{"id": "85146", "revid": "10599", "url": "https://gl.wikipedia.org/wiki?curid=85146", "title": "Academia do aragon\u00e9s", "text": ""}
{"id": "85148", "revid": "98629", "url": "https://gl.wikipedia.org/wiki?curid=85148", "title": "Lygia Bojunga Nunes", "text": "Lygia Bojunga Nunes, nada en Pelotas o 26 de agosto de 1932, \u00e9 unha escritora brasileira. Foi galardoada co Premio Hans Christian Andersen en 1982.\nXunto con Ruth Rocha, Ana Maria Machado e Eva Furnari, \u00e9 unha das principais expo\u00f1entes da \"nova ola\" da literatura infantil do Brasil.\nTraxectoria.\nIniciou a s\u00faa vida profesional como actriz, t\u00e9ndose dedicado \u00e1 radio e ao teatro, at\u00e9 retomala literatura.\nCoa obra \"Os colegas\" (1972) conquistou un p\u00fablico que se solidificou con \"Ang\u00e9lica\" (1975), \"A casa da madrinha\" (1978), \"Corda bamba\" (1979), \"O sof\u00e1 estampado\" (1980) e \"A bolsa amarela\" (1981). Por estes libros recibiu, en 1982, o Premio Hans Christian Andersen, o m\u00e1is importante premio literario infantil. O premio foi concedido pola International Board on Books for Young People, afiliada \u00e1 UNESCO. \"Os colegas\" xa antes conquistara o primeiro lugar no Concurso de Literatura Infantil do Instituto Nacional do Livro (INL), en 1971, con ilustraci\u00f3ns de Gian Calvi.\nEstilo.\nLygia Bojunga Nunes ten recibido reiterados eloxios da cr\u00edtica especializada, quer brasileira, quer estranxeira. No escenario brasileiro, con frecuencia ten sido referida como a herdeira ou sucesora de Monteiro Lobato, por estabelecer un espazo no que o neno ten \u2014 a trav\u00e9s da liberdade da imaxinaci\u00f3n \u2014 unha chave para a resoluci\u00f3n de conflitos, o que Monteiro Lobato mostrou saber facer con mestr\u00eda. Algunhas veces, no escenario internacional, acost\u00famase comparala a Saint-Exup\u00e9ry e a Maurice Druon, pola not\u00e1bel sensibilizaci\u00f3n infantil destes a trav\u00e9s de \"O Principi\u00f1o\" e \"O menino do dedo verde\", respectivamente. Con efecto, misturando con habilidade o real e a fantas\u00eda, Lygia alcanza, nun estilo fluente, entre o coloquial e o mon\u00f3logo interior, perfecta comunicaci\u00f3n co seu lector.\nConsciente de que literatura \u00e9 comunicaci\u00f3n, a autora non recusa tratar de temas considerados problem\u00e1ticos como o suicidio, en \"7 cartas e 2 so\u00f1os\" (1983) e \"O meu amigo pintor\" (1987); asasinato, en \"N\u00f3s tr\u00eas\" (1987) e abandono dos fillos pola mai, no conto \"Tchau\", no volume do mesmo nome (1985).\nCo libro \"Um encontro com Lygia Bojunga Nunes\" (1988), reuniu textos sobre a s\u00faa relaci\u00f3n coa literatura, presentando, de forma dramatizada, o resultado do seu traballo.\nEse \u00e9 tam\u00e9n o inicio dunha reflexi\u00f3n metaliteraria, que se estende por \"Paisagem\" e \"Fazendo Ana Paz\", ambos de 1992, onde reflectiu sobre o que \u00e9 facer literatura, facendo literatura, li\u00f1a que ten en \"Feito \u00e0 m\u00e3o\" (1996), unha realizaci\u00f3n radical, pois o libro foi feito con papel reciclado e fotocopiado \u2014 unha alternativa \u00e1 produci\u00f3n industrial.\nCon \"Seis vezes Lucas\" e \"O abra\u00e7o\", tam\u00e9n de 1996, retoma un tema instigante deste final de s\u00e9culo: unha literatura dirixida a calquera lector, estando no obxecto-libro a maneira de adecuala \u00e1s diversas etapas da vida humana.\n\u00c9 un dos maiores nomes da literatura infantil e xuvenil brasileira e mundial, as\u00ed consagrada pola calidade da s\u00faa obra e caracterizaci\u00f3n da problem\u00e1tica dos nenos, acuada dentro do n\u00facleo familiar.\nA s\u00faa obra xa foi publicada en alem\u00e1n, franc\u00e9s, espa\u00f1ol, sueco, noruegu\u00e9s, island\u00e9s, holand\u00e9s, dinamarqu\u00e9s, xapon\u00e9s, catal\u00e1n, h\u00fangaro, b\u00falgaro e fin\u00e9s.\nOs seus libros te\u00f1en sido altamente recomendados pola cr\u00edtica europea e est\u00e1n sendo radiofonizados en varios pa\u00edses, sendo que un deles,\"Corda bamba\", foi filmado na Suecia.\nCasada cun ingl\u00e9s, vive parte do seu tempo en Londres e parte no R\u00edo de Xaneiro. A autora prepara unha transposici\u00f3n para o teatro de \"7 cartas e 2 sonhos\"."}
{"id": "85149", "revid": "89787", "url": "https://gl.wikipedia.org/wiki?curid=85149", "title": "Monemvasia", "text": "Monemvasia (en grego \u039c\u03bf\u03bd\u03b5\u03bc\u03b2\u03b1\u03c3\u03af\u03b1, tam\u00e9n co\u00f1ecido como Malvasia), \u00e9 unha vila medieval fortificada, que se atopa nunha pequena pen\u00ednsula da costa leste do Peloponeso, en Grecia. O nome deriva de d\u00faas palabras gregas que significan \"entrada \u00fanica\", en referencia \u00e1 lingua de terra e \u00e1 ponte que unen o promontorio e o continente.\nO promontorio rochoso \u00e9 longo e estreito, ten 1,8 quil\u00f3metros de lonxitude a unha altitude de 300 msnm.\nA vila de Monembasia est\u00e1 situada na vertente sueste, rodeada por murallas por tres dos seus lados e pola parede do promontorio polo cuarto. Gran parte dos edificios son de construci\u00f3n antiga, restaurados ou sen restaurar; a maior\u00eda das r\u00faas son angostas e tortuosas, non aptas para veh\u00edculos. Hai varias igrexas bizantinas.\nUn cami\u00f1o conduce dende a parte superior da poboaci\u00f3n at\u00e9 unha fortificaci\u00f3n sita no alto do promontorio. Cons\u00e9rvanse restos de varios edificios, as murallas e unha igrexa bizantina en boas condici\u00f3ns.\nMonembasia est\u00e1 conectada ao continente por unha ponte que leva a unha vila chamada Xerifa, \u00e1s veces denominada N\u00e9a Monemvas\u00eda."}
{"id": "85150", "revid": "89787", "url": "https://gl.wikipedia.org/wiki?curid=85150", "title": "Nieus Luz\u00eda Dueso Lascorz", "text": "Nieus Luz\u00eda Dueso Lascorz, nada en Plan en 1930 e finada en Barbastro o 4 de marzo de 2010, foi unha escritora do \"Bal de Chistau\", en Arag\u00f3n, que desenvolveu a s\u00faa produci\u00f3n literaria en lingua aragonesa.\nTraxectoria.\nDe entre a obra po\u00e9tica de Nieus Luz\u00eda Dueso destaca \"Al canto'l Zinqueta\" (1980), colecci\u00f3n de poemas ambientados no seu val natal. Pero, a parte m\u00e1is significativa da s\u00faa produci\u00f3n literaria enc\u00f3ntrase na recompilaci\u00f3n e recreaci\u00f3n narrativa de lendas populares do Val de Xista\u00edn, patente en \"Leyendas de l'Alto Arag\u00f3n\", en \"La Fuen de la Si\u00f1ora\" e nas s\u00faas m\u00e1is recentes obras, \"Dios m'en guarde!\" (2007), Santamar\u00eda (2007) e \"Purnetas de luz (obras esterlas)\" (2020). \nNieus foi galardoada en 1982 cun \"Onso d'oro\" no \"Primeiro Certame Literario Val d'Echo\"\npola s\u00faa obra \"Leyenda del si\u00f1\u00f3 de San Chuan\".\nPublicou numerosos artigos en revista como \"Argensola\", \"Luenga e Fablas\" e \"Fuellas\", relacionados sobre todo con contos e lendas das tradici\u00f3n oral do alto Arag\u00f3n, as\u00ed como tam\u00e9n novelas curtas como \"Marieta\" (1991)."}
{"id": "85157", "revid": "85894", "url": "https://gl.wikipedia.org/wiki?curid=85157", "title": "Insuela, Loureiro, Cerdedo-Cotobade", "text": "Insuela \u00e9 un lugar da parroquia de Loureiro, no concello pontevedr\u00e9s de Cerdedo-Cotobade. Segundo o IGE, en 2017 ti\u00f1a 19 habitantes (7 homes e 12 mulleres), o que sup\u00f3n unha diminuci\u00f3n respecto \u00f3 2005, cando ti\u00f1a 20.\nNeste lugar a celebraci\u00f3n do magosto real\u00edzase no Coto do Outeiro de Moimenta, sobre unha pedra de forma especial, estimada como lugar ou cama de matrimonios que buscan un remedio para lograr descendencia."}
{"id": "85158", "revid": "85894", "url": "https://gl.wikipedia.org/wiki?curid=85158", "title": "O Pereiral, Loureiro, Cerdedo-Cotobade", "text": "O Pereiral \u00e9 un lugar da parroquia de Loureiro, no concello pontevedr\u00e9s de Cerdedo-Cotobade. Segundo o IGE, en 2015 ti\u00f1a 11 persoas (4 homes e 7 mulleres), o que sup\u00f3n un descenso respecto \u00f3 2005, cando ti\u00f1a 12."}
{"id": "85160", "revid": "85894", "url": "https://gl.wikipedia.org/wiki?curid=85160", "title": "O Igrexario, Loureiro, Cerdedo-Cotobade", "text": "O Igrexario \u00e9 un lugar da parroquia de Loureiro, no concello pontevedr\u00e9s de Cerdedo-Cotobade. Segundo o IGE, en 2015 ti\u00f1a 24 habitantes (8 homes e 16 mulleres), o que sup\u00f3n unha diminuci\u00f3n con respecto \u00f3 2005, cando ti\u00f1a 29.\nNeste lugar, ademais da igrexa parroquial, at\u00f3panse o cruceiro pequeno do Igrexario, o cruceiro do Igrexario, o cruceiro do Adro, e os restos de catro cruces do \"via crucis\"."}
{"id": "85164", "revid": "13949", "url": "https://gl.wikipedia.org/wiki?curid=85164", "title": "KGB", "text": "O KGB (en ruso: \u041a\u043e\u043c\u0438\u0442\u0435\u0442 \u0433\u043e\u0441\u0443\u0434\u0430\u0440\u0441\u0442\u0432\u0435\u043d\u043d\u043e\u0439 \u0431\u0435\u0437\u043e\u043f\u0430\u0441\u043d\u043e\u0441\u0442\u0438, Komitet gosud\u00e1rstvennoi bezop\u00e1snosti, traducido como Comit\u00e9 para a Seguridade do Estado) foi o nome da axencia de intelixencia, as\u00ed como da axencia principal de polic\u00eda secreta da Uni\u00f3n Sovi\u00e9tica do 13 de marzo de 1954 ao 6 de novembro de 1991. O dominio da KGB foi aproximadamente o mesmo que o da CIA ou a divisi\u00f3n de contraintelixencia do FBI nos Estados Unidos.\nEncargouse de obter e analizar toda a informaci\u00f3n de intelixencia da naci\u00f3n. Era un organismo de control de toda a Uni\u00f3n Sovi\u00e9tica, que desapareceu cando se disolveu esta. A partir de ent\u00f3n xurdiu o Servizo de Intelixencia Estranxeira, o cal pasou a dirixir as actividades de espionaxe f\u00f3ra do pa\u00eds e informar directamente ao presidente do Goberno."}
{"id": "85166", "revid": "98629", "url": "https://gl.wikipedia.org/wiki?curid=85166", "title": "Rusificaci\u00f3n", "text": "A rusificaci\u00f3n \u00e9 a adopci\u00f3n da lingua rusa ou de aspectos da cultura rusa, voluntariamente ou non, por parte de comunidades non rusas. Nun sentido estrito, o termo \"rusificaci\u00f3n\" empr\u00e9gase para designar a influencia da lingua rusa sobre as linguas eslavas, b\u00e1lticas e outras linguas faladas en \u00e1reas que controla ou controlaba Rusia. Nun sentido hist\u00f3rico, o termo ref\u00edrese \u00e1s pol\u00edticas (tanto oficiais como non oficiais) da Rusia Imperial e da Uni\u00f3n Sovi\u00e9tica en relaci\u00f3n aos seus constitu\u00edntes nacionais e \u00e1s minor\u00edas nacionais de Rusia, que ti\u00f1an como obxectivo a dominaci\u00f3n rusa.\nAs principais \u00e1reas de influencia da rusificaci\u00f3n son a pol\u00edtica e a cultura. Na pol\u00edtica, un elemento da rusificaci\u00f3n \u00e9 a designaci\u00f3n de rusos para asumir posici\u00f3ns administrativas nas instituci\u00f3ns nacionais. Na cultura, a rusificaci\u00f3n ponse de relevo principalmente no forte emprego do ruso nos asuntos oficiais e na influencia do ruso sobre as linguas nacionais. O desprazamento demogr\u00e1fico en favor da poboaci\u00f3n rusa tam\u00e9n adoita considerarse un xeito de rusificaci\u00f3n.\nAlg\u00fans estudosos diferencian \"rusianizaci\u00f3n\" (entendida como a expansi\u00f3n da lingua, cultura e persoas rusas en culturas e rexi\u00f3ns non rusas), de \"rusificaci\u00f3n\" (entendida como un proceso de cambio da pertenza \u00e9tnica de algu\u00e9n ou da s\u00faa identidade de non rusa a rusa). Neste senso, as expansi\u00f3n da lingua, cultura, e persoas rusas (rusianizaci\u00f3n) non deber\u00edan compararse coa asimilaci\u00f3n cultural de non rusos (rusificaci\u00f3n). Malia ser mesturados ambos os dous procesos, un non leva necesariamente ao outro."}
{"id": "85167", "revid": "22570", "url": "https://gl.wikipedia.org/wiki?curid=85167", "title": "\u00bfD\u00f3nde est\u00e1n mis amigos?", "text": "\u00bfD\u00f3nde est\u00e1n mis amigos? \u00e9 o cuarto \u00e1lbum de estudio do grupo estreme\u00f1o de rock Extremoduro, gravado e producido por Ventura Rico e publicado por DRO no 1993.\nNeste disco destacan temas como \"El duende del parque\", \"No me calientes que me hundo\", \"Pepe Botika\" (que subtitulase, como o \u00e1lbum, \"\u00bfD\u00f3nde est\u00e1n mis amigos?\"), \"Bri, bri, bli, bli (En el m\u00e1s sucio rinc\u00f3n de mi negro coraz\u00f3n)\" ou \"Historias prohibidas (Nos tiramos a joder)\".\nNo disco ampl\u00edase a instrumentaci\u00f3n usada na entrega anterior con frautas e outros instrumentos de vento, a\u00ednda que a\u00ednda non chega aos niveis de complexidade no que a m\u00fasica se refire que acadar\u00edan traballos posteriores.\nNeste disco colaboraron artistas do talle de Bel\u00e9n, Fernando e Selu (Reincidentes) e I\u00f1aki \"Uoho\" Ant\u00f3n (a\u00ednda en Platero y t\u00fa)."}
{"id": "85168", "revid": "1131", "url": "https://gl.wikipedia.org/wiki?curid=85168", "title": "Castro de Moreda, Taboada", "text": "O Castro de Moreda \u00e9 un castro situado na parroquia de Moreda, no concello lugu\u00e9s de Taboada.\nMorfolox\u00eda.\nO castro est\u00e1 situado nun outeiro a 570 m sobre o nivel do mar. Ten fortes pendentes, polo cal a localizaci\u00f3n m\u00e1is probable da entrada do castro estar\u00e1 na parte nordeste, a de acceso m\u00e1is doado.\nEstado.\nO estado de conservaci\u00f3n do castro non pode ser avaliado, xa que non se realizou ningunha escavaci\u00f3n oficial. S\u00e1bese que dende hai moito tempo sufriu o espolio das s\u00faas pedras, sendo doado atopalas noutros edificios da zona."}
{"id": "85169", "revid": "23204", "url": "https://gl.wikipedia.org/wiki?curid=85169", "title": "Pedr\u00e1", "text": "Pedr\u00e1 \u00e9 o quinto \u00e1lbum de estudio do grupo estreme\u00f1o de rock Extremoduro, gravado no 1993 e producido por Ra\u00fal e Biri e publicado por DRO no 1995.\nNon se trata realmente dun disco de Extremoduro, sen\u00f3n de m\u00e1is bien unha obra colectiva de Robe Iniesta, l\u00edder do grupo, e diversos colaboradores e amigos procedentes doutras bandas; estes son, concretamente, I\u00f1aki \"Uoho\" Ant\u00f3n, de Platero y t\u00fa, tocando a guitarra, os teclados, a percusi\u00f3n e o tromb\u00f3n de baras, Dieguillo, de Quemando Ruedas, Cicatriz, Antisocial, \u00f3 baixo, Gary, de Quattro Clavos, \u00e1 bater\u00eda e Selu (ex Reincidentes) ao saxof\u00f3n. Con todo, non lles foi permitido publicalo como un traballo do Proxecto Pedr\u00e1 tal como pretend\u00edan, co que finalmente viu a luz como un disco m\u00e1is de Extremoduro. Ademais, o seu lanzamento foi atrasado dous anos, desde a s\u00faa gravaci\u00f3n no 1993 ata a s\u00faa publicaci\u00f3n no 1995.\nEntre outras cousas este atraso debeuse a que, dado o seu car\u00e1cter experimental, ningunha discogr\u00e1fica accedeu a public\u00e1rllelo; finalmente foi DRO, con quen xa lanzaran dous traballos, a que o fixo. Realmente tr\u00e1tase dunha obra estra\u00f1a: cont\u00e9n unha soa canci\u00f3n, titulada de igual modo que o \u00e1lbum, cunha duraci\u00f3n de vinte e nove minutos e medio. O tema sofre diversos cambios de ritmo durante a s\u00faa execuci\u00f3n, e realmente poder\u00eda dividirse en multitude de temas distintos; ademais, \u00fasase unha instrumentaci\u00f3n m\u00e1is variada da habitual nos discos anteriores de Extremoduro."}
{"id": "85170", "revid": "23204", "url": "https://gl.wikipedia.org/wiki?curid=85170", "title": "Bas\u00edlica de Santa Mar\u00eda a Maior de Pontevedra", "text": "A bas\u00edlica de Santa Mar\u00eda a Maior de Pontevedra \u00e9 un templo cat\u00f3lico do s\u00e9culo XVI, consagrado como bas\u00edlica o 10 de xaneiro de 1962 por decreto do Papa Xo\u00e1n XXIII. Actualmente ten a consideraci\u00f3n de BIC (Ben de Interese Cultural de Espa\u00f1a, con n\u00famero de identificaci\u00f3n RI-51-0000828). Foi declarada monumento hist\u00f3rico-art\u00edstico pertencente ao Tesouro Art\u00edstico Nacional por decreto do 3 de xu\u00f1o de 1931.\nHistoria.\nA bas\u00edlica de Santa Mar\u00eda \u00e9 considerada a principal igrexa de Pontevedra, funcionando como catedral. Est\u00e1 situada no casco antigo de Pontevedra, na praza Alonso de Fonseca, xusto no mesmo lugar onde se levantaba unha pequena igrexa rom\u00e1nica que foi demolida no s\u00e9culo XV. A parroquia de Santa Mar\u00eda a Maior \u00e9 a igrexa matriz de Pontevedra, aparecendo documentada xa antes da concesi\u00f3n do foro de vila en 1169. Daquel templo cons\u00e9rvanse o San Pedro da contraportada occidental e o pantocr\u00e1tor da clave dunha capela da nave do evanxeo.\nA s\u00faa construci\u00f3n foi encargada polo Gremio de Mareantes, a entidade civil m\u00e1is antiga de Pontevedra e o gremio mari\u00f1eiro m\u00e1is antigo de Espa\u00f1a. Comezou na segunda d\u00e9cada do s\u00e9culo XVI, dirixindo as obras o mestre Juan de Cuetos.\nA fachada, contratada en 1541 a Cornelis de Holanda e Xo\u00e1n Nobre, comezou a constru\u00edrse en 1544. Dado que boa parte do financiamento provi\u00f1a do Gremio de Mareantes, en 1551 paraliz\u00e1ronse as obras debido \u00e1 escaseza de sardi\u00f1a. En 1559 pech\u00e1ronse as b\u00f3vedas, e en 1570 pechouse o coro. A torre das camp\u00e1s a\u00ednda tardar\u00eda bastante en ser rematada. O retablo, rematado en 1623, foi derrubado e substitu\u00eddo a comezos do s\u00e9culo XX, con dese\u00f1o de Maximino Magari\u00f1os.\nDescrici\u00f3n.\n\u00c9 un edificio de estilo g\u00f3tico, con influencias do estilo manuelino portugu\u00e9s.\nTen tres portas de entrada. A porta sur, a m\u00e1is usada, d\u00e1 \u00e1 praza Alonso de Fonseca, que foi p\u00e1rroco da igrexa. A car\u00f3n dela est\u00e1 a imaxe do Cristo da boa Viaxe. A porta norte d\u00e1 \u00f3 Campi\u00f1o de Santa Mar\u00eda, e a porta oeste est\u00e1 no retablo p\u00e9treo.\nO templo consta de tres naves, todo el circundado na parte superior por unha crester\u00eda p\u00e9trea. No exterior, na cara sur, hai unha imaxe da Virxe do O, patroa da cidade. Debaixo dela hai un sepulcro, posiblemente de Alfonso de Baltuino.\nNo retablo exterior da fachada oeste que data de 1541 hai imaxes de San Pedro, Carlos I, Santa Catarina e San Gregorio (\u00e1 esquerda da porta en sentido ascendente); San Paulo, Filipe II, San Xerome e Santa B\u00e1rbara (\u00e1 dereita da porta); enriba da porta est\u00e1n os catro evanxelistas: San Marcos, San Lucas, San Mateu e San Xo\u00e1n. Enriba deles hai un roset\u00f3n rodeado de anxos, e xunto a el dous bustos, posiblemente de Cristovo Col\u00f3n e Hern\u00e1n Cort\u00e9s. Enriba do roset\u00f3n est\u00e1 a Asunci\u00f3n da Virxe, e m\u00e1is arriba a Sant\u00edsima Trindade, co fillo \u00e1 esquerda. Arriba de todo est\u00e1 o Calvario, coa cruz no centro e a Virxe e san Xo\u00e1n \u00f3s lados.\nNa fachada no lado sur do edificio ten un arco de medio punto. Tam\u00e9n presenta unha canter\u00eda manuelina coroando os muros e o \u00e1bsida do templo, que presenta unha gran xanela decorada ao estilo manuelino.\nNo interior destaca o altar maior, feito a comezos do s\u00e9culo XX polo tallista Magari\u00f1os, en madeira de casti\u00f1eiro e nogueira. No centro aparece a Asunci\u00f3n da Virxe, rodeada de ap\u00f3stolos e anxos, cuns baixorrelevos.\n\u00d3 entrar pola porta sur e indo cara \u00e1 dereita, est\u00e1 o altar da Virxe do Carme, Santo Antonio e Santa Rita. Despois est\u00e1 unha capela coa Virxe co Neno. Despois hai outra da Pur\u00edsima ou da Concepci\u00f3n, cun retablo de madeira de cinco t\u00e1boas de comezos do s\u00e9culo XVI, obra do portugu\u00e9s Atayde.\nNun altar de pedra est\u00e1 a Virxe de Covadonga, cun escudo coas armas de Diego Arango Soutomaior. Despois est\u00e1 a capela da Virxe de Covadonga.\nO altar barroco do Cristo incl\u00fae unha imaxe de Xes\u00fas feita no s\u00e9culo XVII por Ferreiro, flanqueado por San Telmo e San Pascual Bail\u00f3n. Na capela, fundada en 1525, est\u00e1n soterrados os seus fundadores.\nAp\u00f3s o altar maior, est\u00e1 a representaci\u00f3n da Asunci\u00f3n da Virxe, rodeada de anxos e ap\u00f3stolos. \u00c1 esquerda est\u00e1 o altar da Sant\u00edsima Trindade.\nA torre das camp\u00e1s cont\u00e9n unha escaleira de caracol con m\u00e1is de cen chanzos. No primeiro piso m\u00f3stranse antigas roupas lit\u00farxicas e a imaxe procesional da Sant\u00edsima Trindade. No segundo andar hai unha mostra de ourivar\u00eda. O terceiro \u00e9 un miradoiro desde o que se ve casco antigo da cidade e a r\u00eda de Pontevedra."}
{"id": "85171", "revid": "1505", "url": "https://gl.wikipedia.org/wiki?curid=85171", "title": "Castro de Moreda", "text": "Co nome de Castro de Moreda existen varios poboados castrexos en Galicia:"}
{"id": "85174", "revid": "1131", "url": "https://gl.wikipedia.org/wiki?curid=85174", "title": "Casto Sampedro", "text": ""}
{"id": "85175", "revid": "15490", "url": "https://gl.wikipedia.org/wiki?curid=85175", "title": "V\u00edctor Said Armesto", "text": "V\u00edctor Said Armesto, nado en Pontevedra o 13 de agosto de 1871 e finado en Madrid o 17 de xullo de 1914, foi un escritor e o primeiro catedr\u00e1tico de Lingua e Literatura galaico-portuguesa.\nTraxectoria.\nEra fillo do pedagogo krausista Federico Saiz S\u00e1nchez, catedr\u00e1tico no Instituto de Pontevedra, e de Amalia Armesto Aldao. Criouse cos seus av\u00f3s maternos, Constantino Armesto (t\u00edo de Indalecio Armesto) e Carmen Aldao Sarmiento, na casa familiar da praza da Ferrer\u00eda. Por\u00e9n, tam\u00e9n pasou tempo no pazo do Casal en Bueu. De neno fundou con Xerardo \u00c1lvarez Limeses a sociedade literaria \"Los Amigos del Progreso\", e con 15 anos dirixiu a publicaci\u00f3n \"La Guindilla\". Colaborou noutras publicaci\u00f3ns locais facendo cr\u00f3nica social e cr\u00edtica literaria. Formouse na biblioteca de Jes\u00fas Muruais, e o seu t\u00edo Indalecio influir\u00eda na s\u00faa ideolox\u00eda republicana. En 1891 formou parte do Centro Republicano de Pontevedra. En 1892 impartiu conferencias no Recreo de Artesanos de Pontevedra e na inauguraci\u00f3n do Centro Republicano de Compostela.\nComezou estudos de Dereito e Filosof\u00eda na Universidade de Santiago de Compostela. Al\u00ed foi membro da tuna, coa que viaxou a Par\u00eds. En 1896 participou na festa de homenaxe ao Batall\u00f3n Literario. Continuou a carreira de Filosof\u00eda e Letras en Madrid, da que se licenciou en 1898. Al\u00ed pertenceu \u00e1 loxa mas\u00f3nica Comuneros de Castilla, da que tam\u00e9n era membro a s\u00faa nai. Na capital espa\u00f1ola asistiu a numerosas representaci\u00f3ns teatrais e conferencias.\nPertenceu ao coro que fundou o folclorista Casto Sampedro Folgar, con quen preparou o \"Cancionero Musical de Galicia\" en 1910 para o concurso convocado pola Academia de Belas Artes. En 1905 ambos foran comisionados por Pontevedra para a creaci\u00f3n da Real Academia Galega, malia non poder ser elixido membro numerario ao exercer como docente lonxe de Galicia. En 1907 entrou en Solidaridad Gallega. Colaborou en prensa local, estatal e americana, como \"El Heraldo\", \"El Pa\u00eds\", \"La Naci\u00f3n\", \"Blanco y Negro\", \"La Justicia\", \"La Ilustraci\u00f3n Espa\u00f1ola y Americana\" ou \"Galicia Literaria\".\nMalia aprobar oposici\u00f3ns para a c\u00e1tedra de Figueres, mudou pola de Reus, e posteriormente trasladouse a Le\u00f3n. En 1911 regresou como docente \u00f3 instituto de Pontevedra. Doutorouse ese mesmo ano coa tese \"Notas para el estudio de la materia de Breta\u00f1a en la poes\u00eda l\u00edrica gallega de los siglos XIII y XIV\". En 1914 aprobou a oposici\u00f3n \u00e1 c\u00e1tedra de Lingua e Literatura Galegas, creada na Universidade Central de Madrid. Por\u00e9n, faleceu pouco despois, polo que non puido tomar posesi\u00f3n.\nRecolleu numerosos romances populares e traballou no mito de Don Juan Tenorio, no Mio Cid, na Materia de Breta\u00f1a da literatura galega medieval, e na obra de Tirso de Molina.\nA s\u00faa biblioteca, en parte herdada do seu t\u00edo av\u00f3 Indalecio, cons\u00e9rvase no Museo Provincial de Pontevedra. Unha r\u00faa leva o seu nome en Pontevedra, entre o barrio de San Roque e As Corvaceiras, na Moureira.\nVida persoal.\nEn 1902 casou con Amadora Santoro (de Cu\u00f1as, Cenlle, e residente en Ribadavia), coa que tivo sete fillos: Soledad, Carmen, Jorge, Benigna (finada en 1909), Mar\u00eda Eugenia, Rosario e Margarita Said Santoro."}
{"id": "85178", "revid": "23204", "url": "https://gl.wikipedia.org/wiki?curid=85178", "title": "Lilongwe", "text": "Lilongwe \u00e9 a capital de Malaui. Est\u00e1 situada no centro-occidente do pa\u00eds e na parte oeste do r\u00edo Malawi, preto da fronteira entre Malawi, Mozambique e Zambia. As s\u00faas coordenadas xeogr\u00e1ficas son 13\u00ba59' S e 33\u00ba47' E. A s\u00faa poboaci\u00f3n era de arredor de 440.500 habitantes en 2003.\nA antiga capital, Blantyre, \u00e9 hoxe en d\u00eda a\u00ednda a cidade m\u00e1is populosa de Malaui, as\u00ed como a capital econ\u00f3mica.\nHistoria.\nLilongwe era unha pequena aldea nas beiras do r\u00edo hom\u00f3nimo que pasou a ser un centro administrativo colonial brit\u00e1nico a comezos do s\u00e9culo XX. Debido \u00e1 s\u00faa excelente situaci\u00f3n sobre unha encrucillada de cami\u00f1os (a estrada norte-sur e a que comunicaba con Rodesia do Norte, hoxe Zambia), Lilongwe converteuse na segunda cidade maior de Malawi. En 1974 trasladouse para ela a capitalidade do estado desde Zomba (actualmente a cuarta cidade do pa\u00eds). Desde ent\u00f3n, se ben Lilongwe medrou moito, a maior parte das actividades comerciais e econ\u00f3micas de Malawi son efectuadas en Blantyre, a cidade principal do pa\u00eds.\nXeograf\u00eda.\nSita na zona centro-oeste de Malawi, Lilongwe fica a 1.200 m de altura s.n.m., nun planalto.\nClima.\nDurante a estaci\u00f3n das choivas, entre outubro e abril, Lilongwe \u00e9 h\u00famida e c\u00e1lida. No resto do ano, seca e poeirenta. Xu\u00f1o e xullo son meses particularmente fr\u00edos e ventosos.\nNivel de vida.\nEn comparaci\u00f3n con outras capitais africanas, Lilongwe \u00e9 unha cidade politicamente est\u00e1bel, segura e tranquila. Mais a pesar de ter uns est\u00e1ndares equipar\u00e1beis aos de calquera cidade occidental, a maior\u00eda da poboaci\u00f3n, proveniente do campo, ingresa rendas moi baixas e moitas persoas est\u00e1n desempregadas. A diferenciaci\u00f3n social entre a maior parte dos cidad\u00e1ns e a minor\u00eda formada polos funcionarios do goberno e os residentes estranxeiros \u00e9 evidente. Con todo, os delitos nas r\u00faas adoitan ser inusitados, pese a que non \u00e9 raro ver xente pedindo esmola.\nSa\u00fade p\u00fablica.\nLilongwe \u00e9 un dos focos principais da epidemia de sida en Malawi. De feito, un 20% da poboaci\u00f3n urbana \u00e9 seropositiva. A rexi\u00f3n central tam\u00e9n padece un grave problema de deforestaci\u00f3n, que fai que os campesi\u00f1os abandonen as s\u00faas terras e acudan en masa para a cidade, que crece moi rapidamente.\nUrbanismo.\nO centro urbano \u00e9 moderno. Nel te\u00f1en a s\u00faa os grandes bancos, as legaci\u00f3ns diplom\u00e1ticas, os hoteis principais, as compa\u00f1\u00edas a\u00e9reas e as empresas estranxeiras. Preto lev\u00e1ntase a cidade vella, un barrio comercial moi animado, onde se sit\u00faa o mercado, as mesquitas e m\u00e1is a estaci\u00f3n de autobuses. Na beira esquerda do r\u00edo \u00e9 onde se localizan os barrios residenciais de maior nivel.\nComunicaci\u00f3ns.\nO Aeroporto Internacional de Kamuzu est\u00e1 sito a 35\u00a0km ao norte da cidade."}
{"id": "85179", "revid": "23204", "url": "https://gl.wikipedia.org/wiki?curid=85179", "title": "Mari\u00f1a P\u00e9rez Rei", "text": "Mari\u00f1a P\u00e9rez Rei, nada en Ames en 1966, \u00e9 unha escritora galega.\nTraxectoria.\nLicenciada en Filolox\u00eda Galego-Portuguesa e Filolox\u00eda Hisp\u00e1nica. \u00c9 profesora de Lingua Galega e Literatura no IES Eduardo Pondal (Santiago de Compostela), onde creou o grupo Equipo da Dinamizaci\u00f3n da Lingua Galega."}
{"id": "85180", "revid": "6564127", "url": "https://gl.wikipedia.org/wiki?curid=85180", "title": "Manuel Darriba", "text": "Manuel Anxo Darriba Blanco, nado en Sarria en 1973, \u00e9 un escritor e guionista galego.\nTraxectoria.\nLicenciado en Xornalismo pola Universidade Complutense de Madrid e en Filosof\u00eda pola UNED. Traballou como reporteiro e enviado especial de \"El Progreso\" de Lugo e o \"Diario de Pontevedra\" ata o 2004. Nese ano fundou con Jos\u00e9 Manuel Geg\u00fandez a axencia Transmedia, editora de publicaci\u00f3ns especializadas. Foi responsable de edici\u00f3ns nesta empresa ata o 2010, dirixindo diversas revistas de gander\u00eda, hostaler\u00eda e o Anuario da Academia Galega do Audiovisual.\nTen colaborado en medios como \"Dominical\" (suplemento de \"El Peri\u00f3dico de Catalunya\", \"ABC\" e unha quincena de peri\u00f3dicos rexionais), o semanario \"La Clave\", o xornal econ\u00f3mico \"Expansi\u00f3n\", o magacine galego \"GPS\", a Axencia Galega de Noticias, a revista literaria \"Protexta\", os suplementos \"Cr\u00f3nica\" e \"Magazine\" de \"El Mundo\" e a edici\u00f3n galega de \"El Pa\u00eds\". Ata o 2013, publicou unha columna semanal no xornal gratu\u00edto \"De luns a venres\".\nO seu labor xornal\u00edstico recibiu os premios Once-Galicia de xornalismo, Julio Camba de reportaxe e a menci\u00f3n especial no Premio Nacional Manuel Alc\u00e1ntara para xornalistas menores de 35 anos. No 2012 foi premio Fern\u00e1ndez del Riego de xornalismo literario.\nDebutou como escritor coa novela \"Paf Xarope\", no 1997. Posteriormente publicou o libro de poemas \"Calor\" (1997) e a novela \"Outonos espectaculares\" (1998). No ano 2000 ga\u00f1ou o Premio de novela curta Manuel Lueiro Rey con \"Velada do billarista\" e no 2005 o Premio Espiral Maior de Poes\u00eda por \"Vostede non sabe con quen est\u00e1 a falar\". D\u00faas obras s\u00faas foron editadas en castel\u00e1n por Bruguera no 2008 nun \u00fanico volume: \"El billarista. Accidental\". No 2009 publica a novela curta \"Branco\". No 2010 ga\u00f1ou o premio de poes\u00eda Miguel Gonz\u00e1lez Garc\u00e9s coa obra \"Os indios deixaron os verdes prados\".\nBaixo o pseud\u00f3nimo de Manuel Amado, escribiu biograf\u00edas dos poetas Lorenzo Varela, Ux\u00edo Novoneyra e Lois Pereiro, editadas por Galaxia e distribu\u00eddas en prensa nos D\u00edas das Letras Galegas dedicados a estes autores.\nNo eido audiovisual, Darriba \u00e9 guionista e director dos documentais \"Tolos por Xap\u00f3n\" (con Pedro A. Ramos), nomeado as Premios Mestre Mateo, e \"Prodixiosos\", producidos por Bren Entertainment para a Televisi\u00f3n de Galicia. No 2011 escribiu, produciu e dirixiu a longametraxe documental \"Pacios. As fotos da memoria\". A pel\u00edcula estivo nos festivais internacionais de Lucerna (Su\u00edza), Tesal\u00f3nica (Grecia) e o cat\u00e1logo de produci\u00f3n latinoamericana Latin Side Of The Doc (M\u00e9xico DF).\nA finais do 2011, cunha bolsa de estudos, pasou polo Taller de Desenvolvemento Cinematogr\u00e1fico Casa de Am\u00e9rica/Fundaci\u00f3n Carolina. Durante unha estad\u00eda de dous meses na Residencia de Estudiantes de Madrid escribiu o gui\u00f3n de ficci\u00f3n \"Verano\", con Fernando Castets e In\u00e9s Par\u00eds como asesores. Ten escrito varios gui\u00f3ns de curtametraxe e longametraxe e un proxecto de serie.\nEn televisi\u00f3n, foi guionista e director nos docu-shows de TVG \"Onde vai a xente\" (1\u00aa e 2\u00aa temporadas) e \"Un pa\u00eds de lerias\" (1\u00aa temporada), nos anos 2011 e 2012.\nA primeiros do 2013 publicou, con Daniel Salgado, a cr\u00f3nica pol\u00edtica \"AGE. A emerxencia da Alternativa Galega de Esquerdas\". No ver\u00e1n dese ano publicou a novela \"O bosque \u00e9 grande e profundo\" (Xerais), m\u00e1is tarde traducida e publicad en castel\u00e1n na editorial Caballo de Troya. A novela foi finalista no Premio de Novela Europea Casino de Santiago.\nNo 2015, Darriba traballa como guionista no magazine \"Land R\u00f3ber\" (TVG), presentado por Roberto Vilar, e na serie \"O Faro\" (TVG,TV3)."}
{"id": "85184", "revid": "56817", "url": "https://gl.wikipedia.org/wiki?curid=85184", "title": "Andr\u00e9s de Solanes", "text": "Andr\u00e9s de Solanes, finado en Vitoria en 1635, foi un escultor espa\u00f1ol do s\u00e9culo XVII, membro da chamada \"Escuela Castellana\" e disc\u00edpulo de Gregorio Fern\u00e1ndez.\nFoi un dos oficiais de confianza do mestre Gregorio Fern\u00e1ndez, convert\u00e9ndose en mestre de escultura, co seu propio taller, activo entre 1626 e 1642, e con capacidade para contratar obras, a\u00ednda que sempre considerou ao escultor de Sarria como o seu mestre de referencia.\nSolanes figura como membro da Confrar\u00eda Penitencial da Sagrada Paix\u00f3n de Cristo de Semana Santa de Valladolid para a que realizou varios traballos, entre eles participou no proxecto dun paso procesional do Santo Enterro encargado pola confrar\u00eda d'A Piedade, as\u00ed como a entrega en 1629 do paso d\"'A Oraci\u00f3n da Horta\" para a confrar\u00eda da Santa Vera Cruz.\nOutras obras nas que interveu son a escultura do Retablo Maior do Convento de San Pablo de Valladolid e nos retablo do Convento de Aranzazu, en Vitoria, cidade na que expira no ano 1635."}
{"id": "85188", "revid": "139299", "url": "https://gl.wikipedia.org/wiki?curid=85188", "title": "Tamara Canosa", "text": "Tamara Canosa Ferr\u00edo, nada na Coru\u00f1a o 12 de abril de 1983, \u00e9 unha actriz e directora de cinema galega.\nTraxectoria.\nComezou na pequena pantalla en series e telefilmes auton\u00f3micos a finais dos anos 90, con papeis de adolescente. As\u00ed, encarnou a Laura na serie \"Mareas vivas\", dos cap\u00edtulos 54 ao 150. Fixo roles secundarios en diversas produci\u00f3ns, o que lle abriu as portas ao debut cinematogr\u00e1fico da man de Gerardo Herrero en \"Hero\u00edna\".\nOutro papel importante foi coma secundaria na serie da TVG \"Valderrei\", con 95 episodios. Dende o 2005 combina papeis televisivos en series coa interpretaci\u00f3n na grande pantalla, en curtas como \"Bechos Raros\" ou \"Juan Marante\", e a participaci\u00f3n no filme \"Pradolongo\", que protagonizou xunto con Rub\u00e9n Ri\u00f3s e Roberto Porto. O seu traballo nesta pel\u00edcula valeulle o Premio Mestre Mateo \u00e1 mellor interpretaci\u00f3n feminina protagonista do ano 2008. No 2012 volveu \u00e1 gran pantalla con Ignacio Vilar no filme \"Vilamor\".\nEn 2015 pasou a formar parte da xunta directiva da Academia Galega do Audiovisual."}
{"id": "85189", "revid": "5863", "url": "https://gl.wikipedia.org/wiki?curid=85189", "title": "Demograf\u00eda de Galicia", "text": "Galicia conta cunha poboaci\u00f3n de 2\u00a0695\u00a0645 de habitantes (2017),dos que 1\u00a0297\u00a0301 son homes e 1\u00a0398\u00a0344 mulleres (datos a 1 de xaneiro de 2021) Contando as\u00ed cunha densidade de poboacional de 92,18 hab./km\u00b2, lixeiramente superior \u00e1 media espa\u00f1ola e semellante \u00e1 europea. Galicia \u00e9 a quinta comunidade aut\u00f3noma de Espa\u00f1a por poboaci\u00f3n.\nCon 292.986 habitantes Vigo \u00e9 o concello m\u00e1is poboado, seguida pola Coru\u00f1a con 244.099 habitantes, segundo datos de 2017. A poboaci\u00f3n de Galicia conc\u00e9ntrase na s\u00faa maior\u00eda nas zonas costeiras, sendo as \u00e1reas das R\u00edas Baixas e o Golfo \u00c1rtabro (\u00e1reas metropolitanas da Coru\u00f1a e Ferrol) as de maior densidade de poboaci\u00f3n. Xunto con Vigo e A Coru\u00f1a, Galicia conta con outras cinco localidades consideradas cidades: Ourense, Lugo, Santiago de Compostela (capital administrativa de Galicia), Pontevedra e Ferrol.\nAs\u00ed mesmo, o pa\u00eds conta con seis concellos con m\u00e1is de 30.000 habitantes: Nar\u00f3n, Vilagarc\u00eda de Arousa, Oleiros, Carballo, Arteixo e Redondela, nove concellos de entre 20.000 e 30.000 habitantes, entre os que destacan Ames, Ribeira e Cangas, e trinta e seis de entre 10.000 e 20.000 habitantes entre os que destacan Monforte de Lemos e Moa\u00f1a.\nO Instituto Galego de Estat\u00edstica (IGE) \u00e9 un organismo aut\u00f3nomo da Xunta de Galicia creado no ano 1988, e encargado de promover o desenvolvemento do sistema estat\u00edstico de Galicia. Presta servizos de recompilaci\u00f3n e difusi\u00f3n da documentaci\u00f3n estat\u00edstica dispo\u00f1ible, desenvolve bases de datos de interese p\u00fablico, analiza as necesidades e a evoluci\u00f3n da demanda de estat\u00edsticas e asegura a s\u00faa difusi\u00f3n.\nSegundo as cifras provisionais do INE para o 2011, a poboaci\u00f3n galega situar\u00edase nas 2\u00a0772\u00a0928 persoas, o que sup\u00f3n unha diminuci\u00f3n de 24.725 respecto da mesma data do ano anterior. Canto \u00e1 poboaci\u00f3n estranxeira, esta medrar\u00eda ata as 103.685 persoas, un 3,7 % da poboaci\u00f3n galega.\nDispersi\u00f3n poboacional.\nO territorio galego div\u00eddese en 313 concellos, que \u00e1 s\u00faa vez se dividen en entidades colectivas ou parroquias, e estas, en entidades singulares ou lugares. En Galicia hai m\u00e1is de 30.000 lugares, o que fala do espallamento da poboaci\u00f3n no territorio. Destes lugares, 1.183 at\u00f3panse deshabitados. Aproximadamente a metade das entidades poboacionais do estado espa\u00f1ol conc\u00e9ntranse en Galicia.\nDemograficamente, o interior galego est\u00e1 pouco poboado, e contin\u00faa a experimentar a emigraci\u00f3n \u00e1s \u00e1reas urbanas litorais, de xeito que se mant\u00e9n a estrutura poboacional en pequenos n\u00facleos, pequenas vilas e a poboaci\u00f3n dispersa en aldeas, o que se reproduce na costa pero con caracter\u00edsticas diferentes debido \u00e1 moito maior densidade poboacional.\nSeis de cada dez concellos galegos non chegan aos 5.000 habitantes, e, deles, case a metade est\u00e1n por baixo dos 2.000.\nEn Galicia hai unha clara li\u00f1a que separa as provincias occidentais das orientais. Estas te\u00f1en a metade dos concellos de Galicia pero s\u00f3 un 25% dos seus habitantes, e, con estes ingredientes, concentran un 85% dos concellos con menos de 2.000 veci\u00f1os.\nA maior\u00eda da poboaci\u00f3n vive \u00e1 beira das r\u00edas atl\u00e1nticas, nos maiores n\u00facleos urbanos e as s\u00faas \u00e1reas de influencia.\nMovemento natural.\nNo ano 2006, o nivel de fertilidade das galegas era de 1,03 fillos por muller fronte ao 1,38 estatal e menor \u00e1 cifra de 2,1 fillos por muller necesarios para que se produza o relevo xeracional da poboaci\u00f3n. Entre as galegas, as luguesas e as ourens\u00e1s son as que menos fillos te\u00f1en, con 0,88 e 0,93 respectivamente, sendo as primeiras, as que menos fillos te\u00f1en en Espa\u00f1a. En 2006 rexistr\u00e1ronse en Galicia un total de 21.392 nacementos, o que sup\u00f3n case 300 m\u00e1is ca no 2005, segundo o IGE. A cifra implica unha notable mellora respecto de 1998, ano no que houbo 18.538 nacementos. De feito, na actualidade Galicia vive unha recuperaci\u00f3n do n\u00famero absoluto de nacementos comezado en 1999 e que est\u00e1 a sosterse nos \u00faltimos anos.\nMalia a mellora dos nacementos, o saldo vexetativo, contin\u00faa a ser negativo en Galicia. No 2006 houbo un total de 29.389 falecementos polo que a poboaci\u00f3n total decreceu en preto de 8.000 persoas.\nA cuarta parte dos nacementos que se producen en Galicia -o 26,1%- ten como protagonistas a nais solteiras, segundo estes mesmos datos, relativos a 2006.\nDesta forma, os nacementos a cargo de nais solteiras increment\u00e1ronse de xeito significativo na \u00faltima d\u00e9cada, xa que en 1996 tan s\u00f3 representaban o 10,6 por cento do total de nacementos.\nSegundo os datos do Instituto Galego de Estat\u00edstica, a provincia de Pontevedra \u00e9 a provincia galega que rexistra unha maior porcentaxe de partos f\u00f3ra do matrimonio -o 27,9 por cento-, seguida de Lugo (26,8%), A Coru\u00f1a (24,8%) e Ourense, onde 23 de cada 100 nacementos son de nai solteira.\nNa \u00faltima d\u00e9cada vense producindo un incremento significativo da idade das nais no momento do parto. As\u00ed, en dous de cada tres nacementos -o 65,3%- a nai supera os 30 anos, e ata en 880 nacementos a nai exced\u00eda os 40 anos, unha idade a partir da cal se incrementa o risco. Vencellado \u00e1 avanzada idade das nais galegas est\u00e1 o n\u00famero de partos m\u00faltiples, que, na \u00faltima d\u00e9cada medrou un 41,6% grazas \u00e1s t\u00e9cnicas de fertilidade.\nCon todo, esta circunstancia non se produce entre os colectivos inmigrantes, xa que na meirande parte dos partos protagonizados por mulleres estranxeiras -o 31,4 por cento do total-, a nai ti\u00f1a entre 25 e 29 anos no intre de dar a luz.\nEmprego.\nOs indicadores econ\u00f3micos e sociais de Galicia ve\u00f1en mellorando sensiblemente nos \u00faltimos anos. A taxa de desemprego, despois de caer nos \u00faltimos anos, mantense actualmente estancada, pasando do 8,05% en 2006 ao 7,47% no 2007 (95.000 parados e ao 8,3 no primeiro trimestre do 2008. Malia esta evoluci\u00f3n positiva, a enquisa que elabora o INE pon de manifesto que en Galicia se mante\u00f1en outros datos m\u00e1is preocupantes respecto da evoluci\u00f3n do mercado laboral. As\u00ed, a taxa de paro feminino na comunidade galega (9,82%) case duplica \u00e1 masculina (5,61%). En canto \u00e1 taxa de paro a m\u00e1is alta corresponde \u00e1 provincia da Coru\u00f1a (8,44%) fronte \u00e1 de Ourense que, co 5,2% \u00e9 a menor.\nDe feito, o maior continxente de parados segue estando representado por mulleres -un total de 55.900 galegas buscan emprego de xeito activo-, fronte aos 40.600 homes na mesma situaci\u00f3n.\nPoboaci\u00f3n estranxeira.\nA proporci\u00f3n de estranxeiros \u00e9 do 2,67% da poboaci\u00f3n total. As nacionalidades predominantes son a portuguesa (17,93% do total de estranxeiros), a colombiana (10,93%) e a brasileira (8,74%) A administraci\u00f3n tramitou nos \u00faltimos catro anos en Galicia unha media de 1.460 ordes de expulsi\u00f3n de inmigrantes por careceren de documentaci\u00f3n ou por teren o permiso de traballo ou de residencia caducado dos que m\u00e1is dun 12% (uns 180) destes procedementos se executan.\nEsperanza de vida.\nA esperanza de vida \u00e9 de 76,8 anos para os homes e de 84 anos para as mulleres, 7,2 m\u00e1is cos homes galegos. Dende 1981 a esperanza de vida dos galegos medrou en 5 anos, grazas \u00e1 mellora da calidade de vida. O avellentamento da poboaci\u00f3n tam\u00e9n se pon de manifesto no incremento de anci\u00e1ns de idade avanzada que rexistra gradualmente a comunidade cada exercicio. Galicia contaba en 1991 con 300 persoas con m\u00e1is de cen anos. Cinco lustros despois, a cifra medrou un 72% ao superaren o s\u00e9culo 518 galegos. Porcentualmente, o n\u00famero de mulleres centenarias medrou dende 1991 m\u00e1is c\u00f3 dos homes. No primeiro caso, hai 25 anos eran 224 as mulleres con cen anos ou m\u00e1is, subindo un 73% na actualidade, ata chegar aos 388 casos. No tocante aos homes, Galicia na primeira referencia ao n\u00famero de centenarios homes, hab\u00eda en Galicia, 76 habitantes con m\u00e1is dun s\u00e9culo, mentres que agora son xa 130.\nMalia a alta esperanza de vida dos galegos, con 292.900 (11,3%) discapacitados, Galicia \u00e9 a comunidade cun maior n\u00famero de persoas que sofre alg\u00fan tipo de discapacidade (fronte ao 8,5 dos espa\u00f1ois).\nOs concellos con maior \u00edncide de avellentamento at\u00f3panse nas provincias de Lugo e Ourense.\nNupcialidade.\nEn canto ao n\u00famero de casamentos, na actualidade a cifra at\u00f3pase estancada. No ano 2006 celebr\u00e1ronse en total 11.149 vodas, o que representa unha cifra 1,6 por cento superior a 2005, a\u00ednda que sinala que o n\u00famero de matrimonios segue unha traxectoria descendente, alternando anos de aumento con anos de diminuci\u00f3n.\nEntre o total de novos matrimonios contra\u00eddos en 2006 en Galicia, 672 celebr\u00e1ronse entre home de nacionalidade espa\u00f1ola cunha muller estranxeira, 268 de muller espa\u00f1ola e home estranxeiro e 136 entre ambos os c\u00f3nxuxes de cidadan\u00eda non espa\u00f1ola, indica o INE.\nEn base \u00e1 lexislaci\u00f3n aprobada a mediados de 2005, que permite as uni\u00f3ns entre persoas do mesmo sexo, no ano 2007 houbo en Galicia 77 casamentos deste tipo, 48 matrimonios entre homes e 29 entre mulleres.\nEvoluci\u00f3n demogr\u00e1fica.\nA finais do s\u00e9culo XVIII, o reino de Galicia era a unidade territorial m\u00e1is poboada da Monarqu\u00eda Hisp\u00e1nica, e a \u00fanica que superaba o mill\u00f3n de habitantes. Ap\u00f3s a abolici\u00f3n en 1833 dos antigos reinos da devandita monarqu\u00eda, a historia demogr\u00e1fica de Galicia foi a dunha continua perda de peso respecto ao resto do Estado, froito da emigraci\u00f3n cara a Iberoam\u00e9rica, Centroeuropa ou outras partes de Espa\u00f1a. As\u00ed, en 1857 a densidade de poboaci\u00f3n en Galicia era a maior de todas as rexi\u00f3ns do pa\u00eds, e Galicia representaba o 11,49% da poboaci\u00f3n espa\u00f1ola. Con todo, no 2006, s\u00f3 o 6,19% dos espa\u00f1ois resid\u00eda nesta comunidade aut\u00f3noma. "}
{"id": "85191", "revid": "1131", "url": "https://gl.wikipedia.org/wiki?curid=85191", "title": "Aut\u00f3dromo Enzo e Dino Ferrari", "text": "O Autodromo Enzo e Dino Ferrari \u00e9 un aut\u00f3dromo de 4\u00b49\u00a0km situado en Imola, Italia, a 40 quil\u00f3metros ao leste de Bolo\u00f1a e 80 quil\u00f3metros ao leste da f\u00e1brica Ferrari en Maranello. Estet \u00e9 un dos poucos circu\u00edtos internacionais importantes que funcionan en sentido antihorario. O circu\u00edto leva o nome do defunto fundador de Ferrari, Enzo Ferrari, e do seu fillo, Alfredo Ferrari, que morreu en 1956 aos 24 anos. O circu\u00edto ten unha licenza de grado 1 da FIA.\nFoi a sede do Gran Premio de San Mari\u00f1o. Para que Italia puidese ser anfitri\u00f3n de dous Grandes Premios de F\u00f3rmula 1, determinouse que, como Imola queda preto de San Marino, esta carreira cham\u00e1sese Gran Premio de San Marino. Tam\u00e9n acolleu o Gran Premio de Italia de 1980, o Gran Premio de Italia normalmente ten lugar no Autodromo Nazionale Monza. Cando a F\u00f3rmula Un visita Imola, vese como o \"circu\u00edto de casa\" da Scuderia Ferrari e saen masas de \"tifosi\" (seguidoresde Ferrari) para apoiar ao equipo local.\nO circu\u00edto leva o nome de Ferrari, en lembranza do seu fundador Enzo e do seu fillo Dino, que morrera na d\u00e9cada de 1950. Antes da morte de Enzo Ferrari en 1988 cham\u00e1base \"Autodromo Dino Ferrari. Imola, como e coloquialmente co\u00f1ecido, \u00e9 un dos circu\u00edtos que van en contra da direcci\u00f3n das agullas do reloxo (circu\u00edto de Istambul e o Aut\u00f3dromo Jos\u00e9 Carlos Pace en Interlagos, Brasil son outros dos circu\u00edtos con esta caracter\u00edstica). Constru\u00eddo na d\u00e9cada de 1950, Imola foi popular entre os condutores debido a s\u00faa rapidez.\nO recinto volveu ao calendario da F\u00f3rmula Un durante a tempada 2020 para axudar ao deporte a cubrir as carencias do calendario causadas polas cancelaci\u00f3ns doutras carreiras debido \u00e1 pandemia da COVID-19, a carreira no circu\u00edto nomeouse como Gran Premio da Emilia-Roma\u00f1a en honra \u00e1 rexi\u00f3n onde est\u00e1 situado o circu\u00edto. Isto tam\u00e9n significa que o recinto acoller\u00e1 unha carreira do Campionato do Mundo baixo un terceiro nome diferente ao ter sido o Gran Premio de Italia de 1980 e o Gran Premio de San Marino desde 1981 ata 2006.\nHistoria.\nA pista inaugurouse como unha pista semipermanente en 1953. Non ti\u00f1a chicana, polo que os percorridos desde Acque Minerali ata Rivazza, e desde Rivazza ata Tosa, polos boxes e o Tamburello, eran s\u00f3 rectas con algunhas pequenas curvas pequenas, o circu\u00edto permaneceu nesta configuraci\u00f3n ata 1972.\nEn abril de 1953, tiveron lugar as primeiras carreiras de motos, mentres que a primeira carreira de autom\u00f3biles tivo lugar en xu\u00f1o de 1954. En abril de 1963, o circu\u00edto organizou a primeira carreira de F\u00f3rmula Un de 1963, como un evento f\u00f3ra de campionato, ga\u00f1ada por Jim Clark cun Lotus. Outro evento f\u00f3ra de campionato tivo lugar en Imola en 1979, que ga\u00f1ou Niki Lauda con Brabham - Alfa Romeo.\nEn 1980 Imola debutou oficialmente no calendario de F\u00f3rmula Un organizando o Gran Premio de Italia de 1980. Foi a primeira vez desde a edici\u00f3n de 1948 no \"Parco del Valentino\" que o Aut\u00f3dromo Nazionale Monza non acolleu o Gran Premio de Italia. A carreira ga\u00f1ouna Nelson Piquet e foi tal o \u00e9xito que unha nova carreira, o Gran Premio de San Marino, estableceuse especialmente para Imola en 1981. A carreira disputouse durante 60 voltas ao circu\u00edto de 5 quil\u00f3metros durante un distancia total da carreira de 300 quil\u00f3metros.\nDo mesmo xeito, o Campionato Mundial de Motociclismo de Velocidade competiu al\u00ed en 1972, 1974, 1975, 1977, 1979 e 1988 co nome de Gran Premio de Motociclismo de Italia, en 1981 e 1983 como o Gran Premio de Motociclismo de San Marino e de 1996 a 1999 como Gran Premio de Motociclismo da cidade de Imola.\nA F\u00f3rmula 3000 Internacional visitou Imola de xeito independente en 1986 e 1987, e de 1998 a 2004 como unha carreira previa \u00e1 F\u00f3rmula 1. O seu sucesor, as GP2 Series, acompa\u00f1aron \u00e1 F\u00f3rmula 1 nas d\u00faas \u00faltimas edici\u00f3ns do Gran Premio de San Marino, en 2005 e 2006. O European Formula 3000, o Formula Renault V6 Eurocup e o International Formula Master son \u200b\u200boutros campionatos europeos de monoprazas que competiron en Imola.\nAdemais do Campionato Mundial de Motociclismo de Velocidade, o Campionato Mundial de Superbikes disputou unha cita en Imola entre 2001 e 2006 e posteriormente desde o 2009, mentres que o Campionato Mundial de Motociclismo de Resistencia correu al\u00ed en 2002 e 2003. O Campionato FIA GT correu al\u00ed en 2005 e 2006; o Campionato Europeo de Turismos f\u00edxoo en 2004, o Campionato Mundial de Turismos en 2005, 2008 e 2009; e o International GT Open desde 2009. \u00c9 sede da \u00faltima rolda do Campionato Mundial de Motocross FIM desde 2018.\nA 6 horas de Imola reviviu en 2011 e engadiuse \u00e1s Le Mans Series e \u00e1 Intercontinental Le Mans Cup como evento de tempada ata 2016. Desde 2017 acolle as 12 horas de Imola, unha rolda da serie 24H.\nA pista tam\u00e9n se utilizou como parte do circu\u00edto de finalizaci\u00f3n do Campionato do Mundo de Estrada da UCI de 1968, no que o ciclista italiano Vittorio Adorni ga\u00f1ou cunha vantaxe de 10 minutos e 10 segundos sobre o segundo clasificado Herman Van Springel, a segunda marxe ga\u00f1adora m\u00e1is grande na historia dos campionatos, despois da vitoria de Georges Ronsse en 1928. Ademais, o paisano de Adorni Michele Dancelli f\u00edxose co bronce e cinco dos seis primeiros clasificados foron italianos. O circu\u00edto utilizouse para a etapa 11 do Giro de Italia de 2015, que ga\u00f1ou Ilnur Zakarin, e a 12\u00aa etapa do Giro de Italia de 2018, ga\u00f1ada por Sam Bennett. O circu\u00edto tam\u00e9n serviu como inicio e chegada do Campionato do Mundo de estrada UCI de 2020 o 27 de setembro de 2020.\nTamburello.\nNeste circu\u00edto at\u00f3pase a Curva de Tamburello que \u00e9 unha das m\u00e1is co\u00f1ecidas no mundo da F\u00f3rmula 1 pola s\u00faa estreiteza e pola rapidez con que deb\u00eda ser tomada. \u00c9 a primeira curva do circu\u00edto. Na s\u00faa orixe, esta curva era unha das m\u00e1is r\u00e1pidas do circu\u00edto, onde non se levantaba apenas o pedal do acelerador.\nA pesar da adici\u00f3n de chicanas, o circu\u00edto estivo suxeito a constantes preocupaci\u00f3ns pola seguridade, sobre todo na dita curva \"Tamburello\", que era moi accidentada e ti\u00f1a pouco espazo entre a pista e un muro de formig\u00f3n que protexe o r\u00edo Santerno que corre detr\u00e1s del. No 1987, Nelson Piquet estrelouse fortemente durante os adestramentos tras unha falla de pneum\u00e1ticos e perdeuse a carreira por lesi\u00f3n. No Gran Premio de San Marino de 1989, Gerhard Berger estrelou o seu Ferrari en Tamburello tras un fallo na \u00e1 frontal. O coche ardeu despois do forte impacto, pero grazas ao r\u00e1pido traballo dos bombeiros e do persoal m\u00e9dico, Berger sobreviviu e s\u00f3 perdeuse unha carreira (o Gran Premio de M\u00f3naco de 1989) debido a queimaduras nas mans. Michele Alboreto tam\u00e9n tivo un grande accidente na curva do Tamburello probando os Footwork Arrows no circu\u00edto en 1991 pero sa\u00edu ileso. Riccardo Patrese tam\u00e9n tivo un accidente na curva do Tamburello en 1992 mentres probaba para o equipo Williams. \nAyrton Senna, o m\u00edtico piloto e tricampi\u00f3n do mundo e Roland Ratzenberger perderon a vida en sendos accidentes no Gran Premio de San Marino de 1994. Ratzenberger nos adestramentos do s\u00e1bado na (curva Gilles Villeneuve) e Senna no curv\u00f3n Tamburello na s\u00e9tima volta de carreira o 1* de maio cando ocupaba a primeira posici\u00f3n e chocou debido a causas que ata hoxe en d\u00eda non se aclararon.\nPor causa destes accidentes, o circu\u00edto foi modificado, engadindo unha chicana antes de Tamburello que retarda o paso pola curva, fac\u00e9ndoa m\u00e1is segura pero quit\u00e1ndolle a dificultade que posu\u00eda. Por outra banda a curva Gilles Villeneuve pasou a ser unha chicana co fin de reducir a velocidade coa que se afrontaba.\nTam\u00e9n o brasileiro Rubens Barrichello tivo un accidente que estivo a piques de custarlle a vida neste Gran Premio e que lle privou de disputar ese GP e o mantivo un tempo afastado das pistas.\nDespois das reiteradas cr\u00edticas polo obsoleto das s\u00faas infraestruturas, o circu\u00edto foi obxecto de vastos traballos de mellora que levaron \u00e1 desaparici\u00f3n do Gran Premio de San Marino.\nGran Premio de San Marino de 1994.\nNo Gran Premio de San Marino de 1994, durante a pr\u00e1ctica do venres Rubens Barrichello sa\u00edu voando sobre unha beirav\u00eda e chocou contra a parte superior dunha barreira de pneum\u00e1ticos na Variante Baixa, o brasileiro quedou inconsciente, a\u00ednda que unha r\u00e1pida intervenci\u00f3n m\u00e9dica salvou a s\u00faa vida. Durante o s\u00e1bado, o austr\u00edaco Roland Ratzenberger chocou frontalmente contra un muro a m\u00e1is de 310 km/h na curva Villeneuve despois de que o seu Simtek perdera a \u00e1 dianteira, morrendo ao instante por unha fractura do cranio basilar. A traxedia continuou ao d\u00eda seguinte, cando o tres veces campi\u00f3n do mundo Ayrton Senna perdeu o control do seu coche e chocou contra o muro de formig\u00f3n na curva do Tamburello na volta 7. El sucumbiu pouco despois do impacto cando unha peza do coche atravesara o casco e o cranio. En dous incidentes non relacionados, varios espectadores e mec\u00e1nicos tam\u00e9n resultaron feridos durante o evento.\nDespois diso, o circu\u00edto continuou acollendo Grandes Premios, pero fix\u00e9ronse revisi\u00f3ns inmediatas para facelo m\u00e1is seguro. A curva recta do Tamburello reduciuse a un serie de curvas en 4\u00aa marcha esquerda-dereita e engad\u00eduselle unha trampa de grava ao espazo limitado na parte exterior da curva. A curva de Villeneuve, antes unha inocua curva a dereita de 6\u00aa marcha en Tosa, converteuse nunha serie de 4\u00aa velocidade, tam\u00e9n cunha trampa de grava no exterior da curva. Nun intento por conservar parte da rapidez e o car\u00e1cter do vello circu\u00edto, eliminouse a chicana de Acqua Minerali e a variante Bassa endereitouse nunha \u00fanica chicana. Moitos din que a nova configuraci\u00f3n do circu\u00edto non \u00e9 tan boa como antes como resultado das novas chicanas en Tamburello e Villeneuve.\nOutra modificaci\u00f3n da pista de Imola \u00e9 a de Variante Alta, que se atopa no alto do outeiro que baixa a Rivazza e ten o punto de freada m\u00e1is duro no colo. A Variante Alta, antigamente chicana de grande alcance, foi golpeada bastante polos condutores, o que causou danos nos coches e ocasionalmente foi o lugar de bastantes accidentes. Antes do Gran Premio do 2006, as beiras baix\u00e1ronse considerablemente e o xiro en si estreitouse para reducir as velocidades e, con sorte, reducir o n\u00famero de accidentes na chicane.\nO Gran Premio eliminouse do calendario da tempada de F\u00f3rmula Un. SAGIS, a empresa propietaria do circu\u00edto, esperaba que a carreira se reinstaurase na reuni\u00f3n de outubro do 2006 da FIA World Motor Sport Council e prevista para a fin de semana do 29 de abril de 2007, sempre que renovasen o circu\u00edto. Completouse a tempo para a carreira, pero denegouse a reinstaurci\u00f3n. \nTodos os ga\u00f1adores de F\u00f3rmula 1, no circu\u00edto de Imola.\nR\u00e9cordsPiloto: Michael Schumacher (7), Alain Prost/Ayrton Senna (ambos 3)Pa\u00eds: Alema\u00f1a (9), Reino Unido (6), Brasil/Francia (ambos 5)Construtor: Ferrari/Williams (ambos 8), McLaren (6)Motor: Ferrari/Renault (ambos 8), Honda (5)Pneus: Goodyear (16), Bridgestone (7), Michelin (4)"}
{"id": "85192", "revid": "25871", "url": "https://gl.wikipedia.org/wiki?curid=85192", "title": "Bonaventura Carles Aribau", "text": "Buenaventura Carlos Aribau, nado en Barcelona o 4 de novembro de 1798 e finado no mesmo lugar o 17 de setembro de 1862, foi un escritor e economista catal\u00e1n, considerado o iniciador da Renaixen\u00e7a catal\u00e1.\nTraxectoria.\nFoi o fundador da \"Sociedade Filos\u00f3fica\" de Catalu\u00f1a, e no ano 1817 publica \"Ensayos po\u00e9ticos\". Uniuse \u00e1 revoluci\u00f3n liberal e colaborou co \"Diario Constitucional\". Foi secretario da Deputaci\u00f3n de Lleida e membro da \"Acad\u00e8mia de les Bones Lletres\" desde 1820, sendo co-fundador e redactor de \"El Europeo\" en 1823. No 1826 trasl\u00e1dase a Madrid, onde traballo en \"La naci\u00f3n\", \"La Espa\u00f1a\" e \"El Corresponsal\", fundado en 1839 por Gaspar Remisa. Con Rivadeneyra fundou a \"Biblioteca de Autores Espa\u00f1oles\". Foi nomeado director xeral do Tesouro(1847), da Xunta de Aduanas e Aranceis (1850), da Casa da Moeda, Minas e Propiedades do Estado (1852) e secretario da Intendencia da Casa Real e Patrimonio (1857).\nA obra m\u00e1is reco\u00f1ecida de Aribau \u00e9 a \"Oda a la p\u00e0tria\", de 1833, que se considera o comezo da Renaixen\u00e7a."}
{"id": "85193", "revid": "1131", "url": "https://gl.wikipedia.org/wiki?curid=85193", "title": "Circu\u00edto de Barcelona-Catalu\u00f1a", "text": "O Circu\u00edto de Barcelona-Catalu\u00f1a (en catal\u00e1n: \"Circuit de Barcelona-Catalunya\"), co\u00f1ecido tam\u00e9n como Circu\u00edto de Catalu\u00f1a ou Circu\u00edto de Montmel\u00f3, \u00e9 un aut\u00f3dromo situado na poboaci\u00f3n de Montmel\u00f3, na provincia de Barcelona, Espa\u00f1a. Inaugurado no ano 1991, ten un aforamento de 131.000 espectadores, e acolle diversas competici\u00f3ns entre as que destacan o Gran Premio de Espa\u00f1a de F\u00f3rmula 1 e o Gran Premio de Catalu\u00f1a do MotoGP.\nDebido a que \u00e9 un dos circu\u00edtos m\u00e1is utilizados para os ensaios dos diferentes equipos de F\u00f3rmula 1, a gran maior\u00eda dos pilotos est\u00e1 moi familiarizados co mesmo.\nO Circu\u00edto de Barcelona-Catalu\u00f1a \u00e9 unha instalaci\u00f3n p\u00fablica, cuxa titularidade pertence \u00e1 Generalitat de Catalu\u00f1a. Est\u00e1 xestionado polo Real Autom\u00f3bil Club de Catalu\u00f1a (RACC).\nO circu\u00edto sufriu unha pequena remodelaci\u00f3n a principios de 2007, ao introducirse unha chicana na curva do estadio, reducindo a velocidade desa curva. A escapatoria desa chicana \u00e9 de asfalto, a diferenza das t\u00edpicas escapatorias de grava, e instalaron un sistema novo de absorci\u00f3n de impactos, que aseguran a integridade do piloto ata velocidades de 200\u00a0km/h.\nHistoria.\nO Circu\u00edto de Barcelona-Catalu\u00f1a constru\u00eduse en 1991 e albergou o Gran Premio de Espa\u00f1a ese mesmo ano. A construci\u00f3n tam\u00e9n coincidiu cos Xogos Ol\u00edmpicos que se disputaron en Barcelona no ano seguinte, no que o circu\u00edto actuou como li\u00f1a de sa\u00edda e meta para a carreira de ciclismo por equipo contra o reloxo. O Circu\u00edto de Barcelona-Catalu\u00f1a non se debe confundir co circu\u00edto de Montju\u00efc, que foi a sede do Gran Premio de Espa\u00f1a catro veces entre e e a diferenza do Circu\u00edto de Barcelona-Catalu\u00f1a, en realidade est\u00e1 situado dentro da cidade de Barcelona.\nDebido a que moitas probas real\u00edzanse neste circu\u00edto, os pilotos de F\u00f3rmula Un e os mec\u00e1nicos est\u00e1n moi familiarizados con el. Isto levou \u00e1 cr\u00edtica de que esta familiarizaci\u00f3n con Catalu\u00f1a reduce a cantidade de acci\u00f3n na pista.\nCando se utilizou por primeira vez, era frecuente que nos adiantamentos os coches seguiranse de cerca a trav\u00e9s das d\u00faas \u00faltimas curvas e en ronsel pola longa recta. Cando equilibrio aerodin\u00e1mico f\u00edxose m\u00e1is cr\u00edtico, este m\u00e9todo de adiantamento reduciuse drasticamente a medida que os coches foron incapaces de seguir un ao outro a trav\u00e9s da \u00faltima curva r\u00e1pido debido as turbulencias creadas polo coche que lideraba. A tempada viu a primeira das d\u00faas curvas finais substitu\u00eddas por unha chicana lenta, nun esforzo para mellorar os adiantamentos. Con todo, o novo dese\u00f1o a\u00ednda non demostrou ning\u00fan efecto.\nO Circu\u00edto de Barcelona-Catalu\u00f1a acolleu o Gran Premio de motociclismo desde 1992, orixinalmente o Gran Premio de Motociclismo de Europa desde 1992 e m\u00e1is tarde o Gran Premio de Motociclismo de Catalu\u00f1a desde 1996. A chicana, colocada na pen\u00faltima curva para a F\u00f3rmula 1 non xoga un papel no dese\u00f1o da pista de Moto GP, e hai polo menos cinco puntos na pista (curvas 1, 2, 4, 10, 14) onde se sabe que os pilotos poden adiantar. Do mesmo xeito que na F\u00f3rmula 1, a primeira curva \u00e9 sen d\u00fabida o lugar m\u00e1is popular para os adiantamentos. O circu\u00edto non \u00e9 famoso por producir grandes cantidades de adiantamentos, malia as s\u00faas longas rectas.\nO circu\u00edto albergou moitas outras series de carreiras internacionais, inclu\u00edndo o Campionato da FIA de Sport Prototipos (1999-2002), Campionato Europeo de Turismos (2003), Campionato FIA GT (2003), Deutsche Tourenwagen Masters (2006-2011), European Le Mans Series (2008-2009), e World Series by Renault (2002-2004, 2006-2011). O Campionato Mundial de Rallycross da FIA actualmente visita a Catalu\u00f1a desde o ano 2015.\nTrazado.\nDo seu trazado destaca a longa recta de meta de m\u00e1is de 1\u00a0km de lonxitude. O resto do circu\u00edto combina curvas e contracurvas r\u00e1pidas con pinzas e unha recta.\nNo ano 2007 estreouse unha nova \"chicana\" situada entre a pen\u00faltima e ante-pen\u00faltima curva antes de entrar na recta principal.\nCarreiras.\nTodos os ga\u00f1adores de F\u00f3rmula 1, no circu\u00edto de Barcelona.\n! class=\"unsortable\" | N\u00ba !! Ano !! Piloto !! Construtor !! Motor !! Pneus. !! Tempo !! Lonxitude !! Voltas !! Velocidade media !! DatA !! class=\"unsortable\" | GP de"}
{"id": "85194", "revid": "1131", "url": "https://gl.wikipedia.org/wiki?curid=85194", "title": "Neuch\u00e2tel", "text": "O top\u00f3nimo Neuch\u00e2tel pode facer referencia a:"}
{"id": "85195", "revid": "1131", "url": "https://gl.wikipedia.org/wiki?curid=85195", "title": "Los Tojos", "text": "Los Tojos \u00e9 un concello da Comunidade Aut\u00f3noma de Cantabria, en Espa\u00f1a. Est\u00e1 situado ao sueste da comunidade e a uns 62\u00a0km da capital, Santander.\nXeograf\u00eda.\nO municipio at\u00f3pase encaixado na parte alta do Val do Saja, que drena o r\u00edo hom\u00f3nimo. Limita polo norte con Cabu\u00e9rniga e m\u00e1is Ruente, polo leste con Molledo e B\u00e1rcena de Pie de Concha, polo oeste con Cabu\u00e9rniga e m\u00e1is a Mancomunidade Campoo-Cabu\u00e9rniga e polo sur coa Mancomunidade Campoo-Cabu\u00e9rniga e con Hermandad de Campoo de Suso.\nLocalidades.\nDentro do seu termo municipal \u00e1chanse as seguintes entidades de poboaci\u00f3n:\nPatrimonio.\nDestaca neste municipio B\u00e1rcena Mayor, ben de interese cultural con categor\u00eda de conxunto hist\u00f3rico."}
{"id": "85196", "revid": "56817", "url": "https://gl.wikipedia.org/wiki?curid=85196", "title": "Xano", "text": "Xano pode referirse a:"}
{"id": "85199", "revid": "1131", "url": "https://gl.wikipedia.org/wiki?curid=85199", "title": "Meruelo", "text": "Meruelo \u00e9 un concello da Comunidade Aut\u00f3noma de Cantabria, no norte de Espa\u00f1a. En 2007 ti\u00f1a 1467 habitantes. Dista 41\u00a0km da capital auton\u00f3mica, Santander.\nL\u00edmites.\nO municipio de Meruelo linda polo norte con Bareyo e m\u00e1is Arnuero, polo oeste con Bareyo e Ribamont\u00e1n al Mar, polo sur con Hazas de Cesto e polo leste con Arnuero e m\u00e1is Escalante. Est\u00e1 situado na hist\u00f2rica comarca da Trasmiera, na parte oriental da comunidade. Ocupa unha \u00e1rea de 17 km\u00b2.\nLocalidades.\nO concello incl\u00fae as seguintes entidades:\nDemograf\u00eda.\nFonte: INE"}
{"id": "85200", "revid": "1505", "url": "https://gl.wikipedia.org/wiki?curid=85200", "title": "Xano (deus)", "text": "Na mitolox\u00eda romana, Xano (en lat\u00edn \"Ianus\") \u00e9 unha deidade que ti\u00f1a d\u00faas caras mirando para ambos lados do seu perfil. Pai de Fontus. Xano era o deus das portas, os comezos e os finais. Por iso se lle consagrou o primeiro mes do ano, xaneiro.\nA s\u00faa representaci\u00f3n habitual \u00e9 bifronte, isto \u00e9, con d\u00faas caras mirando en sentidos opostos. \u00c9 o deus dos cambios e as transici\u00f3ns, dos momentos nos que se traspasa o pasado do futuro. A s\u00faa protecci\u00f3n, est\u00e9ndese cara aqueles que desexan variar a orde das cousas. Honr\u00e1base cada vez que se iniciaba un proxecto novo, nac\u00eda un cativo ou se contra\u00eda matrimonio.\nO seu principal templo no Foro romano ti\u00f1a portas que daban ao leste a ao oeste, para recibir luz da alba e do solpor, e entre elas situ\u00e1base a s\u00faa estatua, con d\u00faas caras, cada unha mirando en sentidos opostos. En todos os fogares se lle dirix\u00eda a pregaria matutina, e en toda tarefa dom\u00e9stica procur\u00e1base a s\u00faa asistencia. Como deus dos comezos, invoc\u00e1base publicamente o primo d\u00eda de xaneiro (\"Ianuarius\"). Inv\u00f3case tam\u00e9n ao iniciar unha guerra, e mentres esta durase, as portas do seu templo ficaban sempre abertas, cando Roma estaba en paz, a portas fech\u00e1banse. Xano non ten equivalente na mitolox\u00eda grega.\nAo igual que Prometeo, Xano \u00e9 unha sorte de heroe cultural, xa que se lle atrib\u00fae, entre outras cousas, a invenci\u00f3n do di\u00f1eiro, das leis e da agricultura.\nAs d\u00faas caras reciben o nome de Xano Patulsio (\"patulsius\") e Xano Clusivio (\"clusivius\")."}
{"id": "85201", "revid": "1131", "url": "https://gl.wikipedia.org/wiki?curid=85201", "title": "Melbourne Grand Prix Circuit", "text": "O Circu\u00edto do Gran Premio de Melbourne (en ingl\u00e9s: \"Melbourne Grand Prix Circuit\") \u00e9 un circu\u00edto de carreiras urbano que se arma nos arredores do Lago Albert Park, ao sur da cidade de Melbourne, Australia. \u00c9 reco\u00f1ecido por albergar anualmente o Gran Premio de Australia de F\u00f3rmula 1.\nHistoria.\nAntes de entrar no campionato de F\u00f3rmula 1, o circu\u00edto de Albert Park xa recibira carreiras en 1953 e 1956. Despois de que Adelaida fora o escenario anual da F\u00f3rmula 1 durante 11 anos, en a F\u00f3rmula 1 mudouse a Melbourne, escenario da primeira proba da temporada, despois de pehar Adelaida a temporada anterior.\nPara a realizaci\u00f3n da proba, reasfaltouse para garantir consistencia e suavidade. Jacques Villeneuve fixo a primeira pole position. Arrancou e mantivo o liderado ata a volta 53, cando foi superado polo seu compa\u00f1eiro de equipo Damon Hill despois de ter problemas coa presi\u00f3n do aceite do coche. As\u00ed, a carreira acabou cun dobrete de Williams. Eddie Irvine, de Ferrari, completou o podio, na terceira posici\u00f3n.\nDese\u00f1o.\nO circu\u00edto utiliza secci\u00f3ns da estrada normal que circunvala o lago de Albert Park, un pequeno lago artificial ao sur do distrito central de negocios de Melbourne. Os tramos de estrada que se utilizan foron reconstru\u00eddos antes do evento inaugural en 1996 para asegurar a consistencia e suavidade. Como resultado, en comparaci\u00f3n con outros circu\u00edtos urbanos, a pista de Albert Park ten unha gran superficie lisa. Antes de 2007 exist\u00edan s\u00f3 uns poucos circu\u00edtos no calendario de F\u00f3rmula 1 cun espello de auga preto da pista. Moitos dos novos circu\u00edtos, como Valencia, Singapur e Abu Dabi imitaron esa caracter\u00edstica.\nA\u00ednda que \u00e9 un trazado urbano (ou \"semi-urbano\", xa que moitas das r\u00faas foron remodeladas co Gran Premio en mente), a pista \u00e9 relativamente ancha e r\u00e1pida. O trazado consid\u00e9rase que \u00e9 bastante r\u00e1pido e relativamente f\u00e1cil de conducir, os pilotos comentaron que a colocaci\u00f3n coherente das curvas perm\u00edtelles aprender facilmente o circu\u00edto e conseguir tempos competitivos. Con todo, o terreo chan ao redor do lago, xunto cun dese\u00f1o da pista que conta con poucas rectas reais, significa que a pista non \u00e9 moi propicia para adiantar, lamentablemente, o terreo chairo e as barreiras de seguridade impiden ter unha boa vista do trazado, coa excepci\u00f3n das tribunas.\nCada ano, a maior\u00eda das escapatorias de terra, pontes peon\u00eds, tribunas e demais infraestruturas m\u00f3ntanse ao redor dun mes antes da fin de semana do Gran Premio e ret\u00edranse dentro das 6 semanas posteriores ao evento. Algunhas zonas ao redor do circu\u00edto (inclu\u00edndo un gran centro acu\u00e1tico, un campo de golf, o Lakeside Stadium, alg\u00fans restaurantes e a mari\u00f1a) restrinxen o acceso durante a fin de semana de Gran Premio. A pesar da popularidade do evento, moitos habitantes locais te\u00f1en os seus reparos respecto ao mesmo debido ao movemento xerado, ao ru\u00eddo e ao di\u00f1eiro investido que, afirman, ben poder\u00eda usarse para constru\u00edr un circu\u00edto permanente afastado das zonas residenciais. Isto provocou varias manifestaci\u00f3ns contrarias \u00e1 realizaci\u00f3n da carreira en forma anual. Non obstante, o evento \u00e9 razoablemente popular en Melbourne e Australia (cunha gran poboaci\u00f3n europea e un interese xeral no deporte de motor). \nO 4 de xullo de 2008, a F1 anunciou que m\u00e1is de 300.000 persoas asistiron aos catro d\u00edas do Gran Premio de Melbourne, a\u00ednda que a venda real de entradas foi posteriormente discutido polos medios locais. Nunca houbo unha carreira nocturna en Albert Park, a\u00ednda que os eventos de 2009 e 2010 comezaron \u00e1s 5:00\u00a0p.m. hora local. O contrato actualdo circu\u00edto para o Gran Premio concl\u00fae en 2025.\nTras o aprazamento do Gran Premio de Australia en 2021, debido \u00e1 pandemia de COVID-19, a pista sufriu cambios de trazado, a parte m\u00e1is destacada foi a modificaci\u00f3n das curvas 9\u201310 dunha gran curva dereita-esquerda ata unha curva dereita-esquerda que se arrastra rapidamente nas curvas 11 e 12. Outras modificaci\u00f3ns inclu\u00edron o ensanchamento da pista de boxes en 2 m. e a reformulaci\u00f3n da curva 13. Tam\u00e9n se ensancharon algunhas curvas como a curva 1, a curva 3, a curva 6, curvas 7 e 15; e esp\u00e9rase que estas modificaci\u00f3ns reduzan os tempos das voltas de cualificaci\u00f3n en ata cinco segundos.\nCaracter\u00edsticas.\nT\u00f3dolos ga\u00f1adores de F\u00f3rmula 1, no circu\u00edto de Melbourne.\nRec\u00f3rdsPiloto: Michael Schumacher (4)\u00a0\u2022 Pa\u00edses pilotos: Alema\u00f1a/Gran Breta\u00f1a (9 cada un)\u00a0\u2022 Dese\u00f1adores: Ferrari (8)\u00a0\u2022 Fabricantes de motores: Mercedes (11)\u00a0\u2022 Fabricante de pneum\u00e1ticos: Bridgestone (10)\nVoltas r\u00e1pidas.\nAta o 10 de abril de 2022, os r\u00e9cords oficiais de voltas de carreiras no circu\u00edto de Albert Park aparecen como:"}
{"id": "85202", "revid": "1888", "url": "https://gl.wikipedia.org/wiki?curid=85202", "title": "Noticiero del Avia", "text": "Noticiero del Avia foi un peri\u00f3dico editado en Ribadavia entre 1910 e 1937.\nHistoria e caracter\u00edsticas.\nSubtitulado \"Peri\u00f3dico de Ribadavia\", apareceu o 15 de outubro de 1910. Ti\u00f1a periodicidade semanal, aparecendo os domingos, e contaba con catro p\u00e1xinas. O seu fundador e director foi Emilio Canda Ad\u00e1n. Vencellado ao agrarismo cat\u00f3lico a partir de 1929 cambiou o seu subt\u00edtulo por \"\u00d3rgano Oficial del Sindicato Cat\u00f3lico Vitivin\u00edcola Comarcal del Ribeiro\". Afecto ao deputado Jos\u00e9 Est\u00e9vez Carrera. Entre os seus colaboradores figuraron Mario Canda, Manuel Casado Nieto, Jos\u00e9 Sobreira Fern\u00e1ndez, Eugenio L\u00f3pez Aydillo, Ces\u00e1reo Gir\u00e1ldez, Emilio \u00c1lvarez Falc\u00f3n, Beatriz Sandoval, David Araujo Selas, Ram\u00f3n Cad\u00eda, Marcial Rusell, J. G. Aguirre Ceballos e Manuel Guerra. Foi rival de \"El Ribadaviense\". A s\u00faa tiraxe era de 500 exemplares en 1910 e 1500 en 1913, caendo a 600 en 1920 para chegar a 1200 en 1927. O \u00faltimo n\u00famero co\u00f1ecido \u00e9 de marzo de 1937."}
{"id": "85203", "revid": "22570", "url": "https://gl.wikipedia.org/wiki?curid=85203", "title": "Euroliga LEN", "text": "O Campionato de Europa de W\u00e1ter-polo (anomeada Liga de Campions dende 1996 e Euroliga LEN dende o ano 2003) \u00e9 a m\u00e1xima competici\u00f3n europea de clubs de w\u00e1ter-polo. \u00c9 un torneo organizado pola L.E.N. (Liga Europea de Nataci\u00f3n)."}
{"id": "85204", "revid": "45576", "url": "https://gl.wikipedia.org/wiki?curid=85204", "title": "Circu\u00edto Internacional de Bahrain", "text": "O Circu\u00edto Internacional de Bahrain (en \u00e1rabe \u062d\u0644\u0628\u0629 \u0627\u0644\u0628\u062d\u0631\u064a\u0646 \u0627\u0644\u062f\u0648\u0644\u064a\u0629 \"baraahin al-intarnals wadjaviyaa\"), m\u00e1is co\u00f1ecido como Circu\u00edto de Sakhir, \u00e9 un aut\u00f3dromo localizado na cidade de Manama, Bahrain, sede do Gran Premio de Bahrein e do Gran Premio de Sakhir de F\u00f3rmula 1.\nHistoria.\nA construci\u00f3n do circu\u00edto para poder albergar unha carreira da tempada de F\u00f3rmula 1 foi un obxectivo nacional para Bahrain, impulsado polo pr\u00edncipe Salman bin Hamad Al Khalifa. O pr\u00edncipe herdeiro \u00e9 un gran entusiasta do deporte motor, ao momento que ocupa o cargo de Presidente Honorario da Federaci\u00f3n de Automobilismo de Bahrain.\nOs organizadores do Gran Premio temeron non chegar a terminar a tempo as construci\u00f3ns necesarias para a realizaci\u00f3n do evento de , e solicitaron ao mandam\u00e1is da F1 Bernie Ecclestone a postergaci\u00f3n para o . Ecclestone negouse, e a carreira disputouse a pesar de que o aut\u00f3dromo non estaba terminado na s\u00faa totalidade.\nEn converteuse no primeiro circu\u00edto de Gran Premio ao que se concedeu o premio a Excelencia unha distinci\u00f3n da FIA, entregado por unha excelente seguridade, Direcci\u00f3n de Carreira, servizos m\u00e9dicos e polos altos est\u00e1ndares de tecnolox\u00eda necesaria para manter estes.\nEn o circu\u00edto estaba programado para ser o primeiro GP da tempada. Pero, debido aos disturbios civ\u00eds no pa\u00eds a carreira tivo que ser cancelada en marzo de 2011. a principios de xu\u00f1o a FIA anunciou que a carreira \u00eda ser trasladada para o 30 de outubro, na data orixinal para o primeiro GP da India, que se desprazaba a unha data de peche da tempada o 11 de decembro. Pero, dous d\u00edas m\u00e1is tarde debido \u00e1s preocupaci\u00f3ns dos equipos e outros estamentos, os organizadores da carreira cancelaron oficialmente a carreira.\nO Gran Premio de Sakhir de 2020 dispouse cunha configuraci\u00f3n da pista chamada Circu\u00edto exterior, nunca usada ata ese momento pola F\u00f3rmula 1, caracterizada por 11 curvas e unha lonxitude de 3.543 metros. A \u00faltima vez que a categor\u00eda usou unha configuraci\u00f3n diferente ocorreu en , con motivo da primeira proba da tempada, o Gran Premio de Bahrain de 2010, cando se utilizou outra configuraci\u00f3n de pista, chamada Circu\u00edto Endurance, caracterizado por 24 curvas e unha lonxitude de 6 299 metros, a m\u00e1is longa de todas as configuraci\u00f3ns utilizables do circu\u00edto de Sakhir. Na historia da F\u00f3rmula 1 conv\u00e9rtese no primeiro circu\u00edto en organizar o Gran Premio v\u00e1lido para o campionato mundial en tres trazados diferentes.\nConstruci\u00f3n e dese\u00f1o.\nO circu\u00edto foi dese\u00f1ado polo arquitecto alem\u00e1n Hermann Tilke, o mesmo arquitecto que dese\u00f1ou o Circu\u00edto de Sepang de Malaisia. O contratista principal para o proxecto foi Cybarco-WCT. O circu\u00edto custou aproximadamente 56\u00b42 mill\u00f3ns de dinares de Bahrein (150 mill\u00f3ns de d\u00f3lares). Conta con seis pistas separadas, inclu\u00edndo un \u00f3valo de proba e unha pista para drag.\nUn dos eventuais problemas que se tem\u00edan para as carreiras, ti\u00f1a que ver con que o circu\u00edto est\u00e1 localizado no medio do deserto, co cal os ventos poder\u00edan arrastrar area cara ao trazado e alterar as\u00ed o funcionamento das m\u00e1quinas. De todos os xeitos, os organizadores do Gran Premio logran manter a area f\u00f3ra da pista, mediante a utilizaci\u00f3n dun adhesivo que se roc\u00eda nas areas que rodean o trazado. \nA superficie da pista \u00e9 do tipo de \u00e1rido grauvaca, enviado a Bahrain desde a canteira de Bayston Hill en Shropshire, Inglaterra. O material da superficie \u00e9 alabado polos directores de circu\u00edtos e pilotos de F\u00f3rmula 1 polo alto nivel de grip que ofrece. O mesmo material de \u00e1rido util\u00edzase no Circu\u00edto de Yas Marina para a Gran Premio de Abu Dabi.\nOutras instalaci\u00f3ns.\nHai catro circu\u00edtos distintos sobre a pista principal.\nExisten tam\u00e9n no aut\u00f3dromo unha recta para \"picadas\" e unha pista oval.\nCaracter\u00edsticas.\nTodos os ga\u00f1adores de F\u00f3rmula 1, no circu\u00edto de Manama-Sakhir.\nEstad\u00edsticas da carreira do Gran Premio de Bahrain.\nR\u00e9cordsPiloto: Lewis Hamilton/Sebastian Vettel (4 veces)\u00a0\u2022 Pa\u00eds: Alema\u00f1a (6)\u00a0\u2022 Construtor: Ferrari (6)\u00a0\u2022 Motor: Mercedes/Ferrari (6 veces)\u00a0\u2022 Pneus.: Pirelli (9)\u00a0\u2022 M\u00e1is Podios: Lewis Hamilton (9)\u00a0\u2022 M\u00e1is podios sen ga\u00f1ar: Kimi R\u00e4ikk\u00f6nen (8)\u00a0\u2022 Poles: Lewis Hamilton/Sebastian Vettel (3 veces)\u00a0\u2022 Voltas r\u00e1pidas: Nico Rosberg (3)"}
{"id": "85207", "revid": "1131", "url": "https://gl.wikipedia.org/wiki?curid=85207", "title": "Fuji Speedway", "text": "Fuji Speedway \u00e9 o actual circu\u00edto de F\u00f3rmula 1 do Xap\u00f3n, que se atopa en Shizuoka, ao p\u00e9 do Monte Fuji. Comprouno Toyota Motor Corporation no ano 2000. Desde o ano 2007 alberga novamente o Gran Premio de F\u00f3rmula 1, realiz\u00e1ndose a finais de setembro, baixo o nome de \"\"2007 FIA Formula One World Championship Fuji Television Japanese Grand Prix\".\"\nA pista foi dese\u00f1ada para ser unha pista de carreiras enorme, de 33,3\u00a0km cunha largada de 10\u00a0km pero non houbo suficiente orzamento para completar o proxecto, e s\u00f3 foi dese\u00f1ada unha oitava parte. O circu\u00edto abriu as s\u00faas portas en decembro de 1965, e demostrouse que era unha pista perigosa, xa que nela d\u00e9ronse moitos casos de accidentes. Por mor disto, constru\u00edron unha nova parte do circu\u00edto, e finalmente quedou coa lonxitude de 4,359 Km, e mellorou significativamente o seu estado. A primeira carreira de F\u00f3rmula 1 que se disputou nesta pista foi ao final da tempada de 1976. Naquela carreira p\u00faidose ver unha dram\u00e1tica loita entre James Hunt e Niki Lauda cunhas condici\u00f3ns clim\u00e1ticas p\u00e9simas. Ao final, Mario Andretti ga\u00f1ou a carreira, Lauda tivo que retirarse debido ao mal tempo e Hunt logrou conseguir os puntos suficientes para adxudicarse matematicamente o t\u00edtulo de campi\u00f3n do mundo.\nCon todo, non se festexou do mesmo xeito a segunda carreira, que tivo lugar en 1977. Naquela sinistra carreira, Gilles Villeneuve estivo involucrado nunha tr\u00e1xica colisi\u00f3n que matou a d\u00faas persoas que estaban preto da pista. Logo desta carreira, o circu\u00edto xa non volveu presenciar ningunha carreira de F1. Dez anos m\u00e1is tarde, a organizaci\u00f3n da F1 volveu permitir ao Xap\u00f3n ser o anfitri\u00f3n dun Gran Premio, pero esta vez o circu\u00edto pasou a ser Suzuka.\nFuji Speedway continuou albergando campionatos e carreiras de coches deportivos, e moitas veces utilizouse para carreiras nacionais. A velocidade continuou sendo moi elevada, e por iso tiv\u00e9ronse que engadir d\u00faas chicanes ao circu\u00edto, unha xusto logo da primeira curva, e outra antes de entrar ao largu\u00edsimo e rapid\u00edsimo tramo final. Con todo, estes cambios non puideron evitar que o circu\u00edto seguise tendo unha das rectas m\u00e1is longas de todo o mundo, con 1,3 Km de lonxitude.\nEsta recta \u00fasase \u00e1s veces para as carreiras de arranc\u00f3ns. En 1989 e en 1993 produc\u00edronse eventos importantes deste tipo. As carreiras locais son tam\u00e9n moi correntes. O circu\u00edto continua us\u00e1ndose para carreiras nacionais xaponesas. En 1991 o circu\u00edto deixou de ter utilidade, ata outono do 2000, ano no que Toyota decidiu comprar a pista.\nEn 2003, o circu\u00edto pechouse para poder realizar unha reestruturaci\u00f3n da pista, seguindo o dese\u00f1o de Hermann Tilke. Logo disto, a pista volveuse a abrir o 10 de abril de 2005. Toyota realizou a proposta de utilizar o circu\u00edto remodelado de Fuji para o Gran Premio do Xap\u00f3n na tempada de 2007, e desta forma substitu\u00edr as\u00ed o de Suzuka.\nO circu\u00edto \u00e9 moi co\u00f1ecido polos amantes do Pole Position dado que foi o primeiro circu\u00edto que apareceu nun videoxogo."}
{"id": "85208", "revid": "3338", "url": "https://gl.wikipedia.org/wiki?curid=85208", "title": "Orde cisterciense", "text": ""}
{"id": "85210", "revid": "2520", "url": "https://gl.wikipedia.org/wiki?curid=85210", "title": "Pro Recco", "text": ""}
{"id": "85211", "revid": "56817", "url": "https://gl.wikipedia.org/wiki?curid=85211", "title": "Pro Recco Genova", "text": "O Pro Recco \u00e9 un club de w\u00e1ter-polo italiano que milita na primeira divisi\u00f3n de water-polo en Italia.; e que foi fundado no ano 1913.\n\u00c9 o equipo da cidade de Recco, e na s\u00faa historia acadou 22 ligas (a primeira en 1959, a \u00faltima no ano 2008), 5 euroligas, 2 Supercopas de Europa e 3 \"Coppe Italia\".\nA s\u00faa cor e a albiceleste (\"Bianco e Celeste\"), e o seu s\u00edmbolo \u00e9 unha Torre."}
{"id": "85213", "revid": "56817", "url": "https://gl.wikipedia.org/wiki?curid=85213", "title": "C\u00e9sar", "text": "C\u00e9sar pode referirse a antrop\u00f3nimos:\nOu non:"}
{"id": "85214", "revid": "98629", "url": "https://gl.wikipedia.org/wiki?curid=85214", "title": "Provincia de Betanzos", "text": "A Provincia de Betanzos era unha das sete provincias hist\u00f3ricas nas que se divid\u00eda o territorio de Galicia na Idade Moderna, entre finais do s\u00e9culo XV at\u00e9 a divisi\u00f3n territorial de Espa\u00f1a en 1833 feita por Javier de Burgos.\nXeograf\u00eda.\nCunha superficie de 2433\u00a0km\u00b2 e unha poboaci\u00f3n de 127\u00a0755 habitantes a comezos do s\u00e9culo XIX, a provincia de Betanzos era unha das menos extensas e m\u00e1is densamente poboadas de Galicia. Ao norte lindaba co mar Cant\u00e1brico, ao leste coas provincias de Mondo\u00f1edo e Lugo, ao sur coas provincias de Lugo e Santiago e ao oeste coas de Santiago e A Coru\u00f1a, ademais do oc\u00e9ano Atl\u00e1ntico.\nA provincia ti\u00f1a unha cidade (Betanzos, a capital), once vilas, con Ferrol e Pontedeume entre as m\u00e1is destacadas, e 239 parroquias. O seu territorio coincid\u00eda case por completo coa parte m\u00e1is nord\u00e9s da actual provincia da Coru\u00f1a. En concreto, a parte m\u00e1is oriental dos actuais concellos das Pontes e Ma\u00f1\u00f3n, inclu\u00edndo completamente as parroquias ma\u00f1onesas de Mogor e Bares, pertenc\u00eda \u00e1 provincia de Mondo\u00f1edo.\nHistoria.\nA provincia de Betanzos xorde como unidade aut\u00f3noma baixo o reinado dos Reis Cat\u00f3licos; ata ent\u00f3n ach\u00e1base unida \u00e1 da Coru\u00f1a, formando unha provincia \u00fanica denominada \"A Coru\u00f1a - Betanzos\". En 1833 perdeu a s\u00faa independencia para rematar integrada na actual provincia da Coru\u00f1a, xunto con gran parte da antiga provincia de Santiago."}
{"id": "85216", "revid": "3338", "url": "https://gl.wikipedia.org/wiki?curid=85216", "title": "Cintos de Van Allen", "text": ""}
{"id": "85221", "revid": "1131", "url": "https://gl.wikipedia.org/wiki?curid=85221", "title": "Luena", "text": "Luena \u00e9 un concello espa\u00f1ol situado na Comunidade Aut\u00f3noma de Cantabria, na comarca do Val do Pas. Dista 48\u00a0km da capital auton\u00f3mica, Santander. Segundo datos de 2007 ti\u00f1a 792 habitantes. A \u00e1rea municipal abrangue 90,8 km\u00b2.\nL\u00edmites.\nLuena ten os lindes seguintes: polo norte con Arenas de Igu\u00f1a, Santiurde de Toranzo e m\u00e1is Corvera de Toranzo; polo oeste con Molledo e San Miguel de Aguayo; polo leste con Vega de Pas e m\u00e1is San Pedro del Romeral; polo sur con Campoo de Yuso e a provincia de Burgos, \u00e1 que se accede pola estrada N-623.\nDemograf\u00eda.\nFont: INE"}
{"id": "85225", "revid": "1131", "url": "https://gl.wikipedia.org/wiki?curid=85225", "title": "Arenas de Igu\u00f1a", "text": "Arenas de Igu\u00f1a \u00e9 un concello espa\u00f1ol da Comunidade Aut\u00f3noma de Cantabria. Ti\u00f1a unha poboaci\u00f3n de 1.867 habitantes en 2007. A s\u00faa \u00e1rea \u00e9 de 86 km\u00b2.\nCastros c\u00e1ntabros po\u00f1en de manifesto a presenza humana desde s\u00e9culos nestas terras. A actividade econ\u00f3mica principal c\u00e9ntrase no sector primario combin\u00e1ndose co secundario dos municipios industriais pr\u00f3ximos.\nXeograf\u00eda.\nSituado na comarca do Val do Besaya, limita polo norte con Cieza; polo oeste con Los Tojos; polo sur con Molledo e B\u00e1rcena de Pie de Concha; e poloi leste con Anievas e m\u00e1is Corvera de Toranzo.\nEnc\u00f3ntrase logo nun dos vales polos que o r\u00edo Besaya conta cunha grande influencia. Este val comun\u00edcase co val de Buelna a trav\u00e9s da garganta das Hoces del Besaya ou Mediahoz. Na paisaxe predominan as agras.\nHistoria.\nDurante o Antigo R\u00e9xime Igu\u00f1a foi un dos numerosos se\u00f1or\u00edos que posu\u00edan en Cantabria os Marqueses de Aguilar de Campoo, Condes de Casta\u00f1eda.\nArenas de Igu\u00f1a tam\u00e9n foi historicamente ruta importante de comercio coa meseta.\nLocalidades.\nOs 1.882 habitantes (INE, 2006) de Arenas de Igu\u00f1a distribu\u00edanse por:\nDemograf\u00eda.\nFonte: INE\nAdministraci\u00f3n.\nRam\u00f3n Morais Vall\u00e9s (PP) \u00e9 o actual alcalde do municipio. Nestas t\u00e1boas m\u00f3stranse os resultados das elecci\u00f3ns municipais celebradas no 2003 e no 2007.\nPatrimonio.\nDestacan neste municipio os seguintes bens de interese cultural:\nAdemais, est\u00e1n protexidas:\nOutros lugares de interese son:"}
{"id": "85227", "revid": "98629", "url": "https://gl.wikipedia.org/wiki?curid=85227", "title": "Alonso Jofre Tenorio", "text": "Alonso Jofre Tenorio, nado no castelo de Tenorio (Tenorio, Cerdedo-Cotobade) e finado no estreito de Xibraltar o 4 de abril de 1340, foi un nobre galego, almirante maior do mar e I Se\u00f1or da vila de Moguer.\nTraxectoria.\nO seu pai era Diego Alonso Tenorio, se\u00f1or de Tenorio con herdanzas en Toledo e Sevilla logo de campa\u00f1as militares xunto a Afonso X o Sabio. Casou con Aldonza Jofre de Loaisa, filla de Jofre de Loaisa, Se\u00f1or de Preter, cabaleiro aragon\u00e9s, aio da ra\u00ed\u00f1a consorte dona Violante e do infante Fernando de la Cerda, amplamente recompensado no repartimento de Sevilla.\nFroito desta uni\u00f3n conxugal naceu Alonso Jofre Tenorio, herdeiro na titularidade da Casa. Foi coet\u00e1neo dos reis Fernando IV e Afonso XI. No reinado deste \u00faltimo desempe\u00f1ou varios cargos. Serviu como adiantado maior de Castela. Estaba encargado de manter a paz na zona, de recadar os tributos rexios, xulgar os preitos en apelaci\u00f3n e sobre todo de investirse con mando militar en caso de guerra. Aparece por tanto como un membro da nobreza que ocupa postos p\u00fablicos importantes, xa que os adiantados eran elixidos polo monarca entre os grandes magnates do reino que gozaban da s\u00faa confianza.\nEn 1314, segundo Ortiz de Z\u00fa\u00f1iga, era xa almirante maior do mar. \u00d3 almirante, como dignitario da corte rexia, o rei confi\u00e1balle o mando da s\u00faa frota e a direcci\u00f3n da guerra no mar. Equival\u00eda a un \u00abalter ego\u00bb do monarca cando navegaba. Por iso, quedaban baixo a s\u00faa autoridade e xurisdici\u00f3n os portos e concellos das vilas do litoral. As s\u00faas atribuci\u00f3ns eran moi diversas. Durante o primeiro terzo do s\u00e9culo XIV ti\u00f1a \u00f3 seu cargo o poder militar da frota con ampla potestade xurisdicional sobre t\u00f3dolos homes que embarcaban en armadas da Coroa, ademais do coidado e direcci\u00f3n da construci\u00f3n naval nos estaleiros.\nNa orde xudicial as s\u00faas facultades eran tam\u00e9n amplas. Exerceu a s\u00faa xurisdici\u00f3n a trav\u00e9s dun tribunal do almirantado en Sevilla. Nomeaba alcaldes, alguac\u00eds e escrib\u00e1ns. Incluso poden englobarse neste grupo outras prerrogativas, como posu\u00edr voto no concello de Sevilla e ser membro do Consello Real.\nNo aspecto econ\u00f3mico, \u00e1 parte de t\u00f3dolos beneficios derivados das s\u00faas facultades xudiciais, ti\u00f1a outras fontes de ingresos. As m\u00e1is importantes eran un s\u00e9timo do bot\u00edn capturado; o despacho ou imposto sobre a capacidade do nav\u00edo, e a distancia do porto de destino; o almirantado ou tributo que gravaba a carga e descarga de mercanc\u00edas, as\u00ed como a utilizaci\u00f3n do porto, especialmente para os mari\u00f1os non sevillanos e a ancoraxe que era un gravame imposto \u00f3s barcos pola entrada e fondeo no leito dos r\u00edos e portos.\nAs fontes aluden a outros t\u00edtulos desempe\u00f1ados por Alonso Jofre Tenorio, como o de alcaide dos alc\u00e1zares de Sevilla, encargado da defensa militar das fortalezas da cidade. Foi garda maior do rei, o que constitu\u00eda unha dignidade palatina, honor\u00edfica m\u00e1is que efectiva, de car\u00e1cter militar que ti\u00f1a \u00f3 seu cargo o coidado da garda persoal do monarca. Tam\u00e9n foi alguacil maior de Toledo, un oficio do concello encargado da execuci\u00f3n dos mandamentos xudiciais e do mantemento da orde na cidade. Foi titor dos seus sobri\u00f1os Pedro Alfonso e Juan Alfonso de Benavides, se\u00f1ores de Benavides e Cheles.\nEn 1328 era encomendeiro do mosteiro de San Xo\u00e1n de Poio, convento beneditino, fundado no 942. Afonso XI asinou un documento no que confirma a exenci\u00f3n de xantar e de pedidos, privilexio outorgado polo seu antecesor Fernando IV. Igual ocorre en 1329 para o mosteiro de San Salvador de L\u00e9rez.\nEn 1333 Afonso XI concedeu Moguer a Alonso Jofre Tenorio e \u00e1 s\u00faa muller, Elvira \u00c1lvarez, como vila de se\u00f1or\u00edo \"por muchas buenos senvicios, que feicisteis a el rey don Fernando, nuestro padre, que Dios perdone, e feicistes e facedes a nos de cada d\u00eda\". Como I Se\u00f1or de Moguer fundou o Convento do Corpus Christi e o Mosteiro de Santa Clara, entre 1337 e 1338, convert\u00e9ndose no seu patr\u00f3n, e dotou con numerosos bens \u00e1s comunidades relixiosas que asentou na s\u00faa vila. Os descendentes de Alonso Jofre Tenorio mantiveron o patrimonio monacal engrandec\u00e9ndoo con propiedades r\u00fasticas e urbanas. A Casa Tenorio entroncou por matrimonio coa li\u00f1axe dos Portocarrero, se\u00f1ores de Villanueva del Fresno (Badaxoz) nas persoas de Mar\u00eda Tenorio, filla do almirante, e Mart\u00edn Fern\u00e1ndez Portocarrero.\nA cr\u00f3nica de Afonso XI, tratados nobiliarios e obras locais ofrecen gran cantidade de datos sobre a actuaci\u00f3n pol\u00edtico-militar do almirante. En 1325 expulsou \u00f3s nobres de Sevilla, tomando o goberno da cidade. \u00d3 ano seguinte participou na conquista de Olvera e Pruna, impedindo coa s\u00faa frota que os benimerines apoiasen aos reino de Granada por mar, subministr\u00e1ndolles comida e tropas. En 1329 foi ante o Papa Xo\u00e1n XXII como embaixador para conseguir os beneficios de cruzada na guerra contra os infieis. Nese mesmo ano intentou desde o mar que Xibraltar non caese en mans de Abomelique, fillo do sult\u00e1n de Fez. En 1337 conseguiu unha aparatosa vitoria sobre a frota portuguesa.\nFaleceu o 4 de abril de 1340, \u00f3 enfrontarse cunha escuadra de benimerines m\u00e1is numerosa no estreito de Xibraltar. Os seus restos descansan no sepulcro que comparte coa s\u00faa muller Elvira \u00c1lvarez, a s\u00faa filla Marina, Beatriz Enr\u00edquez (esposa do V Se\u00f1or de Moguer) e o seu neto Alonso Fern\u00e1ndez Portocarrero (III Se\u00f1or) no Mosteiro de Santa Clara de Moguer."}
{"id": "85231", "revid": "6484457", "url": "https://gl.wikipedia.org/wiki?curid=85231", "title": "Carlos Solla Varela", "text": "Carlos Solla Varela, tam\u00e9n co\u00f1ecido como Calros Solla, nado en Pontevedra o 2 de abril de 1971, \u00e9 un fil\u00f3logo, escritor e etn\u00f3grafo galego.\nTraxectoria.\nLicenciouse en Filolox\u00eda Galego-Portuguesa na Universidade de Santiago de Compostela e \u00e9 profesor de Historia e Lingua Galega en Vigo. \nFoi membro da Asociaci\u00f3n Cultural e Ecoloxista Verbo Xido da Terra de Montes e do Grupo de Estudos Etnogr\u00e1ficos Serpe Bichoca. \u00c9 membro fundador do Instituto Galego de Estudos C\u00e9lticos (IGEC) e do colectivo Capit\u00e1n Gosende. Membro da secci\u00f3n de Literatura de Tradici\u00f3n Oral da AELG. Parte da s\u00faa obra po\u00e9tica est\u00e1 publicada en revistas como \"Verbo Xido\", \"Madrygal. Revista de Estudios Gallegos\", \"Dorna\" ou \"Arraianos\". Participou no X e no XXIV Festival da Poes\u00eda no Condado, en 1990 e 2010. En 2010 ga\u00f1ou o Premio Joh\u00e1n Carballeira co poemario \"Lume de ollos en MazinGZ\". En 2011 ga\u00f1ou o Premio de poes\u00eda Victoriano Taibo con \"Holocausto zacoe\".\nDende a d\u00e9cada dos noventa, orienta a s\u00faa actividade cultural na descuberta e valorizaci\u00f3n do patrimonio material e inmaterial do Concello de Cerdedo (colecci\u00f3n de ensaios \"Cerdedo in the Voyager\") e, en concreto, no estudo e promoci\u00f3n do monte do Seixo (Proxecto Monta\u00f1a M\u00e1xica). En 2009, escribiu e codirixiu o documental \"Monte do Seixo. A Monta\u00f1a M\u00e1xica\", baseado nas s\u00faas investigaci\u00f3ns sobre a etnograf\u00eda e a mitolox\u00eda deste territorio. Como investigador de campo, descubriu m\u00e1is de oitenta gravados rupestres na comarca pontevedresa de Terra de Montes. En 2002 deu a co\u00f1ecer a hoxe c\u00e9lebre Portal\u00e9n (rocha que a tradici\u00f3n identifica como a entrada ao M\u00e1is Al\u00e1), situada no monte do Seixo (Pontevedra). \u00c9 art\u00edfice dos itinerarios culturais Roteiro Sarmiento (Cerdedo), de 2002, Roteiro da Monta\u00f1a M\u00e1xica (monte do Seixo), de 2006, Roteiro da Pantalla de 2011, e Roteiro polo Pedre milenario de 2013. En 2012-13, comisariou a exposici\u00f3n \"De rezos a conxuros\" (colecci\u00f3n particular de amuletos, talism\u00e1ns e outros obxectos de poder da cultura tradicional) no Museo Etnogr\u00e1fico Liste, que foi visitada por preto de dez mil persoas. En 2016, promoveu a creaci\u00f3n do \"Campo das Laudas\" (Meilide-Cerdedo), monumento en memoria das v\u00edtimas da represi\u00f3n franquista en Cerdedo. \n\u00c9 colaborador habitual do xornal \"Faro de Vigo\" e das webs \"Tabeir\u00f3s-Montes\", \"Historia de Galicia\" e \"Galicia Encantada\". Mant\u00e9n na internet os blogs \"O Embigo do Becho\" e \"Cerdedo in the Voyager.\""}
{"id": "85232", "revid": "1131", "url": "https://gl.wikipedia.org/wiki?curid=85232", "title": "Calros Solla", "text": ""}
{"id": "85233", "revid": "88215", "url": "https://gl.wikipedia.org/wiki?curid=85233", "title": "Lista de gobernadores xerais de Barbados", "text": "Os gobernadores Xerais de Barbados desde a s\u00faa independencia en 1966 foron:"}
{"id": "85234", "revid": "25871", "url": "https://gl.wikipedia.org/wiki?curid=85234", "title": "Sismolox\u00eda", "text": "A sismolox\u00eda (do grego \"se\u00edsmos\" = sismo e \"logos\" = estudo) \u00e9 unha rama da xeof\u00edsica que se encarga do estudo dos terremotos e a propagaci\u00f3n das ondas el\u00e1sticas (s\u00edsmicas) que se xeran no interior e a superficie da Terra.\nA sismolox\u00eda, incl\u00fae, entre outros fen\u00f3menos, o estudo de maremotos e elementos asociados (tsunamis) e vibraci\u00f3n previas a erupci\u00f3ns volc\u00e1nicas. En xeral, os terremotos orix\u00ednanse nos l\u00edmites de placas tect\u00f3nicas e son produto da acumulaci\u00f3n de tensi\u00f3ns por interacci\u00f3ns entre dous ou m\u00e1is placas.\nA interpretaci\u00f3n dos sismogramas, que se rexistran ao paso das ondas s\u00edsmicas, permiten estudar o interior da Terra."}
{"id": "85236", "revid": "65337", "url": "https://gl.wikipedia.org/wiki?curid=85236", "title": "V\u00edtimas da guerra civil en Navarra", "text": "As v\u00edtimas da guerra civil en Navarra produc\u00edronse na s\u00faa maior\u00eda debido \u00e1 represi\u00f3n directa exercida polos sublevados contra a Segunda Rep\u00fablica espa\u00f1ola, nun territorio que foi rapidamente controlado polo autonomeado bando nacional, sen producirse fronte de guerra no mesmo.\nHistoria.\nA conspiraci\u00f3n que deu orixe \u00e1 guerra civil espa\u00f1ola tivo en Navarra un dos seus piares. Fomentada principalmente na rexi\u00f3n polos carlistas e os partidos mon\u00e1rquicos \"afonsinos\", configurouse decisivamente coa chegada a comezos de 1936 do novo gobernador militar, o xeneral Emilio Mola, quen converter\u00eda a Navarra nunha peza chave da sublevaci\u00f3n militar que ter\u00eda lugar o 18 de xullo de 1936.\nA diferenza do sucedido noutros puntos de Espa\u00f1a, nos que os sublevados tiveron que facer fronte \u00e1 resistencia das autoridades republicanas ou das forzas esquerdistas, o levantamento en Navarra foi un \u00e9xito rotundo, non atopando case resistencia. Por\u00e9n, esta falta de oposici\u00f3n non impediu que se desencadeara unha dura represi\u00f3n contra os partidarios e simpatizantes das esquerdas que ser\u00eda finalmente a causante da maior parte das mortes. A violencia afectou principalmente aos militantes da Federaci\u00f3n de Traballadores da Terra da Uni\u00f3n Xeral de Traballadores que, con gran predominio na rexi\u00f3n da Ribeira de Navarra, representaban maioritariamente aos campesi\u00f1os sen terra. A meirande parte de ditas mortes produciuse nos primeiros meses da guerra, un per\u00edodo de \"terror quente\" caracterizado polas execuci\u00f3ns extraxudiciais, \"paseos\" e \"sacas\" de presos dos lugares de reclusi\u00f3n.\nUn elemento adicional que contribu\u00edu a incrementar o seu n\u00famero foi a presenza, na proximidade de Pamplona, do Forte San Cristovo, lugar de reclusi\u00f3n de varios centos de presos do bando republicano durante toda a guerra. As condici\u00f3ns estremas de cativerio e a c\u00e9lebre fuga que tivo lugar en maio de 1938, saldada con decenas de mortes e a captura da pr\u00e1ctica totalidade dos fuxidos, contribu\u00edron tam\u00e9n a engrosar o n\u00famero de finados. \u00c1 represi\u00f3n hai que engadir as mortes producidas como consecuencia dos ataques a\u00e9reos republicanos.\nA violencia pol\u00edtica desencadeada en Navarra logo do triunfo da sublevaci\u00f3n afunde as s\u00faas ra\u00edces na situaci\u00f3n pol\u00edtica e social de Navarra, evidenciada durante a Rep\u00fablica. Nesta \u00e9poca Navarra caracteriz\u00e1base polo car\u00e1cter cat\u00f3lico e conservador da s\u00faa sociedade\ne polo seu atraso econ\u00f3mico, que levaba a unha das taxas de emigraci\u00f3n m\u00e1is altas de Espa\u00f1a. O problema social de m\u00e1is relevancia era o agrario, protagonizado polos campesi\u00f1os sen terra, que trataron durante todo o per\u00edodo republicano de acceder \u00e1s tradicionais terras comunais ou \"corralizas\", fundamentalmente no sur da provincia, daquela en mans dos grandes terratenentes. As tensi\u00f3ns pol\u00edticas, manifestadas en ocasi\u00f3ns de xeito violento, confrontaron o poder pol\u00edtico, ostentado durante todo o per\u00edodo polos partidos de dereitas, coa pobreza estrema dos campesi\u00f1os. Por\u00e9n, outros asuntos pol\u00edticos de gran relevancia durante o per\u00edodo republicano, como o estatuto de autonom\u00eda vasco-navarro, non tiveron un reflexo importante na represi\u00f3n que tivo lugar durante o per\u00edodo b\u00e9lico, por mor de que o sentimento de pertenza vasca era com\u00fan e foron as diferenzas ideol\u00f3xicas as que evitaron o estatuto conxunto, fundamentalmente a confesionalidade cat\u00f3lica do mesmo.\nHoxe s\u00e1bese que se saldou con m\u00e1is de 3.000 mortos. Ao remate da guerra, o r\u00e9xime franquista impuxo o silencio sobre estes feitos que adquiriron na opini\u00f3n p\u00fablica a consideraci\u00f3n de tab\u00fa mentres os escasos estudos realizados tenderon a minimizar a s\u00faa dimensi\u00f3n. Trala reinstauraci\u00f3n da democracia, diversas investigaci\u00f3ns te\u00f1en conseguido reconstru\u00edr con detalle o fen\u00f3meno represivo grazas ao impulso das asociaci\u00f3ns de familiares das v\u00edtimas. Este proceso culminou coa publicaci\u00f3n da extensa obra \"Navarra 1936. De la Esperanza al Terror\" que se foi ampliando ao longo dos anos at\u00e9 chegar \u00e1 s\u00faa derradeira edici\u00f3n en 2008. Froito do co\u00f1ecemento destes estudos se realizaron diversas homenaxes, cuxa manifestaci\u00f3n m\u00e1is importante tivo lugar en 2003 cunha Declaraci\u00f3n oficial do Parlamento de Navarra en favor do reco\u00f1ecemento e reparaci\u00f3n moral de t\u00f3dolos navarros fusilados.\nOs anos trinta en Navarra.\nSituaci\u00f3n social.\nNavarra contaba en 1930 cunha poboaci\u00f3n, predominantemente rural, de 345.883 persoas, que correspond\u00eda a unha densidade de 33,19 habitantes por quil\u00f3metro cadrado. As cidades m\u00e1is poboadas, Pamplona e Tudela, ti\u00f1an 42.259 e 11.248 habitantes respectivamente. O crecemento demogr\u00e1fico era pequeno, cun 0,15% anual.\nPor sectores, a agricultura ocupaba a un 64% da poboaci\u00f3n activa. Por\u00e9n, a\u00ednda que as propiedades agrarias en Navarra estaban formadas por minifundios, estes pertenc\u00edan nun 56,4% a unha minor\u00eda de grandes terratenentes, sendo un 30,6% os que pertenc\u00edan aos medianos propietarios e s\u00f3 un 13% era dos pequenos propietarios. Deste xeito, case o 50% da poboaci\u00f3n activa agraria non era propietaria. A burgues\u00eda preferiu investir en terras e apenas na industria moderna. A fame e a miseria que se apoderaron do campesi\u00f1ado proporcionaron man de obra resignada e barata. A diferenza entre o pequeno propietario e o campesi\u00f1o sen terra radicaba en que o primeiro era pobre e o segundo m\u00edsero. As corralizas (extensos terreos que exist\u00edan ao sur de Navarra, antigas terras comunais de propiedade municipal, vendidas polos povos no s\u00e9culo XIX como consecuencia das dif\u00edciles situaci\u00f3ns econ\u00f3micas que atravesaban, froito das guerras, especialmente a primeira guerra carlista, ou obrigados polas desamortizaci\u00f3ns civ\u00eds) eran propiedade dunhas poucas familias. Dende 1841 at\u00e9 1960, Navarra foi de xeito ininterrompido a segunda provincia de Espa\u00f1a con maior \u00edndice de emigraci\u00f3n, por enriba de Galicia e Estremadura.\nOs sectores industrial e de servizos concentr\u00e1banse fundamentalmente en Pamplona, Tudela, Altsasu, Olazagutia, Vera, Villava, Marcilla, Cortes, Castej\u00f3n (importante nudo ferroviario) e Esa. Estas localidades manti\u00f1an unha estreita relaci\u00f3n coa produci\u00f3n agr\u00edcola, ag\u00e1s as do norte que ti\u00f1an un car\u00e1cter m\u00e1is industrial, relacionado con cementeiras e fundici\u00f3ns.\nA sociedade navarra, ademais de fundamentalmente agr\u00edcola, era predominantemente conservadora e cat\u00f3lica. Isto \u00faltimo foi determinante na evoluci\u00f3n pol\u00edtica deste territorio. Exist\u00eda unha maior densidade de cregos por n\u00famero de habitantes que noutras partes de Espa\u00f1a.\nO nivel cultural non era moi elevado, por mor da falta de escolas. A taxa de analfabetismo rondaba o 30% para Navarra. A\u00ednda que era inferior \u00e1 do resto de provincias espa\u00f1olas, a s\u00faa distribuci\u00f3n era desigual segundo os meiri\u00f1ados, sendo superior na de Tudela (concretamente, no sur de Navarra a taxa de analfabetismo roldaba o 50% da poboaci\u00f3n), as\u00ed como nas zonas rurais respecto das urbanas e en mulleres respecto a homes.\nOrganizaci\u00f3ns laborais e pol\u00edticas.\nA UGT e a Confederaci\u00f3n Nacional de Traballadores (CNT) eran os sindicatos que agrupaban \u00e1 maior\u00eda dos xornaleiros e obreiros. Dada a d\u00e9bil industrializaci\u00f3n navarra, eran sindicatos fundamentalmente agrarios. A UGT, \u00fanico sindicato legal durante a Ditadura de Primo de Rivera, era forte na Ribera, por mor dos problemas dos campesi\u00f1os sen terra, a trav\u00e9s da Federaci\u00f3n Nacional de Trabajadores de la Tierra, creada en 1930, que era a organizaci\u00f3n m\u00e1is importante e con maior capacidade de mobilizaci\u00f3n. O seu l\u00edder en Navarra, o caballerista Ricardo Zabalza, ser\u00eda posteriormente secretario xeral da FNTT en toda Espa\u00f1a. Outras zonas con significativa implantaci\u00f3n sindical eran a comarca de La Barranca, zona industrial e ferroviaria, e Pamplona, a m\u00e1is numerosa ao proclamarse a Rep\u00fablica. A afiliaci\u00f3n \u00e1 UGT pasou duns cinco mil traballadores en 1931 a m\u00e1is de dez mil en 1934. O seu auxe estaba relacionado, polo menos aos comezos da Rep\u00fablica, coa presenza no Ministerio de Traballo de Francisco Largo Caballero, quen pretend\u00eda levar a cabo o programa do PSOE sobre a cuesti\u00f3n agraria.\nA CNT ti\u00f1a o seu principal feudo na Ribera Alta. En 1936 chegou a contar con 1.600 afiliados en toda a provincia. Este sindicato tivo un activismo mais amplo que o que se puidese desprender da s\u00faa exigua afiliaci\u00f3n. A s\u00faa ideolox\u00eda anarquista con convicci\u00f3ns anticlericais e cr\u00edticos co autoritarismo e o Estado, non violenta en Navarra sen\u00f3n eminentemente cultural e social, rexeitando ademais as convenci\u00f3ns familiares e sexuais, promovendo un gran n\u00famero de iniciativas culturais, como \u00e9 o caso do Ateneo Libre Acuerdo de Allo promovido por Aurelio \u00cd\u00f1igo.\nEn 1932 estabeleceuse en Navarra o sindicato nacionalista vasco ELA-Solidaridad de Obreros Vascos (dende 1933 ELA-Solidaridad de Trabajadores Vascos). Durante o per\u00edodo republicano a s\u00faa afiliaci\u00f3n incrementouse at\u00e9 acadar o seu c\u00e9nit en 1936, cuns 4.200 afiliados. Ti\u00f1a un car\u00e1cter menos agrario que os sindicatos de esquerdas.\nEspecial relevancia tiveron tam\u00e9n os sindicatos cat\u00f3licos agrarios que, por\u00e9n, perderon importancia tralo seu fracaso ante a cuesti\u00f3n agraria e a implantaci\u00f3n dos sindicatos de esquerdas. Existiron tam\u00e9n sindicatos cat\u00f3licos mixtos (que inclu\u00edan obreiros e patr\u00f3ns), como \"La Conciliaci\u00f3n\", e os nomeados sindicatos cat\u00f3lico-libres.\nAs organizaci\u00f3ns patronais agrarias estaban representadas pola Federaci\u00f3n Agro-Social de Navarra (FASN) (a antiga Federaci\u00f3n Cat\u00f3lica Social Navarra), que agrupaba a pequenos propietarios, e a Asociaci\u00f3n de Propietarios e Terratenentes de Navarra (APTN) que agrupaba aos grandes. Ambas colaboraron estreitamente durante a Rep\u00fablica.\nO republicanismo contaba con organizaci\u00f3n fundamentalmente en Pamplona, pero non foi at\u00e9 a proclamaci\u00f3n da Rep\u00fablica que os diversos partidos republicanos comezaron a contar con estruturas en toda Navarra: \nPor outra banda, exist\u00edan sectores cat\u00f3licos non relacionados co carlismo, de orientaci\u00f3n mon\u00e1rquica \"afonsina\" (partidarios de Afonso XIII): \nEvoluci\u00f3n pol\u00edtica.\nA proclamaci\u00f3n da Rep\u00fablica levouse a cabo en Pamplona cun grande entusiasmo popular. Na noite do 13 de abril percorreu as r\u00faas de Pamplona unha manifestaci\u00f3n republicana. Foi derribado o busto do xeneral Sanjurjo e arranc\u00e1ronse as placas de \"Avenida de Alfonso XIII\" e da \"Plaza de Primo de Rivera\". Ao d\u00eda seguinte, 14 de abril, o m\u00e9dico pamplon\u00e9s Seraf\u00edn Huder izou a bandeira republicana dende o balc\u00f3n do concello \u00e1s sete da tarde (a\u00ednda que Pamplona non fora unha das corenta e un capitais de provincia onde os republicano-socialistas triunfaran).\nPor\u00e9n, o mapa electoral de Navarra, xa dende as elecci\u00f3ns municipais do 12 de abril de 1931, reflectiu durante toda a rep\u00fablica unha ampla e constante maior\u00eda do bloque de dereitas. Esta foi medrando nas diversas convocatorias electorais que se levaron a cabo. As\u00ed, o voto de dereitas pasou do 63,2% en 1931 (resultados obtidos pola coalici\u00f3n cat\u00f3lico-forista, que agrupaba a toda a dereita navarra, inclu\u00edndo ao PNV) ao 71,6,% dos votantes en 1936 (xa sen o PNV). A hexemon\u00eda dereitista s\u00f3 ve\u00edase alterada na metade sur de Navarra, sobre todo nas vilas da Ribeira. Xa en 1931 a Conxunci\u00f3n Republicano-Socialista estaba ben implantada en toda a Ribeira, Tafalla, Pamplona, Altsasu, Olazagutia, Iesa as\u00ed como nos vales de Salazar e Roncal, a\u00ednda que non sempre con maior\u00eda. S\u00f3 a Ribeira era maioritariamente esquerdista.\nAs\u00ed, por exemplo, as elecci\u00f3ns municipais celebradas o 12 de abril foron impugnadas en Pamplona e a s\u00faa repetici\u00f3n o 31 de maio tivo como resultado o triunfo, por escasa marxe, da Conxunci\u00f3n sobre a candidatura \"Antirrevolucionaria\" (\u00e1 que beneficiou a retirada da candidatura nacionalista vasca, que si se presentara o 12 de abril) sobre as dereitas, de tal xeito que o republicano Mariano Ans\u00f3 foi elixido alcalde. Tudela, a segunda cidade en poboaci\u00f3n de Navarra, tam\u00e9n quedara en mans da conxunci\u00f3n. Por\u00e9n, as elecci\u00f3ns do 12 de abril supuxeron un rotundo \u00e9xito da dereita no conxunto de Navarra, que obtivo 765 concelleiros (77%) fronte aos 134 da esquerda (13%). A instauraci\u00f3n da Rep\u00fablica trouxo tam\u00e9n a disoluci\u00f3n da Deputaci\u00f3n Foral, nomeando o goberno unha xestora composta por republicanos e socialistas."}
{"id": "85237", "revid": "1131", "url": "https://gl.wikipedia.org/wiki?curid=85237", "title": "Circu\u00edto urbano de Valencia", "text": "O circu\u00edto urbano de Valencia \u00e9 un circu\u00edto de carreiras urbano da cidade de Valencia, que acolleu o Gran Premio de F\u00f3rmula 1 desde 2008 a 2012, xunto coa GP2 Series. O primeiro gran premio de Europa valenciano disputouse o 24 de agosto de 2008.\nO circu\u00edto empezou a constru\u00edrse en outubro de 2007 e ten unha lonxitude de 5.473 metros, con 25 curvas, 11 \u00e1 esquerda e 14 \u00e1 dereita.\nO circu\u00edto.\nO circu\u00edto urbano de Valencia transcorre pola zona do Grau, rodea a d\u00e1rsena interior do porto da cidade e pola nova reordenaci\u00f3n urbana do barrio de Nazaret que ser\u00e1 constru\u00eddo entre as v\u00edas do ferrocarril, a antiga canle do Turia e do Porto. A media de anchura do circu\u00edto \u00e9 de 14 metros.\nOs boxes e a recta de meta at\u00f3panse no tinglado n\u00famero 4 do porto. O trazado do circu\u00edto segue rodeando a d\u00e1rsena en sentido das agullas do reloxo pola v\u00eda perimetral ata chegar ao \"Guindastre Cabria\" onde se achega ao cantil do porto. O trazado, a continuaci\u00f3n, atravesa o paseo do Foredek cheo de palmeiras para pasar \u00e1 chaira previa \u00e1 Mari\u00f1a Norte, al\u00ed cunhas cantas curvas \"lentas\" ach\u00e9ganse perpendicularmente \u00e1 canle de acceso \u00e1 d\u00e1rsena para cruzalo a trav\u00e9s dunha ponte xiratoria.\nUnha vez pola Mari\u00f1a Sur, o trazado discorre cerca do peirao seguindo a curva que este describe, para penetrar por onde actualmente se atopa a ponte levadiza, xa pegado ao muro que separa a mari\u00f1a de lecer do porto comercial.\nTras pasar xunto \u00e1 lonxa de pescadores o trazado af\u00e1stase da d\u00e1rsena pola porta de Estaleiros, enfilando directo cara \u00e1 ponte do mesmo nome, pero antes de chegar onde el, xira \u00e1 dereita 90\u00ba para penetrar na nova zona urbana do Grau que se atopa en construci\u00f3n a d\u00eda de hoxe. Aqu\u00ed, o trazado bordea a antiga canle do r\u00edo Turia ata chegar \u00e1 v\u00eda do ferrocarril, onde cunha curva en pinza pasa xunto ao cemiterio do Grao e dir\u00edxese cara ao norte a buscar a prolongaci\u00f3n da avenida de Francia.\nAo chegar a esta nova avenida discorre pola s\u00faa calzada dereita, cruza a glorieta que no futuro servir\u00e1 de uni\u00f3n deste barrio co de Moreras, e transita por un xogo de curvas en \"S\" que sortea alg\u00fans edificios a\u00ednda en uso existentes pola zona. Finalmente, pasa a avenida Enxe\u00f1eiro Manuel Soto e cun xiro a esquerdas entra de novo na recta de sa\u00edda, xa dentro do porto e preto da d\u00e1rsena.\nPalmar\u00e9s.\nTodos os ga\u00f1adores de F\u00f3rmula 1, no circu\u00edto de Valencia.\n\"Piloto r\u00e9cord: Sebastian Vettel (2)Pa\u00eds r\u00e9cord: Brasil, Alema\u00f1a (ambos 2)construtor r\u00e9cors: Ferrari, Red Bull (ambos 2)Motor r\u00e9cord: Ferrari, Renault (ambos 2)Rekordsieger Reifenhersteller: Bridgestone (3)\""}
{"id": "85238", "revid": "5863", "url": "https://gl.wikipedia.org/wiki?curid=85238", "title": "Roberto Vilar", "text": "Roberto Vilar Fern\u00e1ndez, nado en Xove (Lugo) en 1971, \u00e9 un actor, humorista e presentador galego.\nTraxectoria.\nDespois de estudar en Viveiro e no seminario de Mondo\u00f1edo, comezou a traballar na TVG no programa \"Con perd\u00f3n\", baseado en bromas feitas a cidad\u00e1ns an\u00f3nimos mediante unha c\u00e1mara oculta e Pequeno hotel (2001), pero acadou fama polo seu papel nos Tonechos, un d\u00fao c\u00f3mico que manti\u00f1a co actor V\u00edctor F\u00e1bregas. Este d\u00fao empezou actuando no \"Luar\" da TVG o 19 de setembro de 2002 e que despois se consolidou cun programa de seu, \"O show dos Tonechos\". A comezos de xaneiro de 2009 anunciaron a separaci\u00f3n dos Tonechos.\nDesde o 10 de outubro de 2009 e ata o 24 de novembro de 2011 presentou na TVG o espazo \"Land R\u00f3ber\", que se emit\u00eda os xoves \u00e1 noite.\nEn 2011 asinou un contrato con Mediaset Espa\u00f1a para presentar na s\u00faa cadea de televisi\u00f3n Cuatro o concurso \"Salta a la vista\", que compaxinou durante unhas semanas co seu traballo en \"Land R\u00f3ber\". O 23 de novembro, a TVG anunciou a non renovaci\u00f3n do contrato con CTV, produtora do programa, e o espazo de humor \"Land R\u00f3ber\" cesou as s\u00faas emisi\u00f3ns o 24 de novembro.\nEn outubro de 2013 presenta o programa da TVG \"Entre familias anda o xogo\", que se emit\u00eda os s\u00e1bados \u00e1 noite.\nO 12 de abril de 2014 encargouse de conducir os XII Premios Mestre Mateo.\nNa fin de ano do 2014 anunciou a volta de Land R\u00f3ber, programa que comezou a presentar unhas semanas despois baixo o nome de \"Land R\u00f3ber Tunai Show\", acompa\u00f1ado de humoristas como Xos\u00e9 Antonio Touri\u00f1\u00e1n, Manuel Manqui\u00f1a, Isabel Risco e Pili Pamp\u00edn.\nO 11 de abril de 2015 presentou os XIII Premios Mestre Mateo.\nNo 2018 presentou La noche de Rober en Antena 3, programa que foi cancelado tras seis emisi\u00f3ns."}
{"id": "85239", "revid": "5863", "url": "https://gl.wikipedia.org/wiki?curid=85239", "title": "V\u00edctor F\u00e1bregas", "text": "V\u00edctor F\u00e1bregas Mart\u00ednez, nado en Esteiro (Muros) en 1971, \u00e9 un actor galego.\nTraxectoria.\nEmpezou no teatro afeccionado na infancia, da man de Xos\u00e9 Agrelo Hermo. Na universidade realizou un posgrao de teatro e marchou a Alcal\u00e1 de Henares a estudar teatro cl\u00e1sico. Dous anos despois volveu a Galiza e, logo de traballar nunha conserveira, comeza a rodar para a TVG no programa \"Con perd\u00f3n\", baseado en bromas feitas a cidad\u00e1ns an\u00f3nimos mediante unha c\u00e1mara oculta, pero acadou fama polo seu papel nos Tonechos, un d\u00fao c\u00f3mico que manti\u00f1a co actor Roberto Vilar. Este d\u00fao empezou actuando no \"Luar\" da TVG a comezos do s\u00e9culo XXI e que despois se consolidou cun programa de seu, \"O show dos Tonechos\". A comezos de xaneiro de 2009 anunciaron a separaci\u00f3n dos Tonechos.\nEn 2009 F\u00e1bregas participou na serie de tem\u00e1tica xornal\u00edstica \"O Nord\u00e9s\" (TVG) e tam\u00e9n na pel\u00edcula-documental \"Flores tristes\", de Manolo Abad.\nEn 2011 participou en \"18 Comidas\", de Jorge Coira.\nDende 2011 da vida ao personaxe de \"Lino\" na serie \"Era visto!\" durante as once tempadas que se fixeron desta. Tam\u00e9n formou parte de \"Pazo de familia\" (Tomaso) (TVG), durante oito tempadas.\nEn 2019 interpretou o tenente Poncela na serie \"Lobos&amp;Cordeiros\" (TVG).\nTen colaborado en episodios de \"Pratos combinados\", \"R\u00edas Baixas\", \"O pa\u00eds dos prodixios\", \"Meus queridos veci\u00f1os\", \"Luci\", \"Augasquentes\"...\nFixo dobraxe na curta \"Km 53\" e a longametraxe \"A crise carn\u00edvora\".\nEn 2020 protagonizou a serie c\u00f3mica \"Do dereito e do rev\u00e9s\" (TVG) e copresentou con Ledicia Sola as d\u00faas tempadas do programa de viaxes \"Vou que te\u00f1o que ir\" (TVG).\nDesde o 2021 participa habitualmente en \"Land Rober Tunai Show\" (TVG), \"Luar\" (TVG) e conduce a terceira tempada do programa de viaxes \"Sen C\u00f3digo Postal\" (TVG). Traballou en \"O corpo aberto\" (\u00c1ngeles Huerta, 2022) e \"O home e o can\" (\u00c1ngel de la Cruz. 2022)."}
{"id": "85246", "revid": "5749", "url": "https://gl.wikipedia.org/wiki?curid=85246", "title": "Maite Dono", "text": "Mar\u00eda Teresa Dono Duro, nada en Gasteiz o 17 de febreiro de 1969, \u00e9 unha cantante, actiz e escritora galega.\nTraxectoria.\nCursou estudos de Filolox\u00eda Inglesa na Universidade de Santiago de Compostela e licenciouse en Interpretaci\u00f3n na \"Real Escuela de Arte Dram\u00e1tico de Madrid\". Desde 1993 participou en varios proxectos como actriz.\nEditou dous traballos discogr\u00e1ficos na s\u00faa andaina musical: O primeiro \u00e1lbum \"Coraz\u00f3n de Brief\" (1998) en homenaxe a Emilio Cao no que interpretaba as s\u00faas pezas. O segundo, titulado \"O mar vertical\" (2001), \u00e9 moito m\u00e1is persoal e incl\u00fae pezas propias, traballo que se completa cun libro de poemas hom\u00f3nimo. Tam\u00e9n participou no cd recompilatorio Cantigas de Nadal.\nMaite Dono comparte e colabora en proxectos con diferentes artistas da escena galega: jazz, acompa\u00f1ando a Baldo Mart\u00ednez e Alberto Conde, interpretando cantigas medievais xunto a Carlos Beceiro ou traballos con Roberto Somoza. Ten participado tam\u00e9n en traballos musicais de Na L\u00faa, La Musga\u00f1a.\nActualmente vive en Madrid."}
{"id": "85249", "revid": "98629", "url": "https://gl.wikipedia.org/wiki?curid=85249", "title": "Nottingham", "text": "Nottingham \u00e9 unha cidade e un distrito de Inglaterra, capital do condado de Nottinghamshire, Reino Unido. \u00c9 a cidade que crece con maior rapidez en Inglaterra e a segunda de todo o Reino Unido, s\u00f3 superada por Glasgow. A s\u00faa poboaci\u00f3n en 2006 era de 286.400 habitantes. A conurbaci\u00f3n, o \"Gran Nottingham\", atinx\u00eda, no mesmo ano, 666.358 habitantes. A cidade ocupa o s\u00e9timo lugar de Inglaterra pola s\u00faa poboaci\u00f3n.\nXeograf\u00eda.\nO centro da cidade \u00e9 a vella \"Market Square\" (Praza do Mercado), en torno a cal se encontran as principais r\u00faas comerciais, por encima das cales \u00e1chase a Council House. O centro de Nottingham \u00e1chase sobre do r\u00edo Leen e os seus conf\u00edns meridionais seguen o curso do r\u00edo Trent, que fl\u00fae entre Stroke e Humber.\nHistoria.\nFundada polos anglosax\u00f3ns, foi conquistada polos viquingos. No s\u00e9culo IX era unha das cinco cidades fortificadas do Danelaw. Desde as s\u00faas orixes, parte do asentamento inclu\u00eda cavernas artificiais escavadas en arenito. Neste per\u00edodo o asentamento tivo diversos nomes, como \"Tigguo Cobauc\" (\"Cidade das grutas\") e \"Snottingaham\" (do nome do xefe anglosax\u00f3n Snot). O \"S\", desapareceu co tempo. No s\u00e9culo XI foi constru\u00eddo un castelo sobre un afloramento de arenito no r\u00edo Trent, arredor do cal, paulatinamente, se desenvolveu un burgo.Tornouse nun condado corporativo no ano 1449.\nA guerra civil inglesa comezou en Nottingham en 1642, cando o rei Carlos I de Inglaterra alzou o seu estandarte sobre o castelo de Nottingham. O castelo antigo foi destru\u00eddo polos partidadrios do Parlamento, vitoriosos no 1651. Unha vila-castelo foi reconstru\u00edda polo duque de Newcastle no mesmo sitio, mais foi arrasada no ano 1831 durante as revoltas do per\u00edodo da Reform Act.\nNo s\u00e9culo XIX Nottingham f\u00edxose famosa pola s\u00faa industria de encaixes, mais a s\u00faa importanza econ\u00f3mica non durou demasiado, a\u00ednda que a actividade perdure no presente na cidade. Foi elevada ao status de cidade con ocasi\u00f3n das celebraci\u00f3n do 75\u00ba aniversario do reinado ra\u00ed\u00f1a Vitoria en 1897.\nEducaci\u00f3n.\nNottingham alberga d\u00faa universidades: a Universidade de Nottingham (\"University of Nottingham\") e a Universidade de Nottingham Trent (\"Nottingham Trent University\") (antiga Polit\u00e9cnica de Trent ou Trent Polytechnic). Xuntas atenden uns 40.000 estudantes de curso completo. O hospital universitario, \"Nottingham University Hospital\", \u00e9 o maior hospital do Reino Unido. En outubro de 2007 a \"Unipol Student Homes\" abriu un despacho en Nottingham para axudar a estudantes das d\u00faas universidades que estean a buscar hospedaxe."}
{"id": "85250", "revid": "1131", "url": "https://gl.wikipedia.org/wiki?curid=85250", "title": "Encoro de Vilasouto", "text": "O encoro de Vilasouto \u00e9 un pantano artificial situado no concello do Incio, na provincia de Lugo, entre as parroquias de Vilasouto, Eirexalba e Go\u00f3, que forma parte da conca do r\u00edo Mao.\nTen unha capacidade m\u00e1xima de 21 hm\u00b3 e ocupa unha extensi\u00f3n de 111 ha, cunhas dimensi\u00f3ns de 2\u00a0km de longo e 1,5\u00a0km de ancho, aproximadamente.\nConstru\u00eduse en 1969, coa intenci\u00f3n de solucionar os problemas de abastecemento de auga de boa parte da Terra de Lemos, mediante o regad\u00edo do Val de Lemos. O encoro anegou terras e vivendas, afectando sobre todo \u00e1s parroquias de Vilasouto, Eirexalba e Go\u00f3, sendo os n\u00facleos do Barreal, A Illeira e Outeiro os m\u00e1is afectados. O encoro tam\u00e9n asolagou na paraxe co\u00f1ecida como \"Agro do Pepe\" rochas con petr\u00f3glifos que quedan mergulladas durante as \u00e9pocas de intensas choivas. Tam\u00e9n quedou en desuso a antiga igrexa de San Mamede de Vilasouto, constru\u00edndose unha nova no centro da vila actual."}
{"id": "85251", "revid": "23204", "url": "https://gl.wikipedia.org/wiki?curid=85251", "title": "Fento do bot\u00f3n", "text": "O fento do bot\u00f3n (Woodwardia radicans) \u00e9 unha especie rara de fento xigante, cuxa orixe rem\u00f3ntase \u00e1 era Terciaria, pertence \u00e1 familia Blechnaceae. A planta pode chegar aos 3 metros de altura.\nO seu h\u00e1bitat son os noiros arxilosos e de solos eutrofos e con escorrent\u00eda acentuada. Aparece en zonas sombr\u00edas de ambiente moi h\u00famido como son os bosques de ribeira das zonas atl\u00e1nticas.\nO fento at\u00f3pase distribu\u00eddo moi fragmentariamente, aparecendo nas Illas Canarias, Madeira e Azores e na faixa atl\u00e1ntica. As\u00ed mesmo tam\u00e9n se distrib\u00fae nunhas poucas localidades do norte de \u00c1frica (Alxeria). Na Europa continental at\u00f3pase en pequenos redutos nalgunhas localidades de Italia, e do norte da Pen\u00ednsula Ib\u00e9rica. No mar Mediterr\u00e1neo est\u00e1 presenta na illa de C\u00f3rsega (Francia)."}
{"id": "85252", "revid": "197", "url": "https://gl.wikipedia.org/wiki?curid=85252", "title": "Victoriano Taibo", "text": "Victoriano Taibo Garc\u00eda, nado en Santiago de Compostela o 22 de abril de 1885 e finado en Vigo o 13 de marzo de 1966, foi un mestre, poeta e narrador galego. De ideas galeguistas e de esquerdas, foi membro fundador das Irmandades da Fala e integrante da Real Academia Galega.\nTraxectoria.\nFillo de Francisco Taibo Filgueira e Josefa Garc\u00eda Lameiro, Victoriano foi o m\u00e1is novo de cinco irm\u00e1ns. Estudou Maxisterio en Compostela, onde foi redactor de \"Mi\u00f1a Terra\". Al\u00ed contactou co movemento galeguista a trav\u00e9s da Irmandade da Fala local. Nese tempo tivo sobre el unha grande influencia Lu\u00eds Porteiro Garea. Asinou o manifesto da Asambleia nazonalista de Lugo de 1918.\nComo mestre de escola foi destinado a, entre outros, Mera (Ortigueira), Oza (A Coru\u00f1a), Sigr\u00e1s, Cerdido, As Fiestras (Xinzo de Limia), Morgad\u00e1ns (en Gondomar, onde estar\u00eda m\u00e1is de dezaseis anos) e Lavadores.\nColaborou en numerosas publicaci\u00f3ns, entre elas, \"O Gaiteiro de Lugo\", \"A Nosa Terra\", \"C\u00e9ltiga\", \"O Tio Marcos d'a Portela\", \"N\u00f3s\", \"Ilustraci\u00f3n Gallega\", \"Rexurdimento\", \"Vida Gallega\", \"Labor Gallega\", \"A Fouce\", \"Airi\u00f1os\", \"Alborada\", \"La Noche\", \"Lar\", \"El Pueblo Gallego\", \"Faro de Vigo\", \"Ronsel\", \"ABC\" e \"Sonata Gallega\".\nMantivo relaci\u00f3n epistolar con Manuel Antonio. Foi membro do Seminario de Estudos Galegos desde 1926 e socio correspondente do Instituto Hist\u00f3rico do Minho desde 1930.\nParticipou activamente na campa\u00f1a a prol do Estatuto de autonom\u00eda de Galicia de 1936. Son co\u00f1ecidas algunhas das s\u00faas actuaci\u00f3ns en mitins na compa\u00f1\u00eda de Alfonso Daniel Rodr\u00edguez Castelao, Valent\u00edn Paz-Andrade e Ant\u00f3n Alonso R\u00edos. Tralo Golpe de Estado do 18 de xullo de 1936, foi trasladado forzosamente en 1938 a Villalar de los Comuneros, Valladolid, por causa das s\u00faas ideas pol\u00edticas. En 1942 retornou a Morgad\u00e1ns. \nA proposta de Eladio Rodr\u00edguez Gonz\u00e1lez, Ram\u00f3n Otero Pedrayo, Francisco Vales Villamar\u00edn, \u00c1ngel del Castillo e Florentino L\u00f3pez Cuevillas, ingresou na Real Academia Galega en febreiro de 1946. O 15 de outubro de 1948 leu o discurso panex\u00edrico \"Rosal\u00eda de Castro, precursora da fala\", respondido por Otero Pedrayo. En 1950 instalouse en Vigo, onde viviu ata o seu pasamento en 1966. Xubilouse como mestre en 1954.\nA poes\u00eda de Taibo segue as direcci\u00f3ns dos primeiros libros de Cabanillas, de quen foi disc\u00edpulo literario: costumismo, lirismo intimista e poes\u00eda de loita.\nVida persoal.\nCasou o 12 de setembro de 1929, na Ponte de Mera (Ortigueira), con Carmen Rebollar Mart\u00ednez, irm\u00e1 de Alfredo Rebollar Mart\u00ednez, director de bandas de m\u00fasica e que foi alcalde de Ortigueira pola Fronte Popular na II Rep\u00fablica, ata a Guerra Civil. Tiveron dous fillos, Francisco Vicente \"Fuco\" (1930) e Gloria (1931).\nReco\u00f1ecemento.\nD\u00e9uselle o seu nome ao Premio de poes\u00eda Victoriano Taibo.\nEn 2018 o Concello de Gondomar nomeouno Fillo Adoptivo.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Escritores de Galicia en lingua galega]]\n[[Categor\u00eda:Escritores de Galicia en lingua castel\u00e1]]\n[[Categor\u00eda:Poetas de Galicia]]\n[[Categor\u00eda:Irmandades da Fala]]\n[[Categor\u00eda:Membros de n\u00famero da Real Academia Galega]]\n[[Categor\u00eda:Nados en Santiago de Compostela]]\n[[Categor\u00eda:Nados en 1885]]\n[[Categor\u00eda:Finados en 1966]]\n[[Categor\u00eda:Membros do Seminario de Estudos Galegos]]"}
{"id": "85253", "revid": "89787", "url": "https://gl.wikipedia.org/wiki?curid=85253", "title": "Sapo com\u00fan", "text": "O sapo com\u00fan (\"Bufo bufo\") \u00e9 un anuro moi habitual en toda clase de h\u00e1bitats europeos, sobre todo naqueles con certo grao de contaminaci\u00f3n, como balsas de rega, estanques etc. Distrib\u00faese por toda Europa ag\u00e1s Irlanda e algunhas illas mediterr\u00e1neas. \u00c9 un dos anuros m\u00e1is co\u00f1ecidos, dada a s\u00faa distribuci\u00f3n e requirimentos ecol\u00f3xicos laxos.\nUn feito curioso que poucos co\u00f1ecen \u00e9 a capacidade dos sapos de atraer presas movendo un dos dedos das s\u00faas patas traseiras coma se dunha mi\u00f1oca se tratase.\nO sapo na cultura popular galega.\nCrese que o sapo \u00e9 un animal pezo\u00f1ento e que a mucosidade da s\u00faa pel, o seu cuspe e mesmo os ouri\u00f1os son t\u00f3xicos para quen os toque. Dise que ese mexo pode cegar a quen o recibe ou provocarlle bochas na pel (\"mal do coxo\" ou \"mal do goxo\").\nTam\u00e9n \u00e9 quen de botar un mal de aire denominado especificamente \"mal de sapo\". O Domingo de Ramos era tradici\u00f3n bendici-las leiras cunha p\u00f3la de oliveira e auga bendita, para expulsa-los posibles seres mal\u00e9ficos:\nPero tam\u00e9n entran na terap\u00e9utica popular, e as\u00ed pretend\u00edase cura-la reuma refregando cun sapo a articulaci\u00f3n dorida. Colgando do pescozo dunha parturiente unha bulsa con dous sapos vivos, evit\u00e1banse as hemorraxias tralo parto. Para cura-las anxinas a un rapaz era bo colocarlle na gorxa un sapo aberto.\nOs ollos dun sapo formaban parte do remedio para cura-lo \"tangara\u00f1o\" dos nenos (raquitismo):"}
{"id": "85254", "revid": "2269", "url": "https://gl.wikipedia.org/wiki?curid=85254", "title": "Xos\u00e9 I Bonaparte", "text": ""}
{"id": "85255", "revid": "89787", "url": "https://gl.wikipedia.org/wiki?curid=85255", "title": "Sapo raxado", "text": "O sapo raxado ou sapo pinto (\"Discoglossus galganoi\") \u00e9 unha especie de \"Ranidae\" que vive na Pen\u00ednsula Ib\u00e9rica. At\u00f3pase ameazada de extinci\u00f3n pola perda do seu h\u00e1bitat natural.\nDescrici\u00f3n.\nSapo de pequeno tama\u00f1o de 45 a 75 mm, de cabeza achatada, case tan longa como ancha, e foci\u00f1o obtusamente puntiagudo. De pel lisa ou con pequenas granulaci\u00f3ns de cor moi variable, dende tonalidades pardas, ros\u00e1ceas, verdosas ou case negras.\nDistribuci\u00f3n.\nEndemismo ib\u00e9rico, a s\u00faa \u00e1rea de distribuci\u00f3n comprende Portugal e a metade occidental da Espa\u00f1a peninsular. En Espa\u00f1a, est\u00e1 presente en toda Galicia, e est\u00e9ndese polo leste por Asturias e a maior parte da cornixa cant\u00e1brica, polo norte e oeste de Castela e Le\u00f3n, zonas de \u00c1vila, Estremadura, suroeste da Comunidade de Madrid e serra de Guadarrama, a maior parte da provincia de Toledo e Cidade Real e Andaluc\u00eda occidental at\u00e9 o val do Guadalquivir.\nH\u00e1bitat.\nOcupa unha gran variedade de h\u00e1bitat, case sempre sobre substratos sil\u00edcios ou metam\u00f3rficos, en zonas abertas, en r\u00edos e regatos, en zonas de elevada humidade con abondosa de vexetaci\u00f3n herb\u00e1cea, que lle serve de refuxio.\nAmeazas.\nA alteraci\u00f3n e destruci\u00f3n directa dos medios acu\u00e1ticos, os impactos dos cultivos agr\u00edcolas e a contaminaci\u00f3n qu\u00edmica dos cursos de auga. A depredaci\u00f3n directa do cangrexo de r\u00edo americano, est\u00e1 minguando as s\u00faas poboaci\u00f3ns."}
{"id": "85257", "revid": "23204", "url": "https://gl.wikipedia.org/wiki?curid=85257", "title": "Lagarta da serra", "text": "A lagarta da serra (\"Iberolacerta monticola\") \u00e9 un membro do x\u00e9nero \"Iberolacerta\" end\u00e9mico de Espa\u00f1a e Portugal."}
{"id": "85258", "revid": "880", "url": "https://gl.wikipedia.org/wiki?curid=85258", "title": "Iberolacerta monticola", "text": ""}
{"id": "85259", "revid": "880", "url": "https://gl.wikipedia.org/wiki?curid=85259", "title": "Discoglossus galganoi", "text": ""}
{"id": "85260", "revid": "1822", "url": "https://gl.wikipedia.org/wiki?curid=85260", "title": "P\u00edntega com\u00fan", "text": "A p\u00edntega com\u00fan ou salam\u00e1ntiga (\"Salamandra salamandra\") \u00e9 un anfibio urodelo com\u00fan en Europa con preferencia por h\u00e1bitats acu\u00e1ticos de media e alta monta\u00f1a, ecoloxicamente pouco alterados.\nAo longo do territorio galego recibe tam\u00e9n os nomes vulgares de salamanca, pinchorra, sacabeira, sapagueira, sacarrancha ou saramaganta.\nLocalizaci\u00f3n e caracter\u00edsticas.\nNormalmente sae do seu acocho cando o tempo \u00e9 fr\u00edo e h\u00famido. Adoita ser vista nos cami\u00f1os, \u00e1s veces ag\u00f3chase baixo as pedras. A s\u00faa lonxitude \u00e9 de 20\u00a0cm como m\u00e1ximo.\n\u00c9 doado reco\u00f1ecelas pola cor da pel, negra con pintas amarelas. Para evitar seren atacadas por outros animais, a s\u00faa pel cont\u00e9n pequenas cantidades de substancias t\u00f3xicas (pezo\u00f1a).\nA p\u00edntega ou salam\u00e1ntiga com\u00fan ten unha subespecie de seu en Galicia, a \"Salamandra salamandra gallaica\".\nA p\u00edntega na cultura popular galega.\nO imaxinario tradicional esaxera o car\u00e1cter pezo\u00f1ento da p\u00edntega, pero non s\u00f3 en Galicia. Xa na Idade Media, Hugo de San V\u00edctor escribe -supostamente- o texto \"De bestiis et aliis rebus\" . Neste tratado aseg\u00farase que o veleno da p\u00edntega era o m\u00e1is forte de t\u00f3dolos animais pezo\u00f1osos: mentres que estes poden ferir m\u00e1is ou menos \u00e1 xente, unha p\u00edntega pode matar a varios homes.\nCrese que a p\u00edntega pode transmitir un aire particular, tanto por contacto como polo seu bafo. Incluso abonda con miralo, e s\u00f3 con iso xa pode provocar dores de cabeza e vertixes. Alg\u00fans din que o brazo ou perna que chegue a tocar a p\u00edntega pode terminar apodrecendo.\nProvoca un pro\u00eddo intenso, contra o que se poden aplicar numerosos remedios tradicionais. Alg\u00fan destes incl\u00faen utilizar o propio animal, e as\u00ed, en Ponte Caldelas, por exemplo, hai que coller unha p\u00edntega, queimala e aplicar a cinsa na zona infectada. En O\u00edmbra hai que cravar o animal nun pau e este nunha \u00e1rbore: segundo morre a p\u00edntega, vai desaparecendo a pezo\u00f1a. Outro remedio consiste en matar unha, enterrala en area grosa e colocar tres pedras sobre o corpo; \u00e1 vez que se fai isto, c\u00f3brese a lesi\u00f3n cunha camisa e r\u00e9zanse algunhas oraci\u00f3ns, e \u00f3 quitar a camisa estar\u00e1 curada.\nNo Irixo enchen unha cunca de barro con aceite de oliva e meten dentro unha corda de esparto. Cando esta est\u00e1 ben embebida de aceite, rod\u00e9ase con ela a lesi\u00f3n e r\u00e9zase un ensalmo."}
{"id": "85261", "revid": "1308", "url": "https://gl.wikipedia.org/wiki?curid=85261", "title": "Salamandra salamandra", "text": ""}
{"id": "85262", "revid": "1576", "url": "https://gl.wikipedia.org/wiki?curid=85262", "title": "Plutocracia", "text": "Unha plutocracia (\u03c0\u03bb\u03bf\u03c5\u03c4\u03bf\u03ba\u03c1\u03b1\u03c4\u03af\u03b1, do grego \"ploutos\" 'riqueza' e \"cracia\" 'goberno') \u00e9 unha forma de estado no que existen influencias desequilibradas na toma de decisi\u00f3ns a favor dos que ostentan as fontes de riqueza."}
{"id": "85266", "revid": "98629", "url": "https://gl.wikipedia.org/wiki?curid=85266", "title": "Trit\u00f3n palmado", "text": "O trit\u00f3n palmado (\"Lissotriton helveticus\") \u00e9 unha especie de anfibio caudado pertencente \u00e1 familia Salamandridae.\nAt\u00f3pase ao longo da Europa occidental e do norte, en lagoas, lagos, canais, forestas, terreos de pasto e agr\u00edcolas e \u00e1s veces en \u00e1reas costeiras.\nO seu per\u00edodo de reproduci\u00f3n comeza en febreiro ou abril. Postos os ovos (entre 100 e 300) na auga, as larvas (c\u00e1gados) eclosionan en d\u00faas ou tres semanas, rematando o seu desenvolvemento polo ver\u00e1n na auga. As larvas sofren unha metamorfose entre as sexta e a novena semana. As larvas t\u00f3rnanse sexualmente maduras durante o segundo ano. Os adultos hibernan na terra, baixo os troncos ou pedras, entre os meses de novembro e marzo, raramente o fan dentro da auga.\nOs machos adquiren membranas interdixitais nos membros posteriores durante a \u00e9poca de reproduci\u00f3n.\nOs trit\u00f3ns poden chegar a vivir entre 10 e 15 anos.\n\u00c9 bastante abondoso en Galicia, ag\u00e1s na parte oriental da provincia de Ourense.\nOs principais riscos que sofre esta especie son a transformaci\u00f3n do medio no que vive, o desecamento das zonas h\u00famidas, a contaminaci\u00f3n do seu medio, os lumes forestais e a introduci\u00f3n de especie for\u00e1neas no seu h\u00e1bitat natural."}
{"id": "85268", "revid": "47527", "url": "https://gl.wikipedia.org/wiki?curid=85268", "title": "Lissotriton helveticus", "text": ""}
{"id": "85269", "revid": "98629", "url": "https://gl.wikipedia.org/wiki?curid=85269", "title": "Laguna de Negrillos", "text": "Lagoa de Negrillos \u00e9 un municipio da comarca do P\u00e1ramo, na provincia de Le\u00f3n, Comunidade aut\u00f3noma de Castela e Le\u00f3n, Espa\u00f1a.\nHistoria.\nNo s\u00e9culo X c\u00edtase o termo xeogr\u00e1fico de lagoa (lacuna) en referencia a unha doaz\u00f3n efectuada por Afonso III. Posteriormente a principios do s\u00e9culo XI co\u00f1\u00e9cese unha doaz\u00f3n \u00e1 igrexa de Astorga onde se menciona o termo de San Pedro de Negrillos. Anos m\u00e1is tarde Afonso VI confirma estas doaz\u00f3ns nun documento onde aparece a denominaci\u00f3n de Mosteiro de Negrillos.\nNa documentaci\u00f3n de Fernando II e Afonso IX xorde repetidamente o nome de Lagoa, xa sexa indic\u00e1ndonos o nome do tenente (delegado do rei), ben cando se trate de asuntos eclesi\u00e1sticos relacionados co bispado de Astorga. \nProbas documentais dos anos 1100 sinalan a distintos \"tenentes de Lacuna de Negrillis\" Un documento de 1188 c\u00edtase como propiedade da igrexa astorgana a \"eclesiam de Lacuna de Negrillis\"\nA individualidade hist\u00f3rica de Lagoa de Negrillos re\u00e1lzase en tempos de Fernando II quen entrega a vila a Soro Rodr\u00edguez en premio aos seus servizos como capital do seu se\u00f1or\u00edo xurisdicional. Lagoa de Negrillos conv\u00e9rtese en terra de regengo que por concesi\u00f3n real pasa a ser tenencia de diferentes se\u00f1ores que se encargan de repoboala e organizala.\nA definitiva repoboaci\u00f3n das terras de Lagoa debeuse efectuar por Afonso IX quen se empe\u00f1ou en fortalecer pol\u00edtica e militarmente a V\u00eda da Prata posto que se converteu no \u00fanico cami\u00f1o de expansi\u00f3n (reconquista) que quedou ao seu reino. In\u00edciase por estes anos a construci\u00f3n das murallas e o castelo de Lagoa, activ\u00e1ndose na vila as tarefas de organizaci\u00f3n e defensa.\nUn feito transcendente na historia de Lagoa de Negrillos \u00e9 o outorgamento do foro no ano 1205 por parte do rei Afonso IX. Este conc\u00e9dese seguramente cando a repoboaci\u00f3n conclu\u00edu.\nEste foro out\u00f3rgase a Lagoa e as s\u00faas trece aldeas: \nAs desaparecidas hai tempo: Marcelinos, Torres, Santa Mar\u00eda de Cores; o despoboado actual de San Salvador de Negrillos; e as actuais Conforcos, Caba\u00f1eros, Grajal, Pozuelos, Ribeira, Santa Mar\u00eda a Antiga, Villaestrigo, Villamorico e Zambrocinos.\nA maior parte dos preceptos contidos no Foro presentan notable semellanza cos do foro de Le\u00f3n a pesar das diferenzas peculiares dun medio rural respecto dunha cidade sede da corte.\nLagoa ser\u00e1 visitada frecuentemente polo rei Afonso IX segundo const\u00e1tase en diferentes episodios do seu reinado.\nMonumentos e Lugares de interese.\nPos\u00fae un castelo medieval constru\u00eddo nos s\u00e9culos XIII e XIV declarado Ben de Interese Cultural o 22 de abril de 1949\nFestas e costumes.\nSon moitas as festas e costumes que te\u00f1en lugar na vila. As festas m\u00e1is importantes son: o Voto, o Corpus e a festa da Faba.\nO Voto \u00e9 unha festa de car\u00e1cter relixioso en honra \u00e1 patroa do pobo a Virxe do Arrabal. Cel\u00e9brase o \u00faltimo s\u00e1bado de abril e o seu acto principal na tarde do domingo \u00e9 a procesi\u00f3n ou retorno da virxe da parroquia de San Juan Bautista \u00e1 ermida que leva o seu nome e estancia habitual. A festa \u00e9 amenizada polos bailes dos danzantes cos seus lazos, as t\u00edpicas verbenas, atracci\u00f3ns de feira e outras diversi\u00f3ns populares.\nO Corpus Christi Cel\u00e9brase a fin de semana seguinte ao Xoves de Corpus. O acto principal da festa, a procesi\u00f3n, d\u00e1 comezo \u00e1s 12.00 na Parroquia San Juan Bautista, situada na praza central do pobo. O acto relixioso, acompa\u00f1ado polos apostolos e encabezada por San Sebasti\u00e1n, parte cara \u00e1 ermida do Arrabal, onde se celebrase a eucarist\u00eda, para nada m\u00e1is acabar partir de novo cara \u00e1 igrexa parroquial do pobo, onde San Sebasti\u00e1n fai venias e reverencias, e vaise correndo da igrexa avergo\u00f1ado. \u00e9 unha bonita e interesante procesi\u00f3n, de interese tur\u00edstico provincial e rexional.\nA festa da Faba Cel\u00e9brase a finais de agosto. Nace en 1977 recordando o ent\u00f3n produto t\u00edpico por excelencia, a faba. Cel\u00e9brase en datas de vacaci\u00f3ns para facilitar a participaci\u00f3n dos fillos e simpatizantes do pobo. Alt\u00e9rnanse actividades culturais e deportivas. A mocidade mobil\u00edzase organizando as s\u00faas penas. Hai penas de nenos, de maiores, de mozos, que se implican na festa d\u00e1ndolle colorido, e todas cos seus \"chiringuitos\". Alg\u00fans anos hai solta de \"vaquillas\", para xente atrevida, outros descenso do regueiro, para xente con imaxinaci\u00f3n, outros carreiras profesionais ou de afeccionados para facilitar a participaci\u00f3n. Non faltan o preg\u00f3n de festas, as ra\u00ed\u00f1as, damas, as carrozas nin tampouco as penas.\nAs penas.\nComo outras festas leonesas, a festa da Faba caracterizouse desde as s\u00faas primeiras edici\u00f3ns por contar cun nutrido grupo de grupos que se encargan de enriquecer os actos festivos (desfiles, xogos, competici\u00f3ns etc.) e darlle ambiente \u00e1s r\u00faas do pobo. Tr\u00e1tase de asociaci\u00f3ns non formalizadas, independentes do Concello, e xeralmente cun posto fixo onde se re\u00fanen grupos de amigos tanto nativos como forasteiros."}
{"id": "85270", "revid": "819178", "url": "https://gl.wikipedia.org/wiki?curid=85270", "title": "Savi\u00f1ao", "text": ""}
{"id": "85271", "revid": "89787", "url": "https://gl.wikipedia.org/wiki?curid=85271", "title": "Ra patilonga", "text": "A ra patilonga, ra de patas longas, ra ib\u00e9rica, ra dos regos ou zampexa, \"Rana iberica\", \u00e9 un anfibio anuro da famila dos r\u00e1nidos (\"Ranidae\") pertencente ao grupo das ras vermellas, que habita en Galicia, norte de Portugal, a parte centrooocidental de Asturias, centro da cordilleira Cant\u00e1brica, sistema Central ib\u00e9rico e nos sectores occidentais e centrais dos montes de Toledo.\n\u00c9 unha ra de t\u00edpica de monta\u00f1a, cuxo h\u00e1bitat natural son os regatos, pozas de auga fr\u00eda sobre substrato rochoso e entre vexetaci\u00f3n de ribeira. Captura sobre todo presas terrestres, principalmente insectos, vermes e ara\u00f1as.\nCaracter\u00edsticas.\n\u00c9 o m\u00e1is pequeno dos r\u00e1nidos galegos, de aspecto estilizado e patas posrteriores moi longas.\nOs machos adultos miden entre os 29 e os 40\u00a0mm de lonxitude de cabeza e tronco, e pesan entre os 3 e os 7 g; as femias adultas son moito maiores (de entre 37 e 53\u00a0mm de lonxitiude e de 4 a 18 g de peso).\nO seu foci\u00f1o \u00e9 afiado e os seus ollos, grandes e sa\u00edntes, amarelos e coa pupila ovoide e horizontal.\nA coloraci\u00f3n do dorso var\u00eda desde a parda ou moura at\u00e9 a ocre ou avermellada, sendo moi t\u00edpicas desta especie unhas manchas claras e irregulares espalladas polo dorso.\nA reproduci\u00f3n comeza no mes de marzo. A c\u00f3pula ten lugar pola noite, nos remansos dos r\u00edos e en pequenas represas das canles de regad\u00edo, onde logo van depositar entre 200 a 450 ovos.\nOs c\u00e1gados, que te\u00f1en o ventre negro con lunares brancos transparentando o paquete intestinal, rematan a s\u00faa metamorfose entre os meses de xu\u00f1o e setembro, despois de aproximadamente tres meses.\nA ra patilonga pode vivir entre 5 e 6 anos.\nEn Galicia.\nEsta ra, interesante endemismo do noroeste Ib\u00e9rico, conserva en Galicia o maior n\u00famero dos seus efectivos, sendo, quizais, a ra galega por excelencia, a que ocupa os h\u00e1bitats m\u00e1is caracter\u00edsticos da nosa terra, encontr\u00e1ndose en todos os pequenos regatos que discorren polas fragas, prados e toxais galegos. Ocupa toda a nosa comunidade, a\u00ednda que \u00e9 m\u00e1is rara nas depresi\u00f3ns ourens\u00e1s de caracter\u00edsticas mediterr\u00e1neas, podendo verse desde o nivel do mar at\u00e9 os 1 450 m de altitiude, na serra de Queixa (na serra de Gredos ascende at\u00e9 os 2 100 m).\nEstado de conservaci\u00f3n.\nNT: Risco baixo."}
{"id": "85272", "revid": "1308", "url": "https://gl.wikipedia.org/wiki?curid=85272", "title": "Rana iberica", "text": ""}
{"id": "85277", "revid": "15490", "url": "https://gl.wikipedia.org/wiki?curid=85277", "title": "Paulo Carlos L\u00f3pez", "text": "Paulo Carlos L\u00f3pez L\u00f3pez, nado en Bergondo o 5 de decembro de 1985 e veci\u00f1o de Betanzos, \u00e9 doutor en Ciencia Pol\u00edtica e en Comunicaci\u00f3n, xornalista, polit\u00f3logo e pol\u00edtico galego.\nTraxectoria.\nAcad\u00e9mica.\nLicenciouse en Xornalismo (2007) e en Ciencias Pol\u00edticas e da Administraci\u00f3n (2011) na Universidade de Santiago de Compostela, onde obtivo o t\u00edtulo de doutor en Comunicaci\u00f3n e Industrias Creativas (2016) coa tese que leva por t\u00edtulo \"A axenda pol\u00edtica, medi\u00e1tica e p\u00fablica nas elecci\u00f3ns galegas do ano 2009. Estratexia partidaria, produci\u00f3n da informaci\u00f3n e cidadan\u00eda,\" dirixida por Lu\u00eds \u00c1lvarez Pousa. \u00c9 tam\u00e9n doutor en Ciencia Pol\u00edtica pola Universidade de Valencia (2023), coa tese \"La construcci\u00f3n de las agendas pol\u00edticas digitales: comunicaci\u00f3n on-line, emociones y polarizaci\u00f3n en elecciones presidenciales latinoamericanas, \" dirixida por Pablo O\u00f1ate, presidente da International Political Science Association. Conta con estancias de investigaci\u00f3n posdoutorais e foi profesor convidado en universidades chilenas, arxentinas, portuguesas e ecuatorianas.\nForma parte do departamento de Ciencia Pol\u00edtica e Sociolox\u00eda da Universidade de Santiago de Compostela sendo profesor no grao en Ciencia Pol\u00edtica e da Administraci\u00f3n e no grao en Comunicaci\u00f3n Audiovisual, membro do Equipo de Investigaciones Pol\u00edticas e integrante da Rede Internacional de Xesti\u00f3n da Comunicaci\u00f3n (XESCOM). \nIgualmente foi docente na Pontificia Universidad Cat\u00f3lica del Ecuador na cidade de Ibarra dende o ano 2016 ata o ano 2019, dirixindo o primeiro grupo de investigaci\u00f3n da instituci\u00f3n, \"Medios, Tecnolog\u00edas Aplicadas y Comunicaci\u00f3n\", e colaborando para que Ecuador fora o segundo pa\u00eds latinomericano con maior produci\u00f3n cient\u00edfica na \u00e1rea de Comunicaci\u00f3n no ano 2018, s\u00f3 por detr\u00e1s do Brasil. Foi coordinador do primeiro m\u00e1ster oficial de Comunicaci\u00f3n Pol\u00edtica do Estado latinoamericano avalado polo Consejo de Educaci\u00f3n Superior .\nCoordina os talleres acad\u00e9micos internacionais \"Workshop in Marketing, Consulting, Political Communication and Technologies\", o \"Workshop on Media, Applied Technology and Communication\" e a Comisi\u00f3n de Comunicaci\u00f3n Pol\u00edtica dependente da Universidad de Palermo (Buenos Aires).\nConta con m\u00e1is dun cento de publicaci\u00f3ns cient\u00edficas en Comunicaci\u00f3n e Ciencia Pol\u00edtica en revistas de impacto nacionais e internacionais (indexadas Journal Citation Reports e Scopus) tales como \"Comunicar\", \"Revista Espa\u00f1ola de Ciencia Pol\u00edtica\"\", Revista de Estudios Pol\u00edticos, An\u00e1lisis Pol\u00edtico, \"El Profesional de la Informaci\u00f3n\", \"Journalism Practice\", Revista Latina de Comunicaci\u00f3n Social, Estudios Sobre el Mensaje Period\u00edstico, Raz\u00f3n y Palabra, Cluster Computing, Communication &amp; Society, Revista Ib\u00e9rica de Sistemas e Tecnologias de Informa\u00e7\u00e3o ou Prisma Social.\" Igualmente, ten publicaci\u00f3ns nas colecci\u00f3ns de Springer, Routledge, Palgrave Macmillan, Centro de Investigaciones Sociol\u00f3gicas ou Tirant lo Blanch consideradas polo \u00edndice Scholarly Publishers Indicators as m\u00e1is destacadas no \u00e1mbito cient\u00edfico.\". \"\nColabora e colaborou en varios medios de comunicaci\u00f3n (Grupo El Correo Gallego e Tempos Novos).\nPol\u00edtica.\nMilitou no BNG desde os 16 anos, facendo parte dos \u00f3rganos de direcci\u00f3n das s\u00faas xuventudes, Galiza Nova. Tam\u00e9n formou parte dos Comit\u00e9s Abertos de Faculdade (CAF), sendo representante do estudantado en \u00f3rganos da USC. \nDentro do BNG militou en Esquerda Nacionalista, sendo escollido en outubro de 2007 portavoz nacional de Esquerda Nacionalista-Mocidade. Nas elecci\u00f3ns xerais do ano 2008 foi candidato ao Congreso dos Deputados pola circunscrici\u00f3n da Coru\u00f1a. Logo dunha escisi\u00f3n de Esquerda Nacionalista, pasa a formar parte da corrente interna do BNG Espazo Socialista Galego e do seu Consello Pol\u00edtico Nacional. Esquerda Nacionalista-Mocidade abandona Esquerda Nacionalista e pasa a integrar Espazo Socialista Galego a partir do proceso Espazo Aberto en Galiza Nova. O 25 de abril do 2009 foi escollido secretario xeral de Mocidade Socialista Galega (MSG), as xuventudes de Espazo Socialista Galego. \nLogo da Asemblea Nacional Constitu\u00ednte de +BNG o 21 de novembro de 2009, no cal se integra o Espazo Socialista Galego, a MSG foi reco\u00f1ecido como o seu referente xuvenil, formando parte a Secretar\u00eda Xeral do seu Consello Pol\u00edtico Nacional e da s\u00faa Comisi\u00f3n Permanente.\nNa Asemblea Nacional Extraordinaria do BNG o 10 de maio de 2009 ocupou o posto n\u00famero 44 na lista de +BNG ao Consello Nacional do Bloque e non foi elixido. Ao se constitu\u00edr a Mocidade Nacionalista Galega en novembro de 2010, logo do proceso +Mocidade no que se integrou a MSG, Paulo Carlos L\u00f3pez foi elixido o seu primeiro secretario xeral.\nLogo da escisi\u00f3n do Bloque Nacionalista Galego, Paulo Carlos L\u00f3pez pasou a ser un dos fundadores de Compromiso por Galicia, de cuxa Executiva Nacional formou parte, situaci\u00f3n que compatibilizou coa de secretario xeral da Mocidade Nacionalista Galega ata o ano 2013. Foi candidato ao Parlamento de Galicia no ano 2012. Ga\u00f1ou as primarias convocadas en 2014 para escoller o candidato de Compromiso por Galicia aos comicios europeos , na coalici\u00f3n con CiU, PNV e Coalici\u00f3n Canaria. Foi representante de Compromiso por Galicia no Parlamento Europeo entre os anos 2014 e 2016 destacando iniciativas sobre os prezos abusivos das peaxes en Galicia, a memoria hist\u00f3rica, a protecci\u00f3n ambiental da R\u00eda de Betanzos e a igualdade no deporte.\nDimitiu do seu cargo e abandonou o partido en 2016 pola deriva ideol\u00f3xica deste cara ao centrismo as\u00ed como por discrepancias coa pol\u00edtica de alianzas, xa que entend\u00eda que Compromiso deb\u00eda \"apostar decididamente por sumar no novo espazo pol\u00edtico que constitu\u00eda En Marea\".\nEn 2023 foi escollido voceiro de Sumar Galicia.\nVida persoal.\n\u00c9 irm\u00e1n do escritor Xabier L\u00f3pez."}
{"id": "85278", "revid": "3054", "url": "https://gl.wikipedia.org/wiki?curid=85278", "title": "Ciencias Pol\u00edticas e da Administraci\u00f3n", "text": ""}
{"id": "85279", "revid": "111586", "url": "https://gl.wikipedia.org/wiki?curid=85279", "title": "Lixus", "text": "Lixus (en \u00e1rabe \u0644\u064a\u0643\u0633\u0648\u0633) era unha cidade antiga fundada polos fenicios arredor de 1100 a.C..\nPatrimonio da Humanidade.\nEste sitio foi engadido \u00e1 Lista Indicativa da UNESCO Patrimonio Mundial o 1 de xullo de 1995, na categor\u00eda Patrimonio da Humanidade Cultural.\nNome.\nA lingua oficial era o p\u00fanico, usado nas emisi\u00f3ns de moeda aut\u00f3noma da cidade desde o s\u00e9culo II a.C., o nome do sitio aparece nas moedas en p\u00fanico como LKS triliteral, e en lat\u00edn como LIX e LIXS (a forma Lixus / Lixos est\u00e1 consagrada pola tradici\u00f3n greco-latina). \nCaracter\u00edsticas.\nEstaba situada alg\u00fans quil\u00f3metros ao norte da pequena cidade de Larache en Marrocos, na beira dereita do wadi Lucos. Lixus foi unha das m\u00e1is antigas e das m\u00e1is importantes cidades da costa atl\u00e1ntica.\nEst\u00e1 rodeada de chairas pantanosas ao sur e ao suroeste, nas que se crearon f\u00e1bricas de sal. \nO emperador romano Claudio outorgoulle o status de colonia romana.\nLendas.\nAureolada de prestixio na antig\u00fcidade, era citada nos mitos gregos como unha cidade lendaria \nna que localizaban dous dos traballos de H\u00e9rcules. Ser\u00eda en Lixus, en efecto, onde o heroe m\u00edtico venceu a Anteo, suposto fundador de T\u00e1nxer, e colleu as maz\u00e1s de ouro do xard\u00edn das Hesp\u00e9rides, que estaban gardabas por un drag\u00f3n. Plinio o Vello viu neste drag\u00f3n unha alegor\u00eda do r\u00edo descrita por moitos meandros."}
{"id": "85287", "revid": "5863", "url": "https://gl.wikipedia.org/wiki?curid=85287", "title": "Copa Galega de W\u00e1ter-polo", "text": "A Copa Galega de W\u00e1ter-polo \u00e9 un torneo anual de w\u00e1ter-polo celebrado en Galicia e organizado pola Federaci\u00f3n Galega de Nataci\u00f3n. \u00c9, xunto coa Liga Galega, unha das d\u00faas competici\u00f3ns que disputan os equipos galegos. Na tempada 2007/2008 participou un club non galego, o Club Nataci\u00f3n Avil\u00e9s, con sede en Avil\u00e9s, Asturias (na categor\u00eda masculina)."}
{"id": "85292", "revid": "98629", "url": "https://gl.wikipedia.org/wiki?curid=85292", "title": "D\u00eda Mundial do Medio Ambiente", "text": "O D\u00eda mundial do ambiente cel\u00e9brase cada 5 de xu\u00f1o desde 1972. Este d\u00eda foi establecido pola Asemblea Xeral das Naci\u00f3ns Unidas, na Resoluci\u00f3n 2994 (XXVII) do 15 de decembro de 1972, coa que se iniciou a Conferencia de Estocolmo co Medio Humano coma tema principal. Ese mesmo d\u00eda, a Asemblea Xeral da ONU aprobou a creaci\u00f3n do \"Programa das Naci\u00f3ns Unidas para o ambiente\" (PNUMA).\nHistoria.\nCo \"d\u00eda mundial do ambiente\", a organizaci\u00f3n das Naci\u00f3ns Unidas procura sensibilizar a opini\u00f3n mundial en relaci\u00f3n a temas ambientais, intensificando a atenci\u00f3n e a acci\u00f3n pol\u00edtica e co obxectivo principal de darlle un contexto humano, motivando \u00e1s persoas para que se transformen en axentes activos do desenvolvemento sostible e equitativo; promover o papel fundamental das comunidade no cambio de actitude cara a temas ambientais, e fomentar a cooperaci\u00f3n, pois esta garantir\u00e1 que t\u00f3dalas naci\u00f3ns e persoas gocen dun futuro m\u00e1is prospero e seguro.\nO D\u00eda mundial do Medio Ambiente \u00e9 un evento no que se realizan m\u00faltiples actividades: concentraci\u00f3ns en r\u00faas, concertos ecol\u00f3xicos, ensaios e competencias en escolas, plantaci\u00f3ns de \u00e1rbores, campa\u00f1as de reciclaxe e de limpeza, entre outras. En moitos pa\u00edses esta celebraci\u00f3n \u00e9 unha oportunidade de asinar ou ratificar convenios internacionais e, algunhas veces, establecer estruturas gobernamentais permanentes relacionadas co manexo ambiental e a planificaci\u00f3n econ\u00f3mica.\nAs principais celebraci\u00f3ns internacionais no 2006 realiz\u00e1ronse en Alxeria. Ese ano o tema elixido foi \"Desertos e Desertificaci\u00f3n\" e o lema \"Non abandones os desertos!\", enfatizando a importancia de protexer \u00e1s terras \u00e1ridas, as cales representan m\u00e1is do 40% da superficie do planeta.\nEn 2007 as actividades foron en Troms\u00f8 (Noruega) e o lema escollido foi \"\"O desxeo, un asunto candente\". En 2008 a sede foi Nova Zelandia, e o tema: \"Deixa o h\u00e1bito! Cara a unha econom\u00eda baixa en carbono\"."}
{"id": "85303", "revid": "2520", "url": "https://gl.wikipedia.org/wiki?curid=85303", "title": "Olympiakos Piraeus", "text": ""}
{"id": "85305", "revid": "69028", "url": "https://gl.wikipedia.org/wiki?curid=85305", "title": "Olympiakos Sindesm\u00f3s Filathlon Pirai\u00e9vs", "text": "O Olimpiakos Piraeus, tam\u00e9n co\u00f1ecido como Olimpiacos CFP, e con nome completo Olympiak\u00f3s S\u00fdndesmos Fil\u00e1thlon Pire\u00f3s, \u00e9 un club polideportivo grego do Pireo, na provincia de \u00c1tica. Fundouse no ano 1925\nHistoria.\nO club xurdiu o 10 de marzo de 1925 como o resultado da fusi\u00f3n do \"Piraikos Podosferikos Omilos\" (Pireu F\u00fatbol Club) e o \"Omilos Filathlon Pirai\u00e9vs\" (Pireu Suporters Club). \u00c9 un dos clubs polideportivos m\u00e1is importantes de Europa cun totalde m\u00e1is que 400 t\u00edtulos reco\u00f1ecidos. Ten multitude de seccions. A destacar:\nPalmar\u00e9s.\nBaloncesto.\nVer Olympiakos Piraeus BC\nW\u00e1ter-polo.\nMasculino\nFeminino"}
{"id": "85308", "revid": "3054", "url": "https://gl.wikipedia.org/wiki?curid=85308", "title": "Olympiakos SFP", "text": ""}
{"id": "85310", "revid": "23204", "url": "https://gl.wikipedia.org/wiki?curid=85310", "title": "Equipo Unificado", "text": "Equipo Unificado foi o nome empregado polos equipos deportivos das antigas rep\u00fablicas da Uni\u00f3n Sovi\u00e9tica (excepto os Pa\u00edses b\u00e1lticos) nos Xogos Ol\u00edmpicos de inverno de 1992 en Albertville e nos Xogos Ol\u00edmpicos de 1992 en Barcelona. O nome oficial en franc\u00e9s foi \"\u00c9quipe Unifi\u00e9e\".\nHistoria.\nDurante os Xogos Ol\u00edmpicos de Inverno empregouse a bandeira ol\u00edmpica na cerimonia de apertura e nas cerimonias de entrega de medallas, e soaba o himno ol\u00edmpico cando un deportista do Equipo Unificado consegu\u00eda unha medalla de ouro. Isto repetiuse nos Xogos Ol\u00edmpicos de Ver\u00e1n excepto cos deportistas individuais, que pese a que compet\u00edan co mesmo uniforme, iz\u00e1base a bandeira do seu pa\u00eds de orixe se ga\u00f1aban unha medalla e soaba o himno cando acadaban o ouro.\nO equipo estivo formado por atletas de todas as ex Rep\u00fablicas Sovi\u00e9ticas exceptuando os estados b\u00e1lticos:"}
{"id": "85313", "revid": "89787", "url": "https://gl.wikipedia.org/wiki?curid=85313", "title": "Ux\u00edo Souto", "text": "Ux\u00edo Souto Campos, nado en Xinzo (Cuntis) o 9 de xullo de 1905 e finado en M\u00e9xico o 28 de novembro de 1990, foi un escultor galego.\nTraxectoria.\nDesde ben novo tivo vocaci\u00f3n e ma\u00f1a para a escultura. Os seus primeiros anos escolares pasounos en Cuntis, at\u00e9 que aos catorce anos, debido \u00e1 insistencia do seu profesor que apreciou o talento do alumno, os pais decidiron envialo a Santiago de Compostela, onde combinaba o traballo como aprendiz no obradoiro de Jos\u00e9 Rivas Rodr\u00edguez coa asistencia a clases na Escola de Artes e Oficios. O xornalista de Cuntis Xo\u00e1n Xes\u00fas Gonz\u00e1lez, correspondente de \"El Pueblo Gallego\" en Compostela informou, na s\u00faa secci\u00f3n \"Ecos Compostelanos\", dos premios outorgados no curso 1923-1924 aos alumnos da escola; entre eles figura premiado na materia de Modelaxe e Baleirado o artista. Do obradoiro de Rivas pasou ao de Figueiras e Carballido, dous disc\u00edpulos do primeiro que se independizaron e levaron con eles ao de Cuntis. Al\u00ed traballou como empregado de primeira at\u00e9 que cumpriu os vinte e un anos e tivo que ir ao servizo militar.\nCon vinte anos encarg\u00e1ronlle realizar unha imaxe da Virxe do Carme para homenaxear a Antonio Redondo, p\u00e1rroco de Santa Cruz de Lamas (Mora\u00f1a). Como non ti\u00f1an moita confianza en que a obra fora executada por un rapaz tan novo, o pai do escultor tivo que facerse responsable de que esta fose a bo termo, pois o valor da madeira era alto. O traballo realizouno Ux\u00edo nun local en Cuntis, na praza do Ferrol, por aqueles anos chamada praza de Lepanto. A raz\u00f3n foi que desta maneira estaba traballando \u00e1 vista de moita xente que pod\u00eda certificar que o traballo levaba bo ritmo.\nEn 1927 conseguiu unha pensi\u00f3n art\u00edstica ao acadar o primeiro posto na secci\u00f3n de escultura das probas selectivas da Deputaci\u00f3n Provincial de Pontevedra e ano tras ano f\u00f3iselle renovando por un m\u00e1ximo de tres que establec\u00edan as bases. Grazas a esta bolsa puido matricularse na Escola Superior de Belas Artes de San Fernando, en Madrid. A s\u00faa estancia en Madrid permitiulle participar en numerosas mostras, como a de Arte Galega que organizou en 1928 o xornal \"El Heraldo de Madrid\", no C\u00edrculo de Bellas Artes, no Museo de Arte Moderna e mesmo en exposici\u00f3ns colectivas en Par\u00eds. Tam\u00e9n obtivo un premio convocado por concurso polo Ministerio de Instruci\u00f3n P\u00fablica e Belas Artes para desenvolver unha investigaci\u00f3n sobre a escultura espa\u00f1ola. A Deputaci\u00f3n Provincial, unha vez que o artista deixou de ser bolseiro, outorgoulle unha bolsa de viaxe que lle permitiu ampliar estudos no estranxeiro durante o curso 1930-1931.\nSouto aproveitou intensamente todas as oportunidades formativas que se lle brindaron, ao tempo que desenvolveu unha actividade art\u00edstica moi intensa. Nestes anos ademais conseguiu sacar adiante a carreira de Profesor de Debuxo e, comezar as\u00ed o seu labor docente en 1933 en Mieres (Asturias) para moi pronto conseguir achegarse a Galiza e m\u00e1is concretamente \u00e1 s\u00faa vila natal ao acadar a praza de profesor de debuxo no instituto da Estrada en 1934, onde permaneceu at\u00e9 1936. Co golpe de Estado do 18 de xullo de 1936 foi suspendido de emprego e soldo en novembro. Pasou a territorio leal e en 1937 conseguiu volver a exercer a docencia en terras catal\u00e1s, que a\u00ednda non foran tomadas polos franquistas, no instituto de Igualada (Barcelona), e unicamente por un ano.\nUnha vez rematada a guerra, a Ux\u00edo Souto non lle quedou outra sa\u00edda prudente, dada a s\u00faa ideolox\u00eda, que a de fuxir a Francia. Cruza os Pireneos e permaneceu nun campo de refuxiados. Da pegada que deixou nel e na s\u00faa obra a estancia no campo de refuxiados e da penosa situaci\u00f3n na que se topaban deixou boa mostra nos debuxos que se conservan. Finalmente puido pasar a M\u00e9xico, arribando a Veracruz no buque Mexique o 27 de xullo de 1939. En M\u00e9xico fundou xunto a outros exiliados a Alianza Nazonal Galega en 1943, da que foi vicesecretario de relaci\u00f3ns. Tam\u00e9n foi ilustrador da revista \"Saudade\" e profesor de debuxo no Instituto Hispano-Mexicano Ruiz de Alarc\u00f3n dirixido por Pedro Martul Rey.\nNeste pa\u00eds o artista sufriu unha profunda transformaci\u00f3n. Afastado da terra e dos amigos debe comezar unha nova vida. Casou con Mar\u00eda Aliseda Olivares, outra refuxiada que chegou a M\u00e9xico cos seus pais desde Don Benito (Badaxoz) e o matrimonio tivo dous fillos.\nObra.\nDedicouse de forma predominante \u00e1 escultura, ampliando o tipo de materiais que empregaba, as\u00ed como as t\u00e9cnicas e a tem\u00e1tica da s\u00faa obra. Como sinala Fernando Mart\u00ednez Vilanova: \"Afortunadamente o artista novamente puido adicarse ao ensino neste pa\u00eds, actividade que era o piar da s\u00faa econom\u00eda\". Ao pouco de retirarse, e unha vez que Souto decidira dedicarse por completo \u00e1 creaci\u00f3n, unha grave enfermidade impediullo. Finamente o 28 de novembro de 1990 Ux\u00edo Souto morreu en M\u00e9xico, se ben antes de morrer puido cumprir un dos seus m\u00e1ximos desexos: volver a Galiza. F\u00edxoo en varias ocasi\u00f3ns, mais o reco\u00f1ecemento ao seu labor creativo chegou uns anos despois, da man do Museo de Pontevedra, que en 1993 organizou unha exposici\u00f3n antol\u00f3xica dedicada a Ux\u00edo Souto."}
{"id": "85315", "revid": "1131", "url": "https://gl.wikipedia.org/wiki?curid=85315", "title": "Circu\u00edto Gilles Villeneuve", "text": "O Circu\u00edto Gilles Villeneuve \u00e9 un circu\u00edto de carreiras semiurbano utilizado para o Gran Premio do Canad\u00e1 de F\u00f3rmula 1 previamente albergou o World Sportscar Championship da FIA, as Champ Car World Series, as Canadian Tire Series da NASCAR, as Xfinity Series da NASCAR e a Rolex Sports Car Series da Grand-Am. At\u00f3pase localizado na \u00cele Notre-D\u00e1me, unha illa situada no R\u00edo San Lourenzo e que \u00e9 parte de Montreal, na provincia franc\u00f3fona do Quebec. O circu\u00edto debe o seu nome ao piloto canadense Gilles Villeneuve.\nO Gran Premio do Canad\u00e1 de F\u00f3rmula Un, que tivo lugar durante 30 anos no circu\u00edto Gilles Villeneuve, foi eliminado do calendario da F\u00f3rmula Un de e substitu\u00eddo coa primeira edici\u00f3n do Gran Premio de Abu Zabi. O 27 de novembro de 2009, funcionarios do Quebec e organizadores do Gran Premio do Canad\u00e1 anunciaron un acordo coa Formula One Administration e asinaron un novo contrato de cinco anos que abarca as tempadas 2010-2014.\nA edici\u00f3n 2011. Tivo lugar o 12 de xu\u00f1o \u00e1s 1:00 pm (17:00 GMT) e foi o Gran Premio m\u00e1is longo da historia do Campionato Mundial, debido a un longo atraso pola choiva.\nDurante a sesi\u00f3n de cualificaci\u00f3n en 2014, os organizadores do Gran Premio anunciaron que acordaran unha extensi\u00f3n de 10 anos para manter o Gran Premio do Canad\u00e1 no circu\u00edto Gilles Villeneuve ata .\nCircu\u00edto.\nOrixinalmente chamado Circu\u00edto da \u00cele Notre-D\u00e1me, o circu\u00edto foi constru\u00eddo e terminado en 1978. No que demostrou ser o evento principal da sede ao longo das d\u00e9cadas, o Gran Premio do Canad\u00e1 de F\u00f3rmula Un fomaba parte do Campionato Mundial desde 10 anos antos, e disput\u00e1base con anterioridade en Mosport Park preto de Toronto en 8 ocasi\u00f3ns e en e , no circu\u00edto de Mont-Tremblant no Quebec. Debido \u00e1s preocupaci\u00f3ns pola seguridade en Mosport que arruinaron o evento de 1977, decidiuse trasladar a carreira para o novo circu\u00edto de Montreal. En 1982, foi renomeado en honra do piloto canadense de F\u00f3rmula Un Gilles Villeneuve, pai de Jacques Villeneuve, a ra\u00edz da s\u00faa morte a principios de ano. O circu\u00edto est\u00e1 situado nunha parte da cidade de Montreal co\u00f1ecida como Parque Jean-Drapeau. O parque leva o nome do alcalde de Montreal que foi responsable da organizaci\u00f3n da Expo 67.\nO circu\u00edto at\u00f3pase na \u00cele Notre-D\u00e1me, unha illa artificial situada no R\u00edo San Lourenzo constru\u00edda orixinalmente para a Expo. Tam\u00e9n a veci\u00f1a Illa de Santa Helena fora ampliada artificialmente para o recinto ferial e un remanente importante da feira, a Biosfera pode ser vista regularmente durante a cobertura televisiva dos eventos de carreiras.\nCase a metade da pista, da curva pechada ata logo da zona de boxes, descorre xunto \u00e1 \"Conca ol\u00edmpica \", unha enorme cubeta rectangular, creada para a competici\u00f3n de remo e pirag\u00fcismo dos Xogos Ol\u00edmpicos de Montreal de 1976.\nAs barreiras est\u00e1n colocadas moi preto da pista e moitos experimentados pilotos quedaron atrapados por elas. Unha parte especialmente famosa do circu\u00edto \u00e9 o muro no exterior da sa\u00edda da \u00faltima chicana antes da recta de sa\u00edda/chegada. En 1999 o muro, que leva pintado o lema \"Bienvenue au Qu\u00e9bec\" ( \"Bienvenidos a Quebec\") d\u00e1ndolle o alcume \"Mur du Qu\u00e9bec\" (\"Muro de Quebec\"), terminou a carreira de tres campi\u00f3ns do mundo de F\u00f3rmula Un, Damon Hill, Michael Schumacher e Jacques Villeneuve xunto c\u00f3 campi\u00f3n da FIA GT Ricardo Zonta. Desde ent\u00f3n, o muro alcumouse \"O Muro dos Campi\u00f3ns\". Nos \u00faltimos anos o campi\u00f3n do mundo en 2009 Jenson Button (2005) e 4 veces campi\u00f3n do mundo Sebastian Vettel (2011) tam\u00e9n foron v\u00edtimas do muro.\nOs cambios realizados en 2005 nos bordos da chicana final foron discutidos entre os pilotos no per\u00edodo previo ao Gran Premio. Os bordos fix\u00e9ronse m\u00e1is altos e m\u00e1is dif\u00edciles de ver para os pilotos, o que a fai a\u00ednda m\u00e1is dif\u00edcil.\nO 23 de xu\u00f1o de 2006, Canadian Press informou de que a cidade de Montreal concedera os dereitos exclusivos para organizar carreiras nos dous fins de semana permitidas na pista a Normand Legault, o promotor do Gran Premio do Canad\u00e1 de F\u00f3rmula Un. O acordo era desde o ano 2007 a 2011, cunha opci\u00f3n para 2012 a 2016. Legault decidiu substitu\u00edr a carreira da Champ Car coas carreiras da Rolex series da Grand American Road Racing Association e as Nationwide Series da NASCAR, respectivamente.\nO 10 de xu\u00f1o do 2007 foi un dos d\u00edas m\u00e1is cr\u00edticos deste circu\u00edto con moitas sa\u00eddas e co grande accidente protagonizado polo piloto de BMW-Sauber Robert Kubica que se sa\u00edu da pista a m\u00e1is de 300\u00a0km/h ao chocar na parte traseira dun Toyota e sa\u00edr disparado cara a barra de protecci\u00f3n e rebotar nela, facendo que o seu auto se desintegrara mentres cruzaba al\u00e9n da pista. O peor accidente no circu\u00edto foi o d\u00eda 13 de xu\u00f1o de 1982, cando morreu Riccardo Paletti nun tr\u00e1xico accidente ao iniciar a carreira.\nAs carreiras de NASCAR afectaron o dese\u00f1o do circu\u00edto. Aumentouse o pit lane, xa que unha r\u00faa de boxes da NASCAR debe acomodar un m\u00ednimo de 43 coches.\nO circu\u00edto acondici\u00f3nase ano a ano para a fin de semana do Gran Premio. Como parte do Parque Jean-Drapeau, o circu\u00edto est\u00e1 aberto ao p\u00fablico, entre as carreiras, para cami\u00f1ar, correr, andar en bicicleta, patinaxe en li\u00f1a, e pilotaxe. Durante os poucos d\u00edas do Gran Premio, a illa de Notre D\u00e1me \u00e9 un dos lugares m\u00e1is ruidosos de Montreal. Noutras \u00e9pocas do ano, \u00e9 unha das m\u00e1is tranquilas, at\u00f3pase no medio dun r\u00edo, nunha illa chea de vexetaci\u00f3n e animais, corredores e ciclistas. Con todo, o 4 de xu\u00f1o de 2009, a administraci\u00f3n da illa de Notre D\u00e1me prohibiu o acceso dos ciclistas de competici\u00f3n no circu\u00edto, o que xustificaron como medida de seguridade para evitar as lesi\u00f3ns que se produciron entre 2008 e 2009. Foron reportadas un total de 27 lesi\u00f3ns. A prohibici\u00f3n dos ciclistas xa se levantou debido \u00e1s protestas.\nMarcas de volta.\nA medida que o circu\u00edto Gilles Villeneuve serve como sede de diferentes series de carreiras, \u00e9 posible comparar directamente os tempos de volta nas carreiras das diferentes series.\nEn 2002, o piloto de F\u00f3rmula Un Juan Pablo Montoya logrou a pole position do Gran Premio do Canad\u00e1 cun tempo de 1:12.836. Varias semanas m\u00e1is tarde, durante a inauguraci\u00f3n da Champ Car Gran Premio de Montreal, Cristiano da Matta estableceu a pole cun tempo de 1:18.959.\nEn 2006, a \u00faltima vez que a Champ Car e a F1 correron na mesma pista, a F\u00f3rmula Un foi de 5 a 7 segundos m\u00e1is r\u00e1pido que a Champ Car. A pole na F\u00f3rmula Un foi establecida por Fernando Alonso nun tempo de 1:14.942, mentres que S\u00e9bastien Bourdais fixo a pole en 1:20.005 na Champ Car. A volta r\u00e1pida da carreira de F\u00f3rmula Un foi 1:15.841 de Kimi R\u00e4ikk\u00f6nen, mentres que a volta r\u00e1pida de S\u00e9bastien Bourdais foi de 1:22.325 na carreira da Champ Car.\nA mellor volta r\u00e1pida xamais feita ao redor do circu\u00edto estableceuna Ralf Schumacher cun tempo de 1:12.275 no conxunto da sesi\u00f3n de cualificaci\u00f3n para o Gran Premio do Canad\u00e1 de 2004. Como se estableceu nesta ocasi\u00f3n durante a cualificaci\u00f3n, non se reco\u00f1ece como unha marca oficial."}
{"id": "85328", "revid": "98629", "url": "https://gl.wikipedia.org/wiki?curid=85328", "title": "R\u00edo Queiles", "text": "O r\u00edo Queiles \u00e9 un r\u00edo espa\u00f1ol, afluente do r\u00edo Ebro pola beira dereita, no cal desauga despois dun curso de 45\u00a0km.\nPercorrido.\nO Queiles nace na localidade de Vozmediano, preto do Moncayo, na provincia de Soria, a 920 m de altitude. Entra logo na provincia de Zaragoza, na cal atravesa as poboaci\u00f3ns de Tarazona, Novallas e Los Fayos.\nFinalmente, pasa pola Ribeira da Navarra, onde ba\u00f1a as localidades de Monteagudo, Tulebras e m\u00e1is Murchante, para se xuntar, por \u00faltimo, coas augas do Ebro en Tudela.\nConca e caudal.\nA bac\u00eda de Queiles ocupa 509 km\u00b2. Deita no Ebro 20 hm3 anuais.\nExplotaci\u00f3n.\nNo seu curso hai unha piscifactor\u00eda e tres centrais hidroel\u00e9ctricas. Parte do seu caudal \u00e9 desviado para subministrar auga \u00e1 cidade de Zaragoza."}
{"id": "85331", "revid": "98629", "url": "https://gl.wikipedia.org/wiki?curid=85331", "title": "R\u00edo \u00c9sera", "text": "O \u00c9sera \u00e9 un r\u00edo da comunidade aut\u00f3noma de Arag\u00f3n (Espa\u00f1a), afluente do Cinca, ao que se une pola s\u00faa beira esquerda, na \u00e1rea da conca do r\u00edo Ebro, logo dun curso de 99\u00a0km.\nPercorrido.\nO \u00c9sera nace na ladeira norte do macizo de La Maladetta, a 2.500 m de altitude. Atravesa no seu curso diversos concellos da provincia de Huesca, como Benasque e Campo.\n\u00c9 un r\u00edo tipicamente pirenaico, alimentado polo glaciar do Aneto e o montante pluviom\u00e9trico do seu val alto. Mostra un r\u00e9xime pluvionival.\nEn Graus recibe un tributo importante do r\u00edo Is\u00e1bena pola esquerda. M\u00e1is abaixo, as s\u00faas augas son retidos pounha presa, o \"encoro de Barasona\", que da orixe ao canal de Arag\u00f3n e de Catalu\u00f1a.\nHidronimia.\nO nome \"\u00c9sera\", \u00e9 posibelmente celta, com\u00fan co Isar (Alema\u00f1a e Austria), o Jizera (Rep\u00fablica Checa), Is\u00e8re (Francia), Isel (Austria), Yser (B\u00e9lxica), Ijssel (Pa\u00edses Baixos), Isarco (Italia), ou m\u00e1is pr\u00f3ximo, en Galicia, \u00c9zaro, que corresponde ao nome antigo do r\u00edo Xallas, hoxe conservado na localidade da s\u00faa desembocadura. Todos remontan a unha ra\u00edz indoeuropea *\"eis-\" \"correr\"."}
{"id": "85341", "revid": "98629", "url": "https://gl.wikipedia.org/wiki?curid=85341", "title": "R\u00edo Ara, Espa\u00f1a", "text": "O Ara \u00e9 un r\u00edo do norte de Arag\u00f3n, Espa\u00f1a, afluente no tramo alto do Cinca, pola s\u00faa beira esquerda, ao que se une despois de 70\u00a0km de curso.\nPercorrido.\nO Ara nace no Val do Ara a 2.620 msnm, na parte alta do val de Buxarg\u00fcelo, aos p\u00e9s do macizo da Comachibosa, na vertente sur dos Pireneos. Despois de percorrer 70\u00a0km \u00fanese ao Cinca na localidade de A\u00ednsa.\nProtecci\u00f3n ambiental.\nA s\u00faa cabeceira forma parte dos arredores do Parque Nazional de Ordesa e as Tres Serores.\n\u00c9 o \u00fanico r\u00edo importante de Arag\u00f3n que non ten encoros desde o seu nacemento at\u00e9 a s\u00faa desembocadura.\nTributarios.\nOs seus principais afluentes son o Otal, o Arazas (Val de Ordesa), o Sorrosal, o Chate, o Forcos, o Guargas, Sieste e m\u00e1is o Ena.\nTrazas de glaciarismo.\nO val do r\u00edo Ara \u00e9 un bo exemplo de val glaziar na s\u00faa primeira metade de curso, a\u00ednda que moi erosionado polos r\u00edos tras a desaparici\u00f3n das xeleiras, existendo mostras da lingua glaziar at\u00e9 As\u00edn de Broto, con m\u00e1is de 30\u00a0km de lonxitude total."}
{"id": "85344", "revid": "23204", "url": "https://gl.wikipedia.org/wiki?curid=85344", "title": "Marcos Seixo", "text": "Marcos Seixo Pastor, nado en Lugo en 1959, \u00e9 un historiador e investigador galego da etnograf\u00eda e a literatura galega.\nTraxectoria.\nProfesor de Lingua e Literatura no Instituto Valle Incl\u00e1n de Pontevedra. Como m\u00fasico formou parte dos grupos Verbo Xido e Quinta Feira. Na faceta de escritor c\u00f3mpre destacar como autor das primeiras biograf\u00edas de Roberto Blanco Torres e Xo\u00e1n Xes\u00fas Gonz\u00e1lez, a edici\u00f3n dalgunhas das s\u00faas obras, as\u00ed como distintos traballos sobre a represi\u00f3n franquista e alg\u00fans artigos en distintos medios. \u00c9 membro da Asociaci\u00f3n Cultural O Meigallo de Cuntis, da Comisi\u00f3n pola Memoria Si\u00f1or Afranio e coordinador, dende 1999, da revista cultural \"A Taboada\", na que ten publicado traballos de car\u00e1cter hist\u00f3rico, literario e etnogr\u00e1fico."}
{"id": "85351", "revid": "98629", "url": "https://gl.wikipedia.org/wiki?curid=85351", "title": "Campo, Huesca", "text": "Campo \u00e9 un concello da provincia de Huesca, situado na comarca da Ribagorza, no extremo nordeste de Arag\u00f3n. A s\u00faa poboaci\u00f3n era de 295 habitantes en 2005, nunha superficie de 23,03 km\u00b2 e unha densidade de 12,81 hab/km\u00b2.\nXeograf\u00eda.\nEst\u00e1 sito na ribeira do r\u00edo \u00c9sera, na Ribagorza media, nunha depresi\u00f3n ou \"hoya\" que a erosi\u00f3n formou nos afloramentos do cret\u00e1ceo e que se prolonga polos vales de Lierp e Bardax\u00ed, non lonxe do macizo do monte Turb\u00f3n. Na depresi\u00f3n de Campo qu\u00edxose facer un encoro que \u00e1 fin non se levou a cabo, pero ameaza de facelo tivo consecuenzias negativas na econom\u00eda local.\nO concello ocupa unha \u00e1rea de 23,03 km\u00b2.\nFala.\nF\u00e1lase unha variedade local do aragon\u00e9s ribagorzano, denominado camp\u00e9s. Empreg\u00e1base moito deica os anos 80, pero agora case non se sente nas r\u00faas. \nHai tam\u00e9n falares de transici\u00f3n catalano-aragoneses chamados falares do Is\u00e1bena."}
{"id": "85352", "revid": "98629", "url": "https://gl.wikipedia.org/wiki?curid=85352", "title": "Monumento \u00e1 Liberdade", "text": "O Monumento \u00e1 Liberdade (en let\u00f3n: \"Br\u012bv\u012bbas Piemineklis\") at\u00f3pase en Riga, Letonia. \u00c9 un monumento constru\u00eddo na honra aos soldados que morreron durante a Guerra de Independencia de Letonia. Consid\u00e9rase un importante s\u00edmbolo da liberdade, independencia e soberan\u00eda de Letonia. Inaugurado en 1935, os 42 m de altura do monumento de granito, travertino e cobre adoita servir como punto principal de reuni\u00f3ns p\u00fablicas e cerimonias oficiais.\nAs esculturas e baixorrelevos do Monumento \u00e1 Liberdade, organizados en trece grupos, amosan a cultura e historia de Letonia. O n\u00facleo do monumento est\u00e1 composto por formas tetragonais superpostas unhas sobre as outras, que van diminu\u00edndo en tama\u00f1o conforme van ascendendo, completado por unha columna de travertino de 19 metros de altura que sost\u00e9n a figura de cobre da Liberdade levantando tres estrelas douradas. A idea do monumento xurdiu por primeira vez a comezos dos anos 1920, cando o Primeiro Ministro de Letonia, Zigfr\u012bds Anna Meierovics, ordenou establecer unhas normas para celebrar un concurso de dese\u00f1os para unha \"columna memorial\". Despois de varios concursos, o monumento foi finalmente constru\u00eddo a comezos da d\u00e9cada de 1930, segundo o proxecto \"Brilla como unha estrela!\" do escultor let\u00f3n K\u0101rlis Z\u0101le. O orzamento das obras de construci\u00f3n financiouse mediante doaz\u00f3ns privadas.\nDurante a segunda guerra mundial a Uni\u00f3n Sovi\u00e9tica anexionouse Letonia e considerouse a demolici\u00f3n do monumento, a\u00ednda que nunca se levou a cabo. A escultora sovi\u00e9tica Vera Mukhina \u00e9 \u00e1s veces relacionada co rescate do monumento, posiblemente porque consideraba que era do m\u00e1is alto valor art\u00edstico. Empregouse propaganda como medio para alterar o significado simb\u00f3lico do monumento de acordo \u00e1 ideolox\u00eda sovi\u00e9tica. Por\u00e9n, para a maior\u00eda da xente a\u00ednda contin\u00faa sendo un s\u00edmbolo da independencia nacional, reun\u00edndose al\u00ed o 14 de xu\u00f1o de 1987 preto de 5000 persoas para conmemorar as v\u00edtimas do r\u00e9xime sovi\u00e9tico e colocar flores. Esta concentraci\u00f3n iniciou o movemento de independencia nacional, sendo restablecida tres anos despois a independencia de Letonia.\nDese\u00f1o.\nAs esculturas e baixorrelevos do Monumento \u00e1 Liberdade, organizadas en trece grupos, mostran a cultura e a historia de Letonia. O centro do monumento est\u00e1 composto por formas tetragonais unha enriba doutra, que van diminu\u00edndo conforme ascenden. Unha escaleira de granito vermello de dez chanzos, cunha altura de 1,8 metros, rodea o monumento entre dous relevos de travertino de 1,7 metros de altura e 4,5 metros de ancho. Os dous relevos que decoran os tres metros de grosor dos lados da escaleira ch\u00e1manse \"Fusileiros letones\" (en let\u00f3n: \"Latvju str\u0113lnieki\") e \"Pobo Let\u00f3n: Os Cantantes\" (en let\u00f3n: \"Latvju tauta - dzied\u0101t\u0101ja\"). Todo isto at\u00f3pase sobre dous chanzos adicionais que forman unha plataforma redonda, de 28 metros de di\u00e1metro, a cal soporta toda a estrutura do monumento. Na parte dianteira do monumento, esta plataforma forma un rect\u00e1ngulo que \u00e9 empregado para cerimonias.\nA base do monumento, feita tam\u00e9n de granito vermello, est\u00e1 formada por dous bloques rectangulares: o inferior \u00e9 un mon\u00f3lito de 3,5 metros de alto, 9,2 metros de ancho e 11 metros de longo; mentres que o bloque superior \u00e9 de 3,5 metros de alto, 8,5 metros de ancho e 10 metros de longo con nichos nas s\u00faas esquinas, cada unha das cales cont\u00e9n un grupo escultural de tres figuras. Os seus lados est\u00e1n decorados con paneis de travertino Na parte dianteira do monumento, entre os grupos escult\u00f3ricos de \"O traballo\" (que representa a un pescador, un artes\u00e1n e un agricultor no centro sostendo unha fouce decorada con follas de carballo e landras que simbolizan a forza e a virilidade) e \"Protectores da patria\" (que representa a un antigo guerreiro let\u00f3n entre dous guerreiros modernos axeonllados) est\u00e1 inscrita nun dos paneis de travertino unha dedicatoria do escritor let\u00f3n K\u0101rlis Skalbe: \"Pola patria e a liberdade\" (en let\u00f3n: \"T\u0113vzemei un Br\u012bv\u012bbai\"). Nos lados os paneis de travertino soste\u00f1en dous relevos: \"1905\" (en referencia \u00e1 Revoluci\u00f3n Rusa de 1905) e \"A batalla contra os bermontianos sobre a ponte de ferro\" (en let\u00f3n: \"C\u012b\u0146a pret bermontie\u0161iem uz Dzelzs tilta\", refer\u00edndose \u00e1 decisiva batalla acontecida en Riga durante a guerra de Independencia de Letonia). Na parte traseira do monumento at\u00f3panse outros dous grupos esculturais: \"A familia\" (en let\u00f3n: \"\u0122imene\", que representa a unha muller de p\u00e9 entre os seus dous fillos) e \"Os acad\u00e9micos\" (en let\u00f3n: \"Gara darbinieki\")). Sobre a base de granito vermello hai outro bloque rectangular, de 6 metros de alto e ancho e 7,5 metros de longo, rodeados por catro grupos escult\u00f3ricos de granito gris e cunhas alturas de entre 5,5 e 6 metros: \"Letonia\" (en let\u00f3n: \"Latvija\"), \"L\u0101\u010dpl\u0113sis\" (en galego: O cazador de osos, un heroe \u00e9pico do pobo let\u00f3n), \"Vaidelotis\" (un sacerdote pag\u00e1n do b\u00e1ltico) e \"Rompedores de cadeas\" (en let\u00f3n: \"Va\u017eu r\u0101v\u0113ji\", que representa a tres homes encadeados tratando de liberarse das s\u00faas cadeas.\nLocalizaci\u00f3n.\nO monumento at\u00f3pase no centro de Riga no \"Br\u012bv\u012bbas bulv\u0101ris\" (Bulevar da Liberdade), preto da cidade vella de Riga.. En 1990 as r\u00faas que rodean o monumento entre os bulevares de Rainis e Aspazija foron peonalizadas, formando unha praza.\nRestauraci\u00f3n.\nO monumento at\u00f3pase en perigo debido ao clima, que produce danos polas xeadas e as chuvias, ademais da contaminaci\u00f3n do aire. A\u00ednda que en 1990 a \u00e1rea que rodea ao monumento foi peonalizada, a\u00ednda hai tres r\u00faas circundantes polas cales circula o tr\u00e1fico. Preto do monumento rexistr\u00e1ronse altas concentraci\u00f3ns de di\u00f3xido de nitr\u00f3xeno e di\u00f3xido de xofre, que en combinaci\u00f3n coa auga causan a corrosi\u00f3n da estrutura do monumento. Ademais, a acci\u00f3n da auga causou o esmorecemento do n\u00facleo de formig\u00f3n armado e m\u00e1is a oxidaci\u00f3n dos alicerces de aceiro que seuxeitan o monumento, que tam\u00e9n se desgastou polas constantes vibraci\u00f3ns causadas polo tr\u00e1fico.\nO travertino poroso foi esmorecendo progresivamente, e os seus poros ench\u00e9ronse de feluxe e part\u00edculas de area, ennegrecendo o monumento e proporcionando un h\u00e1bitat para pequenos organismos, coma musgos e liques. As\u00ed mesmo, compo\u00f1entes met\u00e1licos causaron eflorescencia na pedra.. O mantemento irregular e os pouco habilidosos traballos de restauraci\u00f3n realizados contribu\u00edron tam\u00e9n \u00e1 erosi\u00f3n do monumento. Para evitar un estrago maior, durante a restauraci\u00f3n levada a cabo no ano 2001 as suxeici\u00f3ns foron substitu\u00eddas por recheo de poliuretano, ademais, aplicouse ao monumento repelente contra a auga. Determinouse tam\u00e9n que o mantemento do mesmo deber\u00edase levar a cabo cada dous anos.\nO monumento foi restaurado d\u00faas veces durante a era sovi\u00e9tica (en 1962 e entre 1980 e 1981). De acordo coa tradici\u00f3n, trala restituci\u00f3n da independencia de Letonia as restauraci\u00f3ns e o mantemento son financiados en parte por doaz\u00f3ns privadas. O monumento sufriu unha importante restauraci\u00f3n entre 1998 e 2001. Durante a citada restauraci\u00f3n a estatua \u00e1 liberdade e as s\u00faas estrelas foron limpadas, restauradas e vernizadas de novo de cor dourada. O monumento foi reaberto oficialmente o 24 de xullo de 2001. A escaleira, a columna, a base e o interior do monumento foron restaurados, e os materiais de pedra foron limpados e reselados. As suxeici\u00f3ns do monumento foron fixadas para evitar o seu afundimento. A\u00ednda que os restauradores dixeron daquela que o monumento poder\u00eda soportar cen anos sen outra restauraci\u00f3n de grande envergadura, poucos anos despois descubriuse que o dourado das estrelas sufrira danos debido \u00e1 t\u00e9cnica de restauraci\u00f3n empregada. As estrelas restaur\u00e1ronse novamente durante o mantemento e a restauraci\u00f3n de 2006, con todo, esta restauraci\u00f3n foi apresurada e non hai garant\u00eda da s\u00faa calidade.\nGarda de Honra.\nA garda de honra estivo presente dende a inauguraci\u00f3n do monumento ata 1940, cando foi eliminada pouco despois da ocupaci\u00f3n de Letonia. Foi renovada o 11 de novembro de 1992. As gardas son soldados da Compa\u00f1\u00eda da Garda de Honor da sede do batall\u00f3n das Forzas Armadas Nacionais (en let\u00f3n: \"Nacion\u0101lo Bru\u0146oto sp\u0113ku \u0160t\u0101ba bataljona Goda sardzes rota\"). A garda non \u00e9 requirida para o servizo no caso de haber malas condici\u00f3ns meteorol\u00f3xicas ou se a temperatura \u00e9 menor a -10\u00a0\u00b0C ou maior de +25\u00a0\u00b0C. Os gardas traballan en d\u00faas quendas semanais, con tres ou catro pares de gardas que toman o relevo cada hora nunha cerimonia dirixida polo xefe da garda. Ademais tam\u00e9n hai un vixilante en cada quenda que coida pola seguridade dos gardas de honra.\nNormalmente, o cambio de garda real\u00edzase cada hora entre as 9 da ma\u00f1\u00e1 e as 6 da tarde. Despois dunha hora vixiando, os gardas te\u00f1en d\u00faas horas libres que poden pasar nos seus dormitorios no Ministerio de Defensa. Dende setembro de 2004, os gardas patrullan tam\u00e9n cada media hora durante a s\u00faa vixilancia: parten da base do monumento e marchan d\u00faas veces ao longo de cada lado do mesmo e volvendo despois aos seus postos. A garda de honra ten a obrigaci\u00f3n de medir 1,82 metros de estatura e ter boa sa\u00fade, xa que est\u00e1n obrigados a permanecer sen moverse durante media hora.\nSignificado pol\u00edtico.\nTrala fin da segunda guerra mundial houbo plans para derrubar o monumento, a\u00ednda que os historiadores dispo\u00f1en de poucos testemu\u00f1os escritos e a investigaci\u00f3n bas\u00e9ase en grande medida nos testemu\u00f1os verbais. O 29 de setembro de 1949 o Consello de Comisarios do Pobo da Rep\u00fablica Socialista Sovi\u00e9tica de Letonia propuxo a restituci\u00f3n da estatua do emperador ruso Pedro o Grande.\nA\u00ednda que non esixiron expresamente o derrubamento do Monumento \u00e1 Liberdade, o \u00fanico xeito de restaurar a estatua \u00e1 s\u00faa posici\u00f3n orixinal ser\u00eda a de derrubar o monumento. Non se co\u00f1ece o resultado do debate, pero xa que o monumento segue en p\u00e9 presuponse que a proposta foi rexeitada. Ad\u00f3itase vencellar a escultora sovi\u00e9tica Vera Mukhina co rescate do monumento, malia non existiren probas escritas que apoien este feito. Segundo o seu fillo, participou nunha reuni\u00f3n na que se debateu o destino do monumento e que, segundo a s\u00faa opini\u00f3n, segundo contou ao fillo, o monumento era dun alto valor art\u00edstico e o seu derrubamento poder\u00eda ter ferido os sentimentos dos let\u00f3ns.\nAs\u00ed, mant\u00edvose o Monumento \u00e1 Liberdade pero reinterpretouse o seu simbolismo. D\u00edxose que as tres estrelas simbolizaban as recentemente creadas Rep\u00fablicas Sovi\u00e9ticas do B\u00e1ltico (a RSS de Estonia, a RSS de Letonia e a RSS de Lituania) sostidas pola Nai Rusia. D\u00edxose tam\u00e9n que o monumento se erixiu trala segunda guerra mundial como s\u00edmbolo da gratitude popular cara ao l\u00edder sovi\u00e9tico Iosif Stalin pola liberaci\u00f3n dos pa\u00edses b\u00e1lticos. No ver\u00e1n de 1963, cando se expuxo novamente a cuesti\u00f3n da demolici\u00f3n do monumento, conclu\u00eduse que a destruci\u00f3n dunha estrutura de tal valor art\u00edstico e hist\u00f3rico, que fora financiado por doaz\u00f3ns dos residentes de Letonia, s\u00f3 causar\u00eda unha profunda indignaci\u00f3n que \u00e1 s\u00faa vez provocar\u00eda tensi\u00f3ns na sociedade. Co tempo, a interpretaci\u00f3n err\u00f3nea do seu simbolismo atenuouse, dic\u00edndose cara a 1988 que fora constru\u00edda para \"celebrar a liberaci\u00f3n da escravitude da autocracia do tsar e dos alem\u00e1ns do B\u00e1ltico\", ocultando o feito de que o Ex\u00e9rcito Vermello bolxevique e os Tiradores Vermellos let\u00f3ns foran tam\u00e9n adversarios na guerra de independencia de Letonia.\nMalia os esforzos do goberno sovi\u00e9tico, o 14 de xu\u00f1o de 1987 ao redor de 5000 persoas congreg\u00e1ronse para conmemorar as v\u00edtimas das deportaci\u00f3ns sovi\u00e9ticas. Este evento, organizado polo grupo de dereitos humanos Helsinqui-86, foi a primeira vez dende a ocupaci\u00f3n sovi\u00e9tica (...). En resposta, o goberno sovi\u00e9tico organizou unha carreira de bicicletas no monumento no mesmo d\u00eda no cal estaba planeada a cerimonia. Helsinqui-86 organizou outra (...) o 23 de agosto do mesmo ano para conmemorar o aniversario do Pacto Ribbentrop-Molotov, na cal a multitude foi dispersada empregando chorros de auga. Con todo, o movemento de independencia foi medrando, ascendendo nalg\u00fans eventos a m\u00e1is de medio mill\u00f3n de participantes (ao redor dunha cuarta parte da poboaci\u00f3n de Letonia) e tres anos m\u00e1is tarde, o 4 de maio de 1990, declarouse o restablecemento da independencia de Letonia.\nDende o restablecemento da independencia, o monumento converteuse en punto de reuni\u00f3n de varios eventos. Un deles, o 16 de marzo, conmemoraci\u00f3n do d\u00eda dos veteranos da lexi\u00f3n letoa da Waffen-SS, que loitaron contra a Uni\u00f3n Sovi\u00e9tica durante a segunda guerra mundial, causou controversia. A data comezou a celebrarse polos let\u00f3ns no exilio antes de ser tra\u00edda a Letonia en 1990 e durante un curto tempo (1998-2000) foi o d\u00eda oficial de lembranza. En 1998, o evento chamou a atenci\u00f3n dos medios de comunicaci\u00f3n estranxeiros e no ano seguinte o goberno ruso condenou o acto como unha loanza ao nazismo.. O evento converteuse nun conflito pol\u00edtico entre a esquerda e a dereita, constitu\u00edndo unha ameaza para a seguridade p\u00fablica..\nO goberno let\u00f3n tomou unha serie de medidas para tratar de po\u00f1er a situaci\u00f3n baixo control, e en 2006 non s\u00f3 foron aprobados os actos programados polas organizaci\u00f3ns de extrema dereita sen\u00f3n que ademais, o monumento foi valado para, segundo declarou o Concello de Riga, proceder \u00e1 s\u00faa restauraci\u00f3n. En realidade o monumento foi restaurado en 2006, polo cal esta declaraci\u00f3n foi cuestionada m\u00e1is tarde. Malia ser nomeadas varias raz\u00f3ns para o cambio de data, a \u00e1rea pechada era moito maior que a necesaria para a restauraci\u00f3n e a duraci\u00f3n da restauraci\u00f3n pareceu inaxeitada. Polo tanto, o goberno foi criticado pola prensa letoa por non poder garantir a seguridade p\u00fablica e a liberdade de expresi\u00f3n. Os actos desaprobados ocorreron malia a prohibici\u00f3n. O 23 de novembro de 2006, a lei que requir\u00eda a aprobaci\u00f3n das autoridades para a celebraci\u00f3n de reuni\u00f3ns p\u00fablicas foi declarada inconstitucional. Nos anos seguintes o goberno mobilizou as forzas policiais para vixiar o barrio do monumento e os acontecementos, sendo estes relativamente pac\u00edficos.\nMoedas de euro.\nAs moedas de euro de Letonia son as moedas de euro que planea adoptar o pa\u00eds unha vez que entre a formar parte da Eurozona. Do mesmo xeito que o resto das moedas de euro, as letoas te\u00f1en unha cara com\u00fan na cal se representan os pa\u00edses de Europa nos que est\u00e1 vixente esta moeda e, na outra face, ten o seu propio dese\u00f1o. O dese\u00f1o propio das moedas de dous euros de Letonia mostran a estatua principal do Monumento \u00e1 Liberdade, na cal a estrela superior que suxeita a estatua f\u00fandese cunha das doce estrelas da Uni\u00f3n Europea.\nLetonia planeou orixinalmente adoptar o euro como divisa oficial o 1 de xaneiro de 2008. Ag\u00e1rdase agora que Letonia introduza o euro en 2012 como m\u00ednimo, a\u00ednda que o Banco de Letonia suxeriu 2013 como unha data m\u00e1is probable."}
{"id": "85353", "revid": "2520", "url": "https://gl.wikipedia.org/wiki?curid=85353", "title": "Budapest Honv\u00e9d SE", "text": ""}
{"id": "85362", "revid": "1505", "url": "https://gl.wikipedia.org/wiki?curid=85362", "title": "Macizo do Turb\u00f3n", "text": "O Turb\u00f3n \u00e9 un macizo dos Pireneos, sito na comarca da Ribagorza, na provincia de Huesca, que ten o seu cume a 2.492 metros sobre o nivel do mar.\nOri\u00e9ntase de norte a sur, dominando polo leste a conca do r\u00edo Is\u00e1bena e polo oeste, a depresi\u00f3n de Campo. Est\u00e1 formado por un grande anticlinal fallado no seu flanco oriental e modelado fundamentalmente en margas e potentes bancos calc\u00e1reos do idade cret\u00e1cea, que forman escarpes verticais de m\u00e1is de 500 metros. A s\u00faa flora, con abundantes endemismos, \u00e9 de grande interese xeobot\u00e1nico."}
{"id": "85363", "revid": "2074", "url": "https://gl.wikipedia.org/wiki?curid=85363", "title": "HP", "text": ""}
{"id": "85364", "revid": "5863", "url": "https://gl.wikipedia.org/wiki?curid=85364", "title": "Torres de Berrell\u00e9n", "text": "Torres de Berrell\u00e9n \u00e9 un concello da provincia de Zaragoza, situado na comarca da Ribera Alta del Ebro. A s\u00faa poboaci\u00f3n era de 1.450 habitantes en 2007. Dista 20\u00a0km da capital provincial.\nXeograf\u00eda.\nSit\u00faase sobre materiais cuaternarios do Ebro, preto da confluencia co r\u00edo Jal\u00f3n.\nOcupa unha superficie de 53,8\u00a0km\u00b2, o que lle outorgaba unha densidade de 26,84 hab/km\u00b2.\nOrixe do top\u00f3nimo.\nO terreo era da vila de \"Castellar\" a comezos do s\u00e9culo XI. As primeiras menci\u00f3ns documentais datan do ano 1117, nun documento do Arquivo do Pilar que fai menci\u00f3n a un campo de Ibn Ran\u00e1n (\"Aben Ren\u00e9n\") crca dos r\u00edos Jal\u00f3n e Ebro. O lugar chamouse simplemente \"Torres\" at\u00e9 o ano 1646 e \"Torres de Berrell\u00e9n\" desde 1713."}
{"id": "85365", "revid": "98629", "url": "https://gl.wikipedia.org/wiki?curid=85365", "title": "Travertino", "text": "O travertino \u00e9 unha rocha calcaria, composta por calcita, aragonita e limonita, con bandas compactas, paralelas entre si, nas cales se observan pequenas cavidades, onde predominan os tons que pasan polo branco, verde ou rosa, presentando, frecuentemente, marcas de p\u00f3las e follas. Tam\u00e9n \u00e9 co\u00f1ecida polo nome de \"Tufo calcario\".\nO seu nome v\u00e9n do lat\u00edn \"lapis tiburtinus\", pedra de Tibur, actual Tivoli. \nFormaci\u00f3n.\nA rocha f\u00f3rmase en zonas k\u00e1rsticas calcarias, pola precipitaci\u00f3n de carbonato de calcio por acci\u00f3n da auga doce, o que provoca espazos ocos e o dep\u00f3sito de materiais en bandas m\u00e1is ou menos paralelas.\nExisten grandes xacementos deste tipo de rocha en M\u00e9xico, Turqu\u00eda e no Per\u00fa, malia seren as variedades italianas, coma o T\u00edvoli unha das m\u00e1is apreciadas.\nAplicaci\u00f3ns.\nEmpr\u00e9gase como pedra ornamental en arquitectura, en estado natural ou pu\u00edda, aplicada en interiores, exteriores e en decoraci\u00f3n.\nO seu uso na construci\u00f3n, tanto na arquitectura cl\u00e1sica romana como na actualidade, d\u00e9bese \u00e1 s\u00faa durabilidade, doada aplicaci\u00f3n e \u00e1s s\u00faas calidades est\u00e9ticas.\nO Coliseo de Roma, en Italia, e a Bas\u00edlica de San Pedro, no Vaticano, est\u00e1n constru\u00eddos con travertino, entre outros materiais."}
{"id": "85366", "revid": "1131", "url": "https://gl.wikipedia.org/wiki?curid=85366", "title": "Xatcobeo", "text": "O XaTcobeo, co\u00f1ecido ao primeiro como Dieste, foi un proxecto de picosat\u00e9lite da clase CubeSat desenvolvido pola Agrupaci\u00f3n Estrat\u00e9xica Aeroespacial da Universidade de Vigo liderado por Fernando Aguado en colaboraci\u00f3n co Instituto Nacional de T\u00e9cnica Aeroespacial e o apoio da empresa p\u00fablica galega Retegal. Foi lanzado o 13 de xaneiro de 2012 mediante un foguete Vega desde o centro espacial de Kourou.\nProxecto.\nO proxecto presentouse \u00e1 Axencia Espacial Europea para a s\u00faa incorporaci\u00f3n ao primeiro voo do foguete europeo Vega dende o Centro Espacial de Kourou na G\u00fciana Francesa, previsto inicialmente para decembro de 2011. A s\u00faa vida \u00fatil calcul\u00e1base entre 6 e 12 meses, pero mant\u00edvose activo durate dous anos e medio. O anuncio da s\u00faa inclusi\u00f3n f\u00edxoo p\u00fablico o presidente da Xunta de Galicia Emilio P\u00e9rez Touri\u00f1o o 5 de xu\u00f1o de 2008. Prev\u00edase un custo de 1\u00a0200\u00a0000 \u20ac, a ser financiado nun 50% polo Ministerio de Ciencia e Investigaci\u00f3n, nun 25% por Retegal e noutro 25% pola Universidade de Vigo e o Instituto Nacional de T\u00e9cnicas Aeroespaciais.\nO Xatcobeo foi o primeiro sat\u00e9lite galego e ti\u00f1a como misi\u00f3n a investigaci\u00f3n da mellora nas comunicaci\u00f3ns por sat\u00e9lite. Tras finalizar a s\u00faa misi\u00f3n reentrou na atmosfera o 31 de agosto de 2014."}
{"id": "85368", "revid": "98629", "url": "https://gl.wikipedia.org/wiki?curid=85368", "title": "R\u00edo Sambre", "text": "O Sambre (en holand\u00e9s, \"Samber\") \u00e9 un r\u00edo franc\u00e9s e belga, afluente do Mosa, co cal se une logo dun curso de 180\u00a0km.\nPercorrido.\nO Sambre nace no bosque de Cartignies, nas proximidades de Le Nouvion-en-Thi\u00e9rache, no planalto de Saint-Quentin (Aisne). Atravesa Hautmont, Maubeuge, Jeumont (en Francia), e logo Merbes-le-Ch\u00e2teau, Fontaine-Valmont, Lobbes, Thuin, Charleroi, Sambreville, Floreffe (en Valonia, B\u00e9lxica), para render \u00e1 fin as s\u00faas augas no Mosa en Namur. O seu curso \u00e9 de arredor de 180\u00a0km (88\u00a0km en territorio franc\u00e9s). \nA conca hidrogr\u00e1fica en Francia \u00e9 de 1.250\u00a0km\u00b2, e a pendente media de 0,2 \u2030. O total da conca abrangue 2.740\u00a0km\u00b2.\nNo seu tramo val\u00f3n, o Sambre, \u00e9 dicir o Baixo Sambre, d\u00e1 nome a unha parte da bac\u00eda industrial valoa, particularmente notoria polas minas de carb\u00f3n, actualmente pechadas.\nCaudal.\nO fluxo medio observado a Namur entre 1995 e 2004 foi de 36 m\u00b3/s, cunha media m\u00e1xima de 54,86 m\u00b3/s no 2001, e unha media m\u00ednima de 21,76 en 2004.\nCanalizaci\u00f3n.\nO r\u00edo est\u00e1 canalizado segundo o est\u00e1ndar Freycinet (250 t a 1,8 m de calado) desde Landrecies at\u00e9 Monceau e segundo o est\u00e1ndar de 1.350 t desde al\u00ed at\u00e9 Namur.\nTributarios.\nO Sambre conta con numerosos afluentes: Rivi\u00e9rette, Tarsy, Cligneux, regueiro de Eclaibes, Flamenne, Helpe Menor, Helpe Maior, Solre, Hante, Thure, Biesmelle, Eau d'Heure e Acoz.\nHistoria.\nO Sambre costitu\u00edu, en s\u00e9culos pasados, un paso obrigado para tudos os ex\u00e9rcitos que que quixeran flanquear as Ardenas. Isto explica a movida historia da rexi\u00f3n.\nDurante a primeira guerra mundial combateuse sobre o seu curso en 1914 (Batalla da Fronteira) e m\u00e1is no derradeiro mes da guerra (Batalla do Sambre, novembro de 1918)."}
{"id": "85375", "revid": "22570", "url": "https://gl.wikipedia.org/wiki?curid=85375", "title": "Mocedade Galeguista de Ourense", "text": "A Mocedade Galeguista de Ourense era a organizaci\u00f3n xuvenil da agrupaci\u00f3n local do Partido Galeguista de Ourense, formouse en 1932 e constitu\u00edu unha das primeiras mocedades galeguistas en se constitu\u00edr e tam\u00e9n das m\u00e1is activas. Integrouse na Federaci\u00f3n de Mocedades Galeguistas cando se formou en 1934. \u00c9 foi a agrupaci\u00f3n de Ourense a encargada de organizar as tres asembleas xerais da Federaci\u00f3n. O seu secretario xeral era Vicente B\u00f3veda.\nNo seu seo funcionaba un \"C\u00edrculo de Estudios\", que organizaba conferencias semanais de l\u00edderes do PG, e secci\u00f3ns de \"Excursi\u00f3ns e Deportes\" que organizaba excursi\u00f3ns polos concellos da provincia de Ourense e \"M\u00fasica e Declamaci\u00f3n\" para a posta en escena de obras de teatro. En abril de 1936 formouse un Grupo Feminino dirixido por Rosa Docampo."}
{"id": "85376", "revid": "5863", "url": "https://gl.wikipedia.org/wiki?curid=85376", "title": "Manuel Lueiro Rey", "text": "Manuel Lueiro Rey, nado en Fornelos de Montes o 9 de abril de 1916 e finado no Grove o 11 de outubro de 1990, foi un escritor e xornalista galego. Formou parte da chamada Xeraci\u00f3n do 36.\nTraxectoria.\nFoi fillo de Albino Lueiro Soto, mestre, e mais de Adelaida Rey Couto. A\u00ednda que naceu en Fornelos de Montes, por destino do pai, foi vivir ao Grove cando contaba con sete anos de idade. Con doce anos comezou a traballar nunha forxa, e aos 18 comezou a colaborar co peri\u00f3dico pontevedr\u00e9s \"El Pa\u00eds\", que dirix\u00eda Roberto Blanco Torres.\nTralo Golpe de Estado do 18 de xullo de 1936, para evitar a represi\u00f3n refuxiouse en Fornelos e no Portovil\u00e1n, e finalmente decidiu alistarse no bando nacional. Trala fin da guerra regresou a Fornelos, e despois marchou a Madrid a preparar oposici\u00f3ns para auxiliar do corpo t\u00e9cnico do Ministerio de Facenda. Aprobounas en 1942, e en 1944 conseguiu praza en Pontevedra. En 1948 participou na reestrea da peza teatral \"Quen matou o meco?\". Militou na clandestinidade no Partido Comunista.\nEscribiu na prensa co pseud\u00f3nimo Gudea, e desde a posguerra colaborou en medios como \"Litoral\", \"Diario de Pontevedra\", \"La Noche\", \"El Correo Gallego\", \"La Voz de Galicia\", \"Galicia\", \"Correo Gallego\", \"Diario de Le\u00f3n\", \"Diario Regional de Valladolid\", \"ABC\", \"La Hoja del Lunes\", \"A Nosa Terra\", \"Sonata\", \"Cartel\", \"Chan\", \"\u00cdnsua\", \"Coordenadas\", \"Dorna\", \"Espiral\" ou \"Congostra\". Colaborou tam\u00e9n con Radio Espa\u00f1a Independiente.\nPublicou varias obras en castel\u00e1n. En 1966 consegue o Premio de novela Ciudad de Oviedo coa obra \"Manso\". O texto foi publicado en Espa\u00f1a en 1967, mutilado pola censura. Apareceu en edici\u00f3n \u00edntegra en Buenos Aires en 1968 e en 1996 foi publicada en galego pola Editorial Galaxia, con traduci\u00f3n de Mar\u00eda Xes\u00fas Vidal Alves e limiar de Xes\u00fas Alonso Montero.\nViaxou a Am\u00e9rica en 1968, 1972 e 1978, onde contactou con Lu\u00eds Seoane, Lorenzo Varela, Arturo Cuadrado e Rafael Dieste. O seu primeiro libro en galego foi \"Un tempo de sol a sol (poemas do neno galego)\" (1971), ao que seguiu \"Non deber\u00edan medrar\" (1974), con pr\u00f3logo de Seoane.\nNa s\u00faa honra o Concello do Grove creou en 1992 o Premio de novela curta Manuel Lueiro Rey e o Concello de Fornelos de Montes creou en 2012 o Premio Lueiro Rey de poes\u00eda e en 2017 o Premio de Xornalismo Manuel Lueiro Rey.\nVida persoal.\nCasou no Grove con Mar\u00eda Lores Gonz\u00e1lez en xaneiro de 1944, e tiveron cinco fillos: Manuel (1945), Francisco (1948), Adela (1952), V\u00edctor (1958) e Eugenio (1962)."}
{"id": "85377", "revid": "22570", "url": "https://gl.wikipedia.org/wiki?curid=85377", "title": "Henri Moissan", "text": "Henri Moissan, nado o 28 de setembro de 1852 en Par\u00eds e finado o 20 de febreiro de 1907 tam\u00e9n en Par\u00eds, foi un qu\u00edmico e profesor universitario de Francia, premio Nobel de Qu\u00edmica en 1906.\nTraxector\u00eda.\nEstudou no Colexio de Meaux, no Instituto da Agronom\u00eda de Par\u00eds e no Instituto de Toxicolox\u00eda. Traballou no Museo de Historia Natural de Par\u00eds e nos laboratorios de Edmond Fr\u00e9my. Foi profesor na Escola Superior de Farmacia dende o 1879, chegando a impartir clases de qu\u00edmica e toxicolox\u00eda no 1886. Dende 1900 foi profesor de qu\u00edmica na Universidade de Par\u00eds. Ingresou na Academia de Ciencias francesa no 1891.\nFaleceu repentinamente en Par\u00eds no 1907, pouco despois da s\u00faa volta de Estocolmo, tras recibir o Premio Nobel. Non se sabe se os seus experimentos co fl\u00faor contribu\u00edron \u00e1 s\u00faa morte.\nInvestigaci\u00f3ns cient\u00edficas.\nEntre as s\u00faas contribuci\u00f3ns cient\u00edficas m\u00e1is not\u00e1beis, no 1886 conseguiu illar o fl\u00faor en forma de gas amarelo verdoso, por electr\u00f3lise dunha soluci\u00f3n de fluorhidrato pot\u00e1sico en \u00e1cido fluorh\u00eddrico anhidro. A existencia do fl\u00faor co\u00f1ec\u00edase dende anos antes, mais todos os intentos por obtelo fracasaran, e incluso alg\u00fans investigadores morreran no intento.\nTam\u00e9n ideou un forno de arco, capaz de acadar temperaturas de 4.100\u00a0\u00b0C, que permite reducir os minerais de certos metais, como o uranio, cromo, volframio, vanadio, manganeso, titanio e molibdeno.\nNo 1893, deu a co\u00f1ecer o seu m\u00e9todo de preparaci\u00f3n de pequenos diamantes artificiais a partir de carbono disolto en ferro fundido, o que produceu unha gran sensaci\u00f3n.\nFoi un dos primeiros en realizar investigaci\u00f3n acerca do calcio, descuberto en 1808, por Humphry Davy, conseguindo unha pureza do 99 % pola electr\u00f3lise do ioduro de calcio (CaI2).\nBaixo a s\u00faa direcci\u00f3n traballou o farmac\u00e9utico galego, completando a s\u00faa formaci\u00f3n, Xos\u00e9 Casares Gil que foi o precursor do desenvolvemento actual da Qu\u00edmica en Espa\u00f1a.\nEn 1906, foi galardoado con Premio Nobel de Qu\u00edmica, polos seus experimentos sobre o illamento do fl\u00faor."}
{"id": "85378", "revid": "25871", "url": "https://gl.wikipedia.org/wiki?curid=85378", "title": "R\u00edo Columbia", "text": "O r\u00edo Columbia \u00e9 un curso fluvial do oeste de Norteam\u00e9rica, que verque as s\u00faas augas no oc\u00e9ano Pac\u00edfico, logo dun percorrido de 1.953\u00a0km. \u00c9 o r\u00edo m\u00e1is caudalosos de todos os cursos de Am\u00e9rica do Norte que desembocan nese oc\u00e9ano. Contando conxuntamente o seu afluente da esquerda, o Snake acada unha lonxitude de 2.240\u00a0km. A s\u00faa conca hidrogr\u00e1fica abrangue uns 668.217\u00a0km\u00b2, dos que sobre un 15 % est\u00e1n sitos no Canad\u00e1.\nO r\u00edo foi nomeado as\u00ed polo capit\u00e1n norteamericano Robert Gray que lle deu o do nav\u00edo \"Columbia Rediviva\", o 11 de maio de 1792, por ser o primeiro occidental que entrou nel, mentres exploraba o noroeste do Pac\u00edfico.\nO r\u00edo Columbia foi cartografiado por vez primeira enteiramente en 1814 por David Thompson.\nXeograf\u00eda.\nA fontes do Columbia est\u00e1n situadas na provincia canadense de Columbia Brit\u00e1nica (\"British Columbia\") no lago Columbia (\"Columbia Lake\"). Atravesa o medio oeste do estado norteamericano de Washington. Nos seus \u00faltimos 480\u00a0km antes da s\u00faa foz, conforma a fronteira entre os estados norteamericanos de Washington e Oreg\u00f3n, pero a s\u00faa conca est\u00e9ndese tam\u00e9n aos de Montana e Idaho. Desemboca no Oc\u00e9ano Pac\u00edfico en Astoria.\nAdemais o Columbia \u00e9 o \u00fanico r\u00edo de Norteam\u00e9rica que alcanza o Pac\u00edfico, desde o interior do continente, enlazando este coa costa, atravesando a gran cordilleira das Rocosas. Os cerca de 80\u00a0km a trav\u00e9s da cadea das Cascadas son co\u00f1ecidos como a garganta do r\u00edo Oreg\u00f3n (\"Columbia River Gorge\"), paraxe no que est\u00e1 situado o encoro de Bonneville.\nAfluentes.\nOs tributarios m\u00e1is importantes do Columbia, ordenados polo seu caudal, son:\nCaudal.\nCun vertido de 7.500 m\u00b3/s de media anual o Columbia \u00e9 o r\u00edo m\u00e1is caudaloso de todo o hemisferio occidental que desemboca no Oc\u00e9ano Pac\u00edfico, e, despois do r\u00edo Mississippi, do r\u00edo San Lourenzo e do r\u00edo Mackenzie \u00e9 o cuarto m\u00e1is caudaloso de Am\u00e9rica do Norte. O caudal maior do Columbia , o 6 de xu\u00f1o de 1894, foi de 35.113 m\u00b3/s.\nEncoros no Columbia.\nOs encoros que represan a auga do Columbia na actualidade son:\nO tramo maior aberto a pesca son os arredor de 80\u00a0km de \"Hanford Reach\" en Hanford Reach National Monument, no Condado de Benton, Washington. Aqu\u00ed desovar sobre o 80% de todos os salm\u00f3ns reais de todo o sistema do r\u00edo Columbia."}
{"id": "85380", "revid": "65337", "url": "https://gl.wikipedia.org/wiki?curid=85380", "title": "Codrington, Antiga e Barbuda", "text": "Codrington, \u00e9 a pequena cidade capital da dependencia de Barbuda, Antiga e Barbuda.\nFoi fundada aproximadamente no 1666, por John Codrington e Christopher Codrington. \nAt\u00f3pase nas marxes sur do Lago Codrington. O censo de 1904, rexistraba unha poboaci\u00f3n de 700 habitantes, mais, en 1991 ti\u00f1a 1\u00a0252."}
{"id": "85381", "revid": "3338", "url": "https://gl.wikipedia.org/wiki?curid=85381", "title": "Mancomunidade de Naci\u00f3ns", "text": ""}
{"id": "85382", "revid": "98629", "url": "https://gl.wikipedia.org/wiki?curid=85382", "title": "Sith", "text": "No universo de Star Wars os Sith son un grupo de seguidores do Lado Escuro da Forza \"(v\u00e9xase \"Forza (Star Wars)\")\". Son os inimigos dos Jedi.\nA palabra \"Sit\" significa \"fada\" en celta.\nIntroduci\u00f3n.\nUn Sith \u00e9 unha raza sensible \u00e1 Forza, do mesmo xeito que o son os Jedi. Con todo, os Sith difer\u00e9ncianse moito destes \u00faltimos. Un Jedi obt\u00e9n o poder na Forza mediante a meditaci\u00f3n, a paz interior, e o dominio do medo, as\u00ed como do odio, o anoxo e a agresividade. Os Sith fan todo o contrario, co mesmo obxectivo (que \u00e9 o poder na Forza). Eles non dominan para nada o seu temor, pola contra, este termina axud\u00e1ndoos. Cando loitan fano con odio, violencia, e furia, que pode chegar a converterse en ira.\nDe feito, a ideolox\u00eda Sith consiste no actuar con anoxo, e non con sabedor\u00eda e l\u00f3xica. Consiste tam\u00e9n en que un Sith debe obter o poder para se beneficiar soamente a si mesmo, o cal \u00e9 contrario aos Jedi, que queren o poder para manter a paz na galaxia e beneficiar aos demais.\nA vantaxe que pos\u00faen os Sith sobre os Jedi \u00e9 que os primeiros utilizan o Lado Escuro e non o Lado Luminoso da Forza. E sucede que o Lado Escuro outorga poder m\u00e1is f\u00e1cil e rapidamente, deb\u00e9ndose isto a que \u00e9 m\u00e1is doado odiar que acougar o odio. Pero a s\u00faa vez, os Sith te\u00f1en unha desvantaxe, que \u00e9 que o poder p\u00f3dese volver en contra deles, volv\u00e9ndoos tan malvados, ego\u00edstas, egoc\u00e9ntricos, tiranos e desapiadados que terminan sen ter absolutamente ning\u00fan ser querido excepto, obviamente, eles mesmos, por iso \u00e9 moi com\u00fan que un aprendiz traizoe ao seu mestre.\nOs Sith utilizan sabre l\u00e1ser de cor vermella, a cal representa o poder, a paix\u00f3n, o odio e a morte. O cristal que produce a cor vermella na espada de luz \u00e9 artificial e creada polos mesmos Sith, a diferenza dos que producen as cores azul e verde, as cales son atopadas en cavernas naturais. Estas d\u00faas \u00faltimas cores, entre outras poucas, son usadas polos Jedi, que representan a paz, a sabedor\u00eda e a orde.\nC\u00f3digo Sith.\nEste c\u00f3digo Sith \u00e9 o que aparece en Knights of the Old Republic:"}
{"id": "85383", "revid": "56817", "url": "https://gl.wikipedia.org/wiki?curid=85383", "title": "Fair Antigua, We Salute Thee", "text": "Fair Antigua, We Salute Thee \u00e9 o himno nacional de Antiga e Barbuda. Escrito por Novelle Hamilton Richards e con m\u00fasica composta por Walter Garnet Picart Chambers, foi adoptado ap\u00f3s a independencia, en 1967. O Himno nacional do Reino Unido continua como Himno real.\nLetra en ingl\u00e9s.\nFair Antigua, we salute thee! \nProudly we this anthem raise\nTo thy glory and thy beauty,\nJoyfully we sing the praise\nOf the virtues, all bestowed\nOn thy sons and daughters free;\nEver striving, ever seeking, \nDwell in love and unity.\nRaise the standard! Raise it boldly!\nAnswer now to duty's call\nTo the service of thy country,\nSparing nothing, giving all;\nGird your loins and join the battle\n'Gainst fear, hate and poverty,\nEach endeavouring, all achieving,\nLive in peace where man is free.\nGod of nations, let Thy blessings\nFall upon this land of ours;\nRain and sunshine ever sending,\nFill her fields with crops and flowers;\nWe her children do implore Thee,\nGive us strength, faith, loyalty,\nNever failing, all enduring\nTo defend her liberty.\nTraduci\u00f3n.\nBela Antiga, nos saud\u00e1moste!\nEntoamos este himno con orgullo\nPola t\u00faa gloria e beleza,\nAlegremente cantamos a gabanza\nDas virtudes, todas eles outorgadas\nLibremente aos teus fillos e fillas;\nSempre combatendo e demandando,\nVivimos en amor e unidade.\nErgu\u00edn o estandarte con ousad\u00eda!\nRespondo agora ao chamamento do deber\nAo servizo do teu pa\u00eds,\nNada gardando, todo dando;\nArm\u00e1devos e xunt\u00e1devos \u00e1 Batalla\nContra o medo, o odio e a pobreza,\nConseguindo todos, polo esforzo de cada un,\nVida en paz onde o home \u00e9 libre.\nSe\u00f1or das Naci\u00f3ns, que as t\u00faas beiz\u00f3ns\nCaian sobre a terra dos nosos;\nQue non nos falte chuvia e sol;\nEnche os campos de flores e colleitas;\nN\u00f3s, fillos desta Terra implor\u00e1mosche,\nD\u00e1nos forza, fe e lealdade,\nNunca dubidando, perseverando todos\nPara defender a s\u00faa liberdade."}
{"id": "85384", "revid": "56817", "url": "https://gl.wikipedia.org/wiki?curid=85384", "title": "Valtablado del R\u00edo", "text": "Valtablado del R\u00edo \u00e9 un concello da comunidade aut\u00f3noma de Castela-A Mancha, situado na provincia de Guadalaxara. A s\u00faa poboaci\u00f3n era de 19 habitantes en 2006. Dita 107\u00a0km da capital provincial.\nExtensi\u00f3n.\nO seu termo municipal ocupa unha \u00e1rea de 25,21\u00a0km\u00b2, polo que a s\u00faa densidade de poboaci\u00f3n en 2006 era tan s\u00f3 de 0,75 ab/km\u00b2."}
{"id": "85385", "revid": "5863", "url": "https://gl.wikipedia.org/wiki?curid=85385", "title": "Cam\u00f3s", "text": "Cam\u00f3s \u00e9 un municipio catal\u00e1n situado na provincia de Xirona, na comarca da Pla de l'Estany. A s\u00faa poboaci\u00f3n era de 698 habitantes en 2007. Ocupa unha \u00e1rea superficial de 15,7\u00a0km\u00b2, o que lle outorgaba en 2007 unha densidade de 44,46 hab/km\u00b2.\nLocalidades.\nO seo concello consta das localidades de Sant Vicen\u00e7 de Cam\u00f3s e Santa Mar\u00eda de Cam\u00f3s."}
{"id": "85386", "revid": "3338", "url": "https://gl.wikipedia.org/wiki?curid=85386", "title": "San Bieito de Nursia", "text": ""}
{"id": "85387", "revid": "5863", "url": "https://gl.wikipedia.org/wiki?curid=85387", "title": "Esponell\u00e0", "text": "Esponell\u00e0 \u00e9 un concello catal\u00e1n situado na provincia de Xirona, na comarca da Pla de l'Estany. A s\u00faa poboaci\u00f3n era de 441 habitantes en 2007. Ocupa unha superficie de 16\u00a0km\u00b2, o que lle confer\u00eda en 2007 unha densidade de poboaci\u00f3n de 27,56 hab/km\u00b2.\nLocalidades.\nO seu t\u00e9rm\u00edno municipal incl\u00fae as localidades de Les Anglades, Batllori, Borrell, Bruns\u00f3, Les Caselles, Certenys, Mart\u00eds e Vilert."}
{"id": "85388", "revid": "23204", "url": "https://gl.wikipedia.org/wiki?curid=85388", "title": "Orde de San Bieito", "text": "A Orde de San Bieito (O.S.B.) \u00e9 unha orde relixiosa fundada por Bieito de Nursia, que segue a Regra ditada por este para a abad\u00eda de Montecasino. Bieito de Nursia contribu\u00edu decididamente na evanxelizaci\u00f3n cristi\u00e1 da Europa polo que foi declarado \"Patr\u00f3n de Europa\".\nActualmente a Orde est\u00e1 estendida por todo o mundo, con mosteiros masculinos e femininos.\nSeguindo o seu exemplo e inspiraci\u00f3n, diversos fundadores de ordes relixiosas basearon a normativa dos seus mosteiros na Regra deixada por Bieito, cuxo principio fundamental \u00e9 \"Ora et labora\", \u00e9 dicir, \"reza e traballa\".\nOs mosteiro beneditinos est\u00e1n sempre dirixidos por un superior que, dependendo da categor\u00eda do mosteiro, pode chamarse prior ou abade; este \u00e9 escollido polo resto da comunidade. \nO ritmo de vida beneditino ten como eixe principal o Oficio Divino, tam\u00e9n chamado Liturxia das Horas, que se reza sete veces ao d\u00eda, tal como San Bieito ordenara. Xunto coa intensa vida de oraci\u00f3n en cada mosteiro, trab\u00e1llase en diversas actividades manuais, agr\u00edcolas etc, para o sustento e o autoabastecemento da comunidade.\nReformas da Orde Beneditina.\nDurante o transcurso da s\u00faa historia, a Orde Beneditina sufriu numerosas reformas, debido \u00e1 eventual decadencia da disciplina no interior dos mosteiros. A primeira reforma importante foi a adiantada por San Od\u00f3n no s\u00e9culo X; esta reforma, chamada cluniacense (nome proveniente de Cluny, lugar de Francia onde se fundou o primeiro mosteiro desta reforma), chegou a tomar un grande impulso, a tal punto que durante gran parte da Idade Media, practicamente t\u00f3dolos mosteiros beneditinos ficaban so o dominio de Cluny.\nOs cluniacense adquiriron gran poder econ\u00f3mico e pol\u00edtico, e os abades m\u00e1is importantes chegaron a formar parte das cortes imperiais e papais. Varios pont\u00edfices romanos foron beneditinos, provenientes dos mosteiros cluniacenses (Alexandre II, 1061-73; san Gregorio VII e moitos m\u00e1is).\nTanto poder adquirido levou \u00e1 decadencia da reforma cluniacense, que atopou unha importante contraparte na reforma cisterciense, palabra proveniente de C\u00edster (C\u00eeteaux, en franc\u00e9s), lugar onde se formou o primeiro mosteiro desta reforma. San Roberto de Molesmes, santo Esteban Harding e san Roberto de Chaise-Dieu foron os fundadores da Abad\u00eda de C\u00eeteaux en 1098. Procuraban apartarse do estilo cluniacense, que caera na disciplina e o relaxamento da vida mon\u00e1stica. O principal obxectivo dos fundadores de C\u00edster foi impo\u00f1er a pr\u00e1ctica estrita da Regra de San Bieito e o regreso \u00e1 vida contemplativa.\nO principal impulsor desta reforma foi san Bernaldo de Claraval (1090-1153), que foi disc\u00edpulo dos fundadores de C\u00eeteaux, regresando al\u00ed no ano 1108. Encarg\u00f3uselle a fundaci\u00f3n da Abad\u00eda de Claraval, convert\u00e9ndose no principal conselleiro dos papas, e varios dos seus monxes chegaron igualmente a ocuparen a S\u00e9 Pontificia.\nBernaldo predicou tam\u00e9n a Segunda Cruzada. Ao morrer fundara 68 mosteiros da s\u00faa orde.\nA reforma cisterciense subsiste at\u00e9 hoxe como orde beneditina independente, dividida igualmente en d\u00faas ramas: a Orde Cisterciense da Com\u00fan Observancia (O. Cist.) e a Orde Cisterciense da Estrita Observancia (OCSO), tam\u00e9n co\u00f1ecida como \"Trapistas\". Ch\u00e1maselle tam\u00e9n \"beneditinos brancos\", debido \u00e1 cor do seu h\u00e1bito, en contraposici\u00f3n aos demais monxes da Orde de San Bieito, a quen se lle chama \"beneditinos negros\"\nDurante a Idade Media sa\u00edron outras reformas importantes da Orde Beneditina. A de san Romualdo (\u20201027), que deu inicio \u00e1 reforma camaldulense. Esta reforma subsiste at\u00e9 hoxe en d\u00faas ramas: a primeira forma parte de Confederaci\u00f3n Beneditina (beneditinos negros); a segunda \u00e9 independente, mais vert\u00e9brase igualmente pola Regra de San Bieito. Outra reforma importante foi a emprendida por san Xo\u00e1n Gualberto (\u20201073), quen fundou os Beneditinos de Val Umbrosa, polo lugar en Italia no que se constru\u00edu o primeiro mosteiro desta reforma; \u00e9 igualmente hoxe en d\u00eda unha congregaci\u00f3n da Confederaci\u00f3n Beneditina. A reforma de san Silvestre (1177-1267), fundador dos Beneditino de Montefano, que subsiste hoxe tam\u00e9n como congregaci\u00f3n asociada \u00e1 Confederaci\u00f3n Beneditina. A reforma do beato Bernaldo Tolomei (1272-1348), que deu orixe aos Beneditinos de Monte Oliveto, hoxe tam\u00e9n forma parte integrante da Confederaci\u00f3n Beneditina.\nAp\u00f3s axitados per\u00edodos da historia, como a Reforma en Alema\u00f1a e dos Pa\u00edses Baixos, a expulsi\u00f3n ou execuci\u00f3n de relixiosos cat\u00f3licos por Henrique VIII en Inglaterra, seguido do per\u00edodo revolucionario en Francia, as\u00ed como tam\u00e9n a decadencia da disciplina nos mosteiros, levou a que diminu\u00edse a poboaci\u00f3n de monxes. Despois da Revoluci\u00f3n francesa, foi Prosper Gu\u00e9ranger quen fixo renacer a orde beneditina en Solesmes, en Francia, a partir do 1833.\nH\u00e1bito.\nNa Idade Media os monxes beneditinos levaban camisa de la e escapulario. O h\u00e1bito ou vestidura superior \u00e9 negro, polo que o pobo os chamou \"monxes negros\", en oposici\u00f3n aos cistercienses, que levan t\u00fanica e escapulario branco, denominados os \"monxes brancos\".\nActualidade.\nEn 2020, a Orde de San Bieito contaba con 6 802 monxes, dos que 3 419 eran sacerdotes. Isto sup\u00f3n unha reduci\u00f3n de case a metade con respecto os valores de 1963, cando sumaban 12 131 relixiosos. "}
{"id": "85389", "revid": "3338", "url": "https://gl.wikipedia.org/wiki?curid=85389", "title": "Orde beneditina", "text": ""}
{"id": "85390", "revid": "3338", "url": "https://gl.wikipedia.org/wiki?curid=85390", "title": "Beneditinos", "text": ""}
{"id": "85391", "revid": "3338", "url": "https://gl.wikipedia.org/wiki?curid=85391", "title": "Beneditino", "text": ""}
{"id": "85392", "revid": "43749", "url": "https://gl.wikipedia.org/wiki?curid=85392", "title": "Montecasino", "text": ""}
{"id": "85393", "revid": "5312", "url": "https://gl.wikipedia.org/wiki?curid=85393", "title": "Partido Galeguista de Pontevedra", "text": "O Partido Galeguista de Pontevedra foi un partido galego constitu\u00eddo o 1 de xu\u00f1o de 1931 na cidade de Pontevedra.\nHistoria e caracter\u00edsticas.\nAsistiron \u00e1 s\u00faa xuntanza fundacional Castelao, Antonio Iglesias Vilarelle, Alexandre B\u00f3veda, Pedro Basanta, Enrique Iglesias Rodr\u00edguez, Xaime Alfons\u00edn Castrelos, Xavier e Francisco Gasta\u00f1aduy Ozores, Eduardo Alexandro Ferr\u00edn, Jacobo Barral Otero, Xos\u00e9 C. Gonz\u00e1lez, Sergio S\u00e1nchez Puga, Carlos Garc\u00eda Cabezas, Lu\u00eds Pintos Fonseca, Xos\u00e9 Lino S\u00e1nchez, Xos\u00e9 Mar\u00eda \u00c1lvarez Gallego, Xos\u00e9 Mart\u00ednez T\u00edscar e Xo\u00e1n Vidal Mart\u00ednez.\nA s\u00faa denominaci\u00f3n primeira foi Grupo Nacionalista Galego de Pontevedra e formaban o seu Consello Executivo:\nPara as elecci\u00f3ns constitu\u00edntes do 28 de xu\u00f1o apoiou a denominada Candidatura Galeguista conseguindo Castelao acta de deputado.\nAo ano seguinte, dec\u00eddese trocar o nome de \"Nacionalista Galego\" polo de \"Galeguista\", e as\u00ed se integraron m\u00e1is tarde no Partido Galeguista."}
{"id": "85395", "revid": "1131", "url": "https://gl.wikipedia.org/wiki?curid=85395", "title": "Deba", "text": "O top\u00f3nimo Deba pode referirse a:"}
{"id": "85396", "revid": "1131", "url": "https://gl.wikipedia.org/wiki?curid=85396", "title": "Deva", "text": "Deva pode referirse a:\nComo top\u00f3nimo pode referirse a:"}
{"id": "85405", "revid": "2338", "url": "https://gl.wikipedia.org/wiki?curid=85405", "title": "Folk Rock", "text": ""}
{"id": "85408", "revid": "54334", "url": "https://gl.wikipedia.org/wiki?curid=85408", "title": "Gamonal, Talavera de la Reina", "text": "Gamonal \u00e9 unha localidade espa\u00f1ola situada no concello de Talavera de la Reina, na provincia de Toledo (Castela-A Mancha). \u00c9 unha entidade de \u00e1mbito territorial inferior ao municipio (EATIM).\nXeograf\u00eda.\nGamonal enc\u00f3ntrase sita na submeseta castel\u00e1 sur, a 400 m de altitude sobre o nivel do mar, e pr\u00f3xima \u00e1 Serra de Gredos. Sit\u00faase no noroeste da provincia, pr\u00f3xima \u00e1s lindes coas provincias de \u00c1vila (Castela e Le\u00f3n) e C\u00e1ceres (Estremadura). Ten unha poboaci\u00f3n de 943 habitantes (INE 2007)."}
{"id": "85415", "revid": "3338", "url": "https://gl.wikipedia.org/wiki?curid=85415", "title": "Croucheira", "text": ""}
{"id": "85416", "revid": "1131", "url": "https://gl.wikipedia.org/wiki?curid=85416", "title": "Deba, Guip\u00fascoa", "text": "Deba, (en castel\u00e1n \"Deva\"), \u00e9 un concello e localidade costeira situada ao noroeste de Guip\u00fascoa, Pa\u00eds Vasco. Est\u00e1 chantada na desembocadura do r\u00edo Deba, pertencente \u00e1 comarca de Debabarrena. Ten unha poboaci\u00f3n de 5.274 habitantes segundo o censo do ano 2006 e unha superficie de 52 km\u00b2, cunha densidade poboacional de 102,32 hab./km\u00b2.\nCoa orixe no pr\u00f3ximo n\u00facleo rural de Itziar, estabeleceuse na actual situaci\u00f3n en 1343 co nome de Montreal de Deba, que xa ti\u00f1a no 24 de xu\u00f1o de 1294. Ten unha gran praia, que \u00e9 o seu atractivo tur\u00edstico principal, xunto coa s\u00faa grande alameda.\nDistrib\u00faese por d\u00faas vertentes diferentes, a do r\u00edo Deba e a do r\u00edo Urola, e o seu terreo e moi accidentado. A costa destaca pola chamada rasa mareal, que se estende at\u00e9 Zumaia. Sit\u00faase na marxe dereita da r\u00edo que o r\u00edo forma na s\u00faa desembocadura; nela, noutros tempos, houbo un porto comercial; na actualidade s\u00f3 se emprega como porto deportivo e de recreo.\nAs s\u00faas armas son un escudo de goles cun castelo sostido por un le\u00f3n e un grif\u00f3n tenantes e, \u00f3s seus p\u00e9s, tres teixos de sinople.\nO top\u00f3nimo.\nA vila toma o seu nome do r\u00edo cuxa desembocadura alberga, o r\u00edo Deba. Existen bastantes top\u00f3nimos hom\u00f3nimos na zona norte da Pen\u00ednsula Ib\u00e9rica, xeralmente asociados a r\u00edos.\nA palabra \"deva\" significa en s\u00e1nscrito deus, deidade. Consid\u00e9rase que deriva \u00e1 s\u00faa vez dunha palabra indoeuropea \"deiwos\" empregado para designar deuses; as propias palabras deus ou Zeus, derivar\u00edan de dita palabra orixinal. Por este feito, e por estar o top\u00f3nimo relacionado moitas veces con r\u00edos, p\u00f3dese relacionar Deba co nome dunha hipot\u00e9tica deusa celta dos r\u00edos. A existencia dun r\u00edo con nome claramente indoeuropeo e pos\u00edbel celta no Pa\u00eds Vasco, e empregada polos partidarios da hip\u00f3tese da vasconizaci\u00f3n tard\u00eda como proba que avala a mesma.\nSobre a aplicaci\u00f3n do nome \u00e1 actual localidade. Deba foi fundada no lugar que ocupa actualmente o barrio de Itziar en 1294 e foi bautizada co nome de \"Mont-Real\". No 1343 foi trasladada ao seu actual lugar na desembocadura do r\u00edo Deba, pasando a denominarse \"Mont-Real de Deva\", finalmente o nome da vila acabar\u00eda confund\u00edndose co do r\u00edo ao perder o apelativo \"de Mont-Real\".\nTradicionalmente o nome do pobo escrib\u00edase en castel\u00e1n, como \"Deva\", a\u00ednda que na segunda metade do s\u00e9culo XX comezou a escribirse tam\u00e9n como Deba, ao aplicarse as regras ortogr\u00e1ficas modernas da lingua vasca. E actualmente, dende que en 1989 foi publicado no BOE, Deba \u00e9 o \u00fanico nome oficial da zona, tanto no Pa\u00eds Vasco como no resto de Espa\u00f1a.\nO xentilicio pode ser debarra ou debatarra, com\u00fan para homes e mulleres e que prov\u00e9n do \u00e9uscaro.\nSituaci\u00f3n.\n\u00c1chase no extremo m\u00e1is occidental da provincia, e pertencente \u00e1 comarca do Debabarrena, siuado \u00e1 beira dereita do r\u00edo do Deba. Parte do territorio municipal exp\u00e1ndese pola conca do Urola e polo alto de Itziar e Lastur, elev\u00e1ndose sobre a costa.\nDeba limita, ao norte co mar Cant\u00e1brico, ao este con Zumaia, ao sur con Mendaro e Zestoa, e ao oeste con Mutriku.\nElecci\u00f3ns municipais de Deba.\nElecci\u00f3ns municipais de 1979\nElecci\u00f3ns municipais de 1983\nElecci\u00f3ns municipais de 1987\nAqu\u00ed sumouse Eusko Alkartasuna na loita pola alcald\u00eda, e deu a sorpresa sendo a lista vencedora.\nElecci\u00f3ns municipais de 1991\nElecci\u00f3ns municipais de 1995\nDesaparece o partido Euskadiki Ezkerra, fusion\u00e1ndose co PSE, e aparece unha nova candidatura, independentes por Deba. O resultado foi:\nElecci\u00f3ns municipais de 1999\nDesaparece Herri Batasuna, ilegalizada e aparece Eukal Herritarrok. Tam\u00e9n o Partido Popular presentou candidatura por primeira vez no concello.\nElecci\u00f3ns municipais de 2003\nDesaparece Euskal Herritarrok (ilegalizada), e pres\u00e9ntase Ezker Batua. Resultou ganadora a coalici\u00f3n EAJ-PNV/EA, con maior\u00eda absoluta.\nElecci\u00f3ns municipais de 2007\nHoubo coalici\u00f3n entre Ezker Batua e Aralar e pres\u00e9ntase por primeira vez EAE-ANV, logrando un segundo posto.\nA ideolox\u00eda vencedora no municipio \u00e9 a esquerda nacionalista de Eusko Alkartasuna, a excepci\u00f3n dos primeiros anos que os vencedores eran do PNV.\nComunicaci\u00f3ns.\nDeba est\u00e1 atravesada pola estrada N-634, que a une coa cabeceira comarcal, a cidade de \u00c9ibar, e coa capital da provincia, Donostia, e Bilbao, capital da veci\u00f1a Biscaia. A autoestrada AP-8 ten unha sa\u00edda no barrio de Itziar, e o ferrocarril de v\u00eda estreita, de Eusko Trenbideak, da li\u00f1a Bilbao - Donostia, ten estaci\u00f3n en pleno centro da vila, estaci\u00f3n que tivo m\u00e1is importancia noutras \u00e9pocas. A estrada GI-638 \u00fanea coa veci\u00f1a Mutriku e con Ondarroa, xa en Biscaia.\nO Porto Deportivo de Deba \u00e9 para embarcaci\u00f3n de recreo, e ten setenta amarres para pequenas barcas de pesca de entretemento. Non hai li\u00f1as nin comercias nin de pasaxeiros, a\u00ednda que noutra \u00e9poca si existiron. Est\u00e1 situada nas proximidades dos portos de Bilbao e Pasaxes e dos aeroportos de Hondarribia, Bilbao e Vitoria.\nA distancia a Donostia \u00e9 de corenta quil\u00f3metros, a Bilbao \u00e9 de sesenta e at\u00e9 Vitoria hai setenta. De \u00c9ibar fica separada por vinte quil\u00f3metros.\nDistribuci\u00f3n.\nA distribuci\u00f3n do concello est\u00e1 baseada no n\u00facleo urbano e nos barrios rurais; estes son: Itziar, Lastur e Elorriaga. Hai uns 130 casar\u00edos esparexidos polo territorio.\nA poboaci\u00f3n conc\u00e9ntrase no n\u00facleo urbano, onde reside o 81,7 % da mesma, e no barrio de Itziar, un 7,7 %. O resto rep\u00e1rtese polos diferentes asentamentos.\nHidrograf\u00eda e orograf\u00eda.\nHidrograf\u00eda.\nA hidrograf\u00eda do concello est\u00e1 ligada ao r\u00edo Deba e aos pequenos afluentes que chegan a el dende as monta\u00f1as que o rodean. Na conca do Urola, son os afluentes deste os que regan as s\u00faas terras; estes afluentes, tanto do Deba como do Urola, son pequenos regatos que nacen nos montes pr\u00f3ximos e acaban morrendo no r\u00edo principal.\nO r\u00edo Deba (ou Diva, segundo Tolomeo), na s\u00faa desembocadura forma unha r\u00eda que ten uns setenta metros de anchura e cuxo calado depende da marea. Ar marxes da r\u00eda foron modificadas coa construci\u00f3n de diques. Esta r\u00eda chega at\u00e9 o barrio de Sasiola, en Mendaro; nela f\u00f3rmase unha marisma da que a\u00ednda queda alg\u00fan resto importante, xa que boa parte da mesma foi desecada e convertidas en terras de labranza. Pouco antes da marisma hai un desfiladeiro estreito, no que en tempos prehist\u00f3ricos houbo asentamentos, dos cales hai resto significantes, e na s\u00faa entrada superior estabeleceuse o mosteiro de Sasiola e a igrexa de Santo Andr\u00e9, considerada como unha das primeiras igrexas da provincia.\nAs augas do Deba est\u00e1n moi contaminadas, tanto fecal como industrialmente, ao recibir, con escaso tratamento, os saneamentos das localidades da s\u00faa conca e os refugallos da numerosa industria da \u00e1rea. A situaci\u00f3n envorcar\u00e1n na primeira d\u00e9cada do s\u00e9culo XXI cando os sistemas de saneamento e depuraci\u00f3n estean en marcha.\nOrograf\u00eda.\nA orograf\u00eda do concello \u00e9 moi irregular e abrupta. Os montes que o rodean acadan os 800 ou 900 metros de altitude a pouca distancia da costa. Xa en 1799 Agust\u00edn Mar\u00eda de Balzola, Vicario de Deba, dic\u00eda o seguinte ao respecto deste cap\u00edtulo: \nPredomina a rocha calcaria na composici\u00f3n dos terreos do municipio, o que propiciou a formaci\u00f3n de grandes grutas subterr\u00e1neas e covas, sobre todo na zona de Itziar e Lastur. A rocha calcaria fai que o aci\u00f1eiral cant\u00e1brico sexa moi abundante nestes montes. Os carballos, e outras especies t\u00edpicas do pa\u00eds completan o panorama arb\u00f3reo, ao cal hai que engadir as plantaci\u00f3ns, destinadas \u00e1 explotaci\u00f3n comercial, de pino insignis. Hai grandes campos de herba onde pasta o gado, principalmente vac\u00fan.\nA costa destaca polos grandes acantilados de m\u00e1is de 150 metros de altitude, a cuxos p\u00e9s \u00e1brese a rasa mareal, con praia salvaxes de rochas e pedras.\nEconom\u00eda.\nHistoricamente a econom\u00eda de Deba estivo sustentada polo comercio e a industria, como tam\u00e9n da actividade rural centrada na gander\u00eda e agricultura. As rotas comerciais que por mar chegaron ao ent\u00f3n porto de Deba ou ao veci\u00f1o fluvial de Alzola, en Elgoibar al\u00e1 polos s\u00e9culos XVI e XVII. Ti\u00f1a d\u00faas ferrar\u00edas e o comercio da la castel\u00e1, que chegaba por Gasteiz, e o ferro ingl\u00e9s fac\u00eda que Deba puidese considerarse rica. Na s\u00faa r\u00eda houbo estaleiros at\u00e9 o s\u00e9culo XX.\nNa actualidade, ao igual que antano, tam\u00e9n son a industria e o comercio, esta vez con car\u00e1cter de turismo, os que mante\u00f1en a econom\u00eda da vila. O sector servizos, con preto dun 50 % da ocupaci\u00f3n, e a industria, cun 38 %, son o piar econ\u00f3mico. A gander\u00eda e agricultura te\u00f1en unha certa importancia.\nO sector primario ten 3.506 habitantes dedicados a explotaci\u00f3ns agr\u00edcolas e gandeiras, principalmente gandeiras, ocupa, nas 220 pequenas explotaci\u00f3ns, ao 6,5 % da poboaci\u00f3n activa. A agricultura \u00e9 case exclusivamente para o autoconsumo e a venda nos mercados dos pobos da bisbarra. As explotaci\u00f3ns gandeiras ded\u00edcanse ao leite e \u00e1 carne. Hai algunha dedicada ao touros bravos en Lastur e Itziar.\nNo sector secundario, a industria metal\u00farxica, como no resto da comarca, \u00e9 a que monopoliza, practicamente, este sector. As industrias de accesorios do autom\u00f3bil e de m\u00e1quinas son as que est\u00e1n m\u00e1is implantadas. Aprov\u00e9itanse algunhas terras do val do Deba para a s\u00faa localizaci\u00f3n, a\u00ednda que o foco industrial importante \u00e1chase en Itziar. A comarca do Baixo Deba, eminentemente industrial e pouco extensa, ten un tipo de distribuci\u00f3n industrial que permite aos habitantes dos seus pobos vivir nuns e traballar noutros. As necesidades das f\u00e1bricas achadas nos centros hist\u00f3ricos industriais, como \u00c9ibar e Elgoibar, fixeron que se expandan por toda a comarca e tam\u00e9n f\u00f3ra dela.\nO sector sevizos, baseado no turismo, ocupa a preto do 50 % da poboaci\u00f3n activa. O grande atractivo tur\u00edstivo \u00e9 a praia de Deba, e ao redor dela desenvolv\u00e9ronse diversas actividades de hostalar\u00eda, restaurantes, hoteis etc. A parte rural do concello est\u00e1 accedendo a esta actividade mediante o turismo rural.\nPrincipais empresas do municipio.\nAs seguintes empresas localizadas en Itziar igualan ou superan os 50 traballadores en n\u00f3mina (segundo o Cat\u00e1logo Industrial e de Empresas Exportadoras do Pa\u00eds Vasco ).\nHistoria.\nOs restos prehist\u00f3ricos achados nos numerosos dep\u00f3sitos localizados no territorio municipal testifican unha poboaci\u00f3n importante en tempos prehist\u00f3ricos. O conxunto de pinturas da cova de Ekain, onde destaca un grupo de cabalos, pertencente ao Magdaleniano, \u00e9 dos m\u00e1is importantes de Europa. Na zona de Sasiola e Astigarribia atop\u00e1ronse importantes restos na cova de Ermitia (pertencentes a catro niveis culturais: neo-eneol\u00edtico, aziliense, magdaleniano e solutreano). Noutras covas tam\u00e9n se encontraron restos interesantes, como na de Praileaitz, onde se poden ver pinturas simb\u00f3licas que foron catalogadas provisionalmente na \u00e9poca solutreano; \u00e9 dicir, hai uns vinte mil anos.\nA\u00ednda non tendo noticias dos tempos romanos, s\u00e1bese que estiveron na costa do golfo de Biscaia con importantes asentamentos, como o peirao e cidade de Oiasso, na actual Ir\u00fan, ou en Forua, preto de Gernika, polo que se pode supo\u00f1er que tam\u00e9n ti\u00f1an presenza na r\u00eda do Deba. A igrexa de Santo Andr\u00e9 de Astigarribia ten rastros (unha xanela) visig\u00f3ticos e est\u00e1 considerada como a igrexa m\u00e1is antiga da provincia.\nO primeiro asentamento relativo \u00e1 poboaci\u00f3n de Deba at\u00f3pase en Itziar, onde o 24 de xu\u00f1o de 1294 Sancho IV de Castela, rei de Le\u00f3n e Castela, daba carta puebla \u00e1 poboaci\u00f3n de \"Monreal\" en Valladolid. Os habitantes da vila de Monreal decidiron trasladar a mesma \u00e1 beira do mar, xunto \u00e1 desembocadura do r\u00edo, para aproveitar deste xeito os recursos que lle ofrec\u00eda o mar e adicarse \u00e1 pesca e ao comercio. O rei Afonso XI de Castela autoriza \u00e1 mesma o traslado o 17 de xu\u00f1o de 1343, d\u00e1baselle o nome de Monreal de Deba e outorg\u00e1baselle o foro de Vitoria. Con este traslado, o sitio de Itziar deixou de ser Vila.\nA econom\u00eda base\u00e1base no comercio que xeraba o porto, onde as mercanc\u00edas que chegabas da meseta castel\u00e1 v\u00eda Vitoria, embarc\u00e1banse para Inglaterra e o ferro procedente de al\u00ed, distribu\u00edase polas ferrer\u00edas do pa\u00eds. Foi importante este comercio que en Deba chegou a celebrarse unha importante feira de gado que se perdeu cando o porto deixou de ser punto de paso de mercanc\u00edas. A apertura do paso por \nUrdu\u00f1a unido ao pouco volume que a r\u00eda de Deba ten, fixeron que o porto perdera importancia. Hai que dicir que existiron estaleiros at\u00e9 principios do s\u00e9culo XX e que actividade se mantivo por alg\u00fan tempo.\nA pesca, en especial a de balea, tam\u00e9n foi importante, como no resto dos pobos veci\u00f1os. Acompa\u00f1\u00e1base coa pesca doutras especies menores. Ti\u00f1a Deba d\u00faas ferrer\u00edas que produc\u00edan ferro que tratado nas s\u00faas ferrer\u00edas daba como resultado unha interesante industria metal\u00farxica.\nA gander\u00eda e a agricultura, naqueles tempos, ti\u00f1a un papel relevante coa produci\u00f3n de chacol\u00ed entre os seus diversos produtos.\nDeba estend\u00edase at\u00e9 Elgoibar e ti\u00f1a dentro das s\u00faas circunscrici\u00f3ns o que hoxe \u00e9 Mendaro, contando cos recursos que dito territorio aportaba, entre eles o manancial do Kilim\u00f3n, importante fonte de auga potable de calidade. Nestes terreos \u00e9rguense dous mosteiros, o de Sasiola de Frailes Menores Observantes e o de Can\u00f3nigas Agustinas na Poboaci\u00f3n de Garagarza de Mendaro.\nA chegado do ferrocarril \u00e1 vila co estabelecemento dunha importante estaci\u00f3n e a moda da costa vasca como punto de veraneo e balneario fixeron que se desenvolvese a principios do s\u00e9culo XX unha importante industria centrada no turismo que chega do interior de Espa\u00f1a e en especial, de Madrid. O desenvolvemento tur\u00edstico mant\u00edvose at\u00e9 os anos setenta do s\u00e9culo XX e despois, a comezos do XXI, volveu ser relanzada.\nA creaci\u00f3n da alameda, a praia e a adecuaci\u00f3n das infraestruturas hostaleiras contribu\u00edron \u00e1 creaci\u00f3n e mantemento desa fonte de riqueza.\nA historia de Deba fica plasmada nos seus monumentos entre os que destaca a Igrexa de Itziar, a que foi igrexa parroquial daquel primitivo n\u00facleo de Monreal e a de Santa Mar\u00eda, cunha portada g\u00f3tica policromada e un claustro.\nDurante a guerra de independencia espa\u00f1ola tiveron lugar en Deba varios episodios da guerrilla do cura Santa Cruz contra as tropas francesas. As guerras Carlistas e a \u00faltima guerra civil non tiveron consecuencias directas na vila. Na guerra do 36, o ex\u00e9rcito sublevado quedaron detidos en \u00c9ibar, quedando Deba na parte ocupada polos sublevados fascistas dende o principio da contenda.\nO desenvolvemento industrial da comarca, que ti\u00f1a o motor na veci\u00f1a \u00c9ibar, chegou a Deba na segunda metade do s\u00e9culo XX cando numerosas industrias ampliaron as s\u00faas instalaci\u00f3n nos campos de Itziar onde se creou un importante pol\u00edgono industrial.\nMonumentos.\nSon moitos os monumentos que hai que destacar nesta vila. Dende os dep\u00f3sitos arqueol\u00f3xicos at\u00e9 os impresionantes acantilados da s\u00faa costa. As construci\u00f3ns civ\u00eds e relixiosas tam\u00e9n son importantes.\nConstruci\u00f3ns relixiosas.\nDe construci\u00f3n g\u00f3tica destaca o retablo Maior, en madeira de croucheira, do s\u00e9culo XVII, que est\u00e1 situado no presbiterio, barroco e semellante ao do Convento de Bidaurreta.\nHai pequenas ermidas esparexidas por todo o municipio, tanto no casco urbano, como nas aldeas. Destacas, a da Santa Catalina, no barrio de Egia, de 1539, San Sebasti\u00e1n de Elorriaga de 1391, San Nicol\u00e1s de Lastur de 1625 ou San Roque do s\u00e9culo XVI.\nConstruci\u00f3ns civ\u00eds.\ncachotar\u00eda, mentres que as fachadas norte son lisas con vent\u00e1s uniformemente distribu\u00eddas. Cara a r\u00eda disp\u00f3n de amplas vent\u00e1s que a caracterizan. Todas as fachadas est\u00e1n rematados por cornixa tallada. No seu interior as estancias principais te\u00f1en unha exuberante ornamentaci\u00f3n.\nHai alg\u00fans casar\u00edos de especial valor como o casar\u00edo Arriolabe\u00e9 do s\u00e9culo XVI.\nFestas.\nDeba celebra as s\u00faas festas patronais na honra de San Roque, o 14 de agosto. Nelas destacan os encerros.\nOs barrios te\u00f1en as s\u00faas festas propias as\u00ed pois temos;\n\u00c1 parte destas festas cel\u00e9branse outras com\u00fans ao pa\u00eds e \u00e1 comarca comoa V\u00e9spera de Santa \u00c1gueda, San Blas, o D\u00eda do Debarra e Eukaljaia."}
{"id": "85417", "revid": "98629", "url": "https://gl.wikipedia.org/wiki?curid=85417", "title": "Francisco II de Francia", "text": "Francisco II de Francia (Fontainebleau, 19 de xaneiro, 1544 - Orle\u00e1ns, 5 de decembro 1560), rei de Francia de 1559 a 1560)\nTraxectoria.\nEra o fillo m\u00e1is vello de Henrique II e de Catarina de Medici e neto xa que logo de Francisco I.\nComprometido desde os cinco anos a Mar\u00eda Estuardo, ra\u00ed\u00f1a de Escocia, sobri\u00f1a (por parte da s\u00faa nai) de Carlos I de Lorena, duque de Guisa, casou con ela en 1558 convert\u00e9ndose, por matrimonio, en rei de Escocia. Cando contaba 16 anos sucedeu ao seu pai, Henrique II, morto accidentalmente o 19 de xullo de 1559.\nTi\u00f1a 16 anos e, polo tanto, era maior de idade e pod\u00eda reinar. Pero a s\u00faa sa\u00fade, tanto f\u00edsica como ps\u00edquicamente era tan d\u00e9bil que foi manexado pola s\u00faa muller e os seus t\u00edos os Guisa partidarios dunha pol\u00edtica represiva contra os protestantes. Francisco deixou nas s\u00faas mans o goberno. Os dous irm\u00e1ns m\u00e1is vellos desta familia ti\u00f1an ent\u00f3n todo o poder: Francisco I de Lorena e de Guisa dirixe os ex\u00e9rcitos e Carlos de Guisa, cardeal de Lorena, disp\u00f3n das finanzas e dos asuntos da Igrexa.\nO 21 de setembro de 1559, Francisco II \u00e9 consagrado en Reims por Carlos de Guisa. Os pr\u00edncipes Ant\u00f3n de Borb\u00f3n, rei de Navarra e o seu irm\u00e1n Lu\u00eds I de Borb\u00f3n, pr\u00edncipe de Cond\u00e9, est\u00e1n ansiosos por alcanzar un trono que eles consideran pert\u00e9ncelles por herdanza e que \u00e9 ocupado por ambiciosos estranxeiros.\nO reinado de Francisco II est\u00e1 inmerso nos disturbios relixiosos. Os cat\u00f3licos (\u00e1 s\u00faa cabeza os Guisa), e os protestantes (dirixidos por Ant\u00f3n de Borb\u00f3n, Lu\u00eds de Cond\u00e9 e Gaspar de Coligny), re\u00fanen os ex\u00e9rcitos ante a posibilidade dunha guerra declarada. En marzo de 1560, os l\u00edderes protestantes dirixidos por La Renaudie organizan a Conxuraci\u00f3n de Amboise, pensada para levar ao rei e subtraelo da influencia dos Guisa outorgando o poder a Lu\u00eds de Cond\u00e9. Pierre des Avenelles traizoounos e os principais xefes foron arrestados e executados (a excepci\u00f3n do pr\u00edncipe de Cond\u00e9).\nTras uns poucos meses de reinado Francisco II faleceu o 5 de decembro de 1560 por mor dunha otite que lle produciu un abceso. A trepanaci\u00f3n levouna a cabo Ambroise Parei. Ao morrer sen descendencia, o seu irm\u00e1n, o duque Carlos de Orle\u00e1ns, con dez anos, sucedeuno. Mar\u00eda Estuardo volveu a Escocia."}
{"id": "85423", "revid": "65337", "url": "https://gl.wikipedia.org/wiki?curid=85423", "title": "C\u00f3rdoba (moeda)", "text": "O c\u00f3rdoba nicaraguano ou c\u00f3rdoba de ouro (C$) \u00e9 a unidade monetaria de curso legal en Nicaragua dividida en 100 centavos. O seu c\u00f3digo ISO 4217 \u00e9 NIO. A s\u00faa circulaci\u00f3n \u00e9 controlada polo Banco Central de Nicaragua.\nHistoria.\nO c\u00f3rdoba foi introducido o 20 de marzal de 1912. Promulgada a Lei de Conversi\u00f3n Monetaria, os Billetes do Tesouro foron trocados gradualmente pola nova moeda que ti\u00f1a un tipo de cambio de paridade de 5 c\u00f3rdobas = 1 libra esterlina. O 13 de novembro de 1931, o c\u00f3rdoba comezou a cotizarse a un tipo de paridade de 1.10 c\u00f3rdobas = 1 d\u00f3lar estadounidense. Logo de sucesivas desvalorizaci\u00f3ns, o c\u00f3rdoba comezou a cotizarse a un tipo de paridade est\u00e1bel de 7 c\u00f3rdobas = 1 d\u00f3lar estadounidense entre 1946 e abril de 1979.\nO c\u00f3rdoba foi chamado as\u00ed na lembranza do segundo apelido do conquistador espa\u00f1ol, natural de C\u00f3rdoba, Capit\u00e1n Francisco Hern\u00e1ndez de C\u00f3rdoba, fundador das cidades de Santiago de Granada e de Le\u00f3n Santiago dos Cabaleiros, capital da nacente Provincia de Nicaragua.\nNo 1987, o goberno introduciu o novo c\u00f3rdoba (ou formalmente chamado \"c\u00f3rdoba revaluado\") con valor de 1.000 antigos c\u00f3rdobas. Nicaragua abre a d\u00e9cada do 90 baixo a Administraci\u00f3n Presidencial de Dona Violeta Barrios de Chamorro, e o Plan do Goberno de Salvaci\u00f3n NAcional dentro da estabilizaci\u00f3n e axuste estrutural, incl\u00fae a emisi\u00f3n do \"c\u00f3rdoba\" ouro (formalmente chamado \"c\u00f3rdoba\") que a partir do 13 de agosto de 1990, pasa a converterse nun novo medio circulante, expresado na mesma moeda c\u00f3rdoba, co paridade ao d\u00f3lar estadounidense."}
{"id": "85424", "revid": "1131", "url": "https://gl.wikipedia.org/wiki?curid=85424", "title": "Hockenheimring", "text": "O Circu\u00edto de Hockenheim ou Hockenheimring \u00e9 un aut\u00f3dromo localizado nas proximidades de Hockenheim, Alema\u00f1a, que alberga anualmente o Gran Premio de Alema\u00f1a de F\u00f3rmula 1, entre outros eventos.\nCaracter\u00edsticas.\nO trazado do circu\u00edto destacaba por ser un dos m\u00e1is longos da tempada de F\u00f3rmula 1, cun sector r\u00e1pido que consist\u00eda de catro rectas de aproximadamente un quil\u00f3metro, cortadas por tres chicanes lentas que permit\u00edan numerosos adiantamentos, que percorr\u00edan un bosque. A zona de tribunas, denominada \"Motordrom\", compensaba o resto do trazado con curvas trabadas. Este circu\u00edto presentaba un desaf\u00edo importante aos t\u00e9cnicos \u00e1 hora da posta a punto dos autos para a carreira, posto que se deb\u00eda optar entre unha configuraci\u00f3n con aler\u00f3ns pouco inclinados e suspensi\u00f3n dura para maximizar a velocidade final nas rectas, pero \u00e1 vez comprometendo a adherencia do coche na zona do \"Motordrom\", ou viceversa.\nPara a edici\u00f3n do 2002, o circu\u00edto foi redese\u00f1ado polo arquitecto alem\u00e1n Hermann Tilke. A secci\u00f3n do estadio mant\u00edvose, pero o trazado foi acurtado, ao substitu\u00edrse o sector de longas rectas dos bosques cunha serie de curvas m\u00e1is pechadas. Como na maior\u00eda dos redese\u00f1os realizados por Tilke a petici\u00f3n do dono da F\u00f3rmula 1, Bernie Ecclestone, varios pilotos e fan\u00e1ticos criticaron duramente a eliminaci\u00f3n das rectas xa que estas d\u00e1banlle un car\u00e1cter especial ao trazado.\nEste circu\u00edto ser\u00e1 sempre tristemente recordado pola morte do lendario Jim Clark , que morreu en 1968 nunha competici\u00f3n de F\u00f3rmula 2.\nHistoria.\n1930 - 1960.\nHockenheim foi constru\u00eddo en 1932, utilizando os cami\u00f1os no bosque como unha alternativa ao circu\u00edto Wildpark de Karlsruhe, que se prohibiu como circu\u00edto de carreiras por parte de funcionarios alem\u00e1ns. Hockenheim foi utilizado para carreiras de motos e ampliouse para ser utilizado como pista de probas para Mercedes-Benz e Auto Union en 1936. En 1938 pasou a chamarse \"Kurpfalzring\" nome que foi utilizado ata 1947. Despois da guerra, o expiloto de f\u00e1brica de DKW e NSU Wilhelm Herz promoveu a pista con \u00e9xito. Lev\u00e1ronse a cabo carreiras de motociclismo, co Gran Premio de Motociclismo de Alema\u00f1a altern\u00e1ndose entre Hockenheim e outras pistas. O circu\u00edto orixinal ti\u00f1a case oito quil\u00f3metros de longo e constaba de d\u00faas longas rectas cunha longa curva \"Leste\" no bosque e unha U interior.\n1960 - 2001.\nEn 1965, cando a nova autoestrada A 6 separou a vila da parte principal da pista, constru\u00eduse unha nova versi\u00f3n de Hockenheim, coa secci\u00f3n do estadio \"Motodrom\". Logo da morte de Jim Clark en 1968 nun accidente nas carreiras de F\u00f3rmula 2, engad\u00edronse d\u00faas chicanes e a pista foi rodeada de Armco en 1970. Un pequeno monumento foi colocado preto da primeira chicane, no lugar do seu accidente. En 1982, outra chicane agregouse na Ostkurve (\"curva leste\"), logo de que Patrick Depailler morrera al\u00ed en 1980, e a primeira chicane tam\u00e9n f\u00edxose m\u00e1is lenta. \nEsta versi\u00f3n adoitaba ser bastante grande, cunha moi longa secci\u00f3n r\u00e1pida pasando polos bosques que se compu\u00f1a de catro rectas de aproximadamente 1\u00b43\u00a0km, separados por unha secuencia de chicanes, seguido dun m\u00e1is estreito e revirado \"estadio\" (a secci\u00f3n \u00e9 chamada as\u00ed por todas as tribunas situadas al\u00ed) chamado \"Motodrom\". Este circu\u00edto presentaba un desaf\u00edo importante aos t\u00e9cnicos \u00e1 hora da posta a punto dos autos para a carreira, posto que se deb\u00eda optar entre unha configuraci\u00f3n con aler\u00f3ns pouco inclinados e suspensi\u00f3n dura para maximizar a velocidade final nas rectas, pero \u00e1 vez comprometendo a adherencia do coche na zona do \"Motordrom\", ou viceversa. A lonxitude da pista longa tam\u00e9n significaba que unha carreira t\u00edpica de F\u00f3rmula 1 ti\u00f1a s\u00f3 45 voltas, o que limitaba a experiencia dos espectadores da carreira s\u00f3 unhas poucas pasadas a trav\u00e9s do estadio. Moitos dos problemas sa\u00edron \u00e1 luz durante o Gran Premio de Alema\u00f1a de 2000, onde o piloto brasileiro Rubens Barrichello ga\u00f1ou tras comezar 18\u00ba na grella, en condici\u00f3ns atmosf\u00e9ricas cambiantes. Todos os adiantamentos que tiveron lugar durante a carreira atop\u00e1banse nas chicanes do sector forestal, \u00e9 dicir, os espectadores apenas viron a maior parte do mellor da carreira. O piloto franc\u00e9s Jean Alesi tivo un enorme accidente na terceira chicane logo dunha colisi\u00f3n con Pedro Diniz. Un ex empregado de Mercedes, que fora despedido, abriu unha brecha nas barreiras de seguridade da pista na recta principal en primeiro lugar, mostrando a vulnerabilidade das instalaci\u00f3ns de seguridade no bosque. Estes feitos motivaron a protesta tanto da FIA para mellorar a visualizaci\u00f3n dos espectadores, como a seguridade na pista, xa que quedara claro que a pista xa non era adecuada para as carreiras de F\u00f3rmula Un modernas.\nRedese\u00f1o de 2001.\nA principios de d\u00e9cada de 2000, os directivos da F1 esixiron que a pista de 6.823\u00a0km. ac\u00fartarase e ameazou con deixar de competir al\u00ed, debido \u00e1 competencia doutras pistas, como o EuroSpeedway Lausitz e circu\u00edtos en Asia. O goberno do estado de Baden-W\u00fcrttemberg asegurou o financiamento para o redese\u00f1o por Hermann Tilke para o Gran Premio de Alema\u00f1a de 2002. A secci\u00f3n do estadio mant\u00edvose case intacta, a pesar dunha nova superficie e unha estreita curva 1 (\"Nordkurve\"). Con todo, o circu\u00edto reduciuse drasticamente, co tempo, a secci\u00f3n de rectas do bosque foi cambiada en favor de curvas m\u00e1is estreitas. Nunha decisi\u00f3n moi controvertida, a vella secci\u00f3n dos bosques foi arrincada e replantada de \u00e1rbores, o que eliminou calquera posibilidade de utilizar a antiga pista, xa sexa para futuras carreiras de F1 ou para carreiras de coches hist\u00f3ricos. Hab\u00eda e segue habendo unha gran cantidade de cr\u00edticas \u00e1 remodelaci\u00f3n da pista, en termos de arruinar os anteriores desaf\u00edos t\u00e9cnicos, \u00fanicos do antigo circu\u00edto de Hockenheim e facer un novo circu\u00edto homoxeneizado \"similar a outros\" sen o car\u00e1cter do dese\u00f1o anterior, mentres que adoece dos problemas que se perciben nos outros circu\u00edtos de Tilke. Varios pilotos e directores de equipo, inclu\u00edndo Ron Dennis, Jarno Trulli e Juan Pablo Montoya criticaron os cambios e declarou a s\u00faa preferencia polo vello circu\u00edto. \nA nova pista ten 120.000 asentos, debido \u00e1s novas grandes tribunas patrocinados por Mercedes-Benz. O complexo tam\u00e9n conta cunha pista de cuarto de milla para drag racing ou carreiras de aceleraci\u00f3n. Alberga un dos maiores eventos de carreiras de drag en Europa co\u00f1ecido como o \"NitrOlympx\"."}
{"id": "85431", "revid": "1093", "url": "https://gl.wikipedia.org/wiki?curid=85431", "title": "Xos\u00e9 Rodr\u00edguez Carballo", "text": "Xos\u00e9 Rodr\u00edguez Carballo, nado en Lodoselo (Sarreaus) o 11 de agosto de 1953, \u00e9 un frade cat\u00f3lico, pertencente \u00e1 orde franciscana e bispo. O 18 de maio de 2013 foi ordenado bispo na Catedral de Santiago de Compostela polo Secretario de Estado do Vaticano, Tarsicio Bertone, e nomeado arcebispo titular de Belcastro. A comezos de 2023 foi escollido arcebispo de M\u00e9rida - Badallouce.\nTraxectoria.\nDespois de estudar nos seminarios de Zamora e de Santiago de Compostela, licenciouse en teolox\u00eda b\u00edblica en Xerusal\u00e9n e en Santas Escrituras en Roma. Ordenouse como franciscano en 1971 e profesou solemnemente a orde en 1976. Ao ano seguinte foi ordenado crego polo papa Paulo VI en Roma. Participou na traduci\u00f3n da Biblia ao galego traballando no Libro das Cr\u00f3nicas . En 2003 foi elixido ministro xeral da orde (o seu cargo m\u00e1is elevado), co que se converteu no 119\u00ba frade en facelo (dentro da orde dos frades menores, non na conventual).\nContinuou no cargo ata que en 2013 o papa Francisco o nomeou arcebispo de Belcastro, unha pequena aldea da Calabria, cargo simb\u00f3lico que acompa\u00f1a a dignidade arcebispal. Ao mesmo tempo o papa designouno secretario da Congregaci\u00f3n para os Institutos de Vida Consagrada e as Sociedades de Vida Apost\u00f3lica, que v\u00e9n sendo o equivalente a un ministro do goberno vaticano coa responsabilidade sobre a organizaci\u00f3n interna das ordes relixiosas e dos grupos de leigos.\nA comezos de 2023, o papa Francisco designouno arcebispo de M\u00e9rida - Badaxoz, en substituci\u00f3n de Celso Morga. Tomou posesi\u00f3n do seu cargo o 25 de novembro de 2023."}
{"id": "85434", "revid": "2338", "url": "https://gl.wikipedia.org/wiki?curid=85434", "title": "Power Metal", "text": ""}
{"id": "85447", "revid": "109216", "url": "https://gl.wikipedia.org/wiki?curid=85447", "title": "Real Academia de Belas Artes de San Fernando", "text": "A Real Academia de Belas Artes de San Fernando (\"Real Academia Espa\u00f1ola de Bellas Artes de San Fernando, RABASF\") \u00e9 unha instituci\u00f3n integrada no Instituto de Espa\u00f1a. Foi creada por Real Decreto do 12 de abril de 1752, e a s\u00faa sede est\u00e1 en Madrid, Espa\u00f1a.\nHistoria.\nAs s\u00faas orixes relaci\u00f3nanse coa Ilustraci\u00f3n Os seus primeiros estatutos foron aprobados en 1744, pero a s\u00faa constituci\u00f3n definitiva data de 1752 co rei Fernando VI, quen a referiu como Real Academia das Tres Nobres Artes de San Fernando. Nun principio, as actividades base\u00e1banse en pintura, arquitectura e escultura. O seu prop\u00f3sito era converter a materia art\u00edstica en materia universitaria. En 1873 recibiu a s\u00faa denominaci\u00f3n actual e abriuse unha nova secci\u00f3n de M\u00fasica.\nLev\u00e1ronse a cabo d\u00faas reformas: coa primeira (1987), ampli\u00e1base a 51 o n\u00famero de acad\u00e9micos numerarios e integr\u00e1base televisi\u00f3n, fotograf\u00eda, v\u00eddeo e cinematograf\u00eda \u00e1 secci\u00f3n de Escultura, que pasou a nomearse Secci\u00f3n de Escultura e Artes da Imaxe; a segunda reforma (1996) elevou a 52 o n\u00famero de acad\u00e9micos numerarios.\nAo longo de toda a s\u00faa historia, a Real Academia de Belas Artes de San Fernando ocupou en Madrid tres sedes distintas. Actualmente at\u00f3pase instalada no \"Palacio Goyeneche\" (r\u00faa de Alcal\u00e1, 13). Co arquitecto Fernando Chueca Goitia levouse a cabo en 1972 a remodelaci\u00f3n do edificio.\nMuseo.\n\u00c1 marxe da s\u00faa actividade docente, a Real Academia \u00e9 c\u00e9lebre polas s\u00faas colecci\u00f3n de arte, que se exhiben (non sen limitaci\u00f3ns) na s\u00faa sede de Alcal\u00e1. Abranguen m\u00e1is de catro s\u00e9culos, dende Luis de Morales a Juan Gris e autores posteriores.\nEntre as moitas obras dignas de mencionar, destaca un \"Busto de Cristo\" de Giovanni Bellini, \"San Xer\u00f3nimo\" de Correggio, \"A Primavera\", chocante crebacabezas floral de Arcimboldo (o seu \u00fanico exemplo en Espa\u00f1a), as\u00ed como \"Susana e os vellos\" de Rubens, o famoso \"So\u00f1o do cabaleiro\" de Antonio de Pereda, varios exemplos de Jos\u00e9 de Ribera e Zurbar\u00e1n, \"Venus e Mercurio\" de Louis Michel van Loo, \"A marquesa de Llano vestida \u00e1 espa\u00f1ola\" de Mengs, \"Di\u00f3xenes\" de Luis Paret e unha das mellores colecci\u00f3ns de Goya, con cadros famosos como \"O enterro da sardi\u00f1a\" e un \"Autorretrato\" (do cal hai outro exemplar id\u00e9ntico no Museo do Prado).\nO museo tam\u00e9n exp\u00f3n esculturas, principalmente do s\u00e9culo XVIII e posteriores, as\u00ed como moldeados de esculturas romanas, varios deles tra\u00eddos por Vel\u00e1zquez e que entra\u00f1an por iso m\u00e1is interese. A\u00ednda non tan famoso como o Prado ou o Museo Thyssen-Bornemisza, \u00e9 unha das pinacotecas m\u00e1is importantes de Espa\u00f1a.\nA Academia garda tam\u00e9n unha voluminosa colecci\u00f3n de debuxos espa\u00f1ois e italianos, con alg\u00fans exemplos doutras escolas europeas. Da s\u00faa vasta colecci\u00f3n de debuxos do s\u00e9culo XIX, destacan especialmente os conservados do pintor madrile\u00f1o Eduardo Rosales."}
{"id": "85448", "revid": "3338", "url": "https://gl.wikipedia.org/wiki?curid=85448", "title": "Escola de San Fernando de Madrid", "text": ""}
{"id": "85452", "revid": "880", "url": "https://gl.wikipedia.org/wiki?curid=85452", "title": "Grupo Nacionalista Galego de Pontevedra", "text": ""}
{"id": "85459", "revid": "2338", "url": "https://gl.wikipedia.org/wiki?curid=85459", "title": "Tropo musical", "text": ""}
{"id": "85468", "revid": "98629", "url": "https://gl.wikipedia.org/wiki?curid=85468", "title": "S\u00e3o Jer\u00f4nimo", "text": "S\u00e3o Jer\u00f4nimo (San Xer\u00f3nimo, en galego) \u00e9 un concello brasileiro do estado do R\u00edo Grande do Sur. At\u00f3pase na latitude 29\u00ba57'33\" sur e sobre a lonxitude 51\u00ba43'20\" oeste, ficando a unha altitude de 29 metros. A s\u00faa poboaci\u00f3n estimada no 2004 era de 20.102 habitantes.\nPos\u00fae unha \u00e1rea de 970,22 km\u00b2. \u00c9 un concello que forma parte da conca hidrogr\u00e1fica do R\u00edo Camacu\u00e3."}
{"id": "85472", "revid": "12452", "url": "https://gl.wikipedia.org/wiki?curid=85472", "title": "Festival internacional do mundo celta", "text": ""}
{"id": "85473", "revid": "1131", "url": "https://gl.wikipedia.org/wiki?curid=85473", "title": "Jean-Paul Belmondo", "text": "Jean-Paul Belmondo, nado en Neuilly-sur-Seine (departamento dos Altos do Sena) o 9 de abril de 1933 e finado en Par\u00eds o 6 de setembro de 2021, foi un actor franc\u00e9s de cine e teatro. Os seus maiores \u00e9xitos foron acadados moi cedo no cine. O seu pai foi o escultor parisiense (a\u00ednda que de orixe siciliana) Paul Belmondo (1898-1982).\nTraxectoria.\nO seu salto \u00e1 fama debeuse \u00e1 s\u00faa participaci\u00f3n na pel\u00edcula de Jean-Luc Godard \"O final da escapada\" (1960), que o converteu nunha das principais figuras do movemento cultural co\u00f1ecido como a Nouvelle Vague. Belmondo empregou intelixentemente o seu aspecto do alcume \"o home m\u00e1is feo do cine franc\u00e9s\" mais \u00e1 vez moi sedutor e fixo grande amizade co seu par-ant\u00edtese Alain Delon.\nNo filme \"Pierrot le Fou\", Jean-Luc Godard fixo que Jean-Paul Belmondo lese \u00abL'histoire de l'art\u00bb de \u00c9lie Faure, mentres toma un ba\u00f1o. Con \"L'Homme de Rio\" (1965) a s\u00faa carreira tornouse cara a un cine m\u00e1is comercial, principalmente comedias e pel\u00edculas de acci\u00f3n.\nJean-Paul Belmondo foi membro da \"Acad\u00e9mie des Sports\".\nFilmograf\u00eda.\nLista non completa, falta informaci\u00f3n dos primeiros anos da s\u00faa carreira, en especial do per\u00edodo (1956-1964)"}
{"id": "85475", "revid": "89787", "url": "https://gl.wikipedia.org/wiki?curid=85475", "title": "Mocedade Galeguista da Coru\u00f1a", "text": "A Mocedade Galeguista da Coru\u00f1a era a organizaci\u00f3n xuvenil da agrupaci\u00f3n local do Partido Galeguista da Coru\u00f1a, formouse o 3 de febreiro de 1932 e foi a primeira das mocidades galeguistas en se constitu\u00edr. Integrouse na Federaci\u00f3n de Mocedades Galeguistas cando se formou en 1934. O seu secretario xeral era Jenaro Marinhas del Valle.\nA MG da Coru\u00f1a traballou por establecer unha fronte con outras organizaci\u00f3ns equivalentes da esquerda pero o Consello Nacional da Federaci\u00f3n de Mocedades Galeguistas op\u00faxose a calquera alianza con outras organizaci\u00f3ns."}
{"id": "85477", "revid": "98629", "url": "https://gl.wikipedia.org/wiki?curid=85477", "title": "Georgetown, G\u00fciana", "text": "Georgetown \u00e9 a capital da G\u00fciana e cunha poboaci\u00f3n de 213.705 habitantes (2002) \u00e9 a cidade m\u00e1is grande da ex-colonia brit\u00e1nica. A cidade est\u00e1 situada sobre a costa atl\u00e1ntica, na foz do r\u00edo Demerara, cerca de 20\u00a0km a leste do estuario do r\u00edo Essequibo. \u00c9 alcumada como \u201ca cidade xard\u00edn do Caribe\u201d.\nHistoria.\nGeorgetown foi inicialmente denominada \"Stabroek\" cando a \u00e1rea estaba a\u00ednda controlada polos holandeses. Durante a ocupaci\u00f3n francesa Georgetown tivo a s\u00faa primeira r\u00faa pavimentada. Cando os brit\u00e1nicos conquistaron a colonia en 1812, foi renomeada como Georgetown, en honra do rei Georges III de Gran Breta\u00f1a. Obtivo o status oficial de cidade o 24 de agosto de 1842, durante o reinado de Vitoria. En 1945 un vasto incendio provocou graves estragos na cidade.\nComercio.\nAzucre, madeira, bauxita, ouro e diamantes son produtos do pa\u00eds exportados a trav\u00e9s do porto de Georgetown.\nUrbanismo.\nGeorgetown est\u00e1 constru\u00edda segundo o esquema dunha grella atravesada por canais abertas polos holandeses, que permiten a drenaxe da cidade, que se encontra a m\u00e1is de 4 metros por baixo do nivel da marea alta. Foi tam\u00e9n constru\u00eddo un gran muro para evitar as inundaci\u00f3ns. As r\u00faas de Georgetown son arboradas, e ao longo das mesmas \u00e9rguense moitos edificios de estilo colonial, feitos de madeira.\nSitios de interese.\nA maior parte das edificaci\u00f3ns m\u00e1is importantes da cidade \u00e1chanse na parte occidental. Arredor da \u00e1rea centro-occidental est\u00e1 \"Independence Square\" e \"Promenade Gardens\", o Museo de Antropolox\u00eda \"Walter Roth\", a \"Biblioteca Nacional\" (constru\u00edda con financiamento de Andrew Carnagie), o \"Banco da G\u00fciana\", o \"Museo da G\u00fciana\", a \"State House\" ou residencia do presidente do pa\u00eds e mais a catedral anglicana de San Xurxo.\nNa parte meridional da mesma zona enc\u00f3ntrase o \"Pazo Municipal\", de estilo neog\u00f3tico (1889), a \"Victoria Law Courts\" (1887), o \"Pazo do Parlamento\" (1829-1834), o gran \"Mercado Stabroek\" (1792) coa torre do reloxo que domina o panorama cidad\u00e1n, a catedral cat\u00f3lica, \"City Engineer House\", a \"Magistrate Court\", a igrexa de Santo Andr\u00e9 (1818) e o \"Arco da Independencia\" (Independence Arch).\nNa parte setentrional da cidade, cerca da costa atl\u00e1ntica est\u00e1 situado o forte William Frederick, un parque, o faro e a \"Umana Yana\", unha construci\u00f3n c\u00f3nica dos ind\u00edxenas Wai-Wai constru\u00edda, segundo os m\u00e9todos tradicionais, en 1972, con ocasi\u00f3n da conferencia dos ministros de asuntos exteriores dos pa\u00edses non ali\u00f1ados.\nEducaci\u00f3n.\nGeorgetown \u00e9 sede da Universidade de Georgetown. A Universidade da G\u00fciana est\u00e1 situada en Turkeven na periferia da cidade.\nComunicaci\u00f3ns.\nGeorgetown est\u00e1 atendida polo Aeoporto Internacional Cheddi Jagan, situado a 41\u00a0km ao sur da cidade, desde onde hai voos constantes con Nova York, Miami, Toronto, Bridgetown, Port of Spain e Paramaribo. Hai tam\u00e9n li\u00f1as regulares de autobuses entre Georgetown e Boa Vista no Brasil, e servizo diario por ferri con Paramaribo, Suriname que cruza o r\u00edo Courantyne."}
{"id": "85481", "revid": "1131", "url": "https://gl.wikipedia.org/wiki?curid=85481", "title": "Hungaroring", "text": "Hungaroring \u00e9 un aut\u00f3dromo localizado nas proximidades de Budapest, Hungr\u00eda, que alberga anualmente o Gran Premio de Hungr\u00eda de F\u00f3rmula 1. Foi o primeiro \"Gran Premio\" da categor\u00eda en realizarse tras o Pano de aceiro en 1986.\nHistoria.\nBernie Ecclestone quer\u00eda organizar unha carreira na URSS, pero un amigo h\u00fangaro recomendoulle Budapest. Quer\u00edan un circu\u00edto urbano similar \u00e1 M\u00f3naco que se construir\u00eda no parque p\u00fablico de N\u00e9pliget o parque m\u00e1is grande de Budapest, pero o goberno decidiu constru\u00edr un novo circu\u00edto nos arredores da cidade preto dunha estrada importante. As obras de construci\u00f3n comezaron o 1 de outubro de 1985. Constru\u00eduse en oito meses, menos tempo que calquera outro circu\u00edto de F\u00f3rmula Un. A primeira carreira celebrouse o 24 de marzo de 1986, en memoria de J\u00e1nos Dr\u00e1pal, o primeiro h\u00fangaro que ga\u00f1ou unha carreira nun Gran Premio de motociclismo. Segundo unha enquisa elaborada pola oficina de turismo nacional de Hungr\u00eda, Mogyor\u00f3d ocupa o terceiro lugar entre os destinos h\u00fangaros visitados polos turistas, por detr\u00e1s da area da Curva do Danubio e o Lago Balaton, pero por diante de Budapest. O circu\u00edto ten licenza FIA Grado 1.\nDescrici\u00f3n.\nO Gran Premio disp\u00fatase no medio do ver\u00e1n, que adoita ser moi caloroso e seco nesta rexi\u00f3n. A s\u00faa primeira carreira de Gran Premio con choiva foi en . O circu\u00edto xeralmente est\u00e1 cuberta de po debido \u00e1 infrautilizaci\u00f3n en todo o resto do ano e ao seu chan areoso. Como o circu\u00edto at\u00f3pase nun val preto do 80 por cento da pista p\u00f3dese ver desde calquera punto.\nEn condici\u00f3ns normais, un circu\u00edto pouco transitado caracter\u00edzase polo feito de volverse m\u00e1is r\u00e1pido a medida que a pista se vai engomando durante a fin de semana. No entanto, este non \u00e9 o caso de Hungaroring, xa que un maior tr\u00e1nsito implica maior cantidade de po na pista, o cal compensa o efecto positivo do caucho sobre o asfalto. Por esta mesma raz\u00f3n, o circu\u00edto favorece a aqueles pilotos que saen antes que os demais nas roldas de clasificaci\u00f3n.\nAs caracter\u00edsticas do aut\u00f3dromo (con moitas curvas, fochancas e abundante po f\u00f3ra da li\u00f1a de carreira) fan que os adiantamentos non sexan frecuentes. Por iso, as\u00f3ciase a Hungaroring con carreiras procesionais e pobres en emoci\u00f3ns. A\u00ednda as\u00ed, Hungaroring foi escenario de varias carreiras memorables, como os duelos de Nelson Piquet e Ayrton Senna, a perda da roda de Nigel Mansell en , a vitoria de Mansell desde o 12\u00ba lugar na grella logo dun adiantamento dram\u00e1tico a Ayrton Senna en 1989, o segundo posto de Damon Hill con Arrows en , o cambio de estratexia de Michael Schumacher para vencer aos McLaren de Mika H\u00e4kkinen e David Coulthard en e as vitorias de Hill en , Fernando Alonso en , Jenson Button en no primeiro Gran Premio coa pista mollada, Heikki Kovalainen en , e a segunda vitoria para Daniel Ricciardo en , superando ao Mercedes de Lewis Hamilton e o Ferrari de Alonso utilizando pneum\u00e1ticos brandos moi degradados na pen\u00faltima volta, logrando unha vitoria incrible.\nPilotos.\nHungaroring coroou dous pilotos nos seus 20 anos de historia: tanto Nigel Mansell en 1992 e Michael Schumacher en 2001 lograron aqu\u00ed o t\u00edtulo de Campi\u00f3n do Mundo. Por outra banda, o equipo WilliamsF1 tam\u00e9n logrou o campionato de construtores en Hungaroring en .\nTanto o h\u00fangaro Zsolt Baumgartner como o polaco Robert Kubica fixeron o seu debut nesta pista como os primeiros pilotos de F1 dos seus pa\u00edses.\nO Gran Premio de Hungr\u00eda de 2006 foi o primeiro gran premio baixo a chuvia en Hungaroring. Viu a retirada de moitos pilotos, inclu\u00edndo os candidatos ao campionato Fernando Alonso e Michael Schumacher e deu a Jenson Button e o renacido equipo Honda a s\u00faa primeira vitoria. Fernando Alonso con Renault tam\u00e9n obtivo aqu\u00ed a s\u00faa primeira vitoria nun Gran Premio en , como resultado declarou que \u00e9 o seu circu\u00edto favorito.\nDe acordo \u00e1s declaraci\u00f3ns e entrevistas, os pilotos te\u00f1en diferentes opini\u00f3ns sobre a pista. Mentres que moitos, como Ayrton Senna, Nigel Mansell, Michael Schumacher, Lewis Hamilton, e Fernando Alonso enc\u00e1ntalles, moitos outros consideran a pista demasiado lenta, quente e esixente.\nA pista nomeou varias curvas curvas: A curva 4 leva o nome de Nigel Mansell, onde perdeu unha roda durante o Gran Premio de Hungr\u00eda de 1987. A curva 11 leva o nome de Jean Alesi tralo seu grande accidente al\u00ed durante a cualificaci\u00f3n para o Gran Premio de Hungr\u00eda de 1995.\nO s\u00e1bado 25 de xullo de 2009, na segunda rolda de clasificaci\u00f3n para o Gran Premio de Hungr\u00eda en Hungaroring, o piloto de Ferrari Felipe Massa resultou ferido na cabeza, a\u00ednda que protexido polo casco o piloto foi golpeado por un resorte de suspensi\u00f3n que caera do Brawn GP de Rubens Barrichello durante a carreira a alta velocidade. Quedou inconsciente, e posteriormente estrelouse de fronte contra unha barreira de pneum\u00e1ticos. Massa foi posteriormente trasladado en helic\u00f3ptero ao hospital AEK de Budapest, onde foi sometido a unha cirurx\u00eda na zona que rodea o ollo esquerdo. A s\u00faa condici\u00f3n foi descrita inicialmente como \"moi grave, pero estable\", pero mellorou rapidamente. Massa foi dado de alta do hospital a semana seguinte e regresou a Brasil. Logo de m\u00e1is probas, decidiuse que Massa necesitaba unha placa de titanio inserida no cranio.\nOs afeccionados.\nA\u00ednda que a maior\u00eda dos afeccionados estranxeiros son de Alema\u00f1a e Austria, Hungaroring tam\u00e9n viu tradicionalmente unha grande afluencia de afeccionados finlandeses, isto atrib\u00faese especialmente \u00e1 falta dun Gran Premio escandinavo. Coa perda da Gran Premio de Austria en 2003, converteuse no evento da F\u00f3rmula 1 m\u00e1is pr\u00f3ximo para os afeccionados doutros pa\u00edses de Europa central. Pero, o Gran Premio de Austria regresou de novo en 2014. A carreira de 2006 viu a moitos espectadores de Polonia debido ao debut do seu primeiro piloto de F\u00f3rmula Un, Robert Kubica.\nAlg\u00fans din que Hungaroring \u00e9 similar en estilo ao Circu\u00edto de M\u00f3naco, polas s\u00faas curvas pechadas e reviradas. O primeiro cambio no dese\u00f1o da pista levouse a cabo en , cando a chicana logo da actual curva tres (unha medida temporal feita durante a construci\u00f3n debido ao descubrimento dun manancial) eliminouse. En 2003, a recta principal alargouse en aproximadamente 200 m., e a forquita ao final da recta tam\u00e9n se estreitou coa intenci\u00f3n de facilitar a m\u00e1is oportunidades de adiantamento, as\u00ed como un estreitamento na curva 13.\nO contrato prolongouse ata , a\u00ednda que a publicidade do tabaco est\u00e1 prohibida desde 2007.\nHungaroring \u00e9 a base do automobilismo en Hungr\u00eda. Ademais da F\u00f3rmula Un, tam\u00e9n foi sede de carreiras da DTM e Campionato FIA GT. En 2011, foi sede da primeira edici\u00f3n da FIA WTCC Race of Hungary. Unha carreira p\u00fablica de drag disp\u00fatase cada mes."}
{"id": "85482", "revid": "45576", "url": "https://gl.wikipedia.org/wiki?curid=85482", "title": "Aut\u00f3dromo", "text": "Un aut\u00f3dromo \u00e9 un circu\u00edto de carreiras de superficie r\u00edxida, como asfalto ou formig\u00f3n, dese\u00f1ado especificamente para competici\u00f3ns automobil\u00edsticas e motocicl\u00edsticas. Dist\u00ednguense dos circu\u00edtos semipermanentes, que se utilizan para competencias durante un per\u00edodo de tempo limitado, como \u00e9 o caso de circu\u00edtos situados en r\u00faas ou estradas p\u00fablicas e en aeroportos.\nAo estar feitos \"a medida\", as zonas de escape son m\u00e1is amplas e a pista adoita ser menos angosta e rugosa que en circu\u00edtos semipermanentes, o cal implica unha maior seguridade en caso de accidentes. Outra vantaxe con respecto a outros tipos de circu\u00edtos son as instalaci\u00f3ns para o p\u00fablico, que incl\u00faen servizos hixi\u00e9nicos e m\u00e9dicos, tribunas e estacionamentos, e nalg\u00fans casos tam\u00e9n hoteis e restaurantes.\nOs grandes premios de F\u00f3rmula 1 disputouse case sempre aut\u00f3dromos, salvo o Gran Premio de M\u00f3naco e grandes premios puntuais. As carreiras de turismos, gran turismos e monoprazas tam\u00e9n utilizan na s\u00faa maior\u00eda aut\u00f3dromos."}
{"id": "85489", "revid": "1131", "url": "https://gl.wikipedia.org/wiki?curid=85489", "title": "Circu\u00edto de Istambul", "text": "O Intercity Istambul Park, tam\u00e9n co\u00f1ecido como Circu\u00edto de Istambul ou Parque de Istambul (en turco: \u00cdstanbul Park), \u00e9 un aut\u00f3dromo localizado no lado asi\u00e1tico de Istambul, Turqu\u00eda. \nHistoria.\nFoi constru\u00eddo para ser sede do Gran Premio de Turqu\u00eda de F\u00f3rmula 1. Rodeado por bosques e parques, \u00e1chase situado preto da intersecci\u00f3n de Kurtk\u00f6y, no norte da autoestrada TEM, que comunica Istambul con Ancara. Xunto ao circu\u00edto, at\u00f3pase o recentemente constru\u00eddo Aeroporto Internacional Sabiha G\u00f6k\u00e7en.\nCunha superficie total de 2215 mill\u00f3ns de metros cadrados, o circu\u00edto perc\u00f3rrese en sentido contrario \u00e1s agullas dun reloxo, e ten unha lonxitude de 5.340 metros, cun largo medio de 15 m e variaci\u00f3ns entre 12,5 e 21,5 m. O trazado presenta 14 curvas en total (seis cara \u00e1 dereita e oito cara \u00e1 esquerda), entre as cales a m\u00e1is pechada ten un raio de apenas 15 metros. Cunha recta principal de m\u00e1is de 650 metros de extensi\u00f3n, o circu\u00edto ten 4 niveis de altura diferentes. En 2005 estimouse que a m\u00e1xima velocidade alcanzable por un auto de F\u00f3rmula 1 ser\u00eda en 320,5\u00a0km/h.\nTanto o circu\u00edto como as instalaci\u00f3ns que o rodean foron proxectados polo arquitecto alem\u00e1n Hermann Tilke, quen afirmou que dese\u00f1ou o trazado de forma tal que \"sacase aos pilotos da pista\". O primeiro Gran Premio de Turqu\u00eda caracterizouse xustamente pola gran cantidade de descoidos ocorridos durante toda a fin de semana.\nUnha das curvas que m\u00e1is chamou a atenci\u00f3n no primeiro Gran Premio foi a n\u00famero 8. Tr\u00e1tase dun curv\u00f3n de alta velocidade con catro \u00e1pices, na cal moitos dos pilotos perderon o control dos seus autos. Tanto espectadores como pilotos eloxiaron a curva 8, compar\u00e1ndoa con curvas hist\u00f3ricas tales como Eau Rouge e 130R. Ata se chegou a comparar ao circu\u00edto co trazado belga de Spa-Francorchamps.\nO circu\u00edto de Turqu\u00eda, con todo, non estivo exento de cr\u00edticas. Tras as probas de clasificaci\u00f3n do Gran Premio de Turqu\u00eda de 2005, o piloto Jenson Button manifestou que a pista ondularase ao longo da fin de semana, e que este problema acentuouse particularmente na curva 8, causando as\u00ed os numerosos descoidos. Estas declaraci\u00f3ns fixeron recordar \u00e1 situaci\u00f3n do Circu\u00edto Internacional de Xangai, tam\u00e9n dese\u00f1ado por Tilke, do cal d\u00edxose que se est\u00e1 afundindo en certos sectores por ser constru\u00eddo sobre terras pantanosas. Jarno Trulli mostrouse indiferente cando se lle pediu opini\u00f3n sobre o aut\u00f3dromo, manifestando que o trazado era f\u00e1cil de aprender e que unha boa performance depender\u00eda m\u00e1is da m\u00e1quina que do piloto .\nO aut\u00f3dromo albergou carreiras da FIA e do WTCC, as\u00ed como tam\u00e9n competencias de FIA GP, FIA GP2 e DTM. Entre os eventos programados para o futuro, at\u00f3panse carreiras de MotoGP e dos 1000\u00a0km de Le Mans.\nTodos os ga\u00f1adores de F\u00f3rmula 1, no circu\u00edto de Istambul.\nR\u00e9cordsPiloto: Felipe Massa (3)\u00a0\u2022 Pa\u00eds: / (ambos 3)\u00a0\u2022 Construtor: Ferrari (3)\u00a0\u2022 Motor: Mercedes (5)\u00a0\u2022 Pneus.: Bridgestone (5)"}
{"id": "85490", "revid": "1131", "url": "https://gl.wikipedia.org/wiki?curid=85490", "title": "Mocedade Galeguista de Vigo", "text": "A Mocedade Galeguista de Vigo era a organizaci\u00f3n xuvenil da agrupaci\u00f3n local do Partido Galeguista de Vigo, formouse o 2 de novembro de 1933. Integrouse na Federaci\u00f3n de Mocedades Galeguistas cando se formou en 1934. O seu secretario xeral era Xaime Illa Couto.\nHistoria.\nA Mocedade Galeguista de Vigo ti\u00f1a no momento da s\u00faa constituci\u00f3n 60 membros, e desde o comezo deron grande importancia aos aspectos culturais e deportivos, chegando a contar cun equipo de f\u00fatbol propio. Foi o seu secretario xeral, Xaime Illa, de quen partiu a idea para constitu\u00edren todas as mocidades das agrupaci\u00f3ns locais do PG unha federaci\u00f3n que as agrupase."}
{"id": "85491", "revid": "45576", "url": "https://gl.wikipedia.org/wiki?curid=85491", "title": "Eau Rouge", "text": " \nA curva de Eau Rouge \u00e9 unha ardua curva de alta velocidade na forma esquerda-dereita-esquerda no Circu\u00edto de Spa-Francorchamps en B\u00e9lxica, e \u00e9 amplamente reco\u00f1ecida como unha das mellores curvas de calquera circu\u00edto no mundo.\nCaracter\u00edsticas.\nSituada \u00e1 altura na que a pista atravesa a corrente do r\u00edo Eau Rouge por primeira vez, aparece logo dunha baixada que segue ao xiro da primeira curva. Os coches de F\u00f3rmula 1 poden chegar a acadar velocidades de ata 320\u00a0km/h ao pasar o punto m\u00e1is baixo. Estritamente falando, a curva Eau Rouge \u00e9 unicamente a curva a esquerdas da parte inferior. A seguinte curva a dereitas que apunta cara \u00e1 subida foi introducida en 1939 para atallar a curva orixinal \"Ancienne Douane\", chamada Raidillon ().\nTal e como a describe Fernando Alonso:\nA curva require moita pericia no piloto para negociala correctamente, e a longa recta que a segue a mi\u00fado ofrece boas oportunidades aos mellores pilotos para adiantar na curva de Les Combes.\nEau Rouge cobrouse varias v\u00edtimas ao longo dos anos, inclu\u00edndo Stefan Bellof nun Porsche, e tam\u00e9n provocou espectaculares sa\u00eddas de pista de Alex Zanardi en 1993 e de Jacques Villeneuve, ao que describiu como \"o mellor accidente que tivera\", e ao que seguiu un accidente similar do seu compa\u00f1eiro de equipo Ricardo Zonta.\nLogo das mortes de Roland Ratzenberger e Ayrton Senna en Imola en 1994, as seguintes carreiras de F\u00f3rmula 1 viron como se introduc\u00edan chicanes feitas con rodas apiladas. A entrada a Eau Rouge foi obstruida dese xeito en 1994, a\u00ednda que se recuperou o trazado orixinal ao seguinte ano. A curva foi lixeiramente modificada no ano 2002, a\u00ednda que a\u00ednda mant\u00e9n todo o seu car\u00e1cter."}
{"id": "85492", "revid": "785", "url": "https://gl.wikipedia.org/wiki?curid=85492", "title": "Azaila", "text": "Azaila (\"Zaila\" en aragon\u00e9s) \u00e9 un concello da provincia de Teruel, situado na comarca de Mart\u00edn Bajo. A s\u00faa poboaci\u00f3n era de 192 habitantes (1996). Dista 170\u00a0km da capital provincial.\nXeograf\u00eda.\nA localidade est\u00e1 nun cantil que se ergue sobre o r\u00edo Aguas. O concello est\u00e9ndese por unha superficie de 81,4 km\u00b2.\nMonumentos.\nMoi preto do lugar at\u00f3pase a cidadela Cabezo de Alcal\u00e1, cuxo asentamento \u00e9 fundamental para o co\u00f1ecemento da cultura ib\u00e9rica e a romanizaci\u00f3n do Val do Ebro.\nC\u00f3mpre tam\u00e9n destacar a igrexa do s\u00e9culo XVII.\nHistoria.\nNo Cabezo de Alcal\u00e1 hai un importante sitio arqueol\u00f3xico con tres niveis: Campos de urnas tard\u00edos (I\u00aa Idade de Ferro); asentamento urbano da cultura ib\u00e9rica (II\u00aa Idade de Ferro); e mais a cidade ibero-romana. C\u00f3idase que o nivel ibero corresponde co top\u00f3nimo, co\u00f1ecido por outras fontes (moedas por exemplo), \"Sedeis\", \"Sedeiskem\", capital dos iberos sedetanos. Miguel Beltr\u00e1n Lloris cre, no entanto, que corresponde con \"Belgion\". Destru\u00edda nunha guerra civil romana, a cidade non foi reconstru\u00edda, porque non fac\u00eda falla un lugar fortificado para articular o territorio (na zona creceu a cidade romana de \"Lepida Celsa\", localizada nun posto mellor comunicado e m\u00e1is chairo, onde hoxe se levantan Exelsa e Viliella de Ebro).\nA\u00ednda que o nome se cre de orixe \u00e1rabe, non queda nin se sabe nada da \u00e9poca \u00e1rabe e si da \u00e9poca cristi\u00e1. Ben puido suceder que o top\u00f3nimo \"Sedeis\", pasando polo lat\u00edn vulgar, evolucionara para \"Zaylla\", e no per\u00edodo \u00e1rabe, por analox\u00eda coa palabra \u00e1rabe \"Zaylla\" (\"a plana\" ou \"a chaira\"), igual que Zella, que se interpreta a partir da variante \"Sahla\" da mesma palabra. En textos medievais cristi\u00e1ns co\u00f1\u00e9cese como \"Zaylla\". En 1196 Pedro II de Arag\u00f3n, cedeu Zaila a Gast\u00f3n de Castellot. Zaylla foi propiedade da s\u00faa familia at\u00e9 1283. Co\u00f1\u00e9cense restos dunha fortaleza cristi\u00e1 cunha necr\u00f3pole datada entre os s\u00e9culos XIII e XVI.\nA comezos do s\u00e9culo XVII \"Zaylla\" estaba case deshabitada por mor da expulsi\u00f3n dos mouriscos. No censo de Campoflorido, en 1713 o lugar a\u00ednda se citaba como \"Zaylla\" ou \"Zayllas\", case como o nome que emprega ben de xente vella da comarca e que fica tam\u00e9n na toponimia do veci\u00f1o lugar de Xatiel, onde hai un \"Val de Zaila\"."}
{"id": "85493", "revid": "45576", "url": "https://gl.wikipedia.org/wiki?curid=85493", "title": "Aut\u00f3dromo Jos\u00e9 Carlos Pace", "text": " \nO Aut\u00f3dromo Jos\u00e9 Carlos Pace \u00e9 un aut\u00f3dromo localizado nos suburbios de S\u00e3o Paulo, Brasil, que \u00e9 sede do Gran Premio do Brasil de F\u00f3rmula 1. Co\u00f1\u00e9ceselle popularmente co seu antigo nome, Interlagos. De feito, a zona que rodea ao aut\u00f3dromo tam\u00e9n leva o nome de Interlagos, en alusi\u00f3n ao mesmo.\nO nome tradicional do circu\u00edto, prov\u00e9n do feito de que a pista foi constru\u00edda nunha rexi\u00f3n entre dous grandes lagos artificiais, o \"Guarapiranga\" e o \"Billings\", que foron dese\u00f1ados a principios do S\u00e9culo XX para abastecer \u00e1 cidade con auga potable e enerx\u00eda el\u00e9ctrica. Nos 70, o aut\u00f3dromo foi rebautizado como \"Jos\u00e9 Carlos Pace\" en honra ao ent\u00f3n recentemente falecido piloto de F\u00f3rmula 1. Existe unha pista de karts no interior do circu\u00edto principal, que leva o nome de Ayrton Senna.\nO trazado caracter\u00edzase por ser un dos poucos, f\u00f3ra dos Estados Unidos, nos cales comp\u00edtese en direcci\u00f3n contraria \u00e1s agullas do reloxo. Por esta raz\u00f3n, ad\u00f3itaselle situar no calendario da m\u00e1xima categor\u00eda cerca do Gran Premio de San Marino, para que os pilotos se aclimaten con maior facilidade, a\u00ednda que nestes \u00faltimos anos non foi as\u00ed. (No Aut\u00f3dromo Enzo e Dino Ferrari tam\u00e9n se disputan as carreiras neste sentido).\nAs instalaci\u00f3ns e a organizaci\u00f3n xeral en Interlagos foron criticadas con frecuencia. Un dos \u00faltimos episodios que suscitou tales cr\u00edticas deuse nas probas clasificatorias do 2000, cando as sesi\u00f3ns deberon deterse tres veces debido a que hab\u00eda carteis publicitarios espallados pola pista. \nO trazado tam\u00e9n foi obxectado pola existencia de mont\u00edculos, que afectan notablemente o rendemento de m\u00e1quinas e pilotos, principalmente na primeira curva. A pesar dos esforzos dos organizadores para aplanar o asfalto, os pilotos segu\u00edronse queixando nas \u00faltimas tempadas.\nCon todo o Gran Premio do Brasil \u00e9 unha carreira fascinante, e foi testemu\u00f1a de grandes batallas nos \u00faltimos anos, por exemplo o adiantamento de Montoya a Schumacher na curva 1 e de igual forma a pasada do propio Schumacher a R\u00e4ikk\u00f6nen na tempada 2006 no mesmo punto, a cal veu ser a \u00faltima gran manobra na F1 do As alem\u00e1n. A tempada 2007 decidiuse con tres pilotos loitando polo t\u00edtulo: Fernando Alonso e Lewis Hamilton, de McLaren, e Kimi R\u00e4ikk\u00f6nen, de Ferrari; con vitoria final da carreira e do campionato para o piloto finland\u00e9s, quen d\u00faas carreiras antes deste \u00faltimo gran premio estaba a 17 puntos do l\u00edder e chegou ao Gran Premio do Brasil con 7 puntos menos que o ingl\u00e9s e 3 puntos menos que o espa\u00f1ol.\nCaracter\u00edsticas.\nO circu\u00edto \u00e9 un dos poucos circu\u00edtos de carreiras non ovalados que se corren en sentido contrario \u00e1s agullas do reloxo (Circu\u00edto das Am\u00e9ricas, Imola, Istanbul Park, Circu\u00edto de Yas Marina, Laguna Seca, Singapur, Circu\u00edto de Phillip Island, Circu\u00edto Internacional de Corea e Circu\u00edto Ricardo Tormo en Valencia, son outros notables). En 1979 fix\u00e9ronse traballos de adaptaci\u00f3n e o pit lane estendeuse m\u00e1is al\u00f3 do primeiro xiro \u00e1 esquerda (Curva 1), polo que a curva \u00e9 m\u00e1is estreita, e a r\u00faa de boxes termina xusto no medio da Curva 1 e 2. O dese\u00f1o actual da pista rem\u00f3ntase a 1990, cando o circu\u00edto orixinal reduciuse de 7.829 m a s\u00f3 4.397 m (para adaptarse \u00e1s novas restrici\u00f3ns da FIA sobre a lonxitude das pistas). Como consecuencia da reduci\u00f3n, a pista perdeu tres secci\u00f3ns rectas longas e nove curvas r\u00e1pidas (5 perd\u00e9ronse para sempre, 4 fix\u00e9ronse m\u00e1is lentas e a\u00ednda est\u00e1n al\u00ed). A pista orixinal estaba chea de curvas r\u00e1pidas e permit\u00eda aos coches manter a velocidade m\u00e1xima ata a vinte segundos e foi considerado moi perigoso (a\u00ednda que nunca ningu\u00e9n morreu al\u00ed durante as carreiras de F\u00f3rmula Un) e en 1990 o antigo trazado foi revisado totalmente. A nova pista a\u00ednda ti\u00f1a un tempo moi longo secci\u00f3n superior velocidade que conti\u00f1a fochancas, curvas de alta velocidade e poucas escapatorias (a\u00ednda que a pista \u00e9 moi ampla neste punto).\nOutra das raz\u00f3ns polas que moitos pilotos consideran Interlagos interesante \u00e9 que non se constru\u00edu nun terreo plano, pero segue os altibaixos do terreo monta\u00f1oso, o que fai m\u00e1is dif\u00edcil de pilotar e esixe m\u00e1is potencia dos motores do coche. O curso monta\u00f1oso \u00e9 tam\u00e9n unha boa caracter\u00edstica para as carreiras de Ciclismo de Ruta que polo xeral, celebrasen no circu\u00edto.\nO circu\u00edto \u00e9 co\u00f1ecido polas s\u00faas moitas pendentes e anteriormente fochancas superficie, o que poder\u00eda facer mella nos coches de F1, xa que te\u00f1en un moi baixo altura da carrocer\u00eda e pouco percorrido de suspensi\u00f3n. As carreiras son polo tanto moi dif\u00edciles para o coche, e tam\u00e9n fisicamente duro cos pilotos, sobre todo porque o circu\u00edto \u00e9 cara \u00e1 esquerda, onde as forzas centr\u00edfugas dos moitos xiros \u00e1 esquerda duros empuxan pescozo dos pilotos \u00e1 dereita, no canto da esquerda como na maior\u00eda dos circu\u00edtos do calendario de F1. (Isto \u00e9 a mi\u00fado un tema de difusi\u00f3n comentario neste circu\u00edto , as\u00ed como en Istanbul Park.)"}
{"id": "85496", "revid": "1131", "url": "https://gl.wikipedia.org/wiki?curid=85496", "title": "Circu\u00edto de Nevers Magny-Cours", "text": "O Circu\u00edto de Nevers Magny-Cours \u00e9 un aut\u00f3dromo situado en Francia, nas proximidades das localidades de Magny-Cours e Nevers. \u00c9 co\u00f1ecido por albergar o Gran Premio de Francia, que se disputa neste trazado desde 1991.\nCo\u00f1ecido popularmente como \"Magny-Cours\" a secas, foi constru\u00eddo orixinalmente por Jean Bernigaud e albergaba orixinalmente unha escola de manexo, da cal xurdiron pilotos como Fran\u00e7ois C\u00e9vert e Jacques Laffite. Con todo, cara aos anos 1980 a pista atop\u00e1base moi deteriorada, e non foi sen\u00f3n ata logo da compra do circu\u00edto por parte do \"Conseil da Ni\u00e8vre\" que as competici\u00f3ns internacionais do deporte do motor iniciaron o seu retorno.\nNa actualidade, a pista caracter\u00edzase polo seu pavimento extremadamente liso e polas comodidades que ofrece aos espectadores.\nAs poucas oportunidades de adiantamentos que ofrece o trazado fan que a maior\u00eda das carreiras disputadas transcorran sen grandes acontecementos, coa excepci\u00f3n daqueles Grandes Premios en que a choiva faise presente. O caso m\u00e1is notable produciuse en 1999, cando a carreira debeu ser interrompida por mor da choiva torrencial. Tras a continuaci\u00f3n da carreira, os principais contendentes polo primeiro lugar tiveron problemas, o cal facilitou o cami\u00f1o para que Heinz-Harald Frentzen lograse unha sorprendente vitoria no seu Jordan."}
{"id": "85497", "revid": "880", "url": "https://gl.wikipedia.org/wiki?curid=85497", "title": "Semita", "text": ""}
{"id": "85499", "revid": "1131", "url": "https://gl.wikipedia.org/wiki?curid=85499", "title": "Circu\u00edto Internacional de Sepang", "text": "O Circu\u00edto Internacional de Sepang (Malaio: Litar Antarabangsa Sepang) \u00e9 unha pista de carreiras para os deportes de motor localizada en Sepang, Selangor, Malaisia. At\u00f3pase preto do aeroporto internacional de Kuala Lumpur, a uns 45 km ao sur da capital, Kuala Lumpur. Foi o lugar utilizado para o Gran Premio de Malaisia de F\u00f3rmula 1 ata , e a\u00ednda se utiliza para o Gran Premio de Malaisia de Motociclismo, Malasia Merdeka Endurance Race e outros eventos importantes dos deportes de motor.\nConsiderado un par\u00e1metro de comparaci\u00f3n para outros Grandes Premios, Sepang conta con \"boxes\" e salas de prensa equipados con moderna tecnolox\u00eda. Xurdiron algunhas queixas a ra\u00edz do estado da pista, que parecese estar afund\u00edndose levemente. Unha posible raz\u00f3n que explicar\u00eda isto \u00e9 o feito de que o aut\u00f3dromo est\u00e1 constru\u00eddo sobre terreos pantanosos.\nHistoria.\nO circu\u00edto foi dese\u00f1ado polo prestixioso arquitecto alem\u00e1n Hermann Tilke, quen logo ser\u00eda contratado para a construci\u00f3n dos aut\u00f3dromos de Xangai, Bahrain, Istanbul, Valencia, Marina Bay, Yas Marina, Yeongam, Greater Noida e Austin.\nO circu\u00edto foi inaugurado oficialmente polo Primeiro Ministro de Malaisia Tun Dr Mahathir Bin Mohamad o 7 de marzo de 1999 \u00e1s 20:30 horas MST (). Posteriormente, inaugurou o 20 de abril de 1999 o primeiro Gran Premio de Motociclismo de Malaisia de MotoGP, (ver Gran Premio de Motociclismo de Malaisia de 1999) e o primeiro Gran Premio de Malaisia de F\u00f3rmula 1 o 17 de outubro de 1999 (ver Gran Premio de Malaisia de 1999).\nO 23 de outubro de 2011, na segunda volta do Gran Premio de Motociclismo de Malaisia de 2011 de MotoGP, o italiano de Motorcycle racing [Marco Simoncelli] morreu na curva 11 tras sufrir unha ca\u00edda e ser atropelado por Colin Edwards e Valentino Rossi.\nEn outubro de 2016 prop\u00faxose que o circu\u00edto de Sepang pod\u00eda caer do calendario da F\u00f3rmula Un debido \u00e1 diminuci\u00f3n de venda de entradas.&lt;ref name=\"bbc.com/sport\"&gt;&lt;/ref&gt;. En disputouse o \u00faltimo Gran Premio de Malaisia de F\u00f3rmula 1.\nCircu\u00edtos.\nCircu\u00edto principal.\nO circu\u00edto principal, que normalmente \u00e9 percorrido no sentido das agullas do reloxo, ten 5,54 quil\u00f3metros de extensi\u00f3n e \u00e9 reco\u00f1ecido polas s\u00faas curvas pechadas e as s\u00faas anchas rectas. O dese\u00f1o \u00e9 bastante infrecuente, destac\u00e1ndose a presenza dunha recta interior que se separa da recta principal de \"boxes\" por unha pequena pinza. Este circu\u00edto util\u00edzase para eventos de F\u00f3rmula 1 e MotoGP, as\u00ed como tam\u00e9n para carreiras a nivel local e rexional.\nCaracter\u00edsticas.\nCircu\u00edto norte.\nTam\u00e9n percorrido normalmente no sentido das agullas do reloxo, o circu\u00edto norte est\u00e1 composto basicamente pola primeira metade do cicuito principal. O percorrido dobra cara \u00e1 recta de boxes logo da curva 6, e ten 2,71\u00a0km de extensi\u00f3n.\nCircu\u00edto sur.\nO circu\u00edto sur est\u00e1 formado pola outra metade do circu\u00edto principal. A recta interior \u00e9 este \u00faltimo transf\u00f3rmase na de boxes cando se utiliza o circu\u00edto sur, un\u00edndose \u00e1 curva 8 para formar unha pinza. Percorrido no mesmo sentido que os dous circu\u00edtos anteriores, conta cun percorrido de 2,61\u00a0km.\nOutras instalaci\u00f3ns.\nO Circu\u00edto Internacional de Sepang conta ademais con pistas de kart e motocr\u00f3s.\nCusto do circu\u00edto.\nO custo do circu\u00edto \u00e9 de aproximadamente uns 150 mill\u00f3ns de d\u00f3lares."}
{"id": "85501", "revid": "880", "url": "https://gl.wikipedia.org/wiki?curid=85501", "title": "Indo-europeo", "text": ""}
{"id": "85502", "revid": "1131", "url": "https://gl.wikipedia.org/wiki?curid=85502", "title": "Circu\u00edto Internacional de Xangai", "text": "O Circu\u00edto Internacional de Xangai (Lingua chinesa simplificada \u4e0a\u6d77\u56fd\u9645\u8d5b\u8f66\u573a tradicional \u4e0a\u6d77\u570b\u969b\u8cfd\u8eca\u5834) \u00e9 un aut\u00f3dromo situado en Xangai, China constru\u00eddos nos anos 2000 para albergar o Gran Premio da China de F\u00f3rmula 1. Localizado nas proximidades de Xangai, na China, albergou o primeiro Gran Premio da China o 26 de setembro de 2004.\nNeste circu\u00edto terminou o campionato de F\u00f3rmula 1 de 2005.\nTam\u00e9n \u00e9 unha cita para a tempada de MotoGP desde o ano 2005\nHistoria.\nCun custo aproximado de 450 $ mill\u00f3ns (USD), o circu\u00edto foi financiado por unha fundaci\u00f3n do goberno e por empresa joint-venture, participada por Shanghai Juss Corporation, Shanghai National Property Management Co Ltd, e Shanghai Jia'an Investment and Development Co Ltd. expertos en arquitectura e dese\u00f1o comezaron a planear e visitar o lugar entre abril e maio de 2003, e a \u00e1rea transformouse de zona pantanosa en circu\u00edto internacional nun prazo de 18 meses cun equipo de 3.000 enxe\u00f1eiros que traballaban todo o d\u00eda.\nOutros eventos celebrados no circu\u00edto varias carreiras do campionato do mundo de MotoGP, o campionato australiano de V8 Supercar de 2005, con m\u00e1is de 250.000 espectadores, e tam\u00e9n a carreira final do A1 Grand Prix en 2006/2007.\nEn parte debido \u00e1 localizaci\u00f3n do circu\u00edto, as zonas ao redor das curvas 1, 8 e 14 afundironse, e polo tanto, o circu\u00edto tivo que ser inspeccionados antes da edici\u00f3n de 2011.\nO Gran Premio da China atraeu a 260.000 espectadores no seu ano inaugural en 2004 cun lixeiro aumento de 10.000 en 2005, pero a asistencia diminu\u00edu desde ent\u00f3n, con 155.000 asistentes en 2010. O 18 de febreiro de 2011, Reuters informou que os organizadores do Gran Premio da China dixo que Xangai ampliaron o acordo para acoller o Gran Premio da China ata 2018 a pesar da ca\u00edda da asistencia. Chen Yiping, subdirector da Oficina de Deportes de Xangai, suxeriu que a situaci\u00f3n pode mellorar nos pr\u00f3ximos anos mediante a reduci\u00f3n do custo das entradas. Reuters informou que os prezos dos asentos de primeira reducir\u00edanse de 3.580-3.980 yuanes en 2010 a 1.980-3.280 yuanes en 2011.\nO 18 de febreiro de 2011 Wen Zhao, Vice-alcalde de Xangai, dixo que a F1 \u00e9 unha tarxeta de presentaci\u00f3n de Xangai e que conf\u00eda no \u00e9xito da carreira nos pr\u00f3ximos anos.\nDese\u00f1o.\nComo varios dos outros aut\u00f3dromos constru\u00eddos nos \u00faltimos anos, foi dese\u00f1ado polo arquitecto alem\u00e1n Hermann Tilke. E tam\u00e9n conta coa marca da casa: unha longa recta seguida por unha curva pechada. A actual xeraci\u00f3n de coches de F1 pode facilmente superar os 300\u00a0km/h. na longa recta entre as curvas 13 e 14. O trazado da pista foi inspirado no car\u00e1cter chin\u00e9s \"shang\" (\u4e0a), o primeiro car\u00e1cter no nome da cidade de Xangai, que significa \"arriba\" ou \"ascender\". O trazado ten unha extensi\u00f3n total de 5\u00b45 quil\u00f3metros. Todo o circu\u00edto, m\u00e1is as zonas de descanso e outras zonas para os espectadores, cobren unha superficie total de 5\u00b43\u00a0km\u00b2."}
{"id": "85503", "revid": "98629", "url": "https://gl.wikipedia.org/wiki?curid=85503", "title": "Circu\u00edto de Silverstone", "text": "O circu\u00edto de Silverstone \u00e9 un aut\u00f3dromo localizado en Silverstone, Inglaterra, no que se disputa o Gran Premio do Reino Unido de F\u00f3rmula 1. O primeiro Gran Premio da historia correuse al\u00ed, nun aer\u00f3dromo inactivo desde a segunda guerra mundial. As tres pistas de engalaxe, trazadas no cl\u00e1sico formato triangular da \u00e9poca, a\u00ednda poden apreciarse dentro do circu\u00edto.\nO Gran Premio do Reino Unido rotou entre os circu\u00edtos de Silverstone, Aintree e Brands Hatch entre os anos 1955 e 1986, pero realizase permanentemente en Silverstone desde 1987. Parte do aut\u00f3dromo at\u00f3pase en Northamptonshire e a restante en Buckinghamshire.\nO 30 de setembro de 2004, o presidente do \"British Racing Drivers Club\", Jackie Stewart, anunciou que a carreira non ser\u00eda inclu\u00edda no calendario provisional de , e a\u00ednda que finalmente fose corrida, a mesma non se realizar\u00eda en Silverstone. No entanto, o 9 de decembro do mesmo ano alcanzouse un acordo con Bernie Ecclestone, dono do a F\u00f3rmula 1, segundo o cal o Gran Premio continuar\u00eda disputandose en Silverstone ata 2009, despois Donington Park converter\u00edase no novo h\u00f3spede. Pero, os arrendatarios de Donington Park sufriron problemas econ\u00f3micos. Como resultado o BRDC asinou un contrato de 17 anos con Ecclestone para celebrar o Gran Premio de Gran Breta\u00f1a en Silverstone.\nO circu\u00edto.\nSilverstone est\u00e1 constru\u00eddo sobre unha base de bombardeiros da Real Forza A\u00e9rea, RAF Silverstone da segunda guerra mundial, que abriu as s\u00faas portas en 1943. As tres pistas de aterraxe do aer\u00f3dromo, no cl\u00e1sico formato en tri\u00e1ngulo da segunda guerra mundial, at\u00f3panse dentro do contorno da pista actual.\nSilverstone foi utilizado por primeira como pista de carreiras por un grupo de amigos que improvisou unha carreira en setembro de 1947. Un dos seus membros, Maurice Geoghegan, viv\u00eda na veci\u00f1a vila de Silverstone e era consciente de que o aer\u00f3dromo estaba deserto. El e outros once pilotos correron sobre un circu\u00edto de d\u00faas millas, durante o curso da cal o propio Geoghegan atropelou unha ovella que se extraviou no campo de aviaci\u00f3n. A ovella morreu e o coche dado de baixa, como consecuencia deste feito a carreira chegou a ser co\u00f1ecida informalmente como o \"Gran Premio do Cordeiro\".\nO ano seguinte, o Real Autom\u00f3bil Club fixo un contrato de arrendamento co aer\u00f3dromo e disp\u00faxose dun circu\u00edto de carreiras m\u00e1is formal. As d\u00faas primeiras carreiras disput\u00e1ronse nas propias pistas, con longas rectas separadas por pechadas curvas en forquita, coa pista marcada por balas de palla. Pero, para o mitin do International Trophy de 1949, decidiuse cambiar \u00e1 pista perimetral. Esta disposici\u00f3n utilizouse para os grandes premios de e . En a li\u00f1a de sa\u00edda trasladouse da recta da granxa \u00e1 rectas que une as curvas Woodcote e Copse, e esta disposici\u00f3n mant\u00edvose practicamente sen cambios durante os 38 anos seguintes. Para o 1975 introduciuse unha chicana para tratar de reducir as velocidades na poderosa curva Woodcote (a\u00ednda que MotoGP utilizou o circu\u00edto sen a chicana ata 1986), e a ponte da curva desviouse sutilmente en 1987.\nA pista someteuse a un redese\u00f1o importante entre as carreiras de 1990 e 1991, transformando a pista ultra r\u00e1pida (onde nos seus \u00faltimos anos todas as curvas tom\u00e1banse en cuarta ou quinta velocidade, dependendo da transmisi\u00f3n do veh\u00edculo, f\u00f3ra diso a chicana Bridge, polo xeral tom\u00e1base en 2\u00aa velocidade) nunha pista m\u00e1is t\u00e9cnica. A primeira carreira de F1 da pista reformada foi quizais o m\u00e1is memorable dos \u00faltimos anos, Nigel Mansell volv\u00eda fronte do seu p\u00fablico. \u00c1 s\u00faa volta da vitoria a boxes Mansell ata atopou tempo para recoller ao seu rival Ayrton Senna e levouno sentado no seu coche logo de que o McLaren de Senna quedara sen combustible na \u00faltima volta da carreira.\nTrala morte de Senna e Roland Ratzenberger en Imola en 1994, moitos circu\u00edtos de Gran Premio modific\u00e1ronse co fin de reducir a velocidade e aumentar a seguridade dos pilotos. Como consecuencia disto a entrada \u00e1 recta do Hangar desde a curva Stowe modificouse en 1995 a fin de facer a s\u00faa entrada menos perigosa. Ademais, a curva da Abad\u00eda foi modificada para facer unha chicana tan s\u00f3 19 d\u00edas antes do GP de 1994."}
{"id": "85504", "revid": "1987", "url": "https://gl.wikipedia.org/wiki?curid=85504", "title": "Dinast\u00eda Xia", "text": "A dinast\u00eda Xia (chin\u00e9s: \u590f, pinyin: Xi\u00e0, Wade-Giles: Hsia), que segundo as cr\u00f3nicas chinesas durou dende o s\u00e9culo XXI\u00a0a.\u00a0C. ao s\u00e9culo XVI\u00a0a.\u00a0C., \u00e9 considerada como a primeira dinast\u00eda na historia chinesa. As memorias hist\u00f3ricas de Sima Qian recollen os nomes dos 17 reis desta dinast\u00eda. Foi seguida pola dinast\u00eda Shang e, segundo o relato de Sima Qian, precedida polo per\u00edodo lendario dos tres augustos e cinco emperadores.\nO car\u00e1cter \u590f desta dinast\u00eda forma parte do nome da rexi\u00f3n chinesa actual de Ningxia, e aparece tam\u00e9n no nome po\u00e9tico da China Hu\u00e1xi\u00e0 (\u83ef\u590f).\nVerosimilitude da dinast\u00eda Xia.\nCon anterioridade \u00e1s escavaci\u00f3ns feitas en 1928 en asentamentos da idade de bronce en Anyang, provincia de Henan, non hab\u00eda indicios arqueol\u00f3xicos da existencia dos Xia. Daquela, numerosas escavaci\u00f3ns confirman a existencia dunha cultura do bronce que pode identificarse cos Xia. En 1959, escav\u00e1ronse as ru\u00ednas de Erlitou, na cidade de Yanshi (Henan), nas que se atoparon dous grandes pazos e que se cre que puido ser a capital da dinast\u00eda. Segundo a dataci\u00f3n co carbono-14 poden pertencer ao ano -2100 ou -1800.\nIndependentemente da verosimilitude das historias lendarias sobre os reis Xia que aparecen escritas en cr\u00f3nicas moi posteriores, coma a de Sima Qian, p\u00f3dese considerar \u00e1 civilizaci\u00f3n Xia coma un per\u00edodo evolutivo de transici\u00f3n entre as culturas neol\u00edticas, coma a de Longshan, e a sociedade urbana dos Shang. Na interpretaci\u00f3n marxista da historia que fora habitual na Rep\u00fablica Popular Chinesa, a sociedade Xia est\u00e1 considerada unha sociedade escravista.\nO territorio controlado polos Xia abarcar\u00eda aproximadamente a actual provincia de Henan e parte do oeste de Shandong e do sur de Hebei.\nHistoria da dinast\u00eda.\nSegundo as cr\u00f3nicas chinesas, antes da dinast\u00eda Xia establec\u00e9rase unha especie de alternancia no poder entre as varias tribos que ocupaban a zona. \u00c1 morte de Yu o Grande, primeiro emperador da dinast\u00eda, deb\u00eda sucedelo no poder a tribo Yi, mais foi o seu fillo Qi o que se fixo co poder. As demais tribos declararon a guerra aos Xia que, tras vencelas, instaurou a dinast\u00eda. Non obstante, os demais pobos non admitir\u00edan este control dos Xia, polo que as guerras ser\u00edan constantes. O derradeiro rei Xia, Jie (\u6840, Ji\u00e9), foi un tirano, cuxo reinado cruel acabou coa derrota militar ante os Shang, pobo procedente do leste, cuxo l\u00edder, Tang (\u6e6f, T\u0101ng), fundou a nova dinast\u00eda.\nReis da dinast\u00eda Xia.\nSegundo \"As memorias hist\u00f3ricas\" de Sima Qian, os dezasete soberanos da dinast\u00eda Xia foron os siguintes:\nO nome do reinado \u00e9 \u00e1s veces precedido polo da dinast\u00eda. Por exemplo: Xia Yu (\u590f\u79b9)."}
{"id": "85505", "revid": "45576", "url": "https://gl.wikipedia.org/wiki?curid=85505", "title": "Circu\u00edto urbano de Singapur", "text": "O Marina Bay Street Circuit ou circu\u00edto urbano de Singapur \u00e9 un circu\u00edto de carreiras urbano en torno a Marina Bay, Singapur, que abarca as \u00e1reas de planificaci\u00f3n de Downtown Core (Curvas 4 a 19) e Kallang (Curvas 1 a 3) \n\u00c9 a sede do Gran Premio de Singapur de F\u00f3rmula 1 desde a tempada 2008, entrando as\u00ed \u00e1 lista de Grandes Premios de F\u00f3rmula 1. O Gran Premio celebrase no trazado urbano da cidade-estado de Singapur, transcorrendo a trav\u00e9s das r\u00faas desta. As obras para a construci\u00f3n do trazado comezaron en setembro de 2007. A pista ten 4\u00b4940 km. de longo nun lugar do porto similar en estilo ao Circu\u00edto de M\u00f3naco e o Circu\u00edto urbano de Valencia.\nO circu\u00edto dese\u00f1ado por KBR, e \u00e9 unha modificaci\u00f3n do orixinal proposto por Hermann Tilke. O circu\u00edto ten unha licenza FIA de grao 1. O circu\u00edto ten un r\u00e9cord \u00fanico de ter polo menos unha aparici\u00f3n de coche de seguridade en todas as carreiras ata a . Houbo un total de 23 sa\u00eddas de coches de seguridade en trece carreiras.\nCircu\u00edto.\nDo mesmo xeito que os circu\u00edtos de M\u00f3naco e Valencia, a cidade e as s\u00faas r\u00faas ser\u00e1n o escenario do Gran Premio.\nO trazado mide 5,2 quil\u00f3metros, e ten 23 curvas, sendo a carreira no sentido contrario \u00e1s agullas do reloxo. P\u00f3dense alcanzar altas velocidades no circu\u00edto, en rectas como a de \"Esplanade Drive\" ou \"Raffles Boulevard\". A pista pasa por baixo dunha das bancadas do circu\u00edto, creando as\u00ed un t\u00fanel como M\u00f3naco.\nNeste ciruito c\u00f3rrense un total de 61 voltas, a marca de volta \u00e9 de 1:45.976 por parte do finland\u00e9s Kimi R\u00e4ikk\u00f6nen co equipo Ferrari no ano 2008.\nEn produciuse un cambio no circu\u00edto desaparecendo as chicanes \"Singapore Sling\" (Curvas 10, 10a, 10b)e converteuse nunha \u00fanica curva cara \u00e1 esquerda de media-alta velocidade que desemboca nas curvas 11 e 12. Este cambio produciuse polas queixas dos equipos que decian que era unha zona perigosa e por ese motivo suprimiuse.\nInstalaci\u00f3ns.\nO circu\u00edto conta cunha capacidade para m\u00e1is de 80.000 espectadores, e en canto \u00e1 parte t\u00e9cnica conta cunha zona de boxes permanente con instalaci\u00f3ns de luxo, o paddock que est\u00e1 situada xunto ao complexo de Singapore Flyer.\nPol\u00e9mica.\nTras o anuncio de que Singapur hospedar\u00eda o primeiro Gran Premio nocturno na historia da F\u00f3rmula 1, iniciouse unha pol\u00e9mica debido ao potencial risco para os pilotos que poder\u00eda supor a realizaci\u00f3n dunha carreira nocturna. Con todo, a FIA decidiu que o evento manter\u00edase tras realizar d\u00faas probas de iluminaci\u00f3n cuxos resultados foron positivos.\nTodos os ga\u00f1adores de F\u00f3rmula 1, no circu\u00edto de Singapur.\n1 "}
{"id": "85506", "revid": "1131", "url": "https://gl.wikipedia.org/wiki?curid=85506", "title": "Circu\u00edto Permanente de Xerez", "text": "O Circu\u00edto Permanente de Xerez \u00e9 un aut\u00f3dromo de 4,428\u00a0km (2,752 millas) de lonxitude, situado nos arredores de Xerez da Fronteira (C\u00e1diz), no sur de Espa\u00f1a.\nConstru\u00eddo en 1986 para albergar o Gran Premio de Espa\u00f1a, a s\u00faa localizaci\u00f3n apartada dificultou o \u00e9xito en asistencia do p\u00fablico. A pesar dalgunhas grandes carreiras, como a vitoria de Ayrton Senna por s\u00f3 14 mil\u00e9simas de segundo en 1986, un terrible accidente protagonizado por Martin Donnelly a 200\u00a0km/h durante as cualificaci\u00f3ns da carreira de 1990 apartou ao circu\u00edto do calendario oficial.\nCon todo, en 1994, Xerez realizou alg\u00fans cambios de seguridade no circu\u00edto, inclu\u00edndo unha nova \"chicane\" na \"curva Senna\". Debido a iso, Xerez volveu ser sede de F\u00f3rmula 1, esta vez do Gran Premio de Europa nos anos 1994 e 1997, carreira esta \u00faltima na que se viviu un intenso duelo entre Michael Schumacher e Jacques Villeneuve que terminou co abandono e a descualificaci\u00f3n do primeiro.\nO circu\u00edto at\u00f3pase na estrada A-382 \u00e1 altura de Monte Castillo, un lugar con boas infraestruturas coa recente construci\u00f3n da nova autov\u00eda.\nTodos os ga\u00f1adores de F\u00f3rmula 1, no circu\u00edto de Xerez.\nR\u00e9cordsPiloto: Alain Prost/Ayrton Senna (ambos 2)\u00a0\u2022 Pa\u00eds: Brasil/Francia (ambos 2)\u00a0\u2022 Construtor: McLaren (3)\u00a0\u2022 Motor: Honda (3)\u00a0\u2022 Pneus: Goodyear (7)\nCampionato do Mundo de Motociclismo.\nResultados das carreiras do Campionato do Mundo de Motociclismo celebradas en Xerez da Fronteira:\nChamp Car.\nPara o Ano 2008 albergar\u00e1 neste circu\u00edto o Primeiro GP de Champ Car de Espa\u00f1a que se realizar\u00e1 o d\u00eda 8 de xu\u00f1o."}
{"id": "85507", "revid": "7596", "url": "https://gl.wikipedia.org/wiki?curid=85507", "title": "Ciclo de Calvin", "text": "O ciclo de Calvin (tam\u00e9n co\u00f1ecido como ciclo de Calvin-Benson ou fase de fixaci\u00f3n do CO2 da fotos\u00edntese) consiste nunha serie de procesos bioqu\u00edmicos que se realizan no estroma dos cloroplastos dos organismos fotosint\u00e9ticos. Foi descuberto por Melvin Calvin e Andy Benson da Universidade de California Berkeley mediante o emprego de is\u00f3topos radioactivos de carbono.\nCaracter\u00edsticas xerais.\nDurante a fase luminosa da fotos\u00edntese, a enerx\u00eda lum\u00ednica fora almacenada en mol\u00e9culas org\u00e1nicas sinxelas e inest\u00e1beis , que haber\u00e1n de achegar enerx\u00eda para realizar o proceso (ATP) e poder redutor, \u00e9 dicir, a capacidade de doar electr\u00f3ns (reducir) a outra mol\u00e9cula (nicot\u00edn-amida dinucle\u00f3tido fosfato ou NADPH+H+). En xeral, os compotos bioqu\u00edmicos m\u00e1is reducidos (simplificando a cuesti\u00f3n: os que tienen m\u00e1is electr\u00f3ns) almacenan m\u00e1is enerx\u00eda c\u00f3s oxidados (con menos electr\u00f3ns, tam\u00e9n simplificando) e son, por tanto, capaces de xerar m\u00e1is traballo (por exemplo, achegar a energ\u00eda necesaria para o movemento muscular). No ciclo de Calvin int\u00e9granse e converten mol\u00e9culas inorg\u00e1nicas de di\u00f3xido de carbono en mol\u00e9culas org\u00e1nicas sinxelas a partir das cales se formar\u00e1 o resto dos compostos bioqu\u00edmicos que constit\u00faen os seres vivos. Este proceso tam\u00e9n se pode, por tanto, denominar como de asimilaci\u00f3n do carbono.\nA primeira enzima que interv\u00e9n no ciclo e que fixa o CO2 atmosf\u00e9rico un\u00edndoo a unha mol\u00e9cula org\u00e1nica (ribulosa-1-5-bisfosfato) denom\u00ednase RuBisCO (polas siglas de Ribulosa bisfosfato carboxilase-osixenase).\nPara un total de 6 mol\u00e9culas de CO2 fixado, a estequiometr\u00eda final do ciclo de Calvin p\u00f3dese resumir na ecuaci\u00f3n:\n6CO2 + 12NADPH + 18 ATP \u2192 C6H12O6P + 12NADP+ + 18ADP + 17 Pi\nque representar\u00eda a formaci\u00f3n dunha mol\u00e9cula de azucre-fosfato de 6 \u00e1tomos de carbono (hexosa) a partir de 6 mol\u00e9culas de CO2\nFases do Ciclo de Calvin.\nO ciclo est\u00e1 dividido en tres fases:\n1\u00aa Fase: Fixaci\u00f3n do CO2.\nA RuBisCO cataliza a reacci\u00f3n entre a ribulosa bisfosfato (unha pentosa, \u00e9 dicir un monosac\u00e1rido de 5C, RuBP) co CO2, para crear 1 mol\u00e9cula de 6 carbonos, a cal ao ser inest\u00e1bel remata por separarse en 2 mol\u00e9culas que conte\u00f1en 3 \u00e1tomos de carbono cada unha, o 3-fosfoglicerato (PGA). A importancia da RuBisCo, que realiza a fixaci\u00f3n do carbono, queda indicada polo feito de ser a prote\u00edna m\u00e1is abundante na natureza.\n2\u00aa Fase: Reduci\u00f3n.\nPrimeiro ocorre un proceso de activaci\u00f3n no cal unha mol\u00e9cula de ATP, proveniente da fase fotoqu\u00edmica, \u00e9 usada para a fosforilaci\u00f3n do PGA, transform\u00e1ndoo en 1,3-difosfoglicerato. Esa transferencia dun enlace fosfato permite que unha mol\u00e9cula de NADPH+H+ reduza o PGA, mediante a acci\u00f3n do enzima gliceraldehido 3-fosfato-deshidroxenase, para formar gliceraldehido-3-fosfato (PGAL). Esta \u00faltima mol\u00e9cula \u00e9 unha triosa-fosfato, un azucre de tipo aldosa con 3C (triosa), que \u00e9 unha mol\u00e9cula est\u00e1bel e con maior enerx\u00eda libre (capaz de realizar maior cantidade de traballo) que as anteriores. Parte de PGAL \u00e9 transformado no seu is\u00f3mero dihidroxiacetona-fosfato (cetosa de 3C). Estas d\u00faas triosas-fosfato ser\u00e1n a base a partir da cal se formen o resto de azucres (coma a frutosa e glicosa), oligosac\u00e1ridos (como a sacarosa ou azucre de cana) e polisac\u00e1ridos (como a celulosa ou o amid\u00f3n). Tam\u00e9n, a partir destes azucres, formaranse directa ou indirectamente as cadeas de carbono que compo\u00f1en o resto de biomol\u00e9culas que constit\u00faen os seres vivos (l\u00edpidos, prote\u00ednas, \u00e1cidos nucleicos etc.). Os \u00e1tomos doutros elementos qu\u00edmicos deben proceder de sales minerais e auga.\n3\u00aa Fase: Rexeneraci\u00f3n.\nO ciclo continua ao longo dunha serie de reacci\u00f3ns at\u00e9 formar ribulosa-5-fosfato, que mediante o consumo doutra mol\u00e9cula de ATP, rexenera a ribulosa bisfosfato (RuBP) orixinal, deix\u00e1ndoa dispo\u00f1ible para que o ciclo se repita novamente.\nPor tanto, por cada volta do ciclo incorp\u00f3rase unha mol\u00e9cula de carbono fixado (CO2) a outra mol\u00e9cula preexistente de 5 \u00e1tomos de carbono (ribulosa bisfosfato), o resultado final \u00e9 a rexeneraci\u00f3n da mol\u00e9cula de 5 \u00e1tomos de carbono e a incorporaci\u00f3n dun novo carbono en forma org\u00e1nica C(H2O). Para comprendelo hai que ter en conta que o produto fundamental do ciclo de Calvin \u00e9 o gliceraldehido-3-fosfato (de 3 \u00e1tomos de carbono), mol\u00e9cula que serve como base para a s\u00edntese do resto de carbohidratos. Tras 3 voltas do ciclo, unha nova mol\u00e9cula de PGAL sae deste e pode ser posteriormente empregada para a formaci\u00f3n doutras mol\u00e9culas."}
{"id": "85508", "revid": "22570", "url": "https://gl.wikipedia.org/wiki?curid=85508", "title": "Cianuro de sodio", "text": "O cianuro de sodio ou cianuro s\u00f3dico (NaCN) \u00e9 o sal s\u00f3dico do \u00e1cido cianh\u00eddrico (HCN). Tr\u00e1tase dun composto s\u00f3lido e incoloro que hidroliza facilmente en presenza de auga e \u00f3xido de carbono (IV) para dar carbonato de sodio e \u00e1cido cianh\u00eddrico:\n2 NaCN + H2O + CO2 -&gt; Na2CO3 + 2 HCN\nEn auga dis\u00f3lvese cun pH b\u00e1sico.\nAplicaci\u00f3n.\nO cianuro de sodio empr\u00e9gase sobre todo en minar\u00eda para extraer o ouro e a prata da rocha nai.\nEliminaci\u00f3n.\nO cianuro de sodio \u00e9 pos\u00edbel eliminalo con sulfato de ferro formando hexacianoferratos ([Fe(CN)6]3- ou [Fe(CN)6]4-)"}
{"id": "85509", "revid": "98629", "url": "https://gl.wikipedia.org/wiki?curid=85509", "title": "A Pl\u00e9iade", "text": "A Pl\u00e9iade (que nun primeiro momento foi chamado \u00abA Brigada\u00bb) \u00e9 un grupo de sete poetas franceses do s\u00e9culo XVI reunidos \u00f3 redor de Pierre de Ronsard e Joachim du Bellay.\nOrixes do grupo.\nDespois da desaparici\u00f3n de Cl\u00e9ment Marot, a gran figura da poes\u00eda francesa no S\u00e9culo XVI moitos foron os que trataron de imitar ao gran mestre, formando o que se chamou a \"Escola Mar\u00f3tica\", ep\u00edgonos carentes de orixinalidade entre os que destacou a figura de Mellin de Saint-Gelais. Esta escola ser\u00eda o branco dos ataques dos renovadores de \"A Pl\u00e9iade\".\nCon todo, e antes de que este grupo brillara no ceo po\u00e9tico franc\u00e9s, o eixo desprazouse \u00e1 cidade de Li\u00f3n, onde xurdiu un interesante grupo de poetas, agrupados na chamada Escola Lionesa. Unha das caracter\u00edsticas deste grupo \u00e9 que hab\u00eda poetas (Maurice Sc\u00e8ve) e poetisas (Pernette du Guillet, Louise Lab\u00e9).\nA partir de 1547 e ao longo de cinco anos, unha serie de xoves admiradores da cultura greco-latina acudiron aos cursos do c\u00e9lebre humanista Dorat, no colexio de Coqueret, en Par\u00eds. Entre eles ficaban Ronsard, du Bellay e Ba\u00eff. Estudaban \u00f3s grandes mestres cl\u00e1sicos baixo o recente prisma do humanismo. A petici\u00f3n de Francisco I, traballaron tam\u00e9n pola estandarizaci\u00f3n e o enriquecemento da lingua francesa, engadindo cultismos e neoloxismos que serviron para enriquecela.\nA Defensa e ilustraci\u00f3n da lingua francesa.\nEsta obra publicouse, coa sinatura de Joachim du Bellay no 1549. Tr\u00e1tase dun manifesto que dalg\u00fan xeito resume a doutrina do grupo. O grupo nega a poes\u00eda como exercicio de enxe\u00f1o: a misi\u00f3n do poeta \u00e9 servir \u00e1 Beleza e facer que a xenialidade francesa se manifeste. Como para facer prosperar as s\u00faas teor\u00edas era preciso ser m\u00e1is belixerantes ao comezo, adoptaron o nome de \"A brigada\". Con todo, m\u00e1is adiante transform\u00e1ronse en \"A Pl\u00e9iade\" e, a\u00ednda que con baixas e altas m\u00e1is adiante, foron (como as estrelas da constelaci\u00f3n) sete:\nTam\u00e9n se consideran membros do grupo nalg\u00fan momento Guillaume des Autels, Jacques Pelletier du Mans e Jean de la P\u00e9ruse.\nDefenden \u00e1 vez a imitaci\u00f3n dos autores greco-latinos e o valor cultural da lingua francesa. Manifestan o alexandrino e o soneto como formas po\u00e9ticas maiores."}
{"id": "85510", "revid": "89787", "url": "https://gl.wikipedia.org/wiki?curid=85510", "title": "\u00cdndice de Desenvolvemento Humano", "text": "O \u00cdndice de Desenvolvemento Humano ou IDH \u00e9 un \u00edndice estat\u00edstico composto que v\u00e9n sendo empregado polo Programa das Naci\u00f3ns Unidas para o Desenvolvemento (PNUD) dende 1993, avaliando o desenvolvemento humano dos estados do mundo.\nO \u00edndice foi desenvolvido en 1990 polo economista paquistan\u00e9s Mahbub ul Haq e o economista indio Amartya Sen.\nC\u00e1lculo do IDH.\nO IDH calc\u00falase como a media aritm\u00e9tica dos \u00edndices de lonxevidade, nivel de educaci\u00f3n e nivel de vida ou renda.\nO c\u00e1lculo destes \u00edndices v\u00e9n dado no seguinte cadro:\nClasificaci\u00f3n do IDH.\nNo informe publicado en 2007 o \u00cdndice de Desenvolvemento Humano oscila entre Islandia cun \u00edndice de 0,968 na primeira posici\u00f3n \u00f3 0,336 de Serra Leoa no posto 177.\nOs estados clasif\u00edcanse en 3 grandes grupos_"}
{"id": "85511", "revid": "1131", "url": "https://gl.wikipedia.org/wiki?curid=85511", "title": "Circu\u00edto do Jarama", "text": "O Circu\u00edto do Jarama \u00e9 un aut\u00f3dromo de 3.404 km de lonxitude situado en San Sebasti\u00e1n de los Reyes, nos arredores de Madrid, Espa\u00f1a.\nHistoria.\nDese\u00f1ado por John Hugenholtz (que tam\u00e9n dese\u00f1ou os circu\u00edtos de Zandvoort e Suzuka), o circu\u00edto foi constru\u00eddo por Alessandro Rocci en 1967 ao norte de Madrid nunha zona \u00e1rida de matogueiras.\nEn 1967 empeza a albergar o Gran Premio de Espa\u00f1a de F\u00f3rmula 1, a\u00ednda que nesta ocasi\u00f3n o GP non foi puntuable para o Campionato do Mundo, se o foi o GP de Espa\u00f1a do ano seguinte (1968). Esta sede alternouse co Circu\u00edto de Montju\u00efc ata que logo dunha accidentad\u00edsima carreira en Montju\u00efc, o Jarama quedou como sede \u00fanica do GP de Espa\u00f1a de F\u00f3rmula 1.\nJarama acolleu a s\u00faa \u00faltima carreira de f\u00f3rmula 1 en 1981, dirixida por Alessandro Rocci cando se considerou demasiado limitada para as carreiras modernas.\nA\u00ednda se celebran algunhas carreiras de autom\u00f3biles e motocicletas neste circu\u00edto. Disp\u00f3n dalgunhas pistas auxiliares que o RACE utiliza para realizar cursos de conduci\u00f3n."}
{"id": "85512", "revid": "98629", "url": "https://gl.wikipedia.org/wiki?curid=85512", "title": "Sinfon\u00eda n.\u00ba 104 (Haydn)", "text": "A Sinfon\u00eda No. 104 en Re maior (Hoboken 1/104) \u00e9 a sinfon\u00eda final de Joseph Haydn. \u00c9 a derradeira das doce chamadas Sinfon\u00edas de Londres, e \u00e9 co\u00f1ecida (arbitrariamente, por mor da existencia das outras once) como a Sinfon\u00eda de Londres.\nO traballo foi composto por Haydn mentres viv\u00eda en Londres no ano 1795, exposta no King\u2019s Theatre o 4 de maio de 1795, nun concerto formado enteiramente por composici\u00f3ns propias de Haydn e dirixidas polo compositor.\nAnotaci\u00f3ns.\nO traballo \u00e9 para d\u00faas frautas, dous \u00f3boes, dous clarinetes en La, dous fagots, d\u00faas trompas en Re e Sol, d\u00faas trompetas en Re, timbal e cordas.\nMovementos.\nPrimeiro movemento.\nA sinfon\u00eda abre cunha lenta e grande introduci\u00f3n en Re menor. Esta \u00e9 unha sonata. O segundo tema e simplemente o primeiro tema trasposto en La maior. A sonata est\u00e1 en Re menor, cas cordas tocando o primeiro tema. O tema vai dereito en La maior cos instrumentos de vento pra formar o segundo tema; non hai modulaci\u00f3n no troco de tema. O desenvolvemento remata coa orquestra completa. Na sonata o primeiro tema \u00e9 escoitado de novo en Re Maior. Imita os patr\u00f3ns dos instrumentos de vento no segundo tema. A peza pecha cunha coda en Re Maior\nSegundo movemento.\nEste movemento, en Sol Maior, abre co tema principal en cordas. Tras isto, un episodio escrito alumeando en La Menor e Re menor leva cara a unha repetici\u00f3n modificada do tema principal en \u00e1mbalas cordas e o fagot. Dende aqu\u00ed, a segunda secci\u00f3n comeza, a cal modula a outras teclas, inclu\u00edndo Sol Menor e Si Maior, mais continua a facer a melod\u00eda do tema principal. Trala chegada do Sol Maior dominante, volta a m\u00fasica da primeira secci\u00f3n. O resto do movemento \u00e9 unha modificaci\u00f3n da primeira secci\u00f3n da m\u00fasica, mais con moitas mudas no ritmo e moita predominancia dos instrumentos de vento, especialmente da frauta.\nTerceiro movemento.\nO terceiro movemento \u00e9 un minueto e tr\u00edo en Re Maior. Esta secci\u00f3n de minueto consiste nunha secci\u00f3n de apertura destacando o t\u00f3nico, mentres a segunda secci\u00f3n visita a Si Menor e o dominante La Maior. O tr\u00edo est\u00e1 en Si Maior, e emprega o \u00f3boe e fagot extensamente. Como no minueto, a secci\u00f3n do tr\u00edo destacando o Sol Menor. O Tr\u00edo remata cunha transici\u00f3n de volta \u00e1 primeira tecla dominante, en preparaci\u00f3n para a volta do minueto.\nCuarto movemento.\nO final, en tempo r\u00e1pido e en sonata, abre en modo de m\u00fasica folk, empregando un tema reclamado por ser unha peza de folk cl\u00e1sico de Croacia. O desenvolvemento vai tipicamente na tecla dominante, m\u00e1is atipicamente a recapitulaci\u00f3n non ocorre inmediatamente. En lugar diso, o desenvolvemento \u00e9 estendido cunha secci\u00f3n en Fa Menor sostido, despois do cal ten lugar a recapitulaci\u00f3n en Re Maior."}
{"id": "85517", "revid": "109216", "url": "https://gl.wikipedia.org/wiki?curid=85517", "title": "Hondutel", "text": "Hondutel \u00e9 a empresa estatal de Telecomunicaci\u00f3ns da Rep\u00fablica de Honduras.\nHistoria.\nEn 1976, mediante decreto Lei No. 431 do 7 de maio dese ano, nace a Empresa Hondure\u00f1a de Telecomunicaci\u00f3ns \"Hondutel\", a cal comeza a operar o 1 de xaneiro de 1977, iniciando a historia moderna das telecomunicaci\u00f3ns no pa\u00eds. A empresa estatal descentralizada conta con personalidade xur\u00eddica, patrimonio propio con duraci\u00f3n indefinida e dentro das s\u00faas atribuci\u00f3ns at\u00f3pase a de prestar servizos de telecomunicaci\u00f3ns e administrar o espectro radioel\u00e9ctrico.\nA pesar de ser unha das empresar de telecomunicaci\u00f3ns m\u00e1is grandes de Am\u00e9rica Central, polo n\u00famero de usuarios a empresa tivo problemas financeiros e doutras \u00edndoles debido \u00e1 mala xesti\u00f3n que tivo ao longo dos anos.\nPolo cal, a empresa entra nun proceso de depuraci\u00f3n e saneamento a partir da toma de posesi\u00f3n na presidencia de Manuel Zelaya.\nEn xu\u00f1o do 2007, o presidente da rep\u00fablica e o actual Xerente de \"Hondutel\", anunciaron o lanzamento dunha serie de redes de telefon\u00eda celular de terceira xeraci\u00f3n, co\u00f1ecida como \"Honducel\", actualmente o servizo est\u00e1 dispo\u00f1\u00edbel na \u00c1rea Metropolitana de Tegucigalpa e Comayag\u00fcela, operando baixo o nome de \"Tegucel\".\n\"Tegucel\" converteuse nunha forza competitiva no mercado da telefon\u00eda celular en Honduras dado aos prezos dos seus servizos.\nO 19 de outubro do 2007, \"Hondutel\" lanzaba a rede de telefon\u00eda m\u00f3bil para a Zona Metropolitana do Val de Sula, denominada \"Sulacel\", que incl\u00fae a San Pedro Sula e cidades veci\u00f1as."}
{"id": "85518", "revid": "23204", "url": "https://gl.wikipedia.org/wiki?curid=85518", "title": "Elias L\u00f6nnrot", "text": "Elias L\u00f6nnrot (pronunciaci\u00f3n: [\u02c8\u025blias \u02c8l\u0153nru\u02d0t]), nado o 9 de abril de 1802 e finado o 19 de marzo de 1884), foi un fil\u00f3logo finland\u00e9s, recolledor entusiasta de poes\u00eda tradicional oral finlandesa. Co\u00f1\u00e9cese especialmente por compo\u00f1er o Kalevala, poema \u00e9pico finland\u00e9s baseado nunha colecci\u00f3n de obras po\u00e9ticas das tradici\u00f3ns orais de Finlandia e de Carelia. Consid\u00e9raselle un \"dos pa\u00eds da lingua finesa\", tras o tradutor da Biblia ao fin\u00e9s, Mikael Agricola.\nObra en bot\u00e1nica.\nNa bot\u00e1nica, L\u00f6nnrot escribir\u00eda o primeiro texto cient\u00edfico en fin\u00e9s \"Flora Fennica \u2013 Suomen Kasvisto\" en 1860, ampliada en 1866 coa axuda de Th. Saelan. \"Flora Fennica\" era unha obra moi detallada onde se recoll\u00edan os usos dos vexetais e descrici\u00f3ns de flores e folla, m\u00e1is a s\u00faa gran innovaci\u00f3n foi a do non usar o lat\u00edn. Este libro f\u00edxose famoso por Escandinavia\nObras.\nTam\u00e9n publicou colecci\u00f3ns de proverbios, adivi\u00f1as e poemas populares finlandeses. \nO seu dicionario finland\u00e9s-sueco (1866-1880) serviu para a normalizaci\u00f3n da lingua literaria."}
{"id": "85519", "revid": "3338", "url": "https://gl.wikipedia.org/wiki?curid=85519", "title": "Idioma catal\u00e1n", "text": ""}
{"id": "85520", "revid": "1131", "url": "https://gl.wikipedia.org/wiki?curid=85520", "title": "Institut d'Estudis Catalans", "text": "O Institut d'Estudis Catalans (en galego, \"Instituto de Estudos Catal\u00e1ns\", IEC) \u00e9 unha instituci\u00f3n cultural de Catalu\u00f1a, privada, fundada por iniciativa de Enric Prat de la Riba, mediante uns acordos coa Deputaci\u00f3n de Barcelona o 18 de xu\u00f1o de 1907 e o 14 de febreiro de 1911, da cal Prat de la Riba era presidente.\nHistoria e caracter\u00edsticas.\nConstit\u00faeo unha corporaci\u00f3n acad\u00e9mica, cient\u00edfica e cultural que ten por obxecto a investigaci\u00f3n de t\u00f3dolos elementos da cultura de Catalu\u00f1a.\nDitas funci\u00f3ns est\u00e1n reco\u00f1ecidas polo Real decreto 3118/1976, do 26 de novembro, e a Resoluci\u00f3n da Generalitat de Catalu\u00f1a di 17 de maio do 2001, polo cal se publican os seus estatutos, que recollen a letra e o esp\u00edrito dos acordos fundacionais. En 1922, foi admitido na Uni\u00f3n Acad\u00e9mica Internacional.\nA corporaci\u00f3n ten a s\u00faa sede principal na cidade de Barcelona e estabeleceu delegaci\u00f3n en todo o seu \u00e1mbito xeogr\u00e1fico de actuaci\u00f3n (artigo 6 dos seus estatuto). Dito \u00e1mbito de actuaci\u00f3n son t\u00f3dolos lugares de lingua e cultura catal\u00e1s (artigo 1 do Real Decreto 3118/1976).\nA secci\u00f3n filol\u00f3xica do IEC cumpre a funci\u00f3n de academia da lingua catal\u00e1. As s\u00faas competencias normativizadoras son reco\u00f1ecidas en Catalu\u00f1a, as Illas Baleares e Andorra. No Rosell\u00f3n, en Francia, a pesar do car\u00e1cter non oficial da lingua, o Consello Xeral do departamento de Pireneos Orientais tam\u00e9n reco\u00f1ece a autoridade do IEC].\nNa Comunidade Valenciana, seguen as Normas da Academia Valenciana da Lingua, que son, de feito, as mesmas normas que as do IEC, mentres que na Franxa de Arag\u00f3n, o catal\u00e1n falado non ten ning\u00fan car\u00e1cter de oficialidade. O IEC est\u00e1 ultimamente o encargo da revisi\u00f3n do Diccionari catal\u00e0-valenci\u00e0-balear.\nSecci\u00f3ns e sociedades filiais.\nSociedades filiais.\nO Institut d'Estudis Catalans conta ademais cunha trintena de sociedades filiais que te\u00f1en por obxectivo o estudo dunha ou diversas especialidades cient\u00edficas ou culturais, que son parte integrante da estrutura acad\u00e9mica do Instituto como entidades aut\u00f3nimas e est\u00e1n adscritas a unha das s\u00faas secci\u00f3ns. S\u00f3 a modo de exemplo, p\u00f3dense citar a Sociedade de Amigos da Arte Rom\u00e1nica, a Sociedade Catal\u00e1 de Matem\u00e1ticas, a Sociedade Catal\u00e1 de Socioling\u00fc\u00edstica ou a Sociedade Catal\u00e1 de Estudos Numism\u00e1ticos."}
{"id": "85522", "revid": "98629", "url": "https://gl.wikipedia.org/wiki?curid=85522", "title": "Historia da China", "text": "A historia da China, como cronolox\u00eda dunha das civilizaci\u00f3ns m\u00e1is antigas do mundo con continuidade at\u00e9 a actualidade, ten as s\u00faas orixes na conca do r\u00edo Amarelo, onde xurdiron as primeiras dinast\u00edas Xia e Shang. A existencia de documentos escritos dende a antig\u00fcidade permitiron o desenvolvemento na China dunha tradici\u00f3n historiogr\u00e1fica moi precisa, que ofrece unha narraci\u00f3n continua dende as primeiras dinast\u00edas at\u00e9 a idade contempor\u00e1nea.\nChina \u00e9 unha das civilizaci\u00f3ns antigas m\u00e1is vellas de todo o mundo que durou dende antes de que Cristo nacese at\u00e9 os nosos tempos. O zod\u00edaco chin\u00e9s ten 12 animais que son: o can, a serpe, a rata, o boi, a cabra, o mono, o porco, o tigre, o coello, o galo, o drag\u00f3n e o cabalo, cada un destes animais reina durante todo un ano.\nA enorme extensi\u00f3n de territorio ocupado polo estado actual da Rep\u00fablica Popular da China fai que a historia de todo este territorio sexa a dun gran n\u00famero de pobos. O f\u00edo condutor da historia chinesa c\u00e9ntrase no grupo \u00e9tnico \"han\", que est\u00e1n intimamente asociados \u00e1 evoluci\u00f3n da lingua chinesa e o seu sistema de escritura, baseado nos caracteres. Nesta continuidade cultural e ling\u00fc\u00edstica establ\u00e9cese unha li\u00f1a expositiva da historia da civilizaci\u00f3n china, que, dende os textos m\u00e1is antigos do I milenio\u00a0a.\u00a0C., como os cl\u00e1sicos confucianos, e polas grandes historias din\u00e1sticas promovidas polos emperadores, se segue utilizando. Os descubrimentos arqueol\u00f3xicos do s\u00e9culo XX, moi en especial os dos \u00f3sos oraculares, que recollen as primeiras manifestaci\u00f3ns escritas en chin\u00e9s, contribu\u00edron nas \u00faltimas d\u00e9cadas a un co\u00f1ecemento m\u00e1is detallado das orixes da civilizaci\u00f3n china.\nA narraci\u00f3n tradicional chinesa da historia bas\u00e9ase no chamado \"ciclo din\u00e1stico\", mediante o cal os acontecementos hist\u00f3ricos expl\u00edcanse como o resultado de sucesivas dinast\u00edas de reis e emperadores que pasan por etapas alternas de auxe e declive. Os emperadores po\u00f1\u00edanlle aos anos o seu \"apelido\", o 1700 foi na China o \"ano 38 da era Kangxi\", mentres que o 1750 era o \"ano 15 da era Qianlong\". Incluso hoxe en d\u00eda, en Taiw\u00e1n ao ano 2007 denom\u00ednase en certos contextos como o 96 da Rep\u00fablica. Este uso das dinast\u00edas e os seus emperadores para a propia dataci\u00f3n dos anos fixo imprescindible o dominio da cronolox\u00eda din\u00e1stica para penetrar no estudo da historia da China.\nPrehistoria.\nO territorio que actualmente ocupa a Rep\u00fablica Popular da China estivo poboado dende hai miles de anos. Encontr\u00e1ronse restos de hom\u00ednidos que constit\u00faen os antepasados m\u00e1is remotos do ser humano. As\u00ed o demostran os restos pescudados pertencentes ao home de Renzidong; o home de Yuanmou; o home de Nihewan; o home de Lantian; o home de Nanjing ou o home de Pek\u00edn. Posteriormente xurdir\u00edan outras culturas, coma o home de Dali; o home de Maba; o home de Fujian ou o home de Dingcun.\nO \"Homo sapiens\" aparece hai uns 40.000 anos. Hai uns 10.000 anos com\u00e9zase a cultivar arroz no r\u00edo Yangzi e pouco despois millo na provincia de Henan. No VIII milenio\u00a0a.\u00a0C. as culturas da zona do val do r\u00edo Amarelo fix\u00e9ronse sedentarias. Un milenio despois comezar\u00eda a domesticaci\u00f3n de animais.\nEntre o VII e VI milenio\u00a0a.\u00a0C. xorden as primeiras civilizaci\u00f3ns neol\u00edticas, Peilikan e Cishan, precursoras da cultura de Yangshao, que se fusionar\u00eda coas de Dawenkou e Hongshan para dar lugar \u00e1 cultura de Longshan, comezo da unidade territorial e pol\u00edtica de Chaira do Norte da China.\nOs Tres Augustos e os Cinco Emperadores.\nSon os gobernantes mitol\u00f3xicos da China anteriores \u00e1s primeiras dinast\u00edas hist\u00f3ricas. Existen discrepancias sobre as s\u00faas identidades. Os tres augustos puideron ser Fuxi, N\u00fcwa e Shennong e os cinco emperadores o Emperador Amarelo, Zhuanxu, Diku, Tangyao e Yushun.\nDinast\u00eda Xia.\nSegundo as Memorias hist\u00f3ricas de Sima Qian, a primeira dinast\u00eda chinesa foi a dinast\u00eda Xia, que se prolongar\u00eda dende arredor do ano 2100\u00a0a.\u00a0C. at\u00e9 arredor do 1600\u00a0a.\u00a0C., e ter\u00eda ocupado o curso medio do R\u00edo Amarelo. Os nomes dos reis da dinast\u00eda son nomeados por Sima Qian cos anos de reinado de cada un. Debe terse en conta, en todo caso, que Sima Qian escribiu a s\u00faa obra m\u00e1is de quince s\u00e9culos despois da existencia da dinast\u00eda, polo que os seus datos, baseados nas tradici\u00f3ns que chegaron a esa \u00e9poca, deben tomarse con cautela. Nin sequera hai probas conclu\u00edntes de que existise a dinast\u00eda Xia.\nHistoria antiga.\nDinast\u00eda Shang.\nO rexistro m\u00e1is antigo do pasado da China data da Dinast\u00eda Shang, posibelmente no s\u00e9culo XIII a.C., na forma de inscrici\u00f3ns en \u00f3sos ou caparaz\u00f3ns de animais. Esta dinast\u00eda tivo a s\u00faa capital na cidade de Yin Xu, hoxe Patrimonio Mundial da UNESCO.\nOs historiadores chineses de per\u00edodos posteriores habituaranse \u00e1 noci\u00f3n de que unha dinast\u00eda suced\u00eda a outra, mais s\u00e1bese que a situaci\u00f3n pol\u00edtica na China primitiva era moito m\u00e1is complexa. Alg\u00fans acad\u00e9micos suxiren que os xias e os shangs talvez fosen entidades pol\u00edticas que coexistiran, da mesma maneira que os zhous foran contempor\u00e1neos dos shangs.\nDinast\u00eda Zhou.\nNo final do II milenio a. C., a Dinast\u00eda Zhou, inicialmente de car\u00e1cter semi-feudal, emerxeu no val do r\u00edo Amarelo e terminou por invadir os shangs. Os zhous eran un pobo que viv\u00eda ao oeste dos shangs e o seu xefe fora nomeado por estes \u00faltimos como \"protector occidental\". O xefe dos zhous, Rei Wu, co apoio do seu rexente e t\u00edo, o Duque de Zhou, derrotaron os shangs na batalla de Muye. Naquel per\u00edodo, o rei zhou invocou ao \"Mandato dos C\u00e9us\" para lexitimar o seu goberno, unha idea que influenciar\u00eda a case que todas as dinast\u00edas seguintes. Os zhous, de inicio, instalaran a s\u00faa capital ao oeste nunha rexi\u00f3n pr\u00f3xima \u00e1 moderna Xian, preto do r\u00edo Amarelo, mais posteriormente expandir\u00edanse polo val do r\u00edo Yangtz\u00e9. Esta ser\u00eda a primeira das varias migraci\u00f3ns de poboaci\u00f3n do norte para o sur na historia da China.\nPer\u00edodo das Primaveras e dos Outonos.\nNo s\u00e9culo VIII a.C., o poder pol\u00edtico tornouse descentralizado, durante o chamado Per\u00edodo das Primaveras e dos Outonos, cuxo nome prov\u00e9n dos Anais das Primaveras e dos Outonos. Naquel per\u00edodo, xefes militares locais empregados polos zhous comezaron a disputar a hexemon\u00eda. A situaci\u00f3n agravouse coa invasi\u00f3n doutros pobos a partir do nordeste, como os qins (ou chins), o que forzou os zhous a mover a s\u00faa capital ao leste, para Luoyang. Isto marca a segunda grande fase da Dinast\u00eda Zhou: os zhous orientais. En cada unha das centenas de Estados que xurdiran, potentados locais deti\u00f1an \u00e1 maior parte do poder pol\u00edtico e a s\u00faa servidume aos reis zhous era apenas nominal.\nPer\u00edodo dos reinos combatentes.\nTras un proceso de consolidaci\u00f3n pol\u00edtica, restaban, ao final do s\u00e9culo V a.C., sete Estados prominentes. A fase durante a cal estas poucas entidades pol\u00edticas combateran unhas contra as outras \u00e9 co\u00f1ecida como o Per\u00edodo dos Reinos Combatentes. A figura dun rei zhou continuou a existir at\u00e9 256 a.C., mais apenas como xefe nominal, sen poderes concretos. A fase final deste per\u00edodo comezou durante o reinado de Ying Zheng, rei de Qin. Despois de acadar a unificaci\u00f3n dos outros seis Estados e anexionar outros territorios aos actuais Zhejiang, Fujian, Cant\u00f3n e Guangxi en 214 a.C., proclamouse o primeiro emperador (Qin Shi Huangdi).\nDinast\u00eda Qin: o inicio da China imperial.\nOs historiadores acostuman denominar como a China Imperial o per\u00edodo entre o inicio da Dinast\u00eda Qin (s\u00e9culo III a.C.) e a fin da Dinast\u00eda Qing (no comezo do s\u00e9culo XX).\nO rei dos Qin funda unha nova dinast\u00eda e toma para si o novo nome de \u7687\u5e1d (hu\u00e1ngd\u00ec), de connotaci\u00f3ns relixiosas, que traducimos ao galego por \"emperador\". A partir deste momento hist\u00f3rico, todos os monarcas chineses posteriores utilizar\u00e1n este t\u00edtulo, abandonando a denominaci\u00f3n de \"reis\" (\u738b w\u00e1ng). O novo emperador f\u00edxose chamar \u59cb\u7687\u5e1d Sh\u01d0 Hu\u00e1ngd\u00ec (\"primeiro emperador\"), v\u00e9ndose a si mesmo como o primeiro da que esperaba fose unha longa dinast\u00eda de emperadores. Hoxe en d\u00eda os chineses ch\u00e1mano m\u00e1is frecuentemente Qin Shi Huang (\"Primeiro Emperador Qin\"). Con el xorde, por primeira vez na historia, un estado chin\u00e9s forte, centralizado e unificado.\nA Dinast\u00eda Qin \u00e9 famosa por ter iniciado a Gran Muralla Chinesa, que foi posteriormente ampliada e perfeccionada durante a Dinast\u00eda Ming. Incl\u00faense entre as demais contribuci\u00f3ns dos qin a unificaci\u00f3n do dereito, da linguaxe escrita e da moeda da China. At\u00e9 mesmo algo tan prosaico como o cumprimento dos eixes das carrozas ten que ser uniformado de modo que permita un sistema comercial vi\u00e1bel que abarcase todo o imperio.\nDinast\u00eda Han: unha fase pr\u00f3spera.\nA Dinast\u00eda Han emerxeu en 202 a.C., como a primeira a adoptar a filosof\u00eda do confucianismo, que se tornou a base ideol\u00f3xica de todos os r\u00e9ximes chineses at\u00e9 a fin da China Imperial. Durante esta fase din\u00e1stica, a China logrou grandes avances nas artes e nas ciencias. O Emperador Wu consolidou e ampliou o imperio ao expulsar aos \"xiongnus\" (que alg\u00fans identifican cos hunos) para as estepas do que \u00e9 hoxe a Mongolia Interior, tom\u00e1ndolles o territorio correspondente \u00e1s actuais provincias de Gansu, Ningxia e Qinghai. Isto permitiu abrir as primeiras ligaz\u00f3ns comerciais entre a China e o Occidente: a Ruta da Seda.\nEntre tanto, as adquisici\u00f3ns de terras polas elites gradualmente causar\u00edan unha crise tributaria. En 9 d.C., o usurpador Wang Mang fundou a breve Dinast\u00eda Xin (\"nova\") e deu inicio a un amplo programa de reformas agraria e econ\u00f3mica. As familias propietarias de terras xamais apoiaron as reformas, que favorec\u00edan os labregos e a pequena nobreza, e a inestabilidade causada pola s\u00faa oposici\u00f3n levou ao caos e \u00e1 rebeli\u00f3n.\nO Emperador Guangwu reinstitu\u00edu a Dinast\u00eda Han, situada agora en Luoyang, pr\u00f3ximo a Xian, co apoio das familias propietarias e mercant\u00eds. Alg\u00fans denominaron este per\u00edodo Dinast\u00eda Han Oriental. O poder dos hans declinou a adquisici\u00f3n de terras, invasi\u00f3n e liortas entre clans. A Rebeli\u00f3n do Turbante Amarelo, protagonizado polos labregos, estalou en 184 e resultou nunha era de xefes guerreiros. No caos causado, tres Estados buscaron a preeminencia durante o chamado Per\u00edodo dos Tres Reinos.\nDinast\u00eda Jin.\nA reunificaci\u00f3n da China produciuse baixo a dinast\u00eda Jin, que pode dividirse en dous etapas: os Jin Occidentais (265 - 316), que conseguiron unificar China, e os Jin Orientais (317 - 420), que continuaron gobernando o sur da China.\nNo ano 263, as tropas de Wei conquistaban o estado de Shu, co que os tres reinos se converteron en dous. En 265, Sima Yan, da prestixiosa familia Sima, descendentes de Sima Qian, derrocou o emperador Wei, acabando co poder da familia Cao, e instaurou a dinast\u00eda Jin. No ano 280, os Jin conquistaron o reino de Wu, co que conseguiron reunificar baixo a nova dinast\u00eda o antigo imperio Han.\nEsta unificaci\u00f3n non durar\u00eda moito tempo. A corte Jin en Luoyang v\u00edase ameazada polos pobos n\u00f3mades do norte que formara varios estados e gozaban dunha longa tradici\u00f3n militar. Estes estados do norte acabar\u00edan conquistando as capitais; Luoyang no amo 311, e Chang'an en 316. As\u00ed, o estado Jin desapareceu do norte da China, que pasou a estar dividido en dezaseis reinos. A conquista do norte por parte dos pobos n\u00f3mades ou semin\u00f3mades provocou un importante \u00e9xodo da poboaci\u00f3n cara \u00f3 sur. A corte Jin reconstru\u00eduse na cidade sure\u00f1a de Jiankang, preto da actual Nanjing, onde seguir\u00eda gobernando at\u00e9 o ano 420.\nDinast\u00eda Sui: a reunificaci\u00f3n.\nA Dinast\u00eda \"Sui\" logrou reunificar o pa\u00eds en 581, tras case que catro s\u00e9culos de fragmentaci\u00f3n pol\u00edtica na cal o norte e o sur se desenvolveran independentemente. Do mesmo modo que os soberanos qin unificaron a China tras o Per\u00edodo dos Reinos Combatentes, os \"suis\" uniron o pa\u00eds e crearon diversas instituci\u00f3ns que terminar\u00edan por ser adoptadas polos seus sucesores, os \"tangs\".\nDinast\u00eda Tang: a volta da prosperidade.\nO 18 de xu\u00f1o de 618, Gaozu tomou o poder e estabeleceu a Dinast\u00eda Tang. Iniciouse ent\u00f3n unha era de prosperidade e innovaci\u00f3ns nas artes e na tecnolox\u00eda. O budismo, que se fora instalando gradualmente na China a partir do s\u00e9culo I, tornouse a relixi\u00f3n predominante e foi adoptada pola familia imperial e polo pobo.\nOs \"tangs\", da mesma forma que os han, mantiveron abertas as rutas comerciais cara ao Occidente e o cara ao sur.\nA partir de aproximadamente o ano 860, a Dinast\u00eda Tang comezou a declinar, debido a unha serie de rebeli\u00f3ns internas e de revoltas de Estados clientes. Un xefe guerreiro, Huang Chao, capturou Cant\u00f3n en 879 e executou a maior\u00eda dos seus 200.000 habitantes. O Emperador Xizong fuxiu para Chengdu e Huang estabeleceu un goberno que lanzou o pa\u00eds a un novo per\u00edodo de caos pol\u00edtico.\nAs cinco dinast\u00edas e os dez reinos.\n\u00c1 uni\u00f3n entre a \"Dinast\u00eda Tang\" e a \"Dinast\u00eda Sung\", caracterizada pola fragmentaci\u00f3n pol\u00edtica, d\u00e1selle o nome de Per\u00edodo das Cinco Dinast\u00edas e dos Dez Reinos. Coa duraci\u00f3n de pouco m\u00e1is de medio s\u00e9culo, entre 907 e 960, esta fase hist\u00f3rica viu a China tornarse nunha pluralidade de estados. Cinco r\u00e9ximes suced\u00e9ronse rapidamente no control do tradicional coraz\u00f3n territorial do pa\u00eds, no norte, en canto que dez r\u00e9ximes m\u00e1is est\u00e1beis ocupaban porci\u00f3ns do sur e do oeste da China.\nDivisi\u00f3n pol\u00edtica: os liaos, os sungs, os xias occidentais, os jins.\nEn 960, a Dinast\u00eda Sung (960-1279) logrou controlar a maior parte da China e escolleu a Kaifeng para establecer a s\u00faa capital, dando comezo a un per\u00edodo de prosperidade econ\u00f3mica, en canto que a Dinast\u00eda Liao dos \"khitans\" gobernaba a Manchuria e a Mongolia. No ano 1115, subiu ao poder a Dinast\u00eda Jin (1115-1234), dos \"jurchens\", e, en dez anos, aniquilou a Dinast\u00eda Liao. Tomou a China setentrional e Kaifeng das mans da Dinast\u00eda Sung, forz\u00e1ndoa a transferir a s\u00faa capital cara a Hangzhou e a reco\u00f1ecer os jins como sucesores. A China encontr\u00e1base ent\u00f3n dividida entre a Dinast\u00eda Jin, ao norte, a Dinast\u00eda Sung Meridional, ao sur, e os xias occidentais, ao oeste. Os sungs meridionais pasar\u00edan por un per\u00edodo de grande desenvolvemento tecnol\u00f3xico, posibelmente debido en parte \u00e1 presi\u00f3n militar que sufr\u00edan na s\u00faa fronteira setentrional.\nOs mongois e a Dinast\u00eda Yuan.\nO Imperio Jin foi derrotado polos mongois, que deseguida derrotaron os sungs meridionais ao cabo dunha guerra longa e cruenta, a primeira na cal as armas de fogo desempe\u00f1aron un papel moi importante. Con isto, a China foi unha vez m\u00e1is unificada, mais agora como parte dun amplo Imperio Mongol. Neste per\u00edodo, Marco Polo visitou a corte imperial en Pekin. Os mongois divid\u00edanse ent\u00f3n entre os que prefer\u00edan manter a s\u00faa base nas estepas e aqueles que desexaban adoptar os costumes dos chineses han. Un destes era Khublai Khan, neto de Xenxis Kan e fundador da Dinast\u00eda Yuan, a primeira a gobernar toda a China a partir de Pekin.\nDinast\u00eda Ming: a nova hexemon\u00eda dos hans.\nO forte sentimento popular hostil cara ao goberno \"estranxeiro\" levou \u00e1s rebeli\u00f3ns campesi\u00f1as que terminar\u00edan por expulsar os mongois de volta \u00e1s estepas e a institu\u00edr a Dinast\u00eda Ming en 1368.\nDurante o goberno mongol, a poboaci\u00f3n fora reducida ao 40 por cento, dun total estimado de 60 mill\u00f3ns de persoas. Dous s\u00e9culos despois, a poboaci\u00f3n duplicou en tama\u00f1o, o que deu lugar a unha maior urbanizaci\u00f3n e \u00e1 maior complexidade da divisi\u00f3n do traballo. Xurdiron pequenas industrias, dedicadas \u00e1 produci\u00f3n de papel, seda, algod\u00f3n e porcelana, en especial en grandes centros urbanos como Pekin e Nanquim. Prevalec\u00edan, por\u00e9n, as pequenas cidades con mercados que comerciaban principalmente comida mais tam\u00e9n alg\u00fans \u00edtems manufacturados, coma alfinetes e aceite.\nA pesar da xenofobia e da introspecci\u00f3n intelectual caracter\u00edstica do neoconfucionismo, unha escola cada vez m\u00e1is popular, a China do inicio da Dinast\u00eda Ming non se illou. O comercio exterior e outros contactos co mundo externo, en especial co Xap\u00f3n, creceron bastante. Mercadores chineses exploraran todo o Oc\u00e9ano \u00cdndico e incluso chegaron \u00e1 \u00c1frica Oriental coas viaxes de Zheng He.\nZhu Yuanzhang (ou Hongwu), fundador da Dinast\u00eda Ming, lanzou as bases dun Estado menos interesado no comercio que en extraer recursos do sector agr\u00edcola. Talvez debido ao pasado labrego do emperador, o sistema econ\u00f3mico ming enfatizaba na agricultura, ao contrario do que fixeran as Dinast\u00edas Sung e Mongol, cuxas finanzas se baseaban no comercio. As grandes propiedades rurais foron confiscadas polo goberno, divididas e arrendadas e prohibiuse a escravitude privada.\nA dinast\u00eda posu\u00eda un goberno central forte e complexo que unificou o imperio. O papel do emperador pasou a ser m\u00e1is autocr\u00e1tico, e Zhu Yuanzhang precisou botar man dos chamados \"Grandes Secretarios\" para auxilialo a lidar coa enorme burocracia, a cal m\u00e1is tarde causar\u00eda o declive da dinast\u00eda, por impedir que o goberno se adaptase \u00e1s mudanzas sociais.\nO Emperador Yongle procurou ampliar a influencia da China al\u00e9n das s\u00faas fronteiras, ao esixir que outros gobernantes lle enviasen embaixadores para pagar tributo. Constru\u00eduse unha grande mari\u00f1a, inclusive nav\u00edos de catro mastros con deslocamento de 1.500 t. Creouse un ex\u00e9rcito regular dun mill\u00f3n de homes. As forzas chinesas conquistaron parte do que \u00e9 hoxe o Vietnam, en canto que a frota imperial navegaba polos mares da China e o Oc\u00e9ano \u00cdndico, chegando at\u00e9 a costa oriental da \u00c1frica. Os chineses estenderon a s\u00faa influencia at\u00e9 o Turkmenist\u00e1n. Diversas naci\u00f3ns asi\u00e1ticas pagaron tributo ao emperador. Internamente, o Grande Canal foi ampliado, co impacto positivo sobre o comercio. Produc\u00edronse m\u00e1is de 100.000 t de ferro por ano. Imprim\u00edronse libros co uso da tipograf\u00eda. O pazo imperial da Cidade Prohibida atinxiu ent\u00f3n o seu actual esplendor. En fin, o per\u00edodo ming parece ter sido un dos m\u00e1is pr\u00f3speros para a China.\nO per\u00edodo ming foi testemu\u00f1a da \u00faltima ampliaci\u00f3n da Gran Muralla Chinesa.\nDinast\u00eda Qing.\nA Dinast\u00eda Qing (1644-1911) foi fundada tras a derrota dos mings, a \u00faltima dinast\u00eda han chinesa, das mans dos manch\u00fas. Estes, anteriormente co\u00f1ecidos como \"jurchens\", invadiron a China a partir do norte a finais do s\u00e9culo XVII. A pesar de que os manch\u00fas foron conquistadores estranxeiros, adoptaron rapidamente as tradicionais regras e costumes de goberno confucianas e terminaron por gobernar na mesma li\u00f1a das dinast\u00edas nativas anteriores.\nOs manch\u00fas obrigaron os hans a adoptar o seu estilo de peiteado e de vestimenta, ameazados baixo pena de morte.\nO Emperador Kangxi ordenou a creaci\u00f3n do m\u00e1is completo dicionario de caracteres chineses at\u00e9 ent\u00f3n. Durante o reinado do Emperador Qianlong, recompilouse un cat\u00e1logo das obras m\u00e1is importantes sobre cultura chinesa.\nA mediados do s\u00e9culo XVIII , os manch\u00fas consolidaron o seu control sobre o territorio antes pertencente aos mings e ampliaron ademais a s\u00faa esfera de influencia para inclu\u00edr a Xinjiang, ao T\u00edbet e a Mongolia.\nO s\u00e9culo XIX testemu\u00f1ou un debilitamento do goberno qing, en medio de grandes conflitos sociais, estancamento econ\u00f3mico e influencia de occidentais. O interese brit\u00e1nico en continuar o comercio de opio levou a numerosos conflitos con occidente, o que levou \u00e1 Primeira Guerra do Opio, en 1840. O Reino Unido e outras potencias occidentais, inclusive os Estados Unidos, ocuparon \"concesi\u00f3ns\" \u00e1 forza e ga\u00f1aron privilexios comerciais. Hong Kong foi cedida aos brit\u00e1nicos en 1842 polo Tratado de Nanquim. Tam\u00e9n ocorreran naquel s\u00e9culo a Rebeli\u00f3n Taiping (1851-1864). En moitos aspectos, as rebeli\u00f3ns e os tratados que os qings se viran forzados a asinar coas potencias imperialistas son sintom\u00e1ticos da incapacidade do goberno chin\u00e9s de rexer adecuadamente os desaf\u00edos aos que se enfrontaba a China no s\u00e9culo XIX.\nO declive da monarqu\u00eda.\nAs d\u00faas Guerras do Opio e o tr\u00e1fico daquela droga foron custosos para a Dinast\u00eda Qing e o pobo chin\u00e9s. O tesouro imperial quebrou d\u00faas veces, por conta do pagamento de indemnizaci\u00f3ns debidas \u00e1s guerras. A China sufriu d\u00faas fames extremas vinte anos despois de cada unha das Guerras do Opio nos anos 1860 e 1880, cando a Dinast\u00eda Qing se mostrou incapaz de asistir a poboaci\u00f3n. Tales eventos tiveran un profundo impacto ao desafiar a hexemon\u00eda da que os chineses gozaban en Asia hai s\u00e9culos e mergullaron o pa\u00eds no caos.\nUnha gran revolta, a Rebeli\u00f3n Taiping, ter\u00eda causado entre vinte e cincuenta mill\u00f3ns de mortos.\nOs l\u00edderes qing sospeitaban da modernidade e dos avances sociais e tecnol\u00f3xicos, que viron como ameazas ao seu control absoluto sobre a China. Por exemplo, a p\u00f3lvora, que fora frecuentemente empregada polos ex\u00e9rcitos das Dinast\u00edas Sung e Ming, fora prohibida polos qings ao asumiren o control do pa\u00eds. Por este e outros motivos, a dinast\u00eda non se encontraba preparada para combater as invasi\u00f3ns occidentais. As potencias occidentais intervi\u00f1eron militarmente para reprimir o caos dom\u00e9stico, como no caso da Rebeli\u00f3n Taiping.\nNos anos 1860, a Dinast\u00eda Qing logrou sufocar revoltas, cun enorme custo e perda de vidas. Isto minou a credibilidade do r\u00e9xime qing e contribu\u00edu \u00e1 proliferaci\u00f3n de se\u00f1ores da guerra locais. O Emperador Guangxu procurou lidar coa necesidade de modernizar o pa\u00eds por medio do Movemento de Auto-Fortalecemento. Entre tanto, a partir de 1898, a Emperatriz rexente Cixi mantivo a Guangxu preso baixo o argumento de \"deficiencia mental\", tras un golpe militar ordenado por ela e co apoio da parte conservadora, contraria \u00e1s reformas. Guangxu faleceu un d\u00eda antes c\u00e1 emperatriz rexente (segundo alg\u00fans, por ela envelenado). Os \"novos ex\u00e9rcitos\" qings (adestrados e equipados conforme o modelo occidental) foron fragorosamente derrotados na Guerra Sino-Francesa (1883-1885) e na Guerra Sino-Xaponesa (1894-1895).\nNo inicio do s\u00e9culo XX, o Levante dos Boxers, un movemento conservador anti-imperialista que pretend\u00eda facer regresar o pa\u00eds a un estilo de vida tradicional, ameazou ao norte da China. A emperatriz rexente, probabelmente co feito de garantir o seu control sobre o goberno, apoiou os b\u00f3xers cando estes avanzaron sobre Pekin. Como reacci\u00f3n, a chamada Alianza dos Oito Estados invadiu a China. Composta por tropas brit\u00e1nicas, xaponesas, rusas, italianas, alem\u00e1s, francesas, norteamericanas e austroh\u00fangaras, a alianza derrotou os boxers e esixiu m\u00e1is concesi\u00f3ns do goberno qing.\nRep\u00fablica da China.\nO 10 de outubro de 1911 produciuse o Levantamento de Wuchang, rebeli\u00f3n contra a dinast\u00eda Qing na actual cidade de Wuhan, que provocou a Revoluci\u00f3n de Xinhai, que acabou co derrocamento definitivo do \u00faltimo emperador Qing, Puyi, no ano 1912.\nO l\u00edder revolucionario chin\u00e9s Sun Yat-sen, ao ter noticia do levantamento de Wuchang, volveu \u00e1 China dende os Estados Unidos. A\u00ednda que Sun chegou a ser nomeado Presidente da Rep\u00fablica da China, o pa\u00eds atop\u00e1base dividido, dominado por dirixentes locais, e chegou a un acordo co destacado militar Yuan Shikai, que controlaba os restos do ex\u00e9rcito Qing no norte, para que este fose presidente.\nA ambici\u00f3n de Yuan Shikai, que chegou a autoproclamarse emperador en 1915, fixo crecer a oposici\u00f3n a este. China atop\u00e1base a\u00ednda dividida, e Sun Yat-sen volveu do exilio para instalarse en Cant\u00f3n, dende onde dirixiu o Kuomintang, o partido pol\u00edtico que el fundara. En Cant\u00f3n, Sun Yat-sen fundou a Academia Militar de Whampoa, na que se formou o ex\u00e9rcito que, baixo o mando de Chiang Kai-shek, sucesor de Sun Yat-sen \u00e1 fronte do Kuomintang, conseguiu conquistar gran parte da China e establecer en Nanjing a capital da Rep\u00fablica da China, cumprindo a ambici\u00f3n de Sun Yat-sen.\nChiang Kai-shek converteuse en presidente da Rep\u00fablica e, dende os comezos, tivo que se enfrontar a dous problemas. Por unha banda, o Partido Comunista Chin\u00e9s, a pesar de varios per\u00edodos de colaboraci\u00f3n co Kuomintang, loitou por establecer un r\u00e9xime comunista. Por outro lado, o imperialismo xapon\u00e9s meteu presi\u00f3n a China. En 1931 Xap\u00f3n conquistou Manchuria, e estableceu al\u00ed o estado monicreque de Manchukuo. En 1937 o ex\u00e9rcito xapon\u00e9s iniciou unha invasi\u00f3n \u00e1 China.\nDurante a invasi\u00f3n xaponesa, o goberno de Chiang Kai-shek abandonou a capital Nanjing, ocupada polo Xap\u00f3n, e repregouse cara ao interior, establec\u00e9ndose na cidade de Chongqing.\nTralo final da segunda guerra mundial, en 1945, o Xap\u00f3n abandonou as s\u00faas conquistas en Asia, e a China recuperou Manchuria e Taiw\u00e1n.\nCando parec\u00eda que o goberno de Chiang Kai-shek poder\u00eda xa acadar a consolidaci\u00f3n da estabilidade da rep\u00fablica, reanudouse o enfrontamento cos comunistas. Este rematou por converterse nunha guerra civil total a partir de 1947.\nEn contra das previsi\u00f3ns, os comunistas lograron vencer o ex\u00e9rcito da Rep\u00fablica. O goberno de Kuomintang, xunto a parte do ex\u00e9rcito e moitos dos seus simpatizantes, foron a Taiw\u00e1n, dende onde confiaba en poder reconquistar o continente. Esta situaci\u00f3n, por\u00e9n, acabou mant\u00e9ndose e a Rep\u00fablica da China contin\u00faa existindo na actualidade na illa de Taiw\u00e1n.\nA China do presente.\nCoa proclamaci\u00f3n da Rep\u00fablica Popular da China (RPC) o 1 de outubro de 1949, o pa\u00eds viuse novamente dividido entre a RPC, no continente, e a Rep\u00fablica da China (RC), en Taiw\u00e1n e outras illas. Cada unha das partes establ\u00e9cese como o \u00fanico goberno lex\u00edtimo da China e denuncia o outro como ilex\u00edtimo. Dende os anos 1990, a RC ten procurado obter maior reco\u00f1ecemento internacional, en canto que a RPC se op\u00f3n vehementemente a calquera apoio internacional e insiste na \"Pol\u00edtica dunha China\"."}
{"id": "85524", "revid": "6342081", "url": "https://gl.wikipedia.org/wiki?curid=85524", "title": "Pachar\u00e1n", "text": "O pachar\u00e1n (en \u00e9uscaro: \"patxaran\") \u00e9 un licor cuxo contido alc\u00f3lico alcanza o 25-35% do volume, obtido pola maceraci\u00f3n de abru\u00f1os, froito de cor negra azulada do abru\u00f1eiro (\"Prunus spinosa\"), en augardente anisada, caracter\u00edstico de Navarra. O substantivo prov\u00e9n do \u00e9uscaro \"patxaran\", composto de \"paitar, pattar\" \"augardente, licor\" e \"aran\" \"abru\u00f1eiro\". Este produto xa era reputado na Idade Media.\nEn Galicia at\u00f3panse as empresas \"Maitines; Licores y aguardientes\" e \"Ruavieja\" que elaboran pachar\u00e1n entre outros licores.\nHistoria.\nNa Idade Media.\nO pachar\u00e1n xa formara parte do men\u00fa servido na voda de Gonofre de Navarra (1394 - 1428), fillo do rei Carlos III, quen, en 1415 casa con Dona Tareixa de Arellano. Tam\u00e9n se sabe que a ra\u00ed\u00f1a Branca I de Navarra (1385 - 1441) beb\u00eda pachar\u00e1n polas s\u00faas propiedades medicinais cando enfermou no Mosteiro de Santa Mar\u00eda de Nieva en 1441.\nNa actualidade.\nO abru\u00f1eiro enc\u00f3ntrase en estado silvestre por toda Europa, e dende 1997 cult\u00edvase na xeograf\u00eda navarra. O Consello Regulador do Pachar\u00e1n Navarro \u00e9, dende 1988, o encargado de regulamentar a elaboraci\u00f3n, calidade e embotellado do pachar\u00e1n, sendo o primeiro (e de momento o \u00fanico) organismo que certifica a correcta elaboraci\u00f3n deste licor, amparando \u00e1s empresas adscritas \u00e1 Denominaci\u00f3n de Orixe do Pachar\u00e1n Navarro, integrada na Denominaci\u00f3n de Produtos Artes\u00e1ns de Navarra.\nA\u00ednda que son moitos os produtores deste licor en Navarra, e o seu consumo na comunidade foral \u00e9 crecente, non \u00e9 un licor excesivamente co\u00f1ecido no resto da pen\u00ednsula, e escasamente referenciado noutros pa\u00edses. Comezouse a co\u00f1ecer co servizo militar obrigatorio, cando o pachar\u00e1n era chamado \"licor de zoco\", unha das primeiras marcas que exportou o licor f\u00f3ra de Euskal Herria.\nA venda total de pachar\u00e1n no 2000 alcanzou os 7,7 mill\u00f3ns de litros, segundo o Consello Regulador do Pachar\u00e1n Navarro. E a isto haber\u00eda que engadir todo o pachar\u00e1n que se fai nos fogares navarros.\nCaracter\u00edsticas.\nCaracter\u00edsticas organol\u00e9pticas.\nO pachar\u00e1n navarro ten que ser vermello ou rosado intenso. Se aparece turbio ou con pousos significa que non se filtrou correctamente. O brillo \u00e9 sinal de xuventude, e os tons opacos, de vellez. Ha de ter aroma intenso e afrutado, e non se debe notar o olor a alcol.\nValores nutricionais e medicinais.\nO abru\u00f1o cont\u00e9n vitamina C, \u00e9 t\u00f3nico, adstrinxente, e fortifica o est\u00f3mago. As flores do arbusto son diur\u00e9ticas e suavemente laxantes cando se utilizan en infusi\u00f3n. Estas son as propiedades medicinais do pachar\u00e1n, que resulta ser bo para o est\u00f3mago, aliviar os achaques da vellez e previr a arteriosclerose e o infarto. Ademais, act\u00faa como sedante sobre o sistema nervioso.\nPreparaci\u00f3n.\nPara a s\u00faa elaboraci\u00f3n prec\u00edsanse uns 250 gramos de abru\u00f1os, a ser pos\u00edbel maduros, por cada litro de augardente; outra receita declara oito froitos por litro. Mac\u00e9ranse durante sete ou oito meses nun lugar fresco e escuro. Pasado ese tempo, f\u00edltrase, reb\u00e1ixase cun xarope de auga fervida e azucre morena, e embot\u00e9llase. No tempo de maceraci\u00f3n p\u00f3deselle engadirunha folla de loureiro ou grans de caf\u00e9 preparado, para darlle outros toques. Ou botarlle canela, macela ou outras herbas.\nDegustaci\u00f3n.\n\u00c9 aconsell\u00e1bel tomalo en copa ou vaso de cristal, e fresco, entre 6 e 8\u00a0\u00b0C. P\u00f3dese arrefriar a botella no frigor\u00edfico ou refrescar a bebida con xeo para producir frescura na boca, mais non \u00e9 recomend\u00e1bel, pois a auga producida co xeo s\u00e1calle sabor ao pachar\u00e1n e pode resultar incluso desagrad\u00e1bel.\nO pachar\u00e1n non mellora co tempo, polo que \u00e9 recomendable consumilo antes de dous ou tres anos dende a s\u00faa elaboraci\u00f3n.\nCombinado.\nTradicionalmente o licor consum\u00edase s\u00f3, mais en Navarra, sobre todo nas festas populares, hai o costume de mesturalo. E as\u00ed reciben os nomes populares de:"}
{"id": "85525", "revid": "3338", "url": "https://gl.wikipedia.org/wiki?curid=85525", "title": "Campionato do mundo de atletismo", "text": ""}
{"id": "85526", "revid": "1131", "url": "https://gl.wikipedia.org/wiki?curid=85526", "title": "Circu\u00edto de Pedralbes", "text": "O Circu\u00edto de Pedralbes \u00e9 un circu\u00edto de carreiras urbano situado nas r\u00faas do barrio de Pedralbes de Barcelona, Espa\u00f1a, no que se celebraron carreiras de motocicletas e de autom\u00f3biles entre 1946 e 1955. Foi o primeiro circu\u00edto espa\u00f1ol no que se celebraron carreiras de F\u00f3rmula 1.\nTi\u00f1a unha lonxitude de 6.316 metros. Estaba delimitado polas r\u00faas Avenida do General\u00edsimo Franco (actual Avenida Diagonal), Numancia, Paseo Manuel Girona, Avenida da Victoria (actual Avenida de Pedralbes) e estrada de Cornell\u00e0 a Forgas de Tordera (actual Avenida de Esplugues).\nAcolleu dous grandes premios de F\u00f3rmula 1, en 1951 e 1955.\nO desastre ocorrido no circu\u00edto da Sarthe en 1955 provocou un troco nas medidas de seguridade dos circu\u00edtos que obrigou a clausurar o circu\u00edto de Pedralbes. Barcelona concibiu ent\u00f3n outro circu\u00edto urbano en Montjuic, o circu\u00edto de Montjuic."}
{"id": "85527", "revid": "67948", "url": "https://gl.wikipedia.org/wiki?curid=85527", "title": "COPE", "text": "A COPE, acr\u00f3nimo de Cadena de Ondas Populares de Espa\u00f1a, \u00e9 unha das principais cadeas de radio de Espa\u00f1a e est\u00e1 vinculada \u00e1 Conferencia Episcopal Espa\u00f1ola.\nHistoria e caracter\u00edsticas.\nCOPE \u00e9 a marca empregada por Radio Popular S.A., unha empresa formada pola Conferencia Episcopal Espa\u00f1ola (50 %), as dioceses (20 %) e ordes relixiosas como os xesu\u00edtas ou os dominicos. Tam\u00e9n forma parte a ONCE. Ao grupo pertencen outras canles de radio e televisi\u00f3n, como Cadena 100 e Rock &amp; Gol, e Popular TV.\nEstivo moitas veces envolta en pol\u00e9micas polo uso do galego, unhas veces por motivos xudiciais e outros por declaraci\u00f3ns dos compo\u00f1entes como Federico Jim\u00e9nez Losantos. Con todo as emisoras locais empregan decote a lingua galega e Radio Popular de Vigo, pertencente \u00e1 COPE, foi pioneira no uso da lingua galega na radio."}
{"id": "85528", "revid": "23204", "url": "https://gl.wikipedia.org/wiki?curid=85528", "title": "Logan", "text": "Logan \u00e9 unha cidade do condado de Cache, en Utah, EUA. Segundo o censo do 2000, ten unha poboaci\u00f3n de 42.670 habitantes, cun incremento importante sobre a poboaci\u00f3n de 1990, cando ti\u00f1a 32.771 habitantes. Est\u00edmase que a poboaci\u00f3n no 2005 increment\u00e1rase at\u00e9 os 47.357 habitantes. A \u00e1rea metropolitana de Logan ten 109.666 residentes. \u00c9 a capital do condado."}
{"id": "85529", "revid": "3338", "url": "https://gl.wikipedia.org/wiki?curid=85529", "title": "\u00b0C", "text": ""}
{"id": "85530", "revid": "2520", "url": "https://gl.wikipedia.org/wiki?curid=85530", "title": "HB", "text": ""}
{"id": "85532", "revid": "109216", "url": "https://gl.wikipedia.org/wiki?curid=85532", "title": "Mocedade Galeguista de Celanova", "text": "A Mocedade Galeguista de Celanova foi a organizaci\u00f3n xuvenil da agrupaci\u00f3n local do Partido Galeguista de Celanova.\nHistoria e caracter\u00edsticas.\nFoi fundada no 15 de xullo de 1932, sendo Xos\u00e9 Velo o seu primeiro presidente e Celso Emilio Ferreiro o vicepresidente. As\u00ed figura na s\u00faa acta fundacional, que foi descuberta polo Comit\u00e9 de Memoria Hist\u00f3rica de Comarca de Celanova no ano 2020, na casa familiar do mestre Odilo P\u00e9rez Fern\u00e1ndez. Neste documento a Mocedade compromet\u00edase a traballar pola implantaci\u00f3n dun \"r\u00e9xime aut\u00f3nomo\" en Galiza e por todos e cada un dos puntos contidos no programa do Partido Galeguista. \nEn xaneiro de 1933 a organizaci\u00f3n editou o peri\u00f3dico 'Adiante' (do que s\u00f3 sa\u00edu un n\u00famero). Integrouse na Federaci\u00f3n de Mocedades Galeguistas cando se formou en 1934.\nA Mocedade Galeguista de Celanova tivo grande influencia no seo da Federaci\u00f3n de Mocedades Galeguistas, boa parte dos seus dirixentes ti\u00f1an tam\u00e9n postos de responsabilidade na organizaci\u00f3n nacional. En xaneiro de 1934 contaba con 50 membros, ademais dunha secci\u00f3n infantil composta por 40 nenos."}
{"id": "85533", "revid": "85894", "url": "https://gl.wikipedia.org/wiki?curid=85533", "title": "Filloi, Aciveiro, Forcarei", "text": "Filloi \u00e9 un lugar da parroquia de Aciveiro no concello pontevedr\u00e9s de Forcarei. No ano 2007 contaba cunha poboaci\u00f3n de 69 habitantes. Este lugar conta cunha importante caba\u00f1a gandeira e unha queixer\u00eda asentada tam\u00e9n na vila."}
{"id": "85534", "revid": "736", "url": "https://gl.wikipedia.org/wiki?curid=85534", "title": "Instituto de Estudos Catal\u00e1ns", "text": ""}
{"id": "85535", "revid": "29443", "url": "https://gl.wikipedia.org/wiki?curid=85535", "title": "Leonardo", "text": "Leonardo \u00e9 o nome propio de varios personaxes:\nTop\u00f3nimos:"}
{"id": "85536", "revid": "736", "url": "https://gl.wikipedia.org/wiki?curid=85536", "title": "Historia de China", "text": ""}
{"id": "85538", "revid": "25871", "url": "https://gl.wikipedia.org/wiki?curid=85538", "title": "Espl\u00fas", "text": "Espl\u00fas \u00e9 un concello da provincia de Huesca, sito na comarca de La Litera. A s\u00faa poboaci\u00f3n en 2005 era de 733 habitantes.\nXeograf\u00eda.\nLocalizado no leste da provincia, o seu termo ten unha \u00e1rea superficial de 68,36 km\u00b2. Dista 88 km da cidade de Huesca.\nNome.\nAparece documentado na Idade Media como \"Esplu\u00e9s\" ou \"Splu\u00e9s\". A primeira menci\u00f3n est\u00e1 datada no ano 1092."}
{"id": "85539", "revid": "25871", "url": "https://gl.wikipedia.org/wiki?curid=85539", "title": "Ilche", "text": "Ilche \u00e9 un concello situado na provincia de Huesca (Arag\u00f3n), cunha poboaci\u00f3n de 273 habitantes. Forma parte da comarca do Somontano de Barbastro. A s\u00faa \u00e1rea \u00e9 de 63,7\u00a0km2.\nLocalidades.\nAdemais de Ilche conta o municipio con outras catro entidades de poboaci\u00f3n: Morilla, Forniellos, Monesma de San Juan e m\u00e1is Permis\u00e1n.\nMonumentos.\n\"Igrexa de Santo Andr\u00e9\" S. XVI; \"castelo-fortaleza\" de Morilla; igrexa de Monesma de San Juan; pazo renacentista e igrexa de Permis\u00e1n; igrexas de Ilche e de Forniellos."}
{"id": "85543", "revid": "1131", "url": "https://gl.wikipedia.org/wiki?curid=85543", "title": "Empresa Ribadeo S.A.", "text": "Empresa Ribadeo S.A. (ERSA) foi unha empresa de transporte colectivo de viaxeiros por estrada en autocar da localidade lucense de Ribadeo.\nHistoria.\nConstitu\u00eduse o 8 de febreiro de 1930 co nome de Empresa Ribadeo de Transportes Mec\u00e1nicos Rodados S.L., froito da asociaci\u00f3n de tres familias con tradici\u00f3n transportista. O 9 de maio de 1957 mudou a forma xur\u00eddica \u00e1 de sociedade an\u00f3nima.\nDurante d\u00e9cadas foi explotadora de boa parte das li\u00f1as regulares no norte de Galicia, e pertenceu a accionistas tan significativos no sector do transporte como Ra\u00fal L\u00f3pez L\u00f3pez, Gonzalo \u00c1lvarez Arrojo ou as familias Nistal, Freire e Pita.\nNos \u00faltimos anos de existencia pertenceu, xunto con Empresa El Celta S.A. (de similar tama\u00f1o, capital e anos de experiencia no sector-dende 1954-) \u00e1 coru\u00f1esa Ideal Auto S.A. (IASA). Tras unha progresiva redecoraci\u00f3n dos autocares de \u00e1mbalas d\u00faas empresas, anunciouse a s\u00faa extinci\u00f3n por absorci\u00f3n o 28 de decembro de 1998 nas xuntas xerais da absorbente IASA, que \u00e1 s\u00faa vez foi mercada pola multinacional brit\u00e1nica Arriva."}
{"id": "85546", "revid": "109463", "url": "https://gl.wikipedia.org/wiki?curid=85546", "title": "Barbu\u00f1ales", "text": "Barbu\u00f1ales (\"Barbu\u00f1als\" en aragon\u00e9s) \u00e9 un concello espa\u00f1ol da provincia de Huesca, situado na comarca do Somontano de Barbastro. A s\u00faa poboaci\u00f3n era de 116 habitantes en 2005, sobre unha \u00e1rea superficial de 18,75 km\u00b2, o que lle confer\u00eda unha densidade de 6,19 hab/km\u00b2. Dista 42\u00a0km da cidade de Huesca.\nXeograf\u00eda.\nDentro do termo municipal est\u00e1 comprendido o lugar despoboado de Lizana, orixe prob\u00e1bel dun apelido com\u00fan no Bajo Arag\u00f3n e Matarra\u00f1a, \u00e1s veces tido por navarro."}
{"id": "85549", "revid": "98629", "url": "https://gl.wikipedia.org/wiki?curid=85549", "title": "Golfo de Fonseca", "text": "O golfo de Fonseca, \u00e9 un entrante protexido do oc\u00e9ano Pac\u00edfico, ao oeste de Am\u00e9rica Central, que limita ao noroeste co Salvador, ao nordeste e ao leste, por Honduras, e ao sur por Nicaragua.\nUn dos mellores portos naturais do mundo, cunha extensi\u00f3n duns 3.200\u00a0km\u00b2. Entre os portos importantes at\u00f3panse La Uni\u00f3n, no Salvador; San Lorenzo, en Honduras; e Puerto Moraz\u00e1n, en Nicaragua.\nHistoria.\nO conquistador espa\u00f1ol Gil Gonz\u00e1lez D\u00e1vila encontrouno mentres procuraba unha rota mar\u00edtima que comunicara o Atl\u00e1ntico co Pac\u00edfico. Un tratado asinado no 1916 concedeulle aos EUA a opci\u00f3n de constru\u00edr unha canle interoce\u00e1nica e unha base naval na zona do golfo.\nEn 1849, Ephraim Squier negociou un tratado cos Estados Unidos para constru\u00edr un canal a trav\u00e9s de Honduras, para que atravesar dende o mar Caribe ao golfo. Frederick Chatfield, brit\u00e1nico comandante en Am\u00e9rica Central, atemorizado por que a presenza norteamericana en Honduras desestabilizase aos brit\u00e1nicos, env\u00eda a s\u00faa frota para ocupar a Illa do Tigre, na entrado do golfo.\nOs tres pa\u00edses -Honduras, O Salvador e Nicaragua- coa li\u00f1a de costa ao longo do golfo rematan nun conflito sobre os dereito do golfo e das illas localizadas dentro del. En 1992, unha resoluci\u00f3n do Tribunal Internacional de Xustiza (ICJ) decid\u00eda sobre a terra, as illas e o conflito mar\u00edtimo nas fronteiras; fac\u00eda unha partici\u00f3n. O ICJ determina que O Salvador, Honduras e Nicaragua compartan o control do golfo de Fonseca, posu\u00edndo O Salvador as illas de Meanguera e de Meanguerita, e Honduras, a illa do Tigre.\nIllas.\nEntre as illas m\u00e1is importantes destacan: Meanguera do Golfo e Zacatillo (O Salvador); Zacate Grande e O Tigre (Honduras), e os Illotes de Consiguina (pertencentes a Nicaragua).\nO Tigre, a pesar do seu pequeno tama\u00f1o, ten un quil\u00f3metro aproximado de di\u00e1metro, consta dunha elevaci\u00f3n central que supera aos 780 msnm.\nR\u00edos.\nAo golfo de Fonseca desembocan varios r\u00edos, entre os m\u00e1is importantes est\u00e1n o r\u00edo Amatillo, na bocana co\u00f1ecida como Bocana \"El Pecho\", que entra na Ba\u00eda \"La Uni\u00f3n\", a m\u00e1is occidental das ba\u00edas nas que se divide o golfo; o r\u00edo Goascor\u00e1n, que serve de l\u00edmite entre O Salvador e Honduras tam\u00e9n desemboca na Ba\u00eda A Uni\u00f3n; o r\u00edo Nacaome desemboca na Ba\u00eda de Chismuyo; o r\u00edo Choluteca, que pasa pr\u00f3ximo \u00e1 cidade do mesmo nome; e, o r\u00edo Sumpile, tam\u00e9n. A terceira ba\u00eda, dende occidente, \u00e9 a de San Lourenzo, ao fondo da cal at\u00f3pase o porto El Henecan, pertencente a Honduras.\nZona h\u00famida de importancia internacional.\nO 10 de xullo de 1999, un complexo de sete \u00e1reas costeiras con aproximadamente 69,700 ha de superficie, entra a formar parte do Convenci\u00f3n de Ramsar, elixido pola UNESCO, ao longo da porci\u00f3n hondure\u00f1a do chamado Corredor Biol\u00f3xico Mesoamericano do Pac\u00edfico.\nEstas sete zonas h\u00famidas son: Ba\u00eda de Chismuyo, Ba\u00eda de San Lorenzo, Los Delgaditos, Las Iguanas e Punta Condega; Jicarito, San Bernardo e La Berber\u00eda.\nEconom\u00eda.\nA s\u00faa econom\u00eda bas\u00e9ase na pesca, no traballo portuario e no turismo local e rexional."}
{"id": "85551", "revid": "89787", "url": "https://gl.wikipedia.org/wiki?curid=85551", "title": "Asiriolox\u00eda", "text": "A asiriolox\u00eda \u00e9 o estudo arqueol\u00f3xico, hist\u00f3rico e ling\u00fc\u00edstico da antiga Mesopotamia \nHistoria.\nA\u00ednda que houbo viaxeiros que se interesaron polo pasado remoto das terras mesopot\u00e1micas percorrendo o que quedaba das s\u00faas ru\u00ednas, non foi ata o s\u00e9culo XVIII cando o interese se fai m\u00e1is sistem\u00e1tico, organ\u00edzanse expedici\u00f3ns desde Europa cara a eses lugares como as de Carsten Niebuhr, que copia inscrici\u00f3ns en Pers\u00e9pole, ou de Andr\u00e9 Michaux quen levou a Europa a primeiro documento epigr\u00e1fico cuneiforme, concretamente un kudduru (pedra gravada). Todo o cal fixo aumentar a curiosidade por aquela civilizaci\u00f3n perdida entre a clase intelectual europea. Un destes eruditos, Georg Friedrich Grotefend conseguiu en 1802 identificar, nas copias que realizara Niebuhr das inscrici\u00f3ns cuneiformes de Pers\u00e9polis, o t\u00edtulo de rei e os nomes de Dar\u00edo, Xerxes e Histaspes por medio da s\u00faa comparaci\u00f3n co av\u00e9stico xa que pensaba que estaban escritas nesa lingua. Nos anos seguintes conseguiu identificar algunha palabra m\u00e1is e reco\u00f1ecer 300 signos diferentes.\nPero os alicerces da asiriolox\u00eda p\u00faxoos Henry Rawlinson, un oficial enviado a Persia para organizar o ex\u00e9rcito do xa, interesouse polas vellas inscrici\u00f3ns e en particular pola Inscrici\u00f3n de Behist\u00fan, triling\u00fce, en escrita cuneiforme, en persa antigo, elamita e babil\u00f3nico e en 1837 descifrou a metade do texto en persa antigo completando o seu desciframento en 1839 o que abriu a porta a que se descifrasen outras linguas de escrita cuneiforme, as\u00ed o propio Rawlinson comparando os textos babilonio e persa antigo conseguiu ler 80 nomes babilonios, o que equival\u00edan a 100 signos, descubrindo que cada un destes signos pod\u00eda ter varios valores sil\u00e1bicos.\nAo tempo destes descubrimentos epigr\u00e1ficos comezan a se desenvolver as escavaci\u00f3ns, as primeiras realizounas Paul-\u00c9mile Botta en N\u00ednive en 1843 e ti\u00f1an como \u00fanico obxecto a procura de obxectos para exhibilos nos museos europeos e que levou mesmo \u00e1 destruci\u00f3n de sectores enteiros de moitos xacementos. Con todo, estas escavaci\u00f3ns puxeron ao alcance dos investigadores unha gran cantidade de material que fixo avanzar os co\u00f1ecementos sobre a rexi\u00f3n e a s\u00faa cultura. Julius Oppert deduciu que a escrita cuneiforme tivera que ser inventada por un pobo non semita xa que o seu car\u00e1cter sil\u00e1bico a fac\u00eda estra\u00f1a para unha lingua semita. A s\u00faa teor\u00eda non a compartiron a maior\u00eda dos investigadores pero o descubrimento por Ernest de Sarzec en 1877 dos primeiros documentos sumerios veulle dar a raz\u00f3n.\nA comezos do s\u00e9culo XX as escavaci\u00f3ns en Mesopotamia comezan a se realizar segundo o m\u00e9todo arqueol\u00f3xico, foi fundamental para o paso das escavaci\u00f3ns de afeccionados a outra profesional a chegada dos alem\u00e1ns: Robert Koldewey nas s\u00faas escavaci\u00f3ns en Babilonia revolucionou a arqueolox\u00eda mesopot\u00e1mica, desenvolvendo t\u00e9cnicas para reco\u00f1ecer e escavar restos arquitect\u00f3nicos e Walter Andrae continuou o seu labor, desenvolvendo o estudo da estratigraf\u00eda."}
{"id": "85555", "revid": "88215", "url": "https://gl.wikipedia.org/wiki?curid=85555", "title": "Jos\u00e9 Ignacio Lapido", "text": "Jos\u00e9 Ignacio Garc\u00eda Lapido, artisticamente co\u00f1ecido como Jos\u00e9 Ignacio Lapido, nado en Granada o 26 de xu\u00f1o de 1962, \u00e9 un guitarrista espa\u00f1ol, escritor de canci\u00f3ns, cantante, columnista en prensa e escritor de gui\u00f3ns para televisi\u00f3n. \u00c9 co\u00f1ecido por ser o guitarrista do grupo 091 antes de comezar a s\u00faa etapa en solitario.\nTraxectoria.\nComezou a s\u00faa carreira musical alternando a bater\u00eda e a guitarra en varias bandas no ano 1979. Coa \u00faltima delas, Al-Dar, gravou o seu primeiro sinxelo en 1981: \"Somos nuevos\". A\u00ednda as\u00ed, Lapido \u00e9 co\u00f1ecido sobre todo por ser o guitarrista e compositor das canci\u00f3ns da banda de rock granadina 091, formada no 1982. A partir de 1996 (ano da disoluci\u00f3n dos Cero) iniciou a s\u00faa carreira en solitario.\nRealizou colaboraci\u00f3ns con outros grupos e m\u00fasicos como Christiania, o pianista Sergio de la Puente e Eskorzo, e produciu discos para Contrabando e Dorian Gray. Escribiu canci\u00f3ns para bandas como M-Clan, Amparanoia, Babylon Chat ou Los Hermanos Dalton. Tam\u00e9n compuxo m\u00fasica para curtas e teatro.\nUn dos reco\u00f1ecementos m\u00e1is importantes foi o ser elixido (mediante votaci\u00f3n dos lectores) como un dos \"100 granadinos do s\u00e9culo XX\" polo diario \"Ideal\" e ademais, froito do seu excelente traballo, fue galardonado ao mellor disco de rock nos primeiros Premios da M\u00fasica de Andaluc\u00eda.\nNo 2005 faise empresario e crea o seu propio selo discogr\u00e1fico: Pentatonia Records.\n\"Ladridos del perro m\u00e1gico\" foi o seu primeiro traballo en solitario despois da separaci\u00f3n de 091. Promocionou o disco en programas como \"Cr\u00f3nicas marcianas\" e tam\u00e9n na televisi\u00f3n andaluza. A xira deste primeiro disco deixou un bo sabor de boca.\n\u00c9 destro e inseparable da s\u00faa Gibson SG, coa que conseguiu crear un son propio."}
{"id": "85556", "revid": "98629", "url": "https://gl.wikipedia.org/wiki?curid=85556", "title": "F\u00e9lix de Azara", "text": "F\u00e9lix Manuel de Azara y Perea, nado en Barbu\u00f1ales (daquela no Reino de Arag\u00f3n) o 18 de maio de 1742 e finado na mesma vila o 20 de outubro de 1821, foi un militar, naturalista e enxe\u00f1eiro espa\u00f1ol.\nTraxectoria.\nIngresou na carreira militar no corpo de artilleiros, primeiro, e logo no de enxe\u00f1eiros. Distinguiuse en varias expedici\u00f3ns, e alcanzou o grao de xeneral de brigada.\nFoi enviado a Am\u00e9rica do Sur en 1781, nunha expedici\u00f3n encargada de resolver o conflito dos l\u00edmites entre as colonias de Espa\u00f1a e Portugal. Permaneceu al\u00ed at\u00e9 1801. Antes de deixar Suram\u00e9rica, enviou \u00f3 seu irm\u00e1n, Jos\u00e9 Nicol\u00e1s de Azara (ent\u00f3n embaixador de Espa\u00f1a en Par\u00eds), anotaci\u00f3ns e observaci\u00f3ns sobre zoolox\u00eda, que Moreau de Saint-M\u00e9ry publicou en Par\u00eds en 1801, co t\u00edtulo de \"Essais sur l\u00b4histoire naturelle des Quadrup\u00e8des\", traducido ao castel\u00e1n en 1802 como \"Apuntamientos para la Historia natural de los quadr\u00fapedos del Paraguay y R\u00edo de la Plata\". \u00c1 volta de Am\u00e9rica redactou \"Voyages dans l\u2019Am\u00e9rique m\u00e9ridionale, par don F\u00e9lix de Azara\", publicado en 1809.\nEn 1805, retirouse para a s\u00faa localidade natal, dende onde escribiu numerosos informes, e onde faleceu en 1821.\nHomenaxes.\nDurante a s\u00faa viaxe por Suram\u00e9rica describiu m\u00e1is de 200 novas especies animais. Certo n\u00famero de animais levan na s\u00faa honra o seu apelido: \"Aotus azarae\" (mico nocturno de Azara), \"Dasyprocta azarae\" (agut\u00eda de Azara), \"Akodon azarae\" (rato das herbas de Azara) ou o\n\"Synallaxis azarae\". Unha crista da L\u00faa, Dorsum Azara, d\u00e9belle tam\u00e9n o seu nome.\nAdiantou a posibilidade da evoluci\u00f3n das especies que m\u00e1is tarde desenvolver\u00eda Charles Darwin. Este ti\u00f1a en grande estima a obra de Azara (a pesar de que el non fose un naturalista profesional) e en varias das s\u00faas obras citouno como autoridade."}
{"id": "85557", "revid": "43327", "url": "https://gl.wikipedia.org/wiki?curid=85557", "title": "Eyak", "text": "Eyak pode referirse a:"}
{"id": "85558", "revid": "23204", "url": "https://gl.wikipedia.org/wiki?curid=85558", "title": "Linguas na-den\u00e9", "text": "As linguas na-den\u00e9, ou tam\u00e9n na-dene, nadene ou atapascano-eyak-tlingit, \u00e9 unha familia de linguas do noroeste do Norte de Am\u00e9rica.\nCaracter\u00edsticas.\nEst\u00e1 conformada polas linguas tlingit, haida, eyak e o conxunto de linguas atapascanas, como o apache, o navajo e o chipewa, entre outras, a\u00ednda que non exista unanimidade entre os ling\u00fcistas; as\u00ed, por exemplo, o haida hai quen non o considera dentro desta familia. En febreiro de 2008 publicouse un estudo que un\u00eda a familia na-den\u00e9 coa lingua ket, pertencente \u00e1s linguas ieniseianas. Son linguas tonais.\nDe acordo cunha controvertida hip\u00f3tese do ling\u00fcista ruso Sergei Starostin, a familia na-den\u00e9 \u00e9 parte da macrofamilia den\u00e9-cauc\u00e1sica, que incluir\u00eda ademais \u00e1s linguas sino-tibetanas, \u00e1s norcauc\u00e1sicas, \u00e1s linguas ieniseianas e ao \u00e9uscaro. \nEsta idea xa fora considerada un s\u00e9culo antes por Edward Sapir. O profesor Edward Vajda, da Western Washington University, pensa que as linguas na-den\u00e9 si est\u00e1n relacionadas coas linguas ieniseianas da Siberia. Joseph Greenberg dic\u00eda que as linguas na-den\u00e9 orixin\u00e1ronse nunha migraci\u00f3n espec\u00edfica de Asia a Am\u00e9rica fai oito ou seis mil anos, diferenciada da migraci\u00f3n esquim\u00f3-aleutiana e do resto dos amerindios."}
{"id": "85559", "revid": "5863", "url": "https://gl.wikipedia.org/wiki?curid=85559", "title": "Perixeo", "text": "O perixeo (do grego \"peri\" = arredor de, e \"gaia\" = Terra) \u00e9 o punto da \u00f3rbita el\u00edptica que percorre un corpo \"(natural ou artificial)\" arredor da Terra, cando dito corpo se encontra m\u00e1is preto do centro da mesma. O punto oposto, o m\u00e1is afastado \u00f3 centro da Terra, ch\u00e1mase apoxeo. No caso dun planeta orbitando \u00f3 Sol, empr\u00e9ganse os termos an\u00e1logos afelio e perihelio."}
{"id": "85560", "revid": "5863", "url": "https://gl.wikipedia.org/wiki?curid=85560", "title": "Apoxeo", "text": "Apoxeo (do grego \"apos\" = lonxe, e \"gaia\" = Terra) \u00e9 o punto da \u00f3rbita el\u00edptica que percorre un corpo \"(natural ou artificial)\" arredor da Terra, cando dito corpo se encontra m\u00e1is lonxe do centro da mesma. O punto oposto, o m\u00e1is preto \u00f3 centro da Terra, ch\u00e1mase perixeo. No caso dun planeta orbitando \u00f3 Sol, empr\u00e9ganse os termos an\u00e1logos afelio e perihelio.\nApoxeo tam\u00e9n se denomina \u00f3 per\u00edodo de maior auxe ou esplendor de algo."}
{"id": "85561", "revid": "56817", "url": "https://gl.wikipedia.org/wiki?curid=85561", "title": "Magnetopausa", "text": "A magnetopausa \u00e9 a fronteira magn\u00e9tica entre o campo magn\u00e9tico ou magnetosfera e o vento solar, feito de plasma. \u00c9 a rexi\u00f3n en torno da magnetosfera, na cal o vento fica detido. Esta rexi\u00f3n presenta unha variaci\u00f3n de dimensi\u00f3n que depende da posici\u00f3n relativa da Terra e do Sol. Na zona iluminada polo Sol at\u00f3pase a sesenta mil quil\u00f3metros de distancia da superficie da Terra. Na rexi\u00f3ns afastadas da incidencia directa do Sol, esa distancia aumenta progresivamente, at\u00e9 a orde de decenas de mill\u00f3ns de quil\u00f3metros."}
{"id": "85563", "revid": "1131", "url": "https://gl.wikipedia.org/wiki?curid=85563", "title": "Cesarea", "text": "O top\u00f3nimo Cesarea fai referencia a varias cidades romanas, que recibiron ese nome do C\u00e9sar:"}
{"id": "85564", "revid": "23204", "url": "https://gl.wikipedia.org/wiki?curid=85564", "title": "Sergei Starostin", "text": "Sergei Anatolyevich Starostin (), nado en Moscova o 24 de marzo de 1953 e finado na mesma cidade o 30 de setembro de 2005, foi un ling\u00fcista e investigador ruso especializado en ling\u00fc\u00edstica comparativa e hist\u00f3rica.\nTraxectoria.\nInvestigaci\u00f3ns ling\u00fc\u00edsticas.\nStarostin \u00e9 ben co\u00f1ecido entre os especialistas pola s\u00faa obra sobre a reconstruci\u00f3n dunha hipot\u00e9tica protolingua. A s\u00faa reconstruci\u00f3n te\u00f3rica do grupo da familia linguas altaicas ten orixinado controversias, basicamente porque incl\u00fae entre elas o coreano, e sobre todo, o xapon\u00e9s, at\u00e9 hai poucos anos considerados idiomas illados. Tam\u00e9n controvertida foi a s\u00faa formulaci\u00f3n dun grupo de linguas den\u00e9-caucasianas, hip\u00f3tese que asume que as numerosas linguas cauc\u00e1sicas do noroeste e nordeste, o grupo ieniseiano (antes inclu\u00eddo no grupo denominado paleosiberiano), e mais o grupo sino-tibetano e as linguas na-den\u00e9 (norteamericanas) est\u00e1n todas relacionadas xeneticamente. O asunto \u00e9 dun indubid\u00e1bel interese cient\u00edfico, porque tenta demostrar as relaci\u00f3ns entre os idiomas do Vello e do Novo Mundo, o que significa, desde un punto de vista hist\u00f3rico, remontar as relaci\u00f3ns ling\u00fc\u00edsticas ao Paleol\u00edtico Superior, o que abrir\u00eda cami\u00f1o a tentar entender, na medida do pos\u00edbel, o transfondo mental desa \u00e9poca. A hip\u00f3tese de Starostin ten tido ilustres predecesores, no pasado, tales Alfredo Trombetti, Edward Sapir ou Morris Swadesh, como coet\u00e1neos, tales Vitali Sherovoskin, Joseph Greenberg, ou m\u00e1is recentemente John Bengtson e Edward Vajda. O \u00faltimo, en recentes traballos ten demostrado \u00e1 relaci\u00f3n xen\u00e9tica entre o grupo ling\u00fc\u00edstico ineiseiano e as linguas na-den\u00e9.\nStarostin traballou de xeito pr\u00e1ctico e acad\u00e9mico na reconstruci\u00f3n do proto-kiranti, proto-tibeto-burmano, Proto-ieniseiano, Proto-Nordcaucasiano e mais o Proto-altaico.\nInvestiu boa parte dos seus \u00faltimos anos, a desenvolver a teor\u00eda, exposta por Abu al-Ghazi Bahadur Khan no s\u00e9culo XVIII, mais realmente reavivada por Gustaf John Ramstedt a comezos do s\u00e9culo XX, de que o xapon\u00e9s \u00e9 unha lingua altaica, emparentada, polo tanto, co mongol, o complexo ling\u00fc\u00edstico turco, o tung\u00fas, e mais co coreano.\nDesde 1985, Starostin traballou no desenvolvemento de STARLING, un paquete de software, compat\u00edbel con varios sistemas, para labores de tipo ling\u00fc\u00edstico.\nNo tempo da s\u00faa desgraciada morte, con a\u00ednda s\u00f3 52 anos de idade, Starostin era profesor na Universidade Estatal Rusa de Humanidades, profesor visitante no Santa Fe Institute, Arizona, e con frecuencia profesor convidado na Universidade de Leiden, Pa\u00edses Baixos, da que foi nomeado doutor honoris causa en xu\u00f1o de 2005.\nSergei Starostin faleceu dun ataque ao coraz\u00f3n o 30 de setembro de 2005, pouco despois de ter impartido aulas en Moscova. A s\u00faa desaparici\u00f3n constitu\u00edu unha moi lament\u00e1bel perda, pois perdemos a posibilidade de co\u00f1ecer como abordar\u00eda os desenvolvementos ling\u00fc\u00edsticos recentes. Deixa, con todo, un enorme legado cient\u00edfico e metodol\u00f3xico.\nO seu fillo, George Starostin, \u00e9 tam\u00e9n un reputado ling\u00fcista, ademais dun m\u00fasico afeccionado de sona."}
{"id": "85565", "revid": "23204", "url": "https://gl.wikipedia.org/wiki?curid=85565", "title": "Edward Vajda", "text": "Edward Vajda, nado o 10 de setembro de 1958, \u00e9 un ling\u00fcista especializado en ling\u00fc\u00edstica comparativa e ling\u00fc\u00edstica hist\u00f3rica que traballa na Western Washington University, no estado norteamericano de Washington.\nTraxectoria.\nAcadou notoriedade por un seu traballo no que prop\u00f3n unha nova familia de linguas den\u00e9-ieniseianas, ao tentar estabelecer que a lingua ket de Siberia ten un antecesor ling\u00fc\u00edstico com\u00fan coas linguas na-den\u00e9 de Am\u00e9rica do Norte. Comezou a estudar o idioma ket nos anos 1990, logo da desaparici\u00f3n da Uni\u00f3n Sovi\u00e9tica; entrevistouse con falantes de ket en Alema\u00f1a e, posteriormente, viaxou at\u00e9 Tomsk no suroeste de Siberia para realizar recollida de datos en traballo de campo."}
{"id": "85566", "revid": "158", "url": "https://gl.wikipedia.org/wiki?curid=85566", "title": "Manuel Acu\u00f1a Roxas", "text": ""}
{"id": "85567", "revid": "98629", "url": "https://gl.wikipedia.org/wiki?curid=85567", "title": "Manuel Roxas", "text": "Manuel Acu\u00f1a Roxas, nado en Roxas City (daquela Capiz) o 1 de xaneiro de 1892 e finado en Pampanga o 15 de abril de 1948, foi un avogado e pol\u00edtico filipino, primeiro presidente da Rep\u00fablica de Filipinas, despois que o pa\u00eds se tornase independente dos Estados Unidos. Gobernou entre o 4 de xullo de 1946 ata a s\u00faa morte por ataque card\u00edaco, o 15 de abril de 1948.\nTraxectoria.\nDescendente de mexicanos, sino-filipinos e bisca\u00ed\u00f1os, estudou Dereito na Universidade de Manila, gradu\u00e1ndose na primeira promoci\u00f3n de 1913. Inmediatamente ingresou na pol\u00edtica, convert\u00e9ndose en fiscal provincial. O 1921 foi elixido para a Casa dos Representantes.\nDespois do establecemento da Mancomunidade de Filipinas (en ingl\u00e9s, \"Commonwealth of the Philippines\"), Roxas foi nomeado membro da Asemblea unicameral, e serviu no gabinete do presidente Manuel L. Quezon. Despois que as emendas \u00e1 constituci\u00f3n de 1935 fosen aprobadas, foi elixido para o Senado, pero a invasi\u00f3n xaponesa durante a segunda guerra mundial impediu que asumise o cargo.\nEn 1942, Roxas foi capturado polas forzas de invasi\u00f3n xaponesas. Cando as tropas americanas reocuparon Filipinas, foi apresado como colaborador dos xaponeses, pero o xeneral Douglas MacArthur rehabilitouno. Nas elecci\u00f3ns de 1946 Roxas presentouse como candidato e foi elixido, convert\u00e9ndose en presidente o 4 de xullo dese mesmo ano. Morreu dun ataque do coraz\u00f3n na Base A\u00e9rea Clark, dos Estados Unidos, cando daba un discurso."}
{"id": "85568", "revid": "15490", "url": "https://gl.wikipedia.org/wiki?curid=85568", "title": "Mocedade Galeguista de Santiago", "text": "A Mocedade Galeguista de Santiago era a organizaci\u00f3n xuvenil da agrupaci\u00f3n local do Partido Galeguista de Santiago de Compostela. Integrouse na Federaci\u00f3n de Mocedades Galeguistas cando se formou en 1934. Domingo Fern\u00e1ndez del Riego era o seu secretario xeral.\nA MG de Santiago form\u00e1bana principalmente estudantes da Universidade e a s\u00faa principal reivindicaci\u00f3n foi a da s\u00faa galeguizaci\u00f3n, realizando moitas das s\u00faas actividades a trav\u00e9s da Federaci\u00f3n Universitaria Escolar (FUE) que contaba cun importante sector galeguista."}
{"id": "85573", "revid": "1131", "url": "https://gl.wikipedia.org/wiki?curid=85573", "title": "Circu\u00edto de Montju\u00efc", "text": "O Circu\u00edto de Montju\u00efc \u00e9 un circu\u00edto de carreiras semipermanente situado preto da monta\u00f1a de Montju\u00efc en Barcelona. Albergou o Gran Premio de Espa\u00f1a nas tempadas 1969, 1971, 1973 e 1975 da F\u00f3rmula 1.\nHistoria.\nXa desde 1908, disput\u00e1banse carreiras internacionais en Catalu\u00f1a coa \"Copa Catalunya\", no Circu\u00edto do Baix Pened\u00e8s. En 1923 disputouse o primeiro Gran Premio automobil\u00edstico de Espa\u00f1a no circu\u00edto permanente \"Sitges Terramar\", preto de Barcelona.\nEn 1932 disp\u00fatase unha carreira nas r\u00faas, partindo do Parque de Montju\u00efc en Barcelona e desde 1933 util\u00edzase este circu\u00edto que desde esa \u00e9poca ten practicamente o mesmo percorrido.\nEn 1968, Espa\u00f1a conseguiu a organizaci\u00f3n dun gran premio puntuable para o Campionato do Mundo de F\u00f3rmula 1. Ese ano, o Gran Premio de Espa\u00f1a levou a cabo en Madrid, no circu\u00edto do Jarama. Ao mesmo tempo, acord\u00e1base alternar o escenario do gran premio entre devandito circu\u00edto e o de Montju\u00efc. O primeiro Gran Premio de Espa\u00f1a disputado no circu\u00edto de Montju\u00efc levar\u00eda a cabo o 4 de maio de 1969.\nEra un circu\u00edto onde se circulaba en sentido oposto \u00e1s agullas do reloxo. Ti\u00f1a d\u00faas partes, unha lenta e unha moi r\u00e1pida, o que representaba todo un reto para atopar a configuraci\u00f3n ideal dos veh\u00edculos.\nO Gran Premio de Espa\u00f1a de 1975 estivo marcado pola traxedia. Durante as pr\u00e1cticas houbo incidentes que fixeron dubidar sobre a seguridade do circu\u00edto. Emerson Fittipaldi, d\u00faas veces ga\u00f1ador do campionato, retirouse da carreira en protesta logo da primeira volta. Na volta 26, o veh\u00edculo de Rolf Stommelen chocou matando a cinco espectadores. A carreira foi detida e declarouse ga\u00f1ador a Jochen Mass, obtendo a metade dos puntos.\nO circu\u00edto de Montju\u00efc foi tam\u00e9n o escenario das 24 horas de Montju\u00efc, proba de resistencia para motos.\nNa actualidade, existe un circu\u00edto m\u00e1is recente, o Circu\u00edto de Catalu\u00f1a en Montmel\u00f3, preto de Barcelona, onde se disputa o Gran Premio de Espa\u00f1a desde 1991.\nEn 2004, o concello de Barcelona decidiu sinalizar o trazado do antigo circu\u00edto.\nV\u00e9xase tam\u00e9n.\nLigaz\u00f3ns externas.\nCircu\u00edto de Montjuich"}
{"id": "85574", "revid": "1131", "url": "https://gl.wikipedia.org/wiki?curid=85574", "title": "Jacques Du\u00e8ze", "text": ""}
{"id": "85575", "revid": "1131", "url": "https://gl.wikipedia.org/wiki?curid=85575", "title": "AVUS", "text": "O AVUS siglas de Automobil-Verkehrs- und \u00dcbungs-Stra\u00dfe (\u00abEstrada de tr\u00e1fico e formaci\u00f3n de autom\u00f3biles\u00bb) \u00e9 un aut\u00f3dromo situado ao sueste de Berl\u00edn, Alema\u00f1a. Composto por d\u00faas longas rectas conectadas por d\u00faas pinzas, actualmente at\u00f3pase inactivo desde 1998 e forma parte da Autobahn A115.\nCircu\u00edto.\nO proxecto do circu\u00edto, a cargo do Autom\u00f3bil Club de Alema\u00f1a, xurdiu no ano 1907. Logo de varias demoras por problemas de financiamento, o AVUS inaugurouse en setembro de 1921. O AVUS albergou o primeiro Gran Premio de Alema\u00f1a, disputado con autom\u00f3biles de Gran Turismo no ano 1926.\nOrixinalmente, a pista comp\u00fa\u00f1ase de d\u00faas rectas unidas por d\u00faas curvas amplas e chatas, que se circulaba en sentido antihorario. Pero dado o enfrontamento entre os circu\u00edtos de AVUS e N\u00fcrburgring, a curva norte foi redese\u00f1ada en 1937 ao agregarse un peralte de 43\u00ba. Debido a que non hab\u00eda ningunha barreira na parte superior, moitos pilotos de carreiras morreron ao perder o control do seu veh\u00edculo e voar por encima do muro. Durante o goberno nacionalsocialista alem\u00e1n, a curva sur foi demolida para unir ambas as rectas \u00e1 rede de autoestradas.\nLogo da segunda guerra mundial, volveuse a correr no AVUS nunha versi\u00f3n reducida a 8.300 metros. A F\u00f3rmula 1 competiu por \u00fanica vez nese lugar o Gran Premio de Alema\u00f1a de 1959, pois o circu\u00edto de N\u00fcrburgring estabase a remodelar. Despois de que varios pilotos sufrisen accidentes na curva norte, esta tam\u00e9n se demoleu en 1967. Desde ent\u00f3n e ata 1998, o AVUS albergou carreiras do Deutsche Tourenwagen Meisterschaft e a F\u00f3rmula 3 alem\u00e1 en versi\u00f3ns do trazado recortadas, con chicanes e curvas sen peraltes."}
{"id": "85576", "revid": "23204", "url": "https://gl.wikipedia.org/wiki?curid=85576", "title": "Francisco Javier S\u00e1nchez Cant\u00f3n", "text": "Francisco Javier S\u00e1nchez Cant\u00f3n, nado en Pontevedra o 14 de xullo de 1891 e finado en Ponte Mu\u00ed\u00f1os (Louriz\u00e1n) o 27 de novembro de 1971, foi un historiador galego.\nTraxectoria.\nFillo de Javier S\u00e1nchez Cervela. Doutorouse en filosof\u00eda e letras, e ocupou unha c\u00e1tedra na Universidade de Granada. Despois deu clases de Historia Xeral da Arte na Universidade Central, da que foi vicerreitor desde 1958.\nA participaci\u00f3n de S\u00e1nchez Cant\u00f3n foi fundamental para a creaci\u00f3n do Museo de Pontevedra. E xa \u00e9 no ano 1927 un dos patr\u00f3ns fundadores deste museo, xunto con Casto Sampedro Folgar, Castelao, Daniel de la Sota, Ant\u00f3n Losada Di\u00e9guez, Jos\u00e9 Mill\u00e1n, L\u00f3pez de la Ballina, Xos\u00e9 Filgueira Valverde e Raimundo Riestra Calder\u00f3n. con alg\u00fans deles tam\u00e9n formaba o Club Karepas.\nFoi nomeado subdirector (en 1922) e director (en 1960) do Museo do Prado, onde realizou un importante labor de reorganizaci\u00f3n de salas. Foi membro das academias Espa\u00f1ola (en 1949), Belas Artes e director da de Historia (en 1956). Presidiu a Xunta Iconograf\u00eda Nacional e foi nomeado protector da Fundaci\u00f3n L\u00e1zaro Galdiano, vicedirector do Instituto Diego Vel\u00e1zquez de Historia da Arte e director do Instituto de Estudos Galegos Padre Sarmiento.\nNa s\u00faa bibliograf\u00eda, de sentido cr\u00edtico e co\u00f1ecemento do tema, destacan \"Los Pintores de C\u00e1mara de Los Reyes Cat\u00f3licos\" (1916), \"Los Retratos del Museo del Prado\" (1919), \"Los Tapices de la Casa del Rey\" (1919), en colaboraci\u00f3n con Tormo, \"Fuentes literarias para la Historia del Arte Espa\u00f1ol\" (5 volumes, 1923-1943), \"Dibujos de antiguos maestros espa\u00f1oles\" (1933), \"Los dibujos de Goya\" (2 volumes, 1952) e o libro p\u00f3stumo \"Pontevedra y los Pontevedreses\" (Museo de Pontevedra, 1973). Leva o seu nome un instituto na s\u00faa cidade natal."}
{"id": "85578", "revid": "98629", "url": "https://gl.wikipedia.org/wiki?curid=85578", "title": "Crux", "text": "Crux, ou Cruz do Sur (en contraste coa Cruz do Norte), \u00e9 a constelaci\u00f3n m\u00e1is pequena (por \u00e1rea) das 88 constelaci\u00f3ns modernas, pero tam\u00e9n \u00e9 unha das m\u00e1is famosas.\nPode ser moi \u00fatil para a orientaci\u00f3n: Se se estende o seu eixe principal da cruz unhas cinco veces, acadase o polo sur no ceo.\nA Cruz do Sur est\u00e1 rodeada sobre tres dos seus lados pola constelaci\u00f3n Centaurus, mentres que o sur fica a Mosca (Musca). Os Gregos antigos cre\u00e1rona coma parte de Centaurus, pero foi definida como un patr\u00f3n estelar independente no s\u00e9culo XVI, despois da expedici\u00f3n de Am\u00e9rico Vespucio a Suram\u00e9rica no 1501. Vespucio debuxou un mapa das d\u00faas estrelas, Alpha Centauri e Beta Centauri, as\u00ed coma das estrelas da Cruz. A\u00ednda que os Gregos antigos co\u00f1ec\u00edan estas estrelas, a precesi\u00f3n gradual foinas po\u00f1endo por debaixo horizonte europeo de modo que foron esquecidas.\nBandeiras e s\u00edmbolos que incorporan a Crux.\nAs cinco estrelas m\u00e1is brillantes de Crux (\u03b1, \u03b2, \u03b3, \u03b4, e \u03b5 Crucis) aparecen nas bandeiras de Australia, Brasil, Nova Zelandia (epsilon omitida), Pap\u00faa Nova Guinea, e Samoa, tam\u00e9n nas bandeiras dos estados e territorios de Victoria, Territorio da Capital Australiana (ACT), Territorio Norte (NT), as\u00ed coma na bandeira da rexi\u00f3n de Magallanes de Chile, e en moitas bandeiras e emblemas das provincias da Arxentina. A bandeira da zona comercial Mercosur amosa catro destas estrelas (epsilon omitida). Crux tam\u00e9n aparece no escudo do Brasil. As cinco estrelas tam\u00e9n est\u00e1n no escudo no equipo de f\u00fatbol brasileiro do Cruceiro. Tam\u00e9n aparece a Crux en varias divisi\u00f3ns do ex\u00e9rcito estadounidense destinadas no hemisferio sur (sobre todo no pac\u00edfico sur).\nA Crux nas culturas amerindias.\nVarias culturas de Am\u00e9rica do Sur consideraron a esta constelaci\u00f3n coma un s\u00edmbolo. Por exemplo, os mapuches situados no sur de Suram\u00e9rica consider\u00e1bana unha representaci\u00f3n do choike (especie de avestruz cativo), animal sagrado nas s\u00faas crenzas.\nNa Patagonia setentrional, cara \u00f3 s\u00e9culo XVI e XVII, imaxin\u00e1banse que a V\u00eda L\u00e1ctea era a representaci\u00f3n dun campo de caza de \u00f1and\u00faes, onde os cazadores utilizaban boleadoras representadas polo \"punteiro\" (\u03b1 e \u03b2 centauri) mentres c\u00e1s Nubes de Magallanes representaban os corpos dos animais cazados e as Pl\u00e9iades (co\u00f1ecida na rexi\u00f3n coma \"os sete cabriti\u00f1os\") eran o ni\u00f1o do \u00f1and\u00fa.\nPara os mocov\u00edes, na rexi\u00f3n chaque\u00f1a, o punteiro e as s\u00faas estrelas pr\u00f3ximas representaban dous cans de caza e a a cruz do sur o corpo central do \u00f1and\u00fa atacado, mentres que as restantes estrelas preto da cruz completaban a figura do animal.\nPara os bororo, no Brasil, a cruz era parte dun constelaci\u00f3n que representaba a un avestruz, sendo a propia cruz unha das d\u00faas patas do mesmo."}
{"id": "85579", "revid": "5863", "url": "https://gl.wikipedia.org/wiki?curid=85579", "title": "Bisimbre", "text": "Bisimbre \u00e9 un concello aragon\u00e9s da provincia de Zaragoza, situado na comarca do Campo de Borja. A s\u00faa poboaci\u00f3n era de 118 habitantes en 2004 (INE). Ocupa unha \u00e1rea de 11,16\u00a0km\u00b2, o cal lle confer\u00eda unha densidade de 10,57 hab/km\u00b2. Dista 57\u00a0km da cidade de Zaragoza e 12\u00a0km da capital comarcal, Borja. \u00c9 unha das localidades (xunto a Borja e La Almunia de Do\u00f1a Godina) onde filmouse a pel\u00edcula \"Nobleza Baturra\", facilmente reco\u00f1ecible pola escena en que se rompe un c\u00e1ntaro no caracter\u00edstico alicerce da praza principal.\nXeograf\u00eda.\nSituado nunha chaira dominada de lonxe polo Moncayo e, m\u00e1is pr\u00f3ximos, polos montes Burr\u00e9n e Burrena, at\u00f3pase nunha zona de dep\u00f3sitos cuaternarios da Depresi\u00f3n do Ebro na marxe dereita do R\u00edo Uecha, na comarca do campo de Borja."}
{"id": "85580", "revid": "5863", "url": "https://gl.wikipedia.org/wiki?curid=85580", "title": "Crispo", "text": "Caio Flavio Xulio Crispo, nado no 305 e finado no 326), foi un pr\u00edncipe romano, fillo primox\u00e9nito de Constantino I o Grande e da s\u00faa primeira dona, Minerva.\nTraxectoria.\nEducado por Lactancio Firmiano, foi nomeado C\u00e9sar por seu pai o 1 de marzo de 317. Destacou polo seu enxe\u00f1o militar, combatendo e vencendo a Licinio na batalla de Cris\u00f3pole, no Helesponto, o 18 de setembro de 323, as\u00ed como \u00e1s tribos b\u00e1rbaras de alam\u00e1ns e francos. Casou cunha rapaza chamada Helena, coa que tivo descendencia.\nNo 326, a segunda muller de Constantino I, Fausta, ac\u00fasao publicamente por tratar de seducila, polo que foi inmediatamente axustizado por orde do seu propio pai, que non se dignou a escoitalo. Non est\u00e1 claro o motivo polo que Fausta actuou dese xeito. Mentres uns historiadores def\u00ednena como unha muller rancorosa co seu fillastro, polo que sent\u00eda paix\u00f3n, outros fana protagonista dun maquiav\u00e9lico complot para librarse de Crispo, que poder\u00eda converterse nun futuro inimigo para os seus propios fillos, ao ser o primox\u00e9nito de Constantino. Hai quen di que Crispo encabezaba un grupo subversivo contra o seu pai que intentaba dirixir o xeneral dos romanos fronte \u00e1 pol\u00edtica filocristi\u00e1 do emperador e o seu intento de trasladar a capital a Bizancio.\nIndependentemente dos motivos que a empuxaron a facelo, Fausta rematou afogada nun ba\u00f1o cando Constantino descubriu a inocencia do seu fillo. Pode ser que por orde de Santa Helena, que ti\u00f1a predilecci\u00f3n polo seu neto Crispo.\nSegundo a versi\u00f3n de Z\u00f3simo, atormentado por darlle morte ao seu fillo inocente, e ao non ser expiados os seus pecados polos sacerdotes pag\u00e1ns, Constantino foise achegando ao cristianismo, pois o ariano Eusebio dix\u00e9ralle que a trav\u00e9s do bautismo se lle perdoaban t\u00f3dalas faltas.\nDeixando ao lado a s\u00faa carreira militar, ben documentada, o resto da s\u00faa vida persoal e o fado da s\u00faa muller e fillos son totalmente desco\u00f1ecidos, pois ademais de matalo, condenouse \u00e1 chamada \"damnatio memoriae\": a s\u00faa honra non quedar\u00eda restaurada e borrar\u00edanse t\u00f3dalas referencias pos\u00edbeis da s\u00faa vida.\nO drama da morte de Crispo e Fausta foi inmortalizado polo compositor Donizatti na s\u00faa \u00f3pera \"Fausta\"."}
{"id": "85581", "revid": "22570", "url": "https://gl.wikipedia.org/wiki?curid=85581", "title": "Material de construci\u00f3n", "text": "Un material de construci\u00f3n \u00e9 un produto natural ou preparado usado en enxe\u00f1er\u00eda civil e arquitectura. Os materiais de construci\u00f3n clasif\u00edcanse segundo as s\u00faas propiedades ratificadas con ensaios.\nRegulaci\u00f3n.\nNos pa\u00edses desenvolvidos, os materiais de construci\u00f3n est\u00e1n regulados por unha serie de c\u00f3digos e normativas que definen as caracter\u00edsticas que deben cumprir, as\u00ed como o seu \u00e1mbito de aplicaci\u00f3n.\nO prop\u00f3sito desta regulaci\u00f3n \u00e9 dobre: por un lado garantir uns est\u00e1ndares de calidade m\u00ednimos na construci\u00f3n, e polo outro lado, permitirlle aos arquitectos e enxe\u00f1eiros co\u00f1ecer de forma precisa o comportamento e caracter\u00edsticas dos materiais que se poidan empregar.\nAs normas internacionais m\u00e1is empregadas para regular os materiais de construci\u00f3n son as normas ISO.\nClasificaci\u00f3n.\nA clasificaci\u00f3n dos materiais empregados na construci\u00f3n segundo a s\u00faa orixe:"}
{"id": "85582", "revid": "23204", "url": "https://gl.wikipedia.org/wiki?curid=85582", "title": "Alfredo Trombetti", "text": "Alfredo Trombetti, nado en Bolo\u00f1a o 16 de xaneiro de 1866 e finado no Lido de Venecia o 5 de xullo de 1929, foi un ling\u00fcista italiano que desenvolveu a s\u00faa actividade, sobre todo, nas tres primeiras d\u00e9cadas do s\u00e9culo XX.\nTraxectoria.\nTrombetti graduouse na s\u00faa cidade natal en 1891 e obtivo no 1904 o Premio Real da Accademia dei Lincei. No mesmo 1904 tornouse profesor titular de Filolox\u00eda sem\u00edtica, sempre en Bolo\u00f1a, e no 1912 de Ciencia da linguaxe.\nTeor\u00edas de Trombetti.\n\u00c9 co\u00f1ecido como defensor da teor\u00eda monoxen\u00e9tica das linguas, consonte a cal todas as linguas do mundo remontan a unha \u00fanica lingua ancestral. Os argumentos a prol da monox\u00e9nese foron presentados no seu libro \"L'Unit\u00e0 d'origine del linguaggio,\" publicado en 1905. Esta hip\u00f3tese orixinou unha forte controversia na \u00e9poca e contin\u00faa a producila na actualidade, se ben \u00e9 certo que nos \u00faltimos anos hai relevantes defensores dos seus postulados.\nAo respecto do vasco, Trombetti, a\u00ednda que non o primeiro, foi un defensor do seu parentesco cas linguas do C\u00e1ucaso, m\u00e1is mesturou no grupo cauc\u00e1sico tam\u00e9n linguas indoeuropeas, como o hitita, o que minar\u00eda os seus argumentos"}
{"id": "85583", "revid": "89787", "url": "https://gl.wikipedia.org/wiki?curid=85583", "title": "Manuel Lourenzo Gonz\u00e1lez", "text": "Manuel Lourenzo Gonz\u00e1lez, nado en Paredes (Vilaboa) o 3 de marzo de 1955, \u00e9 un profesor e escritor galego.\nTraxectoria.\nLicenciado en Pedagox\u00eda na USC, foi profesor de EXB e despois de secundaria de Lingua e Literatura Galegas, catedr\u00e1tico desde o 2009, no IES Torrente Ballester de Pontevedra ata a s\u00faa xubilaci\u00f3n. Autor polifac\u00e9tico, ten publicados libros de relatos, novelas, teatro, ademais de obras de literatura infantil e libros de texto.\n\u00c9 coautor de libros para o ensino da lingua e a literatura na ESO (Xerais 1995-1998) e autor de artigos e textos de moi diverso car\u00e1cter, entre eles a revista \"Retranca\".\nParticipou en numerosas empresas de car\u00e1cter cultural, dirixiu a A.C. Maio Longo, a Asociaci\u00f3n Socio-Pedag\u00f3xica Galega, coordinou a Semana da Educaci\u00f3n ou o Sal\u00f3n do Libro Infantil e Xuvenil de Pontevedra."}
{"id": "85584", "revid": "89787", "url": "https://gl.wikipedia.org/wiki?curid=85584", "title": "Monox\u00e9nese (ling\u00fc\u00edstica)", "text": "Monox\u00e9nese, en ling\u00fc\u00edstica, ref\u00edrese \u00e1 doutrina que defende que todas as linguas humanas faladas proceden dunha \u00fanica lingua ancestral falada hai varios miles de anos no per\u00edodo Paleol\u00edtico.\nO primeiro intento filoloxicamente serio para asentar a realidade da monox\u00e9nese semella deberse ao ling\u00fcista italiano Alfredo Trombetti, que expuxo os argumentos na s\u00faa obra \"L'Unit\u00e0 d'origine del linguaggio\" (A unidade da orixe da lingua), publicado en Bolo\u00f1a en 1905 (cf. Ruhlen, 1994).\nDous destacados defensores actuais (2008) da monox\u00e9nese ling\u00fc\u00edstica son Merritt Ruhlen e John Bengtson.\nA monox\u00e9nese estivo descartada por numerosos ling\u00fcistas a finais do s\u00e9culo XIX. \u00c9 algo m\u00e1is popular entre eles hoxe en d\u00eda. P\u00f3dese dicir que a maior\u00eda dos ling\u00fcistas do presente non aceptan a teor\u00eda monoxen\u00e9tica ou, polo menos, non est\u00e1n interesados nela.\nPor outra banda, desde o punto de vista de investigadores noutros campos cient\u00edficos, como Richard Klein en Paleoantropolox\u00eda, a capacidade para producir discursos complexos non foi desenvolvido at\u00e9 ha uns 50.000 anos (coa aparici\u00f3n do \"home moderno\" ou home de Cro-Magnon). As\u00ed, que se todas as poboaci\u00f3ns da Terra (inclu\u00edndo os aborixes australianos, xurdidos hai 50.000 a 40.000 anos) proceden dunha \u00fanica emigraci\u00f3n desde \u00c1frica, a monox\u00e9nese ling\u00fc\u00edstica conv\u00e9rtese nunha hip\u00f3tese asum\u00edbel.\nA dificultade radica na profundidade do tempo, que \u00e9 m\u00e1is antiga do que os ling\u00fcistas poden rastrexar hoxe (p.ex., entre 6.000 e 8.000 anos para o caso das linguas indoeuropeas e 15.000 anos no caso das linguas nostr\u00e1ticas). Por\u00e9n, alg\u00fans ling\u00fcistas, como Trombetti, e m\u00e1is recentemente, Merrit Ruhlen (1994) soste\u00f1en que esa dificultade pode ser salvada. O m\u00e9todo proposto aconsella a comparaci\u00f3n entre m\u00e1is idiomas at\u00e9 achegarse \u00e1 s\u00faa fonte com\u00fan."}
{"id": "85585", "revid": "56817", "url": "https://gl.wikipedia.org/wiki?curid=85585", "title": "Ensaios de materiais", "text": "Aos ensaios de materiais rec\u00f3rrese para calibrar as propiedades dun material, mediante unhas probas. Este reacciona ante un axente exterior dependendo das caracter\u00edsticas do axente exterior e da forma na que act\u00fae.\nNos ensaios, a mostra de material que \u00e9 sometida ao ensaio ch\u00e1maselle probeta e a forma da mesma, tam\u00e9n infl\u00fae no resultado obtido no ensaio.\nComo o que interesa e se pretende co\u00f1ecer \u00e9 a calidade do material e non dunha probeta en particular, ten que efectuarse coas garant\u00edas suficientes para que non infl\u00faa esta no resultado obtido. Analogamente, as condici\u00f3ns de ensaio, \u00e9 dicir, as caracter\u00edsticas do axente, deben ser tales que en materiais iguais se produzan efectos iguais.\nOs ensaios real\u00edzanse de xeito que, atendendo a unha serie de normas nas variables que poden influ\u00edr nos resultados. Estes poden servir para estabelecer unha comparaci\u00f3n entre materiais.\nEn t\u00f3dolos pa\u00edses existen organismos cuxa misi\u00f3n \u00e9 o estudo e redacci\u00f3n de normas que fixan con todo x\u00e9nero de detalles o m\u00e9todo operatorio que se ha seguir para realizar un ensaio. Tam\u00e9n existen organismo internacionais co fin de unificar m\u00e9todos. As normas de ensaio dedican un apartado ao que \u00e9 a toma de mostras.\nHai que ter en conta ao tomar unha mostra de material para facer un ensaio que os resultados deste carecer\u00e1n de sentido se a mostra non \u00e9 representativa do conxunto do material cuxas caracter\u00edsticas se queiran co\u00f1ecer.\nAtendendo \u00e1 finalidade do proceso p\u00f3dense dar dous tipos de ensaios, destrutivo ou non destrutivo, segundo a mostra fique inserv\u00edbel ou non. Ademais p\u00f3dense clasificar segundo os medios que imos empregar, distinguindo os ensaios tecnol\u00f3xicos e ensaios organol\u00e9pticos."}
{"id": "85586", "revid": "23204", "url": "https://gl.wikipedia.org/wiki?curid=85586", "title": "Stephan Rauschert", "text": "Stephan Rauschert ( * 1931 - 1986) foi un bot\u00e1nico alem\u00e1n. Infatig\u00e1bel investigador, pos\u00faense 1.116 rexistros IPNI das s\u00faas identificaci\u00f3ns e nomeamentos de novas especies."}
{"id": "85588", "revid": "43327", "url": "https://gl.wikipedia.org/wiki?curid=85588", "title": "Br\u00fchl", "text": "O top\u00f3nimo Br\u00fchl pode referirse a d\u00faas cidades alem\u00e1s:\nO apelido Br\u00fchl pode referirse a:"}
{"id": "85589", "revid": "98629", "url": "https://gl.wikipedia.org/wiki?curid=85589", "title": "Manuel Canabal Fiestra", "text": "Manuel Canabal Fiestra, nado en Nercellas (Forcarei) o 10 de novembro de 1974, \u00e9 un exfutbolista galego. Xogaba de dianteiro.\nTraxectoria.\nDespois de pasar polo Pontevedra CF e o CD Legan\u00e9s, fichou polo CP M\u00e9rida en 1995. Esa tempada formou parte do equipo filial, debutando na primeira divisi\u00f3n en marzo de 1996 contra o Sporting de Gij\u00f3n. Logo doutro ano en M\u00e9rida en segunda divisi\u00f3n, o Real Madrid fichouno por 800 mill\u00f3ns de pesetas. Por\u00e9n, non chegou a debutar en partido oficial co equipo branco, adestrado por Jupp Heynckes. Foi cedido ao Real Valladolid, e ao ano seguinte fichou polo Deportivo Alav\u00e9s.\nEn 1999 fichou polo Rayo Vallecano, anotando 11 goles en 33 partidos, rematando o equipo en novena posici\u00f3n. Xa no ano 2000 foi fichado polo M\u00e1laga CF, onde estivo catro tempadas, ga\u00f1ando a Copa Intertoto en 2003.\nEn 2004 regresa ao Pontevedra CF, retir\u00e1ndose ao ano seguinte por unha lesi\u00f3n nas costas."}
{"id": "85590", "revid": "98629", "url": "https://gl.wikipedia.org/wiki?curid=85590", "title": "Eugenio Espejo", "text": "Francisco Javier Eugenio de Santa Cruz y Espejo naceu en Quito, en 1747, e morreu encarcerado na mesma cidade en 1795. Foi un prominente investigador cient\u00edfico, m\u00e9dico, escritor, avogado, xornalista, pensador ecuatoriano, ide\u00f3logo pol\u00edtico, considerado en Ecuador pr\u00f3cer da independencia.\nTraxectoria.\nSegundo a lenda rom\u00e1ntica, foi fillo dun ind\u00edxena quechua, Luis Chuzig (lechuza), que procedente de Cajamarca, instalouse en Quito como asistente do sacerdote e m\u00e9dico Jos\u00e9 del Rosario. A nai, Catalina Aldaz era unha mulata nacida en Quito.\nAprendeu as s\u00faas primeiras letras en casa dos seus pais e logo, supostamente, nunha escola cat\u00f3lica para nenos pobres.\nCon todo, existe controversia sobre a orixe do sabio quite\u00f1o, pois existen documentos que comproban que o nome familiar de Espejo, lev\u00e1bao xa o pai de Eugenio, quite\u00f1o, e ata o seu av\u00f3 que era espa\u00f1ol. \u00c9 m\u00e1is, a inscrici\u00f3n de nacemento de Eugenio de Santa Cruz y Espejo, est\u00e1 dada como tal, e situada no libro de brancos, feito imposible de consumar para un ind\u00edxena, por influente que f\u00f3ra, xa que o sistema de castes da Colonia prohib\u00edao explicitamente. Doutra banda, Espejo est\u00e1 inscrito desde moi temper\u00e1 idade en colexios exclusivos da aristocracia quite\u00f1a, chegando a ser electo representante dos seus compa\u00f1eiros en varias ocasi\u00f3ns. Desta \u00e9poca data o seu probable e \u00fanico retrato co\u00f1ecido, en compa\u00f1\u00eda da s\u00faa clase.\nEspejo \u00e9 un dos pensadores m\u00e1is importantes de Am\u00e9rica Latina de finais do s\u00e9culo XVIII, influ\u00eddo polas ideas ilustradas, que adaptou \u00e1 realidade social da s\u00faa contorna.\nSegundo alg\u00fans historiadores que defenden a historia rom\u00e1ntica de Espejo, a el foille moi dif\u00edcil abrirse paso dentro da clasista sociedade colonial, pero conseguiu doutorarse en medicina en 1767 e pouco despois tam\u00e9n en xurisprudencia e dereito can\u00f3nico. Dentro a sociedade quite\u00f1a converteuse no eixo da vida cultural e propagador de ideas progresistas, cun considerable apoio por parte da aristocracia criolla. En 1779 publica a s\u00faa primeira grande obra, \"El Nuevo Luciano de Quito\" unha cr\u00edtica terrible a todos os problemas e deficiencias da vida cultural na Real Audiencia de Quito. Foi acusado de ser o autor dun texto que aplaud\u00eda o levantamento de Tupac Amaru e Tupac Catari. O seu activismo cultural acabou enfront\u00e1ndoo \u00e1s autoridades, que o procesaron na capital do vicerreinado, Bogot\u00e1, pero este feito contribu\u00edu a aumentar a\u00ednda m\u00e1is o seu prestixio; xa que sa\u00edu libre de todo cargo.\nPol\u00edtica e actividades literarias.\nDe volta ao prost\u00edbulo, foi nomeado primeiro director da biblioteca p\u00fablica, composta por m\u00e1is de 40.000 volumes procedentes dos fondos dos xesu\u00edtas, recentemente expulsados. Tam\u00e9n publicou importantes traballos de medicamento, como as \"Reflexiones acerca de las viruelas\" (1785), o cal converter\u00edase no primeiro texto cient\u00edfico que refer\u00eda a existencia de microorganismos (inclusive antes que Louis Pasteur) e que definir\u00eda como pol\u00edtica de sa\u00fade conceptos b\u00e1sicos na actualidade como a asepsia e antisepsia de lugares e persoas. M\u00e1is adiante colaborou na creaci\u00f3n da \"Sociedade Patri\u00f3tica de Amigos do Pa\u00eds\" a semellanza das outras que comezaban a xurdir en Espa\u00f1a e nas colonias e, sobre todo, editou o primeiro diario da cidade: \"Primicias de la Cultura de Quito\" (1792). Pola s\u00faa actividade de denuncia continua foi novamente encarcerado, situaci\u00f3n na cal acabou morrendo o 27 de decembro de 1795 (por mor dunha tr\u00e1xica disenter\u00eda).\nPensamento.\nO seu pensamento \u00e9 unha adaptaci\u00f3n de ideas ilustradas na contorna colonial da Audiencia. As s\u00faas ideas promov\u00edan a igualdade de todos os cidad\u00e1ns e nacionalizaci\u00f3n das propiedades eclesi\u00e1sticas. No seu ideario aparec\u00eda por primeira vez a igualdade dos ind\u00edxenas cos crioulos (ideal que quedou eliminado nos procesos de independencia) e tam\u00e9n por primeira vez expu\u00f1a os dereitos da muller.\nEn Ecuador consid\u00e9rase que foi un dos primeiros en afirmar a necesidade dunha emancipaci\u00f3n de Espa\u00f1a e en proclamar a individualidade do pa\u00eds e, en xeral, de toda Am\u00e9rica; e que as s\u00faas ideas, a\u00ednda que modificadas nalg\u00fans aspectos importantes, inspiraron aos revolucionarios do 10 de agosto de 1809.\nEn cambio, autores como Efr\u00e9n Avil\u00e9s Pi\u00f1eiro indican que Sempre se dixo que Espejo \u00e9 o precursor da independencia, pero non \u00e9 as\u00ed. Pero si foi un revolucionario xa que a trav\u00e9s dos seus escritos e publicaci\u00f3ns procurou reformar as estruturas sociais e pol\u00edticas desa \u00e9poca\"."}
{"id": "85592", "revid": "880", "url": "https://gl.wikipedia.org/wiki?curid=85592", "title": "Federaci\u00f3n de Mocedades Nacionalistas", "text": ""}
{"id": "85596", "revid": "98629", "url": "https://gl.wikipedia.org/wiki?curid=85596", "title": "Declinaci\u00f3n (gram\u00e1tica)", "text": "En ling\u00fc\u00edstica, declinaci\u00f3n \u00e9 a inflexi\u00f3n de substantivos, pronomes e adxectivos para indicar caracter\u00edsticas gramaticais como o n\u00famero, o caso ou o x\u00e9nero. En xeral, por\u00e9n, adoita s\u00f3 usarse este termo para indicar a inflexi\u00f3n dunha palabra en casos gramaticais que marcan a s\u00faa funci\u00f3n nunha oraci\u00f3n, ou ben, o conxunto de casos en que inflexiona unha palabra (substantivo, adxectivo, pronome) \u00e9 a s\u00faa declinaci\u00f3n.\nGran parte des linguas do mundo presentan declinaci\u00f3n, que xoga un papel moi importante nas linguas indoeuropeas. En galego, por exemplo, s\u00f3 ha inflexi\u00f3n para indicar n\u00famero, e, en cando \u00e9 pos\u00edbel, x\u00e9nero:\nComo pode verse, nestes voc\u00e1bulos ha un elemento primario e fixo que constit\u00fae a ra\u00edz ou radical e que mostra o elemento sem\u00e1ntico, \u00e1 cal se engaden as desinencias (\"-a\", \"-os\" etc.) que subministran informaci\u00f3n gramatical.\nCasos.\nOutras linguas te\u00f1en desinencias, que constit\u00faen \"marcadores de casos\", porci\u00f3ns de informaci\u00f3n que indican o papel gramatical da palabra.\nNestas frases en lingua rusa muda o nome de muller que aparece nas tres:\nNa primeira frase, \"Olga\" \u00e9 o suxeito da oraci\u00f3n e polo tanto non aparece cambio: esta \u00e9 a forma b\u00e1sica dos substantivos, e que adoita denominar caso nominativo.\nNa segunda frase, pola contra, a derradeira vogal do nome Olga t\u00f3rnase -u: Olgu. \"Olga\" \u00e9 o complemento directo da oraci\u00f3n, o que quere dicir que \u00e9 o obxecto da oraci\u00f3n ao que se refire a acci\u00f3n (o verbo), nesta ocasi\u00f3n, \"co\u00f1ecer\". En ruso, pois, os elementos da frase que constit\u00faen o complemento directo, toman a forma do caso acusativo, que en substantivos femininos adoitan acabar en \"-\u0443\" (trancrito \u00f3 galego como &lt;-u&gt;).\nNa terceira frase aparece un caso da lingua rusa denominado caso instrumental, que indica \"con que\" ou \"con quen\" se realiza unha acci\u00f3n, \u00e9 o que a nosa gram\u00e1tica tradicional chama complemento circunstancial de instrumento (CCT). Os substantivos femininos da lingua rusa toman a desinencia -\u043e\u0439 (-oi) para indicalo.\nComo xa se dixo, as linguas rom\u00e1nicas, non fan este tipo de distinci\u00f3n, a\u00ednda que unhas cantas palabras mostran restos de casos, como pode apreciarse nos pronomes persoais. Observe:\nO roman\u00e9s conserva a\u00ednda dous casos gramaticais nos substantivos.\nDeclinaci\u00f3n en linguas indoeuropeas.\nEn lat\u00edn (a lingua de procedencia das linguas rom\u00e1nicas actuais), en cambio, podemos atopar at\u00e9 seis casos gramaticais. V\u00e9xanse as formas do voc\u00e1bulo \"homo\" (home), da terceira declinaci\u00f3n, en singular, para ilustralo:\nO s\u00e1nscrito, outra lingua indoeuropea, t\u00e9n un sistema declinativo similar ao do lat\u00edn, que o gram\u00e1tico da antig\u00fcidade Panini denominou \"Karaka\".\nTodas as linguas eslavas (como o ruso ou o checo), con excepci\u00f3n parcial do b\u00falgaro, te\u00f1en un sistema de declinaci\u00f3ns. O ruso orixinariamente posu\u00eda sete casos, dos que hoxe en d\u00eda utilizan seis.\nTam\u00e9n algunhas linguas xerm\u00e1nicas, como o island\u00e9s e, en parte o alem\u00e1n, conservan un sistema declinatorio. Mentres que a lingua inglesa moderna perdeu os casos, o ingl\u00e9s antigo si que os posu\u00eda.\nOutras linguas.\nO \u00e9uscaro, o turco, o fin\u00e9s, o estoniano ou o h\u00fangaro son exemplos de linguas que non pertencen \u00e1 familia indoeuropea, e que pos\u00faen un gran n\u00famero de casos, especialmente a \u00faltima.\nEn opini\u00f3n de moitos ling\u00fcistas, para estas linguas, por\u00e9n, non se pode falar verdadeiramente de \"declinaci\u00f3n\", sen\u00f3n que se trata de sufixos que se engaden ao radical da palabra para modificar o seu papel na oraci\u00f3n, o que ten grande importancia nas linguas aglutinantes, tipolox\u00edaa \u00e1 cal pertencen estes tres idiomas. A declinaci\u00f3n, tecnicamente falando, \u00e9 propia das linguas de tipo sint\u00e9tico."}
{"id": "85598", "revid": "98629", "url": "https://gl.wikipedia.org/wiki?curid=85598", "title": "Savielly Tartakower", "text": "Ksawery Tartakower (en ruso, \u0421\u0430\u0432\u0435\u043b\u0438\u0439 \u0413\u0440\u0438\u0433\u043e\u0440\u044c\u0435\u0432\u0438\u0447 \u0422\u0430\u0440\u0442\u0430\u043a\u043e\u0432\u0435\u0440), nado en Rostov-on-Don (Rusia) o 22 de febreiro de 1887 e finado en Par\u00eds o 4 de xaneiro de 1956, foi un destacado Gran Mestre Internacional polon\u00e9s e franc\u00e9s de xadrez. Era co\u00f1ecido como Saviely ou Savielly, do polaco \"Sawielly\", que significa \"pequeno Saul\"; ou menos frecuentemente Xavier Tartacover ou Xavier Tartakover.\nTraxectoria.\nPrimeiros anos.\nNaceu nunha familia de orixe xud\u00eda polonesa. \u00c1 idade de doce el e a s\u00faa familia deixaron Rusia para trasladarse ao Imperio Austroh\u00fangaro. Finalmente establec\u00e9ronse en Viena, onde Tartakower viviu a s\u00faa mocidade. Graduouse nas escolas de leis das universidades de Xenebra e Viena. Durante os seus estudos interesouse no xadrez e comezou a frecuentar reuni\u00f3ns de xogadores nos caf\u00e9s vieneses. Al\u00ed tivo oportunidade de enfrontarse con alg\u00fans dos m\u00e1is grandes xadrecistas do seu tempo, entre eles Carl Schlechter, Geza Maroczy (fronte ao cal ga\u00f1ar\u00eda a s\u00faa partida m\u00e1is brillante), Milan Vidmar e Richard R\u00e9ti. O seu primeiro gran logro foi o t\u00edtulo maior nun torneo en Nuremberg en 1906. Tres anos despois conseguiu o segundo lugar no torneo de Viena, unicamente perdendo fronte a R\u00e9ti.\nDurante a primeira guerra mundial foi chamado a filas no ex\u00e9rcito austro-h\u00fangaro e serviu como oficial de \"staff\" en varias posici\u00f3ns. Ao finalizar a guerra emigrou a Francia e estableceuse en Par\u00eds. A pesar de que Tartakower nin sequera falaba o polon\u00e9s, logo de que Polonia recuperou a s\u00faa independencia en 1918 aceptou a cidadan\u00eda deste pa\u00eds e transformouse nun dos seus m\u00e1is importantes embaixadores honor\u00edficos.\nCarreira profesional.\nEn Francia decidiu dedicarse \u00e1 pr\u00e1ctica profesional do xadrez. Tam\u00e9n comezou a traballar para varias publicaci\u00f3ns relacionadas co tema. Escribiu varios libros na materia, o m\u00e1is famoso dos cales, \"Die hypermoderne Schachpartie\" (\"O xogo de xadrez hipermoderno\") foi publicado en 1924 e tivo case cen reedici\u00f3ns desde ent\u00f3n. Tartakower tam\u00e9n participou en moitos dos encontros m\u00e1is importantes da \u00e9poca. En 1927 e 1928 ga\u00f1ou dous torneos en Hastings e compartiu o primeiro posto con Aaron Nimzowitsch na competici\u00f3n de Londres. Nesta \u00faltima ocasi\u00f3n puido imporse sobre notables xadrecistas como Frank Marshall, Milan Vidmar e Yefim Bogolubov. En 1930 ga\u00f1ou o torneo de Liexa, batendo a Mir Sultan Khan por dous puntos. Tam\u00e9n superou a Akiba Rubinstein, Nimzowitsch e Marshall, entre outros.\nNa d\u00e9cada de 1930 Tartakower representou a Polonia en seis olimp\u00edadas de xadrez, obtendo tres medallas individuais (ouro en 1931 e bronce en 1933 e 1935), e cinco medallas grupais (ouro, dous de prata e d\u00faas de bronce). Foi un dos principais organizadores da Olimp\u00edada de Xadrez de Varsovia 1935. Tam\u00e9n ga\u00f1ou o campionato polaco d\u00faas veces, en 1935 (Varsovia]) e 1937 en Jurata).\nEn 1939 o comezo da segunda guerra mundial sorprendeuno en Buenos Aires, onde se atopaba xogando na Oitava Olimp\u00edada de Xadrez en representaci\u00f3n de Polonia, nun equipo no que figuraban, entre outros, Mieczyslaw Najdorf. Najdorf sempre se referiu a Tartakower como \"o meu mestre\".\n\u00daltimos anos.\nLogo dunha curta estad\u00eda na Arxentina decidiu retornar a Europa. Arribou a Francia pouco antes do colapso a mans alem\u00e1s en 1940. Baixo o falso apelido \"Cartier\" uniuse \u00e1s forzas do xeneral Charles de Gaulle. Logo da segunda guerra mundial e o ascenso do poder comunista en Polonia, Tartakower adoptou a cidadan\u00eda francesa. Representou a este pa\u00eds nas olimp\u00edadas de xadrez de 1950. A FIDE institu\u00edu o sistema de t\u00edtulos oficiais ese mesmo ano; Tartakower estivo no primeiro grupo de xogadores en recibir a honra de Gran Mestre Internacional.\nPersonalidade e contribuci\u00f3ns.\nTartakower \u00e9 reco\u00f1ecido como unha das m\u00e1is grandes personalidades xadrec\u00edsticas do seu tempo. Harry Golombek, quen traduciu o libro de Tartakower sobre os seus mellores xogos, escribiu a introduci\u00f3n:\nTalentoso xogador, foi tam\u00e9n co\u00f1ecido polos seus incontables aforismos, \u00e1s veces alcumados \"Tartakoverismos\". Unha das variaci\u00f3ns da defensa danesa \u00e9 chamada na s\u00faa honra. A defensa Tartakower, tam\u00e9n co\u00f1ecida como o sistema Tartakower-Makogonov-Bondarevsky, tam\u00e9n leva o seu nome. Crese que \u00e9 o inventor da \"apertura do orangut\u00e1n\" (1.b4...), chamada as\u00ed logo de que Tartakower quedase encantado cun gran simio do Zool\u00f3xico de Nova York que co\u00f1eceu nunha visita durante o gran torneo de 1924."}
