{"id": "211891", "revid": "98629", "url": "https://gl.wikipedia.org/wiki?curid=211891", "title": "V\u00e4rttin\u00e4", "text": "V\u00e4rttin\u00e4 (en fin\u00e9s signfica \"fuso\") \u00e9 un grupo folk finland\u00e9s formado por Sari e Mari Kaasinen na cidade de R\u00e4\u00e4kkyl\u00e4 (Finlandia) a principios de 1983. Dende aquela a agrupaci\u00f3n sufriu numerosos trocos. V\u00e4rttin\u00e4 saltou \u00e1 fama en 1991 co seu disco \"Oi Dai\".\nActualmente o grupo est\u00e1 formado por tres voces femininas e seis instrumentos ac\u00fasticos. As s\u00faas vocalistas cantan no dialecto fin\u00e9s de Carelia e conforme ao estilo ancestral da rexi\u00f3n, se ben actualizado e con moitos matices de formas contempor\u00e1neas diversas. Un dos \u00faltimos proxectos do grupo foi a colaboraci\u00f3n con A. R. Rahman na composici\u00f3n do musical de \"O Se\u00f1or dos Aneis\", que se estreou en Toronto o 23 de marzo de 2006.\nA canci\u00f3n \"Matalii ja mustii\" do disco \"Seleniko\" converteuse nun grande \u00e9xito ao aparecer no popular programa infantil estadounidense \"Arthur\"."}
{"id": "211893", "revid": "27155", "url": "https://gl.wikipedia.org/wiki?curid=211893", "title": "Lume tilacoidal", "text": ""}
{"id": "211897", "revid": "27155", "url": "https://gl.wikipedia.org/wiki?curid=211897", "title": "Membrana tilacoidal", "text": ""}
{"id": "211898", "revid": "27155", "url": "https://gl.wikipedia.org/wiki?curid=211898", "title": "Granum", "text": ""}
{"id": "211899", "revid": "27155", "url": "https://gl.wikipedia.org/wiki?curid=211899", "title": "Grana", "text": ""}
{"id": "211900", "revid": "35560", "url": "https://gl.wikipedia.org/wiki?curid=211900", "title": "Longa Marcha 2A", "text": "Longa Marcha 2A (\"Chang Zheng 2A\" en pinyin) foi o nome dun modelo da familia de foguetes Longa Marcha.\nCaracter\u00edsticas.\nO Longa Marcha 2A foi un lanzador orbital chin\u00e9s dese\u00f1ado para lanzar o sat\u00e9lite de reco\u00f1ecemento FSW-1. Comezouse a desenvolver en 1970 pola CALT e estaba baseado no m\u00edsil bal\u00edstico intercontinental DF-5. A primeira etapa ti\u00f1a catro motores alimentados por tetr\u00f3xido de nitr\u00f3xeno e UDMH (unha combinaci\u00f3n hiperg\u00f3lica). A segunda etapa contaba cun s\u00f3 motor, alimentada pola mesma combinaci\u00f3n de propelentes que a primeira e catro motores vernier para o control da actitude do foguete. O sistema de guiado estaba computerizado e usaba unha plataforma inercial.\nO Longa Marcha 2A fixo catro voos, dos cales tres foron exitosos."}
{"id": "211901", "revid": "4817", "url": "https://gl.wikipedia.org/wiki?curid=211901", "title": "CZ-2A", "text": ""}
{"id": "211902", "revid": "4817", "url": "https://gl.wikipedia.org/wiki?curid=211902", "title": "CZ 2A", "text": ""}
{"id": "211903", "revid": "1987", "url": "https://gl.wikipedia.org/wiki?curid=211903", "title": "Jean-Marc Ayrault", "text": "Jean-Marc Ayrault Jean-Marc Ayrault, nado en Maul\u00e9vrier (Maine e Loira) o 25 de xaneiro de 1950, \u00e9 un pol\u00edtico franc\u00e9s.\nTraxectoria.\nJean-Marc Ayrault \u00e9 o maior dos cinco fillos de Joseph Ayrault (1921-2010), obreiro agr\u00edcola, logo nunha f\u00e1brica t\u00e9xtil, antes de ser executivo nesta mesma f\u00e1brica, e de Georgette Uzenot (nada en 1928 en Nantes), modista despois muller no fogar.\nPrimeiro Ministro da Rep\u00fablica Francesa dende o 15 de maio de 2012 formou o primeiro goberno da presidencia de Fran\u00e7ois Hollande. \u00c9 tam\u00e9n alcalde socialista de Nantes dende 1989, deputado dende 1986 e presidente do grupo socialista na Asemblea nacional dende 1997."}
{"id": "211905", "revid": "22570", "url": "https://gl.wikipedia.org/wiki?curid=211905", "title": "Comando (padr\u00f3n de dese\u00f1o)", "text": "Na programaci\u00f3n orientada a obxectos, Comando \u00e9 un padr\u00f3n de dese\u00f1o no que un obxecto \u00e9 usado para representar e encapsular toda a informaci\u00f3n para chamar un m\u00e9todo m\u00e1is adiante no tempo. Esta informaci\u00f3n incl\u00fae o nome do m\u00e9todo, o obxecto que cont\u00e9n o m\u00e9todo e valores para os par\u00e1metros do m\u00e9todo.\nIntenci\u00f3n.\nEste padr\u00f3n permite solicitar unha operaci\u00f3n a un obxecto sen co\u00f1ecer realmente o contido desta operaci\u00f3n, nin o receptor real da mesma. Para facelo posible encaps\u00falase a petici\u00f3n como un obxecto, facilitando ademais a parametrizaci\u00f3n dos m\u00e9todos.\nTres termos sempre asociados co padr\u00f3n Comando son \"cliente\", \"invocador\" e \"receptor\". O \"cliente\" instancia o obxecto comando e lle proporciona informaci\u00f3n necesaria para chamar o m\u00e9todo m\u00e1is tarde. O \"invocador\" decide cando se debe chamar o m\u00e9todo. O \"receptor\" \u00e9 unha instancia da clase que cont\u00e9n o c\u00f3digo do m\u00e9todo.\nUsando obxectos de comando \u00e9 m\u00e1is sinxelo constru\u00edr compo\u00f1entes xerais que necesitan delegar, secuenciar ou executar chamadas a m\u00e9todos nun momento elixido por eles sen necesidade de co\u00f1ecer o propietario do m\u00e9todo ou os seus par\u00e1metros.\nTerminolox\u00eda.\nA terminolox\u00eda empregada para describir a implementaci\u00f3n do padr\u00f3n comando (command pattern) non \u00e9 consistente e pode polo tanto ser confusa. Isto resulta da ambig\u00fcidade, o uso de sin\u00f3nimos e implementaci\u00f3ns que pode escurecer o padr\u00f3n orixinal por ir m\u00e1is al\u00f3 del.\nParticipantes.\nInterface que define os m\u00e9todos executar e desfacer que se implementar\u00e1n en cada clase concreta, permitindo o acceso \u00e1s ordes.\nClase que implementa unha orde concreta e os seus m\u00e9todos executar e desfacer. O seu construtor debe inicializar os par\u00e1metros da orde (o seu estado).\nClase que instancia as ordes, pode \u00e1 s\u00faa vez executalas inmediatamente (chamando a executar) ou deixar que o Cliente o faga.\nClase que co\u00f1ece como se realizan as operaci\u00f3ns asociadas a un comando.\nResponsable de xestionar os comandos creados polo Invocador, as\u00ed como a s\u00faa secuenciaci\u00f3n e ordenaci\u00f3n. Chama aos m\u00e9todos executar e desfacer.\nUsos co\u00f1ecidos.\nNa programaci\u00f3n de Swing (Java)|Swing e Borland Delphi, un Action \u00e9 un obxecto comando. Ademais da habilidade para realizar o comando desexado, unha codice_1 pode ter unha icona asociado, un atallo de teclado, informaci\u00f3n sobre ferramentas de texto etc. Un bot\u00f3n da barra de ferramentas ou un \u00edtem de men\u00fa pode ser inicializado completamente usando s\u00f3 o obxecto codice_1.\nExemplo.\nConsid\u00e9rese un \"simple\" interruptor. Neste exemplo configuramos o interruptor con d\u00faas ordes: acender a luz e apagar a luz.\nUn beneficio desta implementaci\u00f3n en particular do padr\u00f3n orde \u00e9 que o interruptor pode ser usado en calquera dispositivo, non s\u00f3 cunha luz - o interruptor no seguinte exemplo encende e apaga a luz, pero o construtor do interruptor \u00e9 capaz de aceptar calquera subclase de Orde para os seus dous par\u00e1metros. Por exemplo, poder\u00edase configurar o interruptor para acender un motor.\nN\u00f3tese: Unha cr\u00edtica da aplicaci\u00f3n de exemplo \u00e9 que non modeliza verdadeiramente un circu\u00edto el\u00e9ctrico. Un interruptor el\u00e9ctrico \u00e9 parvo. Un verdadeiro interruptor binario s\u00f3 co\u00f1ece se est\u00e1 nunha posici\u00f3n ou outra. Non sabe nada ou non ten relaci\u00f3n directa coas tarefas que se lle poder\u00edan asignar nun circu\u00edto. O interruptor simplemente publica un evento do seu estado actual (aceso ou apagado). O circu\u00edto deber\u00eda ent\u00f3n conter unha M\u00e1quina de estados que xestione os estados en momentos dados (escoitando os eventos do interruptor) para acomodar apropiadamente complexos circu\u00edtos con tarefas e interruptores. Cada tarefa \u00e9 condicional a un estado espec\u00edfico do circu\u00edto (non directamente a un interruptor). En conclusi\u00f3n, o interruptor non deber\u00eda ser consciente dos detalles da l\u00e1mpada.\n/* A clase Invocadora */\npublic class Interruptor {\n private Comando comandoSubir;\n private Comando comandoBaixar;\n public Interruptor(Comando comandoSubir, Comando comandoBaixar) {\n this.comandoSubir = comandoSubir;\n this.comandoBaixar = comandoBaixar;\n public void subir() {\n comandoSubir.executar();\n public void baixar() {\n comandoBaixar.executar();\n/* A clase Receptora */\npublic class Lampada {\n public void acender() {\n System.out.println(\"A l\u00e1mpada est\u00e1 acesa\");\n public void apagar() {\n System.out.println(\"A l\u00e1mpada est\u00e1 apagada\");\n/* A interface Comando */\npublic interface Comando {\n void executar();\n/* O Comando para acender a luz en Norteam\u00e9rica, ou apagar a luz na maior\u00eda dos demais sitios */\npublic class ComandoSubir implements Comando {\n private Lampada aLampada;\n public ComandoSubir(Lampada lampada) {\n this.aLampada=lampada;\n public void executar(){\n aLampada.acender();\n/* O Comando para apagar a luz en Norteam\u00e9rica, ou acender a luz na maior\u00eda dos demais sitios */\npublic class ComandoBaixar implements Comando {\n private Lampada aLampada;\n public ComandoBaixar(Lampada lampada) {\n this.aLampada=lampada;\n public void executar() {\n aLampada.apagar();\n/* O cliente ou clase Test */\npublic class PulsarInterruptor {\n public static void main(String[] args) {\n Lampada lampada = new Lampada();\n Comando subir = new ComandoSubir(lamp);\n Comando baixar = new ComandoBaixar(lamp);\n // V\u00e9xase cr\u00edtica ao modelo arriba:\n // O interruptor mesmo non deber\u00eda preocuparse dos detalles da l\u00e1mpada (subir, baixar)\n // nin directa nin indirectamente\n Interruptor i = new Interruptor(subir,baixar);\n try {\n if (args[0].equalsIgnoreCase(\"ON\")) {\n i.subir();\n } else if (args[0].equalsIgnoreCase(\"OFF\")) {\n i.baixar();\n } else {\n System.out.println(\"Argumento \\\"ON\\\" or \\\"OFF\\\" \u00e9 requirido.\");\n } catch (Exception e){\n System.out.println(\"Arguments required.\");\npadr\u00f3ns relacionados.\nOfrece unha forma alternativa de chamar \u00e1s ordes ademais do uso do command manager.\nP\u00f3dese implementar un pequeno Int\u00e9rprete mediante clases Comando.\nPode servir para implementar a l\u00f3xica de Desfacer de forma un tanto autom\u00e1tica ou a alto nivel.\nPermite realizar agrupaci\u00f3ns de ordes de forma similar a unha macro.\nHai quen o emprega para implementar a copia da orde ao hist\u00f3rico de ordes.\nPode manter o estado que require o comando para desfacer o seu efecto."}
{"id": "211907", "revid": "55340", "url": "https://gl.wikipedia.org/wiki?curid=211907", "title": "Singleton", "text": "En enxe\u00f1ar\u00eda de software, o padr\u00f3n de dese\u00f1o Singleton (Instancia \u00danica) empr\u00e9gase para garantir que unha clase soamente te\u00f1a unha instancia, ademais de proporcionar un punto de acceso global a esa instancia. Tr\u00e1tase polo tanto dun padr\u00f3n de creaci\u00f3n.\n\u00c9 de utilidade cando se necesita exactamente un obxecto para coordinar acci\u00f3ns nun sistema. Este concepto pode xeneralizarse para restrinxir a instanciaci\u00f3n a un certo n\u00famero de obxectos.\nMotivaci\u00f3n.\nEn certos contextos, \u00e9 importante que algunhas clases te\u00f1an exactamente unha instancia que sexa facilmente accesible (por exemplo, ter un \u00fanico xestor de vent\u00e1s nunha aplicaci\u00f3n).\nO uso dunha variable global fai accesible un obxecto, pero non evita que se poidan crear m\u00faltiples instancias de obxectos. Unha soluci\u00f3n mellor \u00e9 facer que sexa a propia clase a responsable da s\u00faa \u00fanica instancia. A clase pode garantir que non se poida crear ningunha outra instancia (restrinxindo o acceso ao construtor) e pode as\u00ed mesmo proporcionar un modo de acceso \u00e1 instancia.\nAplicabilidade.\nO uso do padr\u00f3n \u00e9 axeitado cando:\nColaboraci\u00f3ns.\nOs clientes acceden \u00e1 instancia do Singleton a trav\u00e9s da operaci\u00f3n definida con esa finalidade.\nConsecuencias.\nAs principais vantaxes do padr\u00f3n Singleton son:\nImplementaci\u00f3n.\n\u00c1 hora de utilizar o padr\u00f3n Singleton, d\u00e9bense ter en conta alg\u00fans aspectos de implementaci\u00f3n, entre os que destacan:\nGarantir a unicidade da instancia da clase.\nO padr\u00f3n Singleton fai que a \u00fanica instancia sexa unha instancia normal da clase, pero coa particularidade de que dita clase soamente permite crear unha instancia. Ad\u00f3itase conseguir isto mediante a ocultaci\u00f3n da operaci\u00f3n que crea a instancia tras unha operaci\u00f3n de clase. Esta operaci\u00f3n ten acceso \u00e1 variable que cont\u00e9n a instancia e asegura que a variable estea inicializada con dita instancia previamente a devolver o seu valor. Este enfoque asegura que un Singleton se crea e inicializa antes do seu primeiro uso. Por exemplo, en Java p\u00f3dese definir a operaci\u00f3n de clase mediante un m\u00e9todo est\u00e1tico codice_1 da clase codice_2, que tam\u00e9n define unha variable est\u00e1tica codice_3 que cont\u00e9n a s\u00faa \u00fanica instancia.\npublic class Singleton {\n private static Singleton _instancia = null;\n public static synchronized Singleton obterInstancia() {\n if (_instancia == null) {\n _instancia = new Singleton();\n return _instancia;\n} \nOs clientes acceden ao Singleton exclusivamente a trav\u00e9s do m\u00e9todo codice_1. A variable codice_3 inicial\u00edzase a codice_6 e o m\u00e9todo est\u00e1tico codice_1 devolve o seu valor, inicializ\u00e1ndoa coa \u00fanica instancia en caso de que sexa codice_6. codice_1 utiliza inicializaci\u00f3n \"preguiceira\" (\"lazy initialization\"): o valor que devolve non se crea e almacena ata que se accede a el por primeira vez.\nPor outra banda, o construtor decl\u00e1rase como privado: un cliente que trate de crear unha instancia de codice_2 directamente obter\u00e1 un erro en tempo de compilaci\u00f3n. Isto garante que soamente se pode crear unha instancia. Ademais, e debido a que codice_3 \u00e9 de tipo codice_2, o m\u00e9todo codice_1 pode asignar a esta variable unha instancia dunha subclase de codice_2.\nN\u00f3tese o uso de codice_15 para permitir a s\u00faa utilizaci\u00f3n en \"aplicaci\u00f3ns multi-f\u00edo\". No caso de que dous f\u00edos executen o m\u00e9todo de creaci\u00f3n simultaneamente cando a instancia do Singleton a\u00ednda non existe, ambos deben comprobar a instancia do Singleton e soamente debe creala un deles. Por iso \u00e9 t\u00edpico o uso de \"exclusi\u00f3n mutua\" na clase que indica que o obxecto est\u00e1 sendo instanciado.\nUnha alternativa ser\u00eda o uso de inicializaci\u00f3n \"impaciente\" (\"eager initialization\"), na que sempre se crea a instancia. Este tipo de inicializaci\u00f3n empr\u00e9gase cando o programa sempre necesita unha instancia ou cando o custo de crear a instancia non \u00e9 demasiado alto en t\u00e9rminos de tempo/recursos.\npublic class Singleton {\n private static Singleton _instancia = new Singleton();\n public static Singleton obterInstancia() {\n return _instancia;\nEste m\u00e9todo ten varias vantaxes:\nPor\u00e9n, tam\u00e9n ten alg\u00fans inconvenientes. Destaca principalmente:\nEstender a clase Singleton.\nO principal problema non \u00e9 definir a subclase, sen\u00f3n crear a s\u00faa \u00fanica instancia de maneira que os clientes a poidan utilizar. En esencia, a variable que fai referencia \u00e1 \u00fanica instancia debe ser inicializada cunha instancia da subclase. A t\u00e9cnica m\u00e1is sinxela \u00e9 determinar que Singleton queremos usar na operaci\u00f3n codice_1 de codice_2.\nOutra maneira de elixir a subclase de codice_2 \u00e9 trasladar a implementaci\u00f3n de codice_1 dende a clase pai \u00e1 subclase. Este enfoque dificulta a elecci\u00f3n da clase de Singleton en tempo de execuci\u00f3n, mentres que utilizar instruci\u00f3ns condicionais para determinar a subclase \u00e9 m\u00e1is flexible, pero fixa o conxunto de posibles clases Singleton. Ning\u00fan dos dous enfoques \u00e9 o suficientemente flexible para t\u00f3dolos casos.\nUn enfoque m\u00e1is flexible utiliza un \"rexistro de obxectos Singleton\". As\u00ed, en lugar de que sexa codice_1 quen defina o conxunto de posibles clases Singleton, estas clases poden rexistrar a s\u00faa \u00fanica instancia polo seu nome nun rexistro que sexa co\u00f1ecido por todos.\nO rexistro establece unha correspondencia entre nomes e obxectos Singleton. Cando codice_1 necesita un Singleton, consulta o seu rexistro, pedindo un Singleton polo seu nome. O rexistro busca o Singleton correspondente (no caso de que exista) e dev\u00f3lveo. As\u00ed, codice_1 non ten que co\u00f1ecer t\u00f3dalas posibles clases de Singleton. Todo o que necesita \u00e9 unha interface com\u00fan para t\u00f3dalas clases de Singleton que incl\u00faa operaci\u00f3ns para o rexistro.\nExemplos de implementaci\u00f3n.\nJava.\nA continuaci\u00f3n am\u00f3sase un exemplo no que se utiliza o padr\u00f3n Singleton. Tr\u00e1tase dunha t\u00e1boa onde claves e valores son cadeas de caracteres. O padr\u00f3n Singleton garante que t\u00f3dolos clientes utilizar\u00e1n soamente a instancia \u00fanica, \u00e9 dicir, a mesma t\u00e1boa hash (utilizada internamente para representar a t\u00e1boa asociativa).\nclass Main {\n static void buscar() {\n // Obs\u00e9rvese que en lugar de crear un obxecto de tipo Dicionario (o cal \u00e9\n // imposible debido a que o construtor \u00e9 privado) o que se fai \u00e9 chamar\n // ao m\u00e9todo de clase instancia() para obter a instancia \u00fanica.\n Dicionario d = Dicionario.instancia();\n System.out.println(\"O valor asociado a can \u00e9 \" + d.buscar(\"can\"));\n System.out.println(\"O valor asociado a oso \u00e9 \" + d.buscar(\"oso\"));\n static void engadir() {\n Dicionario d = Dicionario.instancia();\n d.engadir(\"gato\", \"cat\");\n d.engadir(\"can\", \"dog\");\n d.engadir(\"rato\", \"mouse\");\n d.engadir(\"oso\", \"bear\");\n d.engadir(\"le\u00f3n\", \"lyon\");\n static public void main(String argv[]) {\n engadir();\n buscar();\nclass Dicionario {\n // A clase Singleton garda un atributo de clase, normalmente privado, que\n // mant\u00e9n a referencia coa \u00fanica instancia da clase.\n static private Dicionario _instancia;\n // Estado privado asociado coa instancia \u00fanica.\n private Hashtable _taboa;\n // O construtor da clase, que crea a t\u00e1boa de dispersi\u00f3n, \u00e9 privado\n // para garantir que non se poidan crear instancias dende f\u00f3ra da clase.\n private Dicionario() {\n _taboa = new Hashtable();\n // O m\u00e9todo de clase instancia() enc\u00e1rgase de crear a instancia\n // asociada ao Singleton a primeira vez que se solicita. En accesos\n // posteriores, dev\u00f3lvese a instancia orixinal.\n static Dicionario instancia() {\n if (_instancia == null) {\n _instancia = new Dicionario();\n return _instancia;\n // Estes dous m\u00e9todos son aplicables sobre obxectos da clase Dicionario,\n // \u00e9 dicir, a s\u00faa \u00fanica instancia. Engaden e buscan elementos na t\u00e1boa hash.\n // Dado que a t\u00e1boa hash almacena obxectos de tipo Object (igual que o\n // vector) debemos facer unha conversi\u00f3n ao extraer elementos da t\u00e1boa.\n public void engadir(String clave, String valor) { \n _taboa.put(clave, valor); \n public String buscar(String clave) { \n return (String) _taboa.get(clave); "}
{"id": "211921", "revid": "27155", "url": "https://gl.wikipedia.org/wiki?curid=211921", "title": "Carboxilato", "text": ""}
{"id": "211922", "revid": "5863", "url": "https://gl.wikipedia.org/wiki?curid=211922", "title": "Dalton Trumbo", "text": "James Dalton Trumbo, nado en Montrose (Colorado) o 9 de decembro de 1905 e finado nos \u00c1nxeles (California) o 10 de setembro de 1976, foi un guionista e novelista estadounidense."}
{"id": "211923", "revid": "98629", "url": "https://gl.wikipedia.org/wiki?curid=211923", "title": "Facade (padr\u00f3n de dese\u00f1o)", "text": "Os padr\u00f3ns de dese\u00f1o dan unha soluci\u00f3n probada e documentada a problemas que adoitan xurdir no desenvolvemento de software.O padr\u00f3n de dese\u00f1o Facade (\"en galego: Fachada\") \u00e9 un tipo de padr\u00f3n estrutural.\nProp\u00f3sito.\nO padr\u00f3n fachada porporciona unha interface unificada de alto nivel para un conxunto de interfaces dun subsistema, facendo que este \u00faltimo sexa mais f\u00e1cil de usar.\nMotivaci\u00f3n.\nA principal motivaci\u00f3n do padr\u00f3n fachada \u00e9 a necesidade de estruturar un sistema en subsistemas menos complexos, minimizando deste modo as comunicaci\u00f3ns e as dependencias entre eles.\nAplicabilidade.\nAplicaremos o padr\u00f3n fachada cando queiramos:\nEstrutura.\nA estrutura corresponde coa seguinte imaxe:\nParticipantes.\nFachada (\"Facade\"): co\u00f1ece qu\u00e9 clases do subsistema son responsables ante unha petici\u00f3n, e delega as petici\u00f3ns dos clientes aos obxectos apropiados do subsistema.\nSubclases (\"ModuleA\", \"ModuleB\", \"ModuleC\"...): implementan a funcionalidade do subsistema. Realizan o traballo solicitado pola fachada. Non co\u00f1ecen a existencia da fachada.\nConsecuencias.\nAs consecuencias m\u00e1is importantes da aplicaci\u00f3n deste padr\u00f3n son:\nVantaxes.\nA principal vantaxa deste padr\u00f3n consiste en que para modificar as clases dos subsistemas, s\u00f3 hai que realizar cambios na fachada, e os clientes poden permanecer alleos a elo. Ademais, os clientes non necesitan co\u00f1ecer as clases que hai tras dela.\nInconvenientes.\nSe varios clientes necesitan acceder a subconxuntos diferentes da funcionalidade da que prov\u00e9 o sistema, poder\u00edan acabar usando s\u00f3 unha pequena parte da fachada, polo que ser\u00eda interesante empregar varias fachadas m\u00e1is espec\u00edficas en lugar dunha \u00fanica global.\nPadr\u00f3ns relacionados.\nUn dos padr\u00f3ns relacionados co padr\u00f3n fachada \u00e9 o Singleton, dado que en determinadas ocasi\u00f3ns as fachadas poden ser instancias \u00fanicas.\nOs GRASP (\"General Responsibility Assignment Software Patterns\") non son padr\u00f3ns de dese\u00f1o, sen\u00f3n boas pr\u00e1cticas que gu\u00edan o desenvolvedor para encontrar os padr\u00f3ns de dese\u00f1o, que son mais concretos. Un dos padr\u00f3ns GRASP \u00e9 un controlador que act\u00faa como punto de entrada na capa l\u00f3xica, o que se pode comparar perfectamente c\u00f3 uso do padr\u00f3n fachada.\nUsos co\u00f1ecidos (problemas/soluci\u00f3ns).\nProblema: Un cliente necesita acceder a parte da funcionalidade dun sistema mais complexo.\nProblema: Existen grupos de tarefas moi frecuentes para as que se pode crear c\u00f3digo mais sinxelo e lexible.\nProblema: Unha biblioteca \u00e9 dificilmente lexible.\nProblema: Dependencia entre o c\u00f3digo do cliente e a parte interna duna biblioteca.\nProblema: Necesidade de acceder a un conxunto de APIs que poden ademais ter un dese\u00f1o ineficiente.\nProblema: Moitas clases cliente queren usar varias clases servidoras, e deben saber cal \u00e9 exactamente a que lle proporciona cada servizo. O sistema volver\u00edase moi complexo, porque haber\u00eda que relacionar todas as clases cliente con todas e cada unha das clases servidoras.\nJava.\nO seguinte exemplo agocha un calendario cunha API complicada detr\u00e1s dun padr\u00f3n \"Facade\" m\u00e1s amigable. A sa\u00edda \u00e9:\n \"Data: 2011-05-15\"\n \"15 d\u00edas despois: 2011-05-30\"\nimport java.util.Calendar;\nimport java.util.Formatter;\nimport java.util.GregorianCalendar;\n/** Fachada */\npublic class FormatoData {\n private GregorianCalendar gcal;\n public FormatoData(String isodate_ymd) {\n String[] a = isodate_ymd.split(\"-\");\n gcal = new GregorianCalendar(Integer.parseInt(a[0]), Integer.parseInt(a[1])-1, Integer.parseInt(a[2]));\n public void sumarDias(int dias) { \n gcal.add(Calendar.DAY_OF_MONTH, dias); \n public String toString() { \n return String.format(\"%1$tY-%1$tm-%1$td\", gcal);\n/** Cliente */\npublic class Cliente {\n public static void main(String[] args) { \n FormatoData d = new FormatoData(\"2011-05-15\"); \n System.out.println(\"Data: \"+d); \n d.sumarDias(15); \n System.out.println(\"15 d\u00edas despois: \"+d);\nNestoutro exemplo a fachada axuda a acceder comodamente a t\u00f3dalas funcionalidades dun sistema de pr\u00e9stamo de libros, v\u00eddeos e m\u00fasica.\n/**\n * O padr\u00f3n fachada estrutura un entorno de programaci\u00f3n e reduce complexidade coa divisi\u00f3n en subsistemas.\n * Coa interface fachada, temos unha simple interface para acceder a clases diferentes.\npublic class Fachada {\n private LibrariaLibros libros = new LibrariaLibros();\n private LibrariaVideo videos = new LibrariaVideo();\n private LibrariaMusica musica = new LibrariaMusica();\n public void buscarLibros() {\n libros.buscarLibros();\n public void buscarMusica() {\n musica.buscarMusica();\n public void buscarVideo() {\n videos.buscarVideo();\n} \npublic class LibrariaLibros {\n \npublic class LibrariaVideo {\n \npublic class LibrariaMusica {\npublic class Cliente {\n public static void main(String args[]){\n Fachada fachada = new Fachada();\n fachada.buscarLibros();\n fachada.buscarVideo();\n fachada.buscarMusica();"}
{"id": "211924", "revid": "12452", "url": "https://gl.wikipedia.org/wiki?curid=211924", "title": "Iterador (padr\u00f3n de dese\u00f1o)", "text": "En dese\u00f1o de software, o padr\u00f3n de dese\u00f1o Iterador, define unha interface que declara os m\u00e9todos necesarios para acceder secuencialmente a un grupo de obxectos dunha colecci\u00f3n. Alg\u00fans dos m\u00e9todos que podemos definir na interface Iterador son:\nEste padr\u00f3n de dese\u00f1o permite percorrer unha estrutura de datos sen que sexa necesario co\u00f1ecer a estrutura interna da mesma.\nProp\u00f3sito.\nO padr\u00f3n Iterador \u00e9 un mecanismo de acceso \u00f3s elementos que constit\u00faen unha estrutura de datos para a utilizaci\u00f3n destes sen expo\u00f1er a s\u00faa estrutura interna.\nMotivaci\u00f3n.\nO padr\u00f3n xorde do desexo de acceder \u00f3s elementos dun contedor de obxectos (por exemplo, unha lista) sen expo\u00f1er a s\u00faa representaci\u00f3n interna.\nAdemais, \u00e9 posible que se necesite m\u00e1is dunha forma de percorrer a estrutura sendo para elo necesario crear modificaci\u00f3ns na clase.\nA soluci\u00f3n que prop\u00f3n o padr\u00f3n \u00e9 engadir m\u00e9todos que permitan percorrer a estrutura sen referenciar explicitamente a s\u00faa representaci\u00f3n. A responsabilidade do percorrido trasladase a un obxecto iterador.\nO problema de introducir este obxecto iterador reside en que os clientes necesitan co\u00f1ecer a estrutura para crear o iterador apropiado.\nIsto solucionase xeneralizando os distintos iteradores nunha abstracci\u00f3n e dotando \u00e1s estruturas de datos dun m\u00e9todo de fabricaci\u00f3n que cree un iterador concreto.\nAplicabilidade.\nO padr\u00f3n iterator permite o acceso \u00f3 contido dunha estrutura sen expo\u00f1er a s\u00faa representaci\u00f3n interna. Ademais diferentes iteradores poden presentar diferentes tipos de percorrido sobre a estrutura (percorrido de principio a fin, percorrido con saltos...).\nPor outro lado os iteradores non te\u00f1en por qu\u00e9 limitarse a percorrer a estrutura, sen\u00f3n que poder\u00edan incorporar outro tipo de l\u00f3xica (por exemplo, filtrado de elementos). \u00c9 m\u00e1is, dados diferentes tipos de estruturas, o padr\u00f3n iterador permite percorrelas todas utilizando unha interface com\u00fan uniforme.\nParticipantes.\nAs entidades participantes no dese\u00f1o proposto polo padr\u00f3n iterador son:\nColaboraci\u00f3ns.\nUn iterador concreto \u00e9 o encargado de gardar a posici\u00f3n actual dentro da estrutura de datos, interactuando con esta para calcular o seguinte elemento do percorrido.\nConsecuencias.\nO padr\u00f3n Iterador permite por tanto diferentes tipos de percorrido dun agregado e varios percorridos simult\u00e1neos, simplificando a interface do agregado.\nImplementaci\u00f3n.\nPara a creaci\u00f3n do padr\u00f3n iterador debe implementarse o control da iteraci\u00f3n e definirse o percorrido. O control da iteraci\u00f3n pode realizarse de d\u00faas formas:\nA maiores poder\u00edanse implementar operaci\u00f3ns adicionais no iterador o definir a estrutura deste dunha maneira m\u00e1is robusta ante cambios na estrutura.\nHai que ter especial coidado na implementaci\u00f3n de iteradores con accesos privilexiados, iteradores para estruturas compostas ou iteradores nulos.\nExemplo en Java do c\u00f3digo dun iterador.\nDefinici\u00f3n do agregado concreto.\n * Clase que implementa o comportamento dun vector de enteiros.\npublic class Vector2 \n //Array de enteiro onde se almacenaran os datos dos elementos do vector.\n public int[] _datos;\n * M\u00e9todo constructor da clase Vector2.\n * @param valores N\u00famero de elementos que poder\u00e1n ser almacenados no vector.\n public Vector2(int valores)\n _datos = new int[valores];\n //Inicializamos a cero todos os elementos do vector.\n for (int i = 0; i &lt; _datos.length; i++)\n _datos[i] = 0; \n } \n /**\n * M\u00e9todo para obter o valor dunha posici\u00f3n do vector.\n * @param pos A posici\u00f3n sobre a que se quere obter o valor.\n * @return O valor que conten o vector na posici\u00f3n indicada como par\u00e1metro.\n public int obterValor(int pos)\n return _datos[pos]; \n * M\u00e9todo para asignar un valor a unha posici\u00f3n do vector.\n * @param pos A posici\u00f3n a que se lle quere asignar o valor.\n * @param valor O valor que se quere asignar.\n public void asignarValor(int pos, int valor)\n _datos[pos] = valor; \n * M\u00e9todo para obter o tama\u00f1o do vector.\n * @return O tama\u00f1o do vector.\n public int dimension()\n return _datos.length; \n \n * M\u00e9todo para obter un interador deste vector.\n * @return Un iterador que permite percorrer o contido deste vector.\n public IteradorVector iterador()\n return new IteradorVector(this); \nDefinici\u00f3n do iterador concreto.\n * Clase que permite percorrer o contido dunha instancia da clase Vector2.\npublic class IteradorVector\n //Array para acceder o contido do vector.\n private int[] _vector;\n //Posici\u00f3n actual na que se atopa o iterador.\n private int _posicion;\n /**\n * M\u00e9todo constructor da clase IteradorVector. \n * Permite crear un iterador a partir dun Vector2.\n public IteradorVector(Vector2 vector) \n _vector = vector._datos;\n //O percorrido que realizar\u00e1 o iterador ser\u00e1 ascendente polo que inicializamos a posici\u00f3n a 0.\n _posicion = 0; \n \n * M\u00e9todo que permite comprobar se hai m\u00e1is elementos sen percorrer.\n * @return True se hai m\u00e1is elementos sen percorrer, false en caso contrario.\n public boolean haiMais()\n if (_posicion &lt; _vector.length) \n return true;\n else\n return false;\n * M\u00e9todo que devolve o seguinte elemento do vector que percorre este iterador.\n * @return O valor do seginte elemento do vector. \n public Object seguinte()\n int valor = _vector[_posicion];\n _posicion++;\n return valor;\nExemplo de uso:\n //M\u00e9todo para probar o uso do noso iterador.\n public static void main(String argv[]) \n //Creamos un vector de 5 elementos.\n Vector2 vector = new Vector2(5);\n //Asignamos valores \u00f3s elementos do vector.\n vector.asignarValor(0, 3);\n vector.asignarValor(2, 9); \n vector.asignarValor(4, 1); \n //Creaci\u00f3n do iterador.\n IteradorVector iterador = vector.iterador();\n //Percorrido empregando o iterador.\n while(iterador.hasNext())\n System.out.println(iterador.next()); \nEn java xa existe unha interface Iterator que fai \u00e1s veces de abstracci\u00f3n. T\u00f3dolos iteradores utilizados nas s\u00faas librer\u00edas cumpren esta interface, o que permite tratalos a todos eles de maneira uniforme.\nFacer que o noso IteradorVector implementase Iterator permitir\u00eda que fose utilizado por outras librer\u00edas e programas de maneira transparente.\nimport java.util.Iterator;\n * Clase que permite percorrer o contido dunha instancia da clase Vector2.\n * Esta clase implementa a interface Iterator de Java.\npublic class IteradorVector implements Iterator\n //Array para acceder o contido do vector.\n private int[] _vector;\n //Posici\u00f3n actual na que se atopa o iterador.\n private int _posicion;\n * M\u00e9todo constructor da clase IteradorVector. \n * Permite crear un iterador a partir dun Vector2.\n public IteradorVector(Vector2 vector) \n _vector = vector._datos;\n //O percorrido que realizar\u00e1 o iterador ser\u00e1 ascendente polo que inicializamos a posici\u00f3n a 0.\n _posicion = 0; \n * M\u00e9todo que permite comprobar se hai m\u00e1is elementos sen percorrer.\n * @return True se hai m\u00e1is elementos sen percorrer, false en caso contrario.\n public boolean hasNext()\n if (_posicion &lt; _vector.length)\n return true;\n else\n return false;\n * M\u00e9todo que devolve o seguinte elemento do vector que percorre este iterador.\n * @return O valor do seguinte elemento do vector.\n public Object next()\n int valor = _vector[_posicion];\n _posicion++;\n return valor;\n * M\u00e9todo para elimina do vector o \u00faltimo elemento devolto por este iterador.\n * A implementaci\u00f3n deste m\u00e9todo \u00e9 opcional. Neste caso decidiuse lanzar unha excepci\u00f3n de operaci\u00f3n non soportada.\n public void remove()\n throw new UnsupportedOperationException(\"Operaci\u00f3n non soportada.\");"}
{"id": "211926", "revid": "109216", "url": "https://gl.wikipedia.org/wiki?curid=211926", "title": "Observer (padr\u00f3n de dese\u00f1o)", "text": "O padr\u00f3n observador \u00e9 un padr\u00f3n de dese\u00f1o software que se encadra dentro da categor\u00eda de padr\u00f3ns de comportamento. Neste padr\u00f3n, un obxecto, que chamaremos observado, mant\u00e9n unha lista dos seus dependentes (dependencia un a moitos), chamados observadores, aos que notifica automaticamente de calquera cambio no seu estado.\nProp\u00f3sito.\nDefinir unha dependencia un-a-moitos entre obxectos de tal forma que cando o obxecto cambie o seu estado, todos os obxectos dependentes sexan notificados automaticamente.\nMotivaci\u00f3n.\nO padr\u00f3n xorde da necesidade de consistencia entre clases relacionadas pero mantendo un acoplamento baixo. Por exemplo, separar compo\u00f1ente da interface gr\u00e1fica dos obxectos que mante\u00f1en os datos da aplicaci\u00f3n, para que sexan reutilizables independentemente.\nO comportamento dos observadores depende do suxeito observado, que deber\u00eda notificar calquera cambio no seu estado. Este pode ter un n\u00famero ilimitado de observadores.\nAplicabilidade.\nO padr\u00f3n apl\u00edcase cando unha modificaci\u00f3n no estado dun obxecto require cambios doutros e non se desexa co\u00f1ecer cantos obxectos deben ser cambiados. Tam\u00e9n \u00e9 de aplicaci\u00f3n no caso en que un obxecto debe ser capaz de notificar a outros obxectos sen facer ningunha suposici\u00f3n deles.\nO padr\u00f3n permitenos encapsular os dous aspectos da abstracci\u00f3n en obxectos separados polo que nos permite a s\u00faa variaci\u00f3n e reutilizaci\u00f3n de modo independente.\nParticipantes.\nSuxeitoObservado.\nCo\u00f1ece aos seus observadores. Proporciona unha interface para agregar e para eliminar observadores, as\u00ed como para notificar aos seus observadores.\nSuxeitoObservadoConcreto.\nMant\u00e9n o estado de interese para os observadores concretos. Notifica aos seus observadores ao cambiar de estado.\nObservador.\nDefine unha interface co m\u00e9todo utilizado polo suxeito para notificar os cambios no seu estado.\nObservadorConcreto.\nMant\u00e9n unha referencia ao suxeito concreto. Parte do seu estado debe permanecer consistente co estadio do suxeito ao que observa. Pon en funcionamento a interface de actualizaci\u00f3n.\nColaboraci\u00f3ns entre participantes.\nO suxeito concreto notifica aos seus observadores cada vez que se modifica o seu estado. Tras ser informado dun cambio no suxeito concreto, o observador concreto interroga ao suxeito concreto para modificar a percepci\u00f3n que ten do mesmo.\nPosta en funcionamento.\nPosta en funcionamento suxeito-observadores. Observaci\u00f3n de m\u00e1is dun suxeito. Responsabilidade de inicio da notificaci\u00f3n.\nReferencias inv\u00e1lidas tras borrar un suxeito.\nAsegurar a consistencia do estado do suxeito antes de iniciar a notificaci\u00f3n.\nEvitar a actualizaci\u00f3n dependente do observador.\nEspecificaci\u00f3n expl\u00edcita das modificaci\u00f3ns.\nC\u00f3digo de exemplo (JAVA).\nJAVA ten propiamente unha posta en funcionamento para o padr\u00f3n observador como moitas linguaxes\n void addObserver(o Observer)\n protected void clearChanged() \n int countObservers() \n void deleteObserver(o Observer)\n void deleteObservers()\n boolean hasChanged() \n void notifyObserver()\n void notifyObservers(Object data)\n protected void setChanged() \n void update (Observable o, Object data)\nDebaixo m\u00f3strase como deber\u00eda ser dita posta en funcionamento sen percorrer as librer\u00edas propias da linguaxe JAVA.\nInterface Observador.\n/**\npublic interface Observador {\n public void actualizar();\nClase abstracta SuxeitoObservable.\n/**\nimport java.util.ArrayList;\npublic abstract class SuxeitoObservable {\n // o construtor crea o vector coa asociaci\u00f3n Observable-Observador\n public Observable() {\n _observadores = new ArrayList&lt;Observador&gt;();\n // engadir e eliminar sinxelamente operan sobre o vector _observadores...\n public void agregarObservador(Observador o) {\n _observadores.add(o);\n public void eliminarObservador(Observador o) {\n _observadores.remove(o);\n// Notificaci\u00f3n: Para cada observador inv\u00f3case o m\u00e9todo actualizar().\npublic void notificarObservadores() {\n for (Observador o:_observadores) {\n o.actualizar();\n// Este atributo privado mant\u00e9n o vector cos observadores\nprivate ArrayList&lt;Observador&gt; _observadores;\nClase Detector, ObservadorConcreto.\n/**\npublic class Detector implements Observador {\npublic void actualizar() {\n System.out.println(\"Detector recibe actualizar!\");\nClase SuxeitoObservable.\n/**\npublic class Contador extends SuxeitoObservable {\n// o construtor inicializa o estado do obxecto: o m\u00e1ximo e o\n// valor inicial, sempre no rango 0..m\u00e1ximo. Adicionalmente,\n// inicializa a parte de Observable que ten un Contador...\npublic Contador(int valor, int maximo) {\n super();\n _maximo = maximo;\n _valor = enRango(valor);\n// este m\u00e9todo privado asegura que un valor n esta entre 0..m\u00e1ximo\nprivate int enRango(int n) {\n if (n &lt; 0) {\nreturn 0;\n } else if (n &gt; _maximo) {\n return _maximo;\n } else {\nreturn n;\n// Estes dous m\u00e9todos permiten o acceso ao estado do contador\npublic int valor() {\n return _valor;\npublic int maximo() {\n return _maximo;\n// Este m\u00e9todo afecta ao estado: primeiro modif\u00edcase de forma consistente\n// o estado e despois notif\u00edcase aos observadores do cambio\npublic void incrementarContador(int n) {\n _valor = enRango(_valor+n);\n notificarObservadores();\n// atributos privados que mante\u00f1en o estado do contador\nprivate int _valor, _maximo;\nClase Medidor, ObservadorConcreto.\n/**\npublic class Medidor implements Observador {\n// O construtor de Medidor establece a asociaci\u00f3n entre Medidor-Contador\npublic Medidor(Contador contador) {\n _contador = contador;\n// Tras ser notificado dun cambio, un observador Medidor accede\n// ao estado do Contador utilizando a asociaci\u00f3n\npublic void actualizar() {\n int porcentaxe = _contador.valor() * 100 / _contador.maximo();\n System.out.println(\"A porcentaxe do contador \u00e9 \" + porcentaxe + \"%\");\n// mant\u00e9n a asociaci\u00f3n co contador\nprivate Contador _contador;\nClase ValorContador, ObservadorConcreto.\n/**\npublic class ValorContador implements Observador {\n// O construtor establece a asociaci\u00f3n entre ValorContador-Contador\npublic ValorContador(Contador contador) {\n _contador = contador;\n// Tras ser notificado dun cambio, un observador ValorContador accede\n// ao estado do Contador utilizando a asociaci\u00f3n\npublic void actualizar() {\n System.out.println(\"O valor do contador \u00e9 \" + _contador.valor() );\n// mant\u00e9n a asociaci\u00f3n co suxeito observable\nprivate Contador _contador;\nExemplo de uso, Clase Main.\npublic class Main {\n public static void main(String... argv) {\n //Xeramos un obxecto observable da clase Contador\n Contador c = new Contador(0,255);\n //Xeramos un obxecto observador e engad\u00edmolo como observador do contador\n Detector d = new Detector();\n c.agregarObservador(d);\n //Producimos unha variaci\u00f3n no estado do contador\n c.incrementarContador(5);\n //Xeramos un obxecto observador e engad\u00edmolo como observador do contador\n ValorContador v = new ValorContador(c);\n c.agregarObservador(v);\n //Producimos unha variaci\u00f3n no estado do contador\n c.incrementarContador(5);\n //Xeramos un obxecto observador e engad\u00edmolo como observador do contador\n Medidor m = new Medidor(c);\n c.agregarObservador(m);\n //Eliminamos o primeiro observador da lista de observadores do contador\n c.eliminarObservador(d);\n //Producimos unha variaci\u00f3n no estado do contador\n c.incrementarContador(19);"}
{"id": "211929", "revid": "54334", "url": "https://gl.wikipedia.org/wiki?curid=211929", "title": "Atletismo masculino nos Xogos Ol\u00edmpicos de Londres 2012", "text": "As probas masculinas de atletismo nos Xogos Ol\u00edmpicos de Londres 2012 comezar\u00e1n o venres 3 de agosto con 4 probas de lanzamentos e carreiras de obst\u00e1culos, e rematar\u00e1n o domingo 12 de agosto co marat\u00f3n. Das 24 probas que se disputar\u00e1n, 21 ter\u00e1n lugar no Estadio Ol\u00edmpico de Londres, de nova construci\u00f3n, que ten unha capacidade para acoller a 80.000 persoas. As restantes 3 probas, de longa distancia (20\u00a0km marcha, 50\u00a0km marcha e marat\u00f3n) percorrer\u00e1n o chamado The Mall, composto polas r\u00faas que conectan o Palacio de Buckingham con Trafalgar Square.\nSedes.\nA sede principal das probas de atletismo ser\u00e1 o novo Estadio Ol\u00edmpico. As probas de longa distancia percorrer\u00e1n as r\u00faas de The Mall.\nCriterios de clasificaci\u00f3n.\nCada comit\u00e9 ol\u00edmpico nacional puido inscribir a un m\u00e1ximo de 3 atletas para cada proba, sempre que acadaran a \"marca A\", mais 1 de reserva, coa mesma condici\u00f3n de ter acadado a \"marca A\". A parte diso, tam\u00e9n puideron inscribir a outro atleta coa condici\u00f3n de ter acadado a \"marca B\", mais 1 de reserva coa mesma condici\u00f3n. As marcas a superar foron as seguintes:"}
{"id": "211933", "revid": "23204", "url": "https://gl.wikipedia.org/wiki?curid=211933", "title": "Sena-San Denis", "text": "Sena-San Denis (93) (en franc\u00e9s \"Seine-Saint-Denis\") \u00e9 un departamento de Francia que pertence \u00e1 rexi\u00f3n da Illa de Francia.\nV\u00e9xase tam\u00e9n.\nLigaz\u00f3ns externas.\nConseil G\u00e9n\u00e9ral de Seine-Saint-Denis"}
{"id": "211934", "revid": "23204", "url": "https://gl.wikipedia.org/wiki?curid=211934", "title": "Val do Marne", "text": "Val do Marne (94) (en franc\u00e9s \"Val-de-Marne\") \u00e9 un departamento de Francia que pertence \u00e1 rexi\u00f3n de Illa de Francia.\nV\u00e9xase tam\u00e9n.\nLigaz\u00f3ns externas.\nConseil G\u00e9n\u00e9ral du Val-de-Marne"}
{"id": "211935", "revid": "23204", "url": "https://gl.wikipedia.org/wiki?curid=211935", "title": "Al Pacino", "text": "Alfredo James \"Al\" Pacino, nado o 25 de abril de 1940 en Manhattan, Nova York, \u00e9 un actor, produtor, guionista e director de cine estadounidense.\nTraxectoria.\n\u00c9 famoso por interpretar a mafiosos, como Michael Corleone na trilox\u00eda d\"o Padri\u00f1o\", Tony Montana en \"O prezo do poder\", Alphonse \"Big Boy\" Caprice en \"Dick Tracy\", \"Lefty\" Ruggiero en \"Donnie Brasco\" e Carlito Brigante en \"Carlito's Way\". Tam\u00e9n ten aparecido en varias ocasi\u00f3ns intepretando personaxes totalmente opostos como oficial de polic\u00eda, detective e avogado. O seu papel como Frank Slade en \"Scent of a Woman\" valeulle o Oscar \u00f3 mellor actor en 1992 despois de ser nomeado en varias edici\u00f3ns previas.\n\u00c9 considerado como un dos cinco mellores actores vivos de Hollywood (o quinteto alcumado The Pantheon), xunto con Robert De Niro, Dustin Hoffman, Robert Duvall e Anthony Hopkins."}
{"id": "211936", "revid": "25871", "url": "https://gl.wikipedia.org/wiki?curid=211936", "title": "Alfredo James Pacino", "text": ""}
{"id": "211937", "revid": "23204", "url": "https://gl.wikipedia.org/wiki?curid=211937", "title": "Val do Oise", "text": "Val do Oise (95) (en franc\u00e9s \"Val-d'Oise\") \u00e9 un departamento de Francia que pertence \u00e1 rexi\u00f3n da Illa de Francia."}
{"id": "211938", "revid": "89787", "url": "https://gl.wikipedia.org/wiki?curid=211938", "title": "Argenteuil", "text": "Argenteuil \u00e9 unha cidade do departamento franc\u00e9s Val do Oise, na rexi\u00f3n de \u00eele de France. \u00c9 a cidade m\u00e1is poboada do departamento (103.125 h. en 2010).\nArte.\nVarios pintores impresionistas viviron e pintaron en Argenteuil:\nAdministraci\u00f3n.\nO alcalde de Argenteuil \u00e9 Georges Mothron, do conservador Uni\u00f3n por un Movemento Popular, que en 2014 substitu\u00edu o socialista Philippe Doucet."}
{"id": "211939", "revid": "12452", "url": "https://gl.wikipedia.org/wiki?curid=211939", "title": "Memento (padr\u00f3n de dese\u00f1o)", "text": "O padr\u00f3n de dese\u00f1o Memento (ou \"Lembranza\" ou \"Token\") \u00e9 un padr\u00f3n de comportamento que permite capturar e extraer o estado interno dun obxecto, respectando a s\u00faa encapsulaci\u00f3n, de xeito que, posteriormente, a\u00ednda que se modifique o obxecto, se poida restaurar ese estado.\nMotivaci\u00f3n.\nPara permitir funcionalidades como desfacer unha acci\u00f3n ou, en caso de erro, volver a un estado consistente, \u00e9 necesario gardar o estado interno dun obxecto. O padr\u00f3n Memento permite levar isto a cabo sen romper a encapsulaci\u00f3n dos obxectos.\nPor exemplo, no caso dun editor gr\u00e1fico que permita conectar figuras. Dados dous rect\u00e1ngulos que se poden conectar mediante unha li\u00f1a, o editor permite que, a\u00ednda que despracemos os rect\u00e1ngulos, a li\u00f1a modifique a s\u00faa lonxitude co fin de que os rect\u00e1ngulos permanezan sempre conectados. Cando se quere volver a unha posici\u00f3n anterior non \u00e9 tan f\u00e1cil como parece. P\u00f3dese dar o caso de que \u00f3 desfacer unha acci\u00f3n non restauremos a posici\u00f3n inicial, ou que non se produza o efecto desexado. Este problema pode resolverse empregando o padr\u00f3n Memento. A opci\u00f3n de desfacer solicitar\u00e1 un Recordo \u00f3 Creador cando necesite comprobar o seu estado. O Creador inicializa o memento coa informaci\u00f3n do estado actual. E s\u00f3 o Creador pode almacenar e recuperar a informaci\u00f3n do Recordo.\nAplicabilidade.\nEmpr\u00e9gase o padr\u00f3n Memento cando o estado dun obxecto debe ser almacenado de modo que poida ser recuperado e restaurado noutro momento futuro, ou ben cando unha interface para obter o estado rompa a encapsulaci\u00f3n do obxecto expo\u00f1endo detalles da s\u00faa implementaci\u00f3n.\nExemplo.\npublic class Memento {\n Memento() { _estado = new java.util.Hashtable(); } \n void garda(String attr, Object valor) { _estado.put(attr, valor); } \n Object recupera(String attr, Object defecto) { \n return _estado.containsKey(attr) ? _estado.get(attr) : defecto; \n private java.util.Hashtable _estado; \npublic class ObxectoComplexo {\n public Memento crearMemento() { \n Memento estadoActual = new Memento(); \n estadoActual.guarda(NOME, _nome); \n estadoActual.guarda(UNENTEIRO, new Integer(_unEnteiro)); \n estadoActual.guarda(COLECCI\u00d3N, _colecci\u00f3n.clone()); \n return estadoActual; \n \n public void restaurar(Memento previo) { \n _nombre = (String) previo.recupera(NOME, _nome); \n _colecci\u00f3n = (java.util.Vector) previo.recupera(COLECCI\u00d3N, _coleccion); \n Integer i = (Integer) previo.recupera(UNENTEIRO, new Integer(_unEnteiro)); \n _unEnteiro = i.intValue(); \n \n public Memento cambiarNome(String nome) { \n Memento recordo = new Memento(); \n recordo.guarda(NOME, _nome); \n _nome = nome; \n return recordo; \n \n // m\u00e1is m\u00e9todos que modifican o estado do obxecto... \n private String _nome; \n private static final String NOME = \"exemplo.ObxectoComplexo._nome\"; \n private int _unEnteiro; \n private static final String UNENTEIRO = \"exemplo.ObxectoComplexo._unEnteiro\"; \n private java.util.Vector _colecci\u00f3n = new java.util.Vector(); \n private static final String COLECCI\u00d3N = \"exemplo.ObxectoComplexo._colecci\u00f3n\"; "}
{"id": "211942", "revid": "12452", "url": "https://gl.wikipedia.org/wiki?curid=211942", "title": "Visitor (padr\u00f3n de dese\u00f1o)", "text": "En programaci\u00f3n orientada a obxecto, o padr\u00f3n de dese\u00f1o visitor (visitante) \u00e9 unha forma de separar o algoritmo da estrutura dun obxecto.\n\u00c9 un padr\u00f3n de comportamento, que permite inclu\u00edr novos m\u00e9todos nunha clase sen que se te\u00f1a que modificar.\nProp\u00f3sito.\nRepresenta unha operaci\u00f3n sobre os elementos dunha estrutura de obxectos. Perm\u00edtenos definir unha nova operaci\u00f3n, ou modificala, sen cambiar as clases dos elementos sobre os que opera. Proporciona unha forma f\u00e1cil e sostible de executar acci\u00f3ns nunha familia de clases.\nMotivaci\u00f3n.\nUn compilador representa os programas como \u00e1rbores de sintaxe abstracta, sobre os que executa operaci\u00f3ns. Moitas operaci\u00f3ns necesitan diferenciar distintos tipos de nodo na \u00e1rbore como poden ser expresi\u00f3ns, variables etc.\nO problema que nos atopamos \u00e9 a dificultade de entender, manter, modificar e estender posto que cada clase ten a s\u00faa parte correspondente de cada unha das operaci\u00f3ns.\nUnha posible soluci\u00f3n ser\u00eda agrupar as operaci\u00f3ns relacionadas de cada clase nun obxecto e pasarllo como argumento a cada nodo da \u00e1rbore. A este obxecto chamari\u00e1moslle visitante (visitor) e o elemento que visita ten que \u201caceptalo\u201d para que execute a operaci\u00f3n para ese elemento. Na aceptaci\u00f3n, o elemento env\u00edalle ao visitante unha petici\u00f3n espec\u00edfica para a s\u00faa clase con el mesmo como argumento.\nSe queremos definir m\u00e1is dunha clase visitante, temos que crear unha superclase abstracta e definir unha operaci\u00f3n por cada tipo de nodo.\nAplicabilidade.\n\u00dasase o padr\u00f3n Visitor cando:\nColaboraci\u00f3ns.\nO cliente visitar\u00e1 a cada elemento da estrutura de obxectos cun visitante concreto (previamente creado por el). Cando se visita un elemento, este chama \u00e1 operaci\u00f3n do visitante correspondente a s\u00faa clase. O obxecto p\u00e1sase como argumento para permitir \u00f3 visitante o acceso \u00f3 seu estado.\nConsecuencias.\nSe nun programa usamos visitantes, \u00e9 moi f\u00e1cil engadir novas operaci\u00f3ns, xa que o visitante cont\u00e9n o c\u00f3digo en lugar de cada unha das subclases individuais. Ademais, os visitantes poden conter as operaci\u00f3ns relacionadas nunha soa clase, e as\u00ed non ten que obrigar a cambiar ou derivar clases para agregar estas operaci\u00f3ns. Grazas a isto, o programa \u00e9 m\u00e1is sinxelo de escribir e manter.\nOs padr\u00f3ns de dese\u00f1o suxiren que o visitante pode proporcionar unha funcionalidade adicional a unha clase sen cambiala, pero \u00e9 m\u00e1is pr\u00e1ctico dicir que un visitante pode agregar funcionalidade a unha colecci\u00f3n de clases e encapsular os m\u00e9todos que utiliza.\n\u00c9 dif\u00edcil engadir novas clases de elementos, xa que obrigan a cambiar os visitantes.\nFacilita a acumulaci\u00f3n de estados, \u00e9 dicir, acumular resultados.\nExemplo de implementaci\u00f3n.\nNo seguinte exemplo, teremos unha xerarqu\u00eda de expresi\u00f3ns aritm\u00e9ticas simples sobre as que se desexa definir visitantes. un dos visitantes ser\u00e1 a operaci\u00f3n PrettyPrit que converte a cadea de caracteres na expresi\u00f3n aritm\u00e9tica.\n * Esta \u00e9 a superclase dunha xerarqu\u00eda que permite representar expresi\u00f3ns \n * aritm\u00e9ticas simples e sobre a que desexamos definir visitantes. \npackage expresion;\npublic abstract class Expresion {\n abstract public void aceptar(VisitanteExpresion v);\npackage expresion;\npublic class Constante extends Expresion {\n int _valor;\npackage expresion;\npublic class Variable extends Expresion {\n String _variable;\npackage expresion;\npublic abstract class OpBinaria extends Expresion {\n Expresion _izq, _der;\npackage expresion;\npublic class Suma extends OpBinaria {\npackage expresion;\npublic class Mult extends OpBinaria {\n * Esta \u00e9 a clase abstracta que define la interface dos visitantes\n * da xerarqu\u00eda Expresion -- en realidade, utilizamos una interface Java\n * dado que t\u00f3dolos m\u00e9todos son abstractos. \npackage expresion;\npublic interface VisitanteExpresion {\n public void visitarSuma(Suma s);\n public void visitarMult(Mult m);\n public void visitarVariable(Variable v);\n public void visitarConstante(Constante c);\n * Un dos posibles visitantes das Expresiones \u00e9 un pretty printer\n * que converte a cadea de caracteres a expresi\u00f3n aritm\u00e9tica. O algoritmo\n * usado non optimiza o uso de par\u00e9nteses... O resultado acum\u00falase no atributo privado\n * _resultado, pod\u00e9ndose acceder a este dende o exterior mediante o m\u00e9todo obtenerResultado()\npackage expresion;\npublic class PrettyPrinterExpresion implements VisitanteExpresion {\n // visitar a variable neste caso \u00e9 gardar no resultado a variable\n // asociada \u00f3 obxecto... Observe que accedemos \u00f3 estado interno do obxecto\n // confiando na visibilidade de paquete...\n public void visitarVariable(Variable v) { \n _resultado = v._variable; \n public void visitarConstante(Constante c) {\n _resultado = String.valueOf(c._valor); \n // Dado que o pretty-printer dunha operaci\u00f3n binaria \u00e9 case id\u00e9ntica,\n // podo factorizar parte do c\u00f3digo con este m\u00e9todo privado...\n private void visitarOpBinaria(OpBinaria op, String pOperacion) {\n op._izq.aceptar(this);\n String pIzq = obtenerResultado();\n op._der.aceptar(this);\n String pDer = obtenerResultado();\n _resultado = \"(\" + pIzq + pOperacion + pDer + \")\";\n // Por \u00faltimo a visita da suma e a mult res\u00f3lvese mediante o m\u00e9todo\n // privado que se acaba de mencionar...\n public void visitarSuma(Suma s) { \n visitarOpBinaria(s, \"+\");\n public void visitarMult(Mult m) { \n visitarOpBinaria(m, \"*\"); \n // O resultado almac\u00e9nase nun String privado. Proporci\u00f3nase un m\u00e9todo\n // de acceso p\u00fablico para que os clientes do visitante poidan acceder\n // \u00f3 resultado da visita\n public String obtenerResultado() { \n return _resultado; \n private String _resultado;\nimport expresion.*;\nclass Main {\n static public void main(String argv[]) {\n // Construcci\u00f3n de una expresi\u00f3n (a+5)*(b+1)\n Expresion expresion = new Mult( new Suma( new Variable(\"a\"),\n new Constante(5) ), \n new Suma( new Variable(\"b\"),\n new Constante(1) ));\n // Pretty-printing...\n PrettyPrinterExpresion pretty = new PrettyPrinterExpresion();\n expresion.aceptar(pretty);\n // Visualizacion de resultados\n System.out.println(\"Resultado: \" + pretty.obtenerResultado());"}
{"id": "211943", "revid": "25871", "url": "https://gl.wikipedia.org/wiki?curid=211943", "title": "Nor\u00f0urland vestra", "text": "Nor\u00f0urland vestra (en galego: \"Rexi\u00f3n Noroccidental\") \u00e9 unha das oito rexi\u00f3ns de Islandia. Est\u00e1 localizada ao noroeste do pa\u00eds.\nXeograf\u00eda.\nA rexi\u00f3n est\u00e1 situada no norte de Islandia e ten unha extensi\u00f3n de 12.592 km\u00b2. A s\u00faa capital \u00e9 a cidade de Sau\u00f0\u00e1rkr\u00f3kur, que no 2009 ti\u00f1a unha poboaci\u00f3n de 2.598 habitantes.\nDemograf\u00eda.\nA 1 de decembro de 2008 contaba con 7.395 habitantes nunha superficie de 12.592 km\u00b2, o que sup\u00f3n unha desnsidade de poboaci\u00f3n de 0.587 habitantes por quil\u00f3metro cadrado.\nDivisi\u00f3ns.\nCondados.\nNa Rexi\u00f3n de Nor\u00f0urland vestra se encontran os seguintes condados:\nConcellos.\nNor\u00f0urland vestra conta cos seguintes concellos:"}
{"id": "211944", "revid": "1888", "url": "https://gl.wikipedia.org/wiki?curid=211944", "title": "Herbert Charles Brown", "text": ""}
{"id": "211945", "revid": "25871", "url": "https://gl.wikipedia.org/wiki?curid=211945", "title": "Su\u00f0urland", "text": "Su\u00f0urland (en galego: \"Rexi\u00f3n Meridional\") \u00e9 unha das oito rexi\u00f3ns de Islandia.\nXeograf\u00eda.\nSu\u00f0urland ten unha extensi\u00f3n de 24.690 quil\u00f3metros cadrados. A s\u00faa capital \u00e9 Selfoss.\nDemograf\u00eda.\nNa rexi\u00f3n de Su\u00f0urland resid\u00edan a d\u00eda 1 de decembro de 2008 24.176 habitantes, que viven nunha extensi\u00f3n de 24.690 quil\u00f3metros cadrados, o que sup\u00f3n unha densidade de poboaci\u00f3n de 0,97 habitantes por quil\u00f3metro cadrado.\nOs seus principais n\u00facleos de poboaci\u00f3n son Hverager\u00f0i, Selfoss e Vestmannaeyjar\nDivisi\u00f3ns.\nCondados.\nNa rexi\u00f3n de Su\u00f0urland enc\u00f3ntranse os seguintes condados:\nConcellos.\nSu\u00f0urland conta cos seguintes concellos:"}
{"id": "211947", "revid": "98629", "url": "https://gl.wikipedia.org/wiki?curid=211947", "title": "Austurland", "text": "Austurland (en galego: \"Rexi\u00f3n Oriental\") \u00e9 unha das oito rexi\u00f3ns de Islandia, sendo a rexi\u00f3n m\u00e1is oriental do pa\u00eds.\nXeograf\u00eda.\nO seu territorio abrangue unha superficie de 21.986\u00a0km\u00b2. O punto m\u00e1is oriental de Islandia est\u00e1 situado en Nor\u00f0fjar\u00f0arhorn, a uns 25 quil\u00f3metros ao nordeste de Eskifj\u00f6r\u00f0ur. Ademais, tam\u00e9n se localiza o punto m\u00e1is alto do pa\u00eds, o Monte Hvannadalshnj\u00fakur, que ten unha altitude de 2.119 metros.\nDemograf\u00eda.\nEn Austurland viven unhas 13.786 persoas (2008) repartidas nos 21.986 quil\u00f3metros cadrados que ocupa, o que sup\u00f3n unha densidade de poboaci\u00f3n de 0,58 habitantes por quil\u00f3metro cadrado.\nOs principais n\u00facleos de poboaci\u00f3n son Austurbygg\u00f0, Borgarfj\u00f6r\u00f0ur, Brei\u00f0dalur, Dj\u00fapivogur, Egilssta\u00f0ir, Eskifj\u00f6r\u00f0ur, H\u00f6fn, Neskaupsta\u00f0ur, Rey\u00f0arfj\u00f6r\u00f0ur, Sey\u00f0isfj\u00f6r\u00f0ur e Vopnafj\u00f6r\u00f0ur.\nDivisi\u00f3ns.\nCondados.\nNa rexi\u00f3n de Austurland est\u00e1n situados os seguintes condados:\nConcellos.\nAusturland comprende os seguintes municipios:"}
{"id": "211953", "revid": "1131", "url": "https://gl.wikipedia.org/wiki?curid=211953", "title": "Entroido de Meira", "text": "O Entroido de Meira \u00e9 un carnaval tradicional baseado no baile de madamas e gal\u00e1ns celebrado na parroquia de Meira (Moa\u00f1a), recuperado no ano 2011 pola Asociaci\u00f3n folcl\u00f3rico-cultural e xuvenil Meiramar Ax\u00f3uxeres.\nHistoria.\nO entroido comezaba no lugar do Paso do Redondo, no barrio do Pombal. Actualmente \u00e9 unha pequena r\u00faa, pero antigamente era un importante lugar de paso. Desde al\u00ed, a festa percorr\u00eda Meira cara \u00e1 costa, at\u00e9 chegar a antiga illa de Samertolameu. At\u00e9 o lugar chegaba xente das parroquias veci\u00f1as. A festa deixou de celebrarse en 1936 coa chegada da guerra civil espa\u00f1ola. Desde o 2011 recuperouse a tradici\u00f3n, lembr\u00e1ndose a\u00ednda algunhas das canci\u00f3ns da troula, sendo dez delas recompiladas.\nCaracter\u00edsticas.\nA festa ti\u00f1a como protagonistas as figuras das Madamas e os Gal\u00e1ns, reco\u00f1ecidos principalmente polo seu baile e vestimenta. A est\u00e9tica das Madamas e Gal\u00e1ns \u00e9 moi similar \u00e1 que locen os participantes nas danzas de Domaio, Darbo, O H\u00edo e Ald\u00e1n.\nAs mulleres visten un gorro de palla con flores, neste caso feitas de papel, e un vestido branco. Os homes tam\u00e9n locen camisa e pantal\u00f3ns brancos, un chapeu con follas de cores, nalg\u00fans casos de avestruz, unha banda azul e un cinto. Dos sombreiros de todos os bailar\u00edns colgan ademais moit\u00edsimas cintas de cores que destacan coas roupas brancas e que te\u00f1en un protagonismo especial no baile.\nAmais dos bailar\u00edns principais, neste entroido tam\u00e9n participaba outra personaxe de igual importancia para a diversi\u00f3n da festa, co\u00f1ecido como O Fedelloso ou O Merdento. Desta persoa a xente fux\u00eda, din algunhas fontes, pois era reco\u00f1ecido por leva-la cara tapada cun trapo, levar a peor roupa posible vestida, e facer o que estivese nas s\u00faas mans para ser o que peor fedese do lugar.\nAdemais dos bailar\u00edns destacaba a m\u00fasica que os fac\u00eda bailar, hoxe en d\u00eda representada como m\u00fasica tradicional galega , na que son imprescindibles instrumentos como a gaita, as pandeiretas ou os tambores. Personalidades de sona do entroido de Meira foron Perfeuto, o gaiteiro que tra\u00eda toda a m\u00fasica e que fac\u00eda bailar; madamas coma Mar\u00eda de Taboada, Florentina ou Saladina de Paz; e bailar\u00edns m\u00e1is apreciados, gal\u00e1ns coma Jos\u00e9 do Chicho ou Agust\u00edn de Mendu\u00ed\u00f1a.\nV\u00e9xase tam\u00e9n.\nBibliograf\u00eda.\n\"O carnaval tradicional en Meira, Madamas e Gal\u00e1ns. Recuperando e difundindo as nosas tradici\u00f3ns\". Meiramar-Ax\u00f3uxeres, 2011."}
{"id": "211954", "revid": "109216", "url": "https://gl.wikipedia.org/wiki?curid=211954", "title": "Template Method (padr\u00f3n de dese\u00f1o)", "text": "Dentro do marco da programaci\u00f3n orientada a obxectos, o padr\u00f3n Template Method (\"M\u00e9todo Modelo\") \u00e9 un padr\u00f3n de dese\u00f1o enmarcado dentro dos chamados padr\u00f3ns de comportamento, que se caracteriza pola definici\u00f3n, dentro dunha operaci\u00f3n dunha superclase, dos pasos dun algoritmo, de forma que todos ou parte destes pasos son redefinidos nas subclases herdeiras da citada superclase.\nProp\u00f3sito.\nPermitir que certos pasos dun algoritmo definido nunha operaci\u00f3n dunha superclase, sexan redefinidos nas subclases sen necesidade de ter que sobrescribir a operaci\u00f3n enteira.\nAplicabilidade.\nA utilizaci\u00f3n do padr\u00f3n M\u00e9todo Modelo \u00e9 axeitada nos seguintes casos\nEstrutura.\nM\u00f3strase de seguido a estrutura que segue o padr\u00f3n M\u00e9todo Modelo\nParticipantes.\nEnc\u00e1rgase tam\u00e9n da implementaci\u00f3n dun m\u00e9todo desde o cal son invocadas, entre outras, as operaci\u00f3ns primitivas. Dito m\u00e9todo act\u00faa a modo de modelo, de a\u00ed o nome deste pat\u0155on, definindo a secuencia de operaci\u00f3ns dun algoritmo.\nColaboraci\u00f3ns.\nAs clases concretas bas\u00e9anse na clase abstracta para implementar a parte invariante do algoritmo.\nConsecuencias.\nC\u00f3mpre destacar que os m\u00e9todos modelo xogan un papel clave nas bibliotecas de clases xa que permiten extraer o comportamento com\u00fan das clases da biblioteca. Outro uso com\u00fan deste padr\u00f3n dase na creaci\u00f3n de sistemas de \"plugins\" grazas principalmente \u00e1 utilizaci\u00f3n das anteriormente citadas \"operaci\u00f3ns de enganche\" (\"hooks\").\nImplementaci\u00f3n.\n\u00c1 hora de proceder a implementar este padr\u00f3n, resulta de interese ter en conta os seguintes detalles\nExemplo de implementaci\u00f3n.\nAm\u00f3sase de seguido un exemplo de implementaci\u00f3n do padr\u00f3n M\u00e9todo Modelo. Nel int\u00e9ntase ilustrar a grandes trazos o modo de desprazamento dun autom\u00f3bil que, basicamente, pode simplificarse en: acelerar, cambiar de marcha e frear. O proceso de acelerar e frear p\u00f3dese considerar que \u00e9 id\u00e9ntico en todos os autom\u00f3biles, por\u00e9n a forma de cambiar de marcha varia duns a outros segundo sexan autos con cambio manual ou autos con cambio autom\u00e1tico. De acordo con isto, podemos considerar unha superclase \"Automobil\" na cal se define un m\u00e9todo modelo \"Desprazar\" desde o cal se chama \u00e1 operaci\u00f3n primitiva \"CambiarMarcha\" que \u00e9 implementada dun xeito na subclase \"AutomobilManual\", e doutro xeito na subclase \"AutomobilAutomatico\".\npublic abstract class Automobil\n public void desprazar()\n acelerar();\n cambiarMarcha();\n frear();\n private void acelerar()\n System.out.println(\"Acelerando...\");\n private void frear()\n System.out.println(\"Freando...\");\n protected abstract void cambiarMarcha()\npublic class AutomobilManual\n protected void cambiarMarcha()\n System.out.println(\"Cambiando de marcha de forma manual\");\npublic class AutomobilAutomatico\n protected void cambiarMarcha()\n System.out.println(\"Cambiando de marcha de forma autom\u00e1tica\");\npadr\u00f3ns relacionados.\nO padr\u00f3n M\u00e9todo Modelo adoita relacionarse cos padr\u00f3ns de dese\u00f1o"}
{"id": "211955", "revid": "56817", "url": "https://gl.wikipedia.org/wiki?curid=211955", "title": "Gran Premio de M\u00f3naco de 1979", "text": "O Gran Premio de M\u00f3naco de 1979 foi unha carreira de F\u00f3rmula Un celebrada o 27 de maio de 1979 no Circu\u00edto de M\u00f3naco en Monte Carlo, M\u00f3naco. Foi a setima carreira do Campionato do Mundo de pilotos de ."}
{"id": "211956", "revid": "89787", "url": "https://gl.wikipedia.org/wiki?curid=211956", "title": "Leiterena frondosa", "text": "A leiterena frondosa (Euphorbia esula) \u00e9 unha especie de Euphorbia, nativa dos Azores, sur e centro de Europa, inclu\u00edndo Galicia, e gran parte de Asia: Oriente Medio, C\u00e1ucaso, Siberia oriental, China e Corea. Tam\u00e9n est\u00e1 presente como especie naturalizada no Canad\u00e1, os Estados Unidos, M\u00e9xico, Dinamarca, Noruega e o Reino Unido.\nCaracter\u00edsticas.\n\u00c9 unha planta perenne herb\u00e1cea que medra ata 1-1,2 metros de altura, con talo ramificado desde a base, os talos son lisos ou lixeira ou completamente, pilosos. As follas son pequenas, lanceoladas de entre 4 e 8,5\u00a0cm de longo e 1\u00a0cm de largo, cun bordo lixeiramente ondulado. As flores son pequenas, producidas en umbelas cun par basal de br\u00e1cteas semellantes a p\u00e9talos de cor amarelo verdoso brillante. Os acios de br\u00e1cteas aparecen a fins da primavera, mentres as flores reais non se desenvolven ata o principio do ver\u00e1n. Todas as partes da planta conte\u00f1en o l\u00e1tex, l\u00edquido leitoso t\u00f3xico.\nReprod\u00facese por sementes que te\u00f1en unha taxa alta de xerminaci\u00f3n e que poden seguir sendo viables no terreo cando menos durante sete anos. As c\u00e1psulas da semente abren explosivamente, esparexendo a semente ata cinco metros da planta de orixe, e por medio da auga ou da fauna poden chegar moito m\u00e1is lonxe. Tam\u00e9n pode propagarse vexetativamente desde a ra\u00edz, que \u00e9 complexa, chegando a se introducir ata 8 metros dentro da terra e cun largo de 5, e cpode ter numerosos abrochos.\nExisten d\u00faas subespecies e un h\u00edbrido:\nEspecie invasiva.\nChegou a Am\u00e9rica do Norte a comezos do s\u00e9culo XIX desde Europa dentro de lotes de sementes agr\u00edcolas, entrando en competencia coas plantas ind\u00edxenas en especial nas prader\u00edas, acaparando a auga e os nutrientes, e producindo toxinas que impiden o crecemento doutras plantas ao seu arredor. Por esta raz\u00f3n est\u00e1 identificada como unha herba danosa en varios parques nacionais e en reservas naturais de once estados e clasificada como especie invasiva polo Departamento de Agricultra dos Estados Unidos. En Europa tam\u00e9n \u00e9 danosa localmente, as\u00ed nas zonas de prader\u00edas inundables do Val de Sa\u00f4ne \u00e9 unha ameaza para unha quincena de plantas protexidas .\nPola s\u00faa natureza persistente a a s\u00faa capacidade de se rexenerar a partir de pequenos fragmentos das s\u00faas ra\u00edces, \u00e9 moi dif\u00edcil de erradicar, existindo programas de control biol\u00f3xico . Tam\u00e9n se empregan varios herbicidas sistem\u00e1ticos."}
{"id": "211957", "revid": "31271", "url": "https://gl.wikipedia.org/wiki?curid=211957", "title": "Euphorbia esula", "text": ""}
{"id": "211958", "revid": "56817", "url": "https://gl.wikipedia.org/wiki?curid=211958", "title": "O Pombo", "text": "O top\u00f3nimo O Pombo pode referirse a dous lugares de Galicia:"}
{"id": "211959", "revid": "785", "url": "https://gl.wikipedia.org/wiki?curid=211959", "title": "San Bartolomeu", "text": "San Bartolomeu pode referirse a Bertomeu, un dos ap\u00f3stolos de Xes\u00fas Cristo; como top\u00f3nimo, San Bartolomeu pode referirse a varios lugares de Galicia:"}
{"id": "211960", "revid": "25871", "url": "https://gl.wikipedia.org/wiki?curid=211960", "title": "Fontenla", "text": "O top\u00f3nimo galego Fontenla pode referirse a:\nAmais, como apelido pode referirse a:"}
{"id": "211961", "revid": "98629", "url": "https://gl.wikipedia.org/wiki?curid=211961", "title": "Gran Premio de M\u00f3naco de 1980", "text": "O Gran Premio de M\u00f3naco de 1980 foi unha carreira de F\u00f3rmula Un celebrada o 18 de maio de 1980 no Circu\u00edto de M\u00f3naco en Monte Carlo, M\u00f3naco. Foi a sexta carreira do Campionato do Mundo de pilotos de .\nInforme.\nA carreira foi o 38\u00aa Gran Premio de M\u00f3naco. A carreira levouse a cabo durante 76 voltas ao circu\u00edto de 3\u00b434 quil\u00f3metros de lonxitude cunha distancia total de carreira de 254 quil\u00f3metros.\nO Gran Premio foi ga\u00f1ado por Carlos Reutemann pilotando un Williams FW07B. A vitoria foi a d\u00e9cima de Reutermann na F\u00f3rmula Un e a primeira desde o Gran Premio dos Estados Unidos de 1978. Tam\u00e9n se converteu no quinto ga\u00f1ador nas seis carreiras da tempada . Reutemann ga\u00f1ou por 1 minuto e 13 segundos ao piloto franc\u00e9s Jacques Laffite que pilotaba un Ligier JS11/15. Terceiro foi o piloto brasileiro Nelson Piquet pilotando un Brabham BT49. O terceiro posto de Piquet levouno a superar a Ren\u00e9 Arnoux e Alan Jones no liderado do campionato do mundo por primeira vez.\nA carreira, \u00e9 lembrada por un espectacular accidente no inicio da carreira, cando Derek Daly chocou co Alfa Romeo 179 de Bruno Giacomelli, que mandou a Daly voando co seu Tyrrell 010 sobre Giacomelli e aterrando entre o seu compa\u00f1eiro de equipo Jean-Pierre Jarier e o McLaren M29 de Alain Prost. Ning\u00fan dos catro pilotos sufriu ningunha lesi\u00f3n seria. Jan Lammers tam\u00e9n sufriu danos no seu ATS D4, pero puido continuar. O accidente foi particularmente decepcionante para McLaren ao perdr o seu \u00fanico coche en pista, xa que John Watson non puido clasificarse.\nO piloto de Alema\u00f1a Occidental Jochen Mass pilotando un Arrows A3 foi cuarto, cunha volta menos que Reutemann por diante do canadense Gilles Villeneuve no Ferrari 312T5. Unha volta por detr\u00e1s e en sexto lugar quedou o dobre campi\u00f3n do mundo Emerson Fittipaldi nun Fittipaldi F7. Para Mass e Fittipaldi ser\u00edan os \u00faltimos puntos que lograrian no campionato do mundo.\nA vitoria de Reutemann puxo a Williams \u00e1 cabeza do campionato de construtores, cinco puntos por encima de Ligier."}
{"id": "211964", "revid": "1131", "url": "https://gl.wikipedia.org/wiki?curid=211964", "title": "Natalie Wood", "text": "Natalie Wood, pseud\u00f3nimo de Natalia Nikolayevna Zakharenko, nada en San Francisco (California) o 20 de xullo de 1938 e finada en Santa Catalina (California) o 29 de novembro de 1981, foi unha actriz estadounidense de cinema e televisi\u00f3n.\nTraxectoria.\nNaceu co nome de Natalia Nikolayevna Zakharenko. Os seus pais emigraran de Rusia pouco antes. Axi\u00f1a o seu pai substitu\u00edu o apelido familiar polo de Gurdin e aos catro anos quedou inscrita no rexistro como Natasha Gurdin. Ela falaba ingl\u00e9s e ruso.\nEmpuxada e apoiada pola s\u00faa ambiciosa nai Maria, Natalie Wood converteuse nunha estrela de cine infantil, que interveu en numerosas pel\u00edculas con notable \u00e9xito, e foi unha das poucas que conseguiu levar a cabo a transici\u00f3n de estrela infantil cara a actriz adulta.\nNatalie Wood gozou durante un per\u00edodo do estrelato, debido sen d\u00fabida ao seu f\u00edsico, \u00e1 s\u00faa capacidade expresiva e \u00e1 eficacia das s\u00faas actuaci\u00f3ns. Foi nomeada ao \u00d3scar en tres ocasi\u00f3ns, pola s\u00faa interpretaci\u00f3n en \"Rebel without a cause\", \"Esplendor na herba\" e \"Love with the Proper Stranger\".\nOutro dos seus grandes filmes foi \"West Side Story\", no que interpretou o papel principal de Mar\u00eda. Xa que Wood ti\u00f1a unha bonita voz, foi ela quen cantou todas as s\u00faas canci\u00f3ns. Con todo, finalmente foi dobrada por unha cantante profesional, o que lle ocasionou unha gran decepci\u00f3n.\nNestes anos, no apoxeo da s\u00faa carreira cinematogr\u00e1fica, foi considerada a actriz m\u00e1is popular de Hollywood xunto con Elizabeth Taylor. O seu historial incl\u00fae outras pel\u00edculas importantes como \"Centauros do deserto\", de John Ford e \"The Candidate\" cun novo Robert Redford.\nWood estivo casada en d\u00faas ocasi\u00f3ns co actor Robert Wagner. Estivo un tempo de noiva cos actores Michael Caine, Steve McQueen, Tony Curtis, Warren Beatty, Dennis Hopper, o cantante Elvis Presley, o director de cine Henry Jaglom, e o pol\u00edtico Jerry Brown.\nFaleceu despois de caer \u00f3 mar desde o barco onde estaba, pr\u00f3ximo \u00e1 illa de Santa Catalina, California."}
{"id": "211966", "revid": "27155", "url": "https://gl.wikipedia.org/wiki?curid=211966", "title": "Micronutriente", "text": "Os micronutrientes, tam\u00e9n denominados elementos traza, en bioqu\u00edmica, son elementos qu\u00edmicos (\u00e1s veces tam\u00e9n compostos) que, sendo esenciais para a vida, se necesitan en cantidades moi pequenas para o desenvolvemento e a fisiolox\u00eda dun organismo.\nSon substancias indispens\u00e1beis para os diferentes procesos metab\u00f3licos dos organismos vivos e sen eles poder\u00edan morrer.\nDesempe\u00f1an importantes funci\u00f3ns catalizadoras no metabolismo como cofactores enzim\u00e1ticos, ao formaren parte da estrutura de numerosos enzimas (grupos prost\u00e9ticos) ou ao acompa\u00f1alas (coenzimas).\nEn animais.\nNos animais os micronutrientes comprenden as vitaminas e os minerais. Os minerais div\u00eddense en elementos qu\u00edmicos esenciais e oligoelementos. Estes \u00faltimos neces\u00edtanse nunha dose a\u00ednda menor.\nOs micronutrientes non sempre necesitan ser achegados diariamente. As vitaminas A, D ou a B12 poden almacenarse no f\u00edgado para cubrir as necesidades de per\u00edodos superiores ao ano. De feito, por exemplo, nalg\u00fans pa\u00edses pobres submin\u00edstraselle aos nenos unha pastilla ao ano que cobre todas as s\u00faas necesidades de vitamina A nese per\u00edodo. (Idealmente, ser\u00eda mellor darlles unha dose cada 6 meses).\nAlg\u00fans dos m\u00e1is importantes micronutrientes son o iodo, o ferro e a vitamina A, que son esenciais para o crecemento f\u00edsico, o desenvolvemento das funci\u00f3ns cognitivas e fisiol\u00f3xicas e a resistencia \u00e1s infecci\u00f3ns.\nO ferro e a vitamina A enc\u00f3ntranse naturalmente nos alimentos, e o iodo debe ser adicionado a alimentos de consumo b\u00e1sico, como o sal, que en moitos pa\u00edses se fortifica con iodo.\nExisten outros micronutrientes como o zinc, o \u00e1cido f\u00f3lico, o calcio e todas as vitaminas e minerais.\nNas plantas.\nNas plantas todos os micronutrientes son minerais. Falamos principalmente de seis: ferro, manganeso, cinc, molibdeno, boro e cloro, a\u00ednda que normalmente tam\u00e9n se incl\u00fae o n\u00edquel.\nPuid\u00e9ronse estudar ben nelas grazas aos cultivos sen solo. Descubriuse que alg\u00fans elementos se necesitan en proporci\u00f3ns tan baixas que un fertilizante que non os conte\u00f1a na s\u00faa formulaci\u00f3n, pode achegalos debido \u00e1s impurezas que cont\u00e9n.\nNalg\u00fans casos, como o do sodio, poden ser achegados s\u00f3 por tocar unha folla da planta. A suor dos dedos cont\u00e9n suficiente sal, que fai o efecto dun fertilizante foliar.\nAlg\u00fans micronutrientes \u00e9 suficiente con que se lles subministre \u00e1s plantas unha vez na s\u00faa vida. Simplemente b\u00e1stalles co contido del que hai na semente. Para que se produza deficiencia deber\u00edan cultivarse varias xeraci\u00f3ns en ausencia dese mineral.\nA seguinte t\u00e1boa mostra os miconutrientes esenciais de uso xeneralizado entre as plantas:\nDeficiencia.\nO interese pola deficiencia dos micronutrientes na nutrici\u00f3n vexetal bas\u00e9ase en varias raz\u00f3ns:\nToxicidade.\nO interese tam\u00e9n \u00e9 debido \u00e1 toxicidade producida por unha alta dispo\u00f1ibilidade destes elementos para a planta (por condici\u00f3ns naturais do solo, contaminaci\u00f3n ou pr\u00e1cticas de manexo). Este problema esta agravado polo feito de que altos niveis t\u00f3xicos de elementos nos solos levan normalmente \u00e1 contaminaci\u00f3n das augas, con consecuencias sobre a sa\u00fade animal e humana.\nEn moitos casos a toxicidade dos micronutrientes non ten que ver coa cantidade na que se atopen no solo sen\u00f3n coa forma qu\u00edmica na que se atopan, \u00e9 dicir, co seu grao de solubilidade e de dispo\u00f1ibilidade para a planta. Estes elementos p\u00f3dense atopar no solo en formas inorg\u00e1nicas, org\u00e1nicas e en disoluci\u00f3n.\nTodos os micronutrientes atop\u00e1ronse en cantidades vari\u00e1beis nas rochas \u00edgneas. Dous deles, o ferro e o manganeso ocupan posici\u00f3ns estruturais nos principais silicatos primarios, as\u00ed como outros rara vez se atopan nesas posici\u00f3ns.\nCando progresa a alteraci\u00f3n mineral estes elementos pasan ao solo e cambian a s\u00faa forma qu\u00edmica, desa forma p\u00f3dense atopar como minerais secundarios formando \u00f3xidos e sulfuros. Tam\u00e9n os minerais secundarios, inclu\u00edndo as arxilas, poden presentar na s\u00faa estrutura altos niveis de ferro e manganeso e m\u00e1is baixos de cinc e cobalto. Os micronutrientes liberados por alteraci\u00f3n do material orixinal poden adsorberse aos coloides inorg\u00e1nicos do solo, de forma an\u00e1loga ao calcio e ao aluminio, sendo nalg\u00fans casos cati\u00f3ns cambi\u00e1beis.\nAni\u00f3ns tales como o borato e o molibdato tam\u00e9n poden sufrir adsorci\u00f3n polos minerais do solo, de forma similar ao que ocorre co fosfato.\nA materia org\u00e1nica \u00e9 unha fonte importante de micronutrientes, alg\u00fans deles tenden a formar combinaci\u00f3ns complexas cos coloides org\u00e1nicos (humus). O cobre presenta unha especial afinidade coa materia org\u00e1nica, formando compostos moi est\u00e1beis, de tal maneira que a s\u00faa dispo\u00f1ibilidade inmediata pode ser moi baixa en solos org\u00e1nicos. A\u00ednda que estas uni\u00f3ns impidan a dispo\u00f1ibilidade inmediata dos micronutrientes a s\u00faa liberaci\u00f3n segundo progresa a descomposici\u00f3n da materia org\u00e1nica \u00e9 un importante factor de fertilidade.\nQue se atopen dunha ou doutra maneira depende en gran parte ao pH e \u00e1 aireaci\u00f3n do solo (potencial redox). Os cati\u00f3ns poden atoparse na s\u00faa forma simple (en condici\u00f3ns \u00e1cidas) e como hidroxilos (segundo aumenta o pH). A\u00ednda que existen excepci\u00f3ns a isto: a forma m\u00e1is com\u00fan do molibdeno en disoluci\u00f3n \u00e9 como ani\u00f3n molibdato, MoO4\u22122, que reacciona, igual que o ani\u00f3n fosfato, a baixo pH cos coloides do solo, que nestes casos poden presentar carga positiva. O boro tam\u00e9n pode atoparse en forma ani\u00f3nica (a altos pH), por\u00e9n o \u00e1cido b\u00f3rico non disociado \u00e9 a forma dominante e segundo investigadores recentes a que absorben as plantas superiores."}
{"id": "211967", "revid": "98629", "url": "https://gl.wikipedia.org/wiki?curid=211967", "title": "Condensador (termodin\u00e1mica)", "text": "En sistemas de intercambio t\u00e9rmico, un condensador \u00e9 un aparello empregado para condensar unha substancia, pas\u00e1ndoa do seu estado gasoso para o l\u00edquido.\nA condensaci\u00f3n p\u00f3dese producir ben utilizando aire mediante un ventilador ou con auga (isto \u00faltimo adoita ser en circu\u00edto pechado cunha torre de refrixeraci\u00f3n, nun r\u00edo ou no mar). A condensaci\u00f3n serve para condensar o vapor, despois de realizar un traballo termodin\u00e1mico, por exemplo, unha turbina de vapor, ou para condensar o vapor comprimido dun compresor de fr\u00edo nun circu\u00edto frigor\u00edfico. Cabe a posibilidade de seguir arrefriando ese flu\u00eddo, obt\u00e9ndose as\u00ed l\u00edquido subarrefriado como \u00e9 o caso do aire acondicionado.\nO condensador termodin\u00e1mico \u00e9 moi empregado na industria da refrixeraci\u00f3n, do aire acondicionado, na industria naval e na produci\u00f3n de enerx\u00eda el\u00e9ctrica, en centrais t\u00e9rmicas e nucleares.\nAdopta diferentes formas segundo o flu\u00eddo e o medio. No caso dun sistema flu\u00eddo/aire, est\u00e1 composto por un tubo de di\u00e1metro constante que curva 180\u00b0 cada certa lonxitude e unhas l\u00e1minas, xeralmente de aluminio, entre as que circula o aire.\nUn condensador \u00e9 un cambiador de calor latente que converte o vapor do seu estado gasoso ao seu estado l\u00edquido, tam\u00e9n co\u00f1ecido como fase de transici\u00f3n. O prop\u00f3sito \u00e9 condensar a sa\u00edda (ou extractor) de vapor da turbina de vapor para as\u00ed obter m\u00e1xima eficiencia e igualmente obter o vapor condensado en forma de auga pura de regreso \u00e1 caldeira. Condensando o vapor do extractor da turbina de vapor, a presi\u00f3n do extractor \u00e9 reducida da presi\u00f3n atmosf\u00e9rica para un valor inferior, incrementando a ca\u00edda de presi\u00f3n do vapor entre a entrada e a sa\u00edda da turbina de vapor. Esta reduci\u00f3n da presi\u00f3n no extractor da turbina de vapor, xera m\u00e1is calor por unidade de masa de vapor entregada \u00e1 turbina de vapor, por conversi\u00f3n de poder mec\u00e1nico.\nFunci\u00f3n do condensador.\nA funci\u00f3n principal do condensador nunha central t\u00e9rmica \u00e9 ser o foco fr\u00edo ou sumidoiro de calor dentro do ciclo termodin\u00e1mico do grupo t\u00e9rmico. Polo tanto, a s\u00faa misi\u00f3n principal \u00e9 condensar o vapor que prov\u00e9n do escape da turbina de vapor en condici\u00f3ns pr\u00f3ximas \u00e1 saturaci\u00f3n e evacuar a calor de condensaci\u00f3n (calor latente) ao exterior mediante un flu\u00eddo de intercambio (aire ou auga).\nNo caso dunha m\u00e1quina frigor\u00edfica, o condensador ten por obxectivo a disipaci\u00f3n da calor absorbida no evaporador e da enerx\u00eda do compresor.\nAdicionalmente, o condensador recibe os seguintes fluxos:\nAs condici\u00f3ns no interior do condensador son de saturaci\u00f3n, \u00e9 dicir, f\u00f3rmase a presi\u00f3n de saturaci\u00f3n correspondente \u00e1 temperatura de condensaci\u00f3n do vapor. Esta presi\u00f3n \u00e9 sempre inferior \u00e1 atmosf\u00e9rica, \u00e9 dicir, p\u00f3dese falar de baleiro.\nDisposici\u00f3n construtiva dun condensador en centrais t\u00e9rmicas.\nOs condensadores que empregan aire como flu\u00eddo refrixerante, chamados aerocondensadores, te\u00f1en un baixo rendemento e, polo tanto, necesitan de grandes superficies para ser instalados. Isto \u00e9 o motivo polo que o uso deste tipo de condensadores non \u00e9 xeneralizado, empreg\u00e1ndose s\u00f3 nos casos nos que non haxa dispo\u00f1ibilidade de auga.\nEste artigo centrarase nos condensadores de auga como flu\u00eddo refrixerante. Os condensadores das centrais t\u00e9rmicas son cambiadores de calor tubulares, de superficie, do tipo carcasa e tubo nos que a auga (flu\u00eddo refrixerante) circula polos tubos e o vapor (flu\u00eddo arrefriado) circula polo lado da carcasa. Os tubos est\u00e1n dispostos de forma horizontal, cunha pequena pendente para poder ser drenados con facilidade e agrupados en paquetes.\nAs partes m\u00e1is significativas dun condensador deste tipo son:\nTipos de condensadores para centrais t\u00e9rmicas.\nSegundo a s\u00faa disposici\u00f3n relativa con respecto da turbina de vapor, os condensadores poden clasificarse en:\nSegundo o n\u00famero de pasos, poden ser:\nSegundo o n\u00famero de corpos:\nTipos de condensadores para m\u00e1quinas frigor\u00edficas.\nOs tipos de condensadores m\u00e1is utilizados nunha m\u00e1quina frigor\u00edfica son os seguintes:"}
{"id": "211968", "revid": "89787", "url": "https://gl.wikipedia.org/wiki?curid=211968", "title": "Reactancia", "text": "Na electr\u00f3nica, denom\u00ednase reactancia a oposici\u00f3n ofrecida por indutores (bobinas) e condensadores ao paso da corrente alterna, med\u00edndose o seu valor en ohmios. Canda a resistencia el\u00e9ctrica determinan a magnitude da impedancia total dun compo\u00f1ente ou circu\u00edto, de tal xeito que a reactancia (X) \u00e9 a parte imaxinaria da impedancia (Z) e a resistencia (R) \u00e9 a parte real, segundo a igualdade:\nTipos de reactancias.\nCando circula corrente alterna por alg\u00fan destes dous elementos que pos\u00faen reactancia, a enerx\u00eda \u00e9 alternativamente almacenada e liberada en forma de campo magn\u00e9tico, no caso das bobinas, ou de campo el\u00e9ctrico, no caso dos condensadores. Isto produce un adianto ou atraso entre a onda de corrente e a onda de tensi\u00f3n. Este desfase fai diminu\u00edr a potencia entregada a unha carga resistiva conectada logo da reactancia sen consumir enerx\u00eda.\nSe se realiza unha representaci\u00f3n vectorial da reactancia indutiva e da capacitiva, os vectores que a constit\u00faen deber\u00edanse debuxar en sentido oposto e sobre o eixo imaxinario, xa que as impedancias calc\u00falanse como formula_2 e formula_3 respectivamente.\nNon obstante, as bobinas e condensadores na realidade presentan unha resistencia asociada, que no caso das bobinas consid\u00e9rase en serie co elemento, e no caso dos condensadores en paralelo. Neses casos, e como xa se indicou arriba, a impedancia (Z) total \u00e9 a suma vectorial da resistencia (R) e a reactancia (X).\n\u00c9 dicir, en f\u00f3rmulas:\nonde\nW \u00e9 a frecuencia angular \u00e1 cal est\u00e1 sometido o elemento, e L e C os valores de indutancia e capacitancia respectivamente.\nDependendo do valor da enerx\u00eda e a reactancia dise que o circu\u00edto presenta:\nReactancia capacitiva.\nA reactancia capacitiva repres\u00e9ntase por formula_12 e o seu valor v\u00e9n dado pola f\u00f3rmula:\nna que:\nformula_12 = Reactancia capacitiva en ohms\nformula_14 = Capacitancia en farads\nformula_15 = Frecuencia en hertzs\nformula_16 = Frecuencia angular\nReactancia indutiva.\nA reactancia indutiva repres\u00e9ntase por formula_17 e o seu valor v\u00e9n dado por:\nna que:\nformula_17 = Reactancia indutiva en ohms\nformula_19 = Indutancia en henrys\nformula_15 = Frecuencia en hertzs\nformula_16 = Frecuencia angular"}
{"id": "211972", "revid": "23204", "url": "https://gl.wikipedia.org/wiki?curid=211972", "title": "Classora", "text": "Classora \u00e9 unha base de co\u00f1ecemento para Internet orientada \u00e1 an\u00e1lise de datos, \u00e9 dicir, un repositorio dixital que almacena informaci\u00f3n estruturada e permite representala en m\u00faltiples formatos: analiticamente, graficamente, xeograficamente (mediante mapas), as\u00ed como realizar an\u00e1lises OLAP. A informaci\u00f3n de Classora procede de fontes p\u00fablicas e a meirande parte \u00e9 cargada a trav\u00e9s de robots autom\u00e1ticos e procesos ETL. A base de co\u00f1ecemento disp\u00f3n dunha web aberta na que \u00e9 posible consultar parte da informaci\u00f3n recompilada, e que permite a interacci\u00f3n de usuarios para completar datos e agregar opini\u00f3ns.\nInternamente, Classora est\u00e1 organizada en unidades de co\u00f1ecemento e informes. Unha unidade de co\u00f1ecemento \u00e9 calquera elemento coti\u00e1n sobre o que se pode almacenar informaci\u00f3n en forma de ficha (unha persoa, unha empresa, un pa\u00eds... etc). Namentres un informe \u00e9 un conxunto de unidades de co\u00f1ecemento: unha clasificaci\u00f3n de empresas, unha clasificaci\u00f3n deportiva, unha enquisa sobre persoas, unha consulta dun usuario... etc. Precisamente, entre as principais capacidades t\u00e9cnicas de Classora destaca que permite cruzar informes e unidades de co\u00f1ecemento procedentes de distintas fontes de datos, xerando as\u00ed un importante valor engadido para todas as canles nos que se publica dita informaci\u00f3n: medios dixitais, TV interactiva... etc.\nEstad\u00edsticas do proxecto.\nEn abril de 2012 incorpor\u00e1ronse m\u00e1is de 2\u00a0000\u00a0000 de unidades de co\u00f1ecemento, 15.000 informes, preto de 10.000 mapas e varios mill\u00f3ns de an\u00e1lises comparativas potenciais. Segundo a p\u00e1xina de m\u00e9tricas web Alexa, Classora at\u00f3pase situada no 100.557 da clasificaci\u00f3n global e 2.880 na clasificaci\u00f3n de tr\u00e1fico en Espa\u00f1a."}
{"id": "211974", "revid": "98629", "url": "https://gl.wikipedia.org/wiki?curid=211974", "title": "Alberto Saavedra Brazo", "text": "Alberto Saavedra Brazo, nado o 15 de novembro de 1971 en Sevilla, \u00e9 un exfutbolista espa\u00f1ol. Xogaba de centrocampista."}
{"id": "211976", "revid": "5863", "url": "https://gl.wikipedia.org/wiki?curid=211976", "title": "Villarreal CF C", "text": ""}
{"id": "211980", "revid": "1131", "url": "https://gl.wikipedia.org/wiki?curid=211980", "title": "A Rosaleira", "text": "A Rosaleira \u00e9 unha empresa conserveira de produtos vexetais galega, con sede no Rosal.\nHistoria.\nFoi fundada por Jos\u00e9 S\u00e1nchez Garc\u00eda a finais da d\u00e9cada de 1930 co nome de Conservas Vegetales Jos\u00e9 S\u00e1nchez Garc\u00eda. Nun inicio a s\u00faa produci\u00f3n centrouse nas conservas de tomate, fritada e mirabel. Durante moito tempo foi a \u00fanica empresa galega dedicada \u00e1 conservaci\u00f3n de conservas vexetais. En 1967 comezaron a producirse grelos en conserva. Posteriormente foi adquirida pola empresa Terras Gauda, \u00e1 que pertence na actualidade.\nProdutos.\nEntre os produtos que ofrece est\u00e1n os grelos, mirabeis en caldo de azucre, cogomelos, tomate, zaragallada, fritada e feix\u00f3ns.\nDende a fundaci\u00f3n, a marca mant\u00edvose firme no empe\u00f1o de conservar, da maneira m\u00e1is natural, as hortalizas, froitas e verduras que produce. Os produtos non levan aditivos nin conservantes."}
{"id": "211982", "revid": "23204", "url": "https://gl.wikipedia.org/wiki?curid=211982", "title": "Khimik Voskresensk", "text": "O Khimik Voskrenensk (en ruso \u0425\u0438\u043c\u0438\u043a \u0412\u043e\u0441\u043a\u0440\u0435\u0441\u0435\u043d\u0441\u043a), tam\u00e9n co\u00f1ecido como Moscova Hockey Club Khimik, \u00e9 un equipo de h\u00f3ckey sobre xeo da cidade de Voskresensk, \u00d3blast de Moscova (Rusia). Xoga os seus partidos como local no Pazo de Xeo Podmoskovie, un pavill\u00f3n con capacidade para 4.500 espectadores e que anteriormente era co\u00f1ecido como Khimik Sports Palace.\nEste equipo non debe confundirse co HC Atlant Moscow, equipo que se trasladou e polo que foi substitu\u00eddo no 2005. Debido a que era un equipo de expansi\u00f3n, foi relegado \u00e1 Vysshaya hokkeinaya liga antes do seu \u00e9xito na tempada 2007-08 e o seu ascenso \u00e1 KHL, na que competir\u00eda durante un ano.\nEn xullo de 2009 o equipo declarouse en bancarrota. Sen embarbo posteriormente informouse de que o equipo xogar\u00eda na Vysshaya hokkeinaya liga na tempada 2009-10. O equipo non foi aceptado a tempada 2010-2011|11]] na VHL e os \u00f3rganos de xesti\u00f3n da liga propux\u00e9ronlle un paro dun ano ao club. A directiva do club decidiu participar na MHL na tempada 2010\u201311 baixo o nome de MHC Khimik."}
{"id": "211983", "revid": "6939", "url": "https://gl.wikipedia.org/wiki?curid=211983", "title": "Conservas Vegetales Jos\u00e9 S\u00e1nchez Garc\u00eda", "text": ""}
{"id": "211984", "revid": "98629", "url": "https://gl.wikipedia.org/wiki?curid=211984", "title": "NGC 1300", "text": "NGC 1300 \u00e9 unha galaxia en espiral barrada que est\u00e1 a uns 61,3 mill\u00f3ns de anos luz de distancia, na \u00e1rea que ocupa a constelaci\u00f3n de Eridanus. A galaxia ten uns 150.000 anos luz de di\u00e1metro; s\u00f3 un pouco m\u00e1is grande c\u00e1 nosa V\u00eda L\u00e1ctea. \u00e9 posible que esta galaxia sexa parte do C\u00famulo de Eridanus. Foi descuberta por John Frederick William Herschel no ano 1835.\nImaxe.\nA imaxe da caixa de informaci\u00f3n foi tomada polo Telescopio Espacial Hubble en setembro do ano 2004. \u00c9 unha composici\u00f3n feita con catro filtros: azul (cunha lonxitude de onda \u00f3 redor dos 435\u00a0nm), visual (555\u00a0nm), infravermella (814\u00a0nm) e hidr\u00f3xeno-alfa (658\u00a0nm).\nEsta imaxe a gran resoluci\u00f3n proporcionou moitos detalles pequenos, parte dos cales nunca foran vistos, p\u00f3dese ver con toda claridade os brazos da galaxia, as\u00ed coma o seu disco, o seu avultamento e o seu n\u00facleo. P\u00f3dense apreciar moitas xigantes vermellas e azuis, as\u00ed coma rexi\u00f3ns de nacemento de estrelas \u00f3 longo dos brazos en espiral, tam\u00e9n se poden ve-las formaci\u00f3ns e estruturas visuais creados polo po da galaxia. Son tam\u00e9n visibles numerosas galaxias de fondo, algunhas delas visibles a trav\u00e9s das densas \u00e1reas da NGC 1300.\nO n\u00facleo da grande estrutura en espiral da NGC 1300 amosa o seu extraordinario e distintivo tama\u00f1o duns 3.300 anos luz de ancho, s\u00f3 as galaxias de gran tama\u00f1o poden amosar estes n\u00facleos cunha espiral propia (dentro da gran espiral da galaxia). Alg\u00fans modelos suxiren que \u00e9 gas esta sendo absorbido cara a dentro nun remu\u00ed\u00f1o en forma de espiral, e esta pequena espiral interior do n\u00facleo proporcionar\u00eda materia para un posible burato negro no centro da galaxia. Non se sabe se NGC 1300 ten un n\u00facleo activo, se non ten un n\u00facleo activo, iso poder\u00eda indicar que non ten un burato negro no centro ou que este non est\u00e1 absorbendo materia."}
{"id": "211985", "revid": "1410", "url": "https://gl.wikipedia.org/wiki?curid=211985", "title": "Ak Bars Kazan", "text": "O Hockey Club Ak Bars (en ruso \u0410\u043a \u0411\u0430\u0440\u0441, en t\u00e1rtaro \u0410\u043a \u0411\u0430\u0440\u0441) \u00e9 un equipo profesional de h\u00f3ckey sobre xeo da cidade de Kaz\u00e1n, Tatarst\u00e1n (Rusia). Actualmente compite na Kontinental Hockey League (KHL), competici\u00f3n da cal ga\u00f1ou as s\u00faas d\u00faas primeiras edici\u00f3ns.\nO nome do equipo, Ak Bars, deriva do s\u00edmbolo oficial de Tatarst\u00e1n, traducido como Leopardo das Neves, un s\u00edmbolo tradicional que ten a s\u00faa orixe nos Barsil, unha das t\u00edbus t\u00e1rtaras.\nHistoria.\nFundado orixinalmente como Mashstroy Kazan en 1956, mudou o seu nome polo de SC Uritskogo Kazan cando entrou na Clase B Sovi\u00e9tica en 1958. Ascendeu \u00e1 Clase A2 Sovi\u00e9tica, cando ga\u00f1ou a promoci\u00f3n \u00e1 m\u00e1xima categor\u00eda do h\u00f3ckey sovi\u00e9tico. O rendemento de Kazan foi respectable, comezando a competici\u00f3n ga\u00f1ando 6 dos 19 encontros fronte aos mellores equipos sovi\u00e9ticos antes de caer na segunda parte do campionato, descendendo ao final da tempada.\nDende este momento, o SC Uritskogo Kazan estableceu unha reputaci\u00f3n como equipo forte nas categor\u00edas menores da URSS. Reco\u00f1ecido como equipo de alta puntuaci\u00f3n, o Kazan promedior m\u00e1is de catro goles por partido nas d\u00e9cadas dos '60 e '70. Ga\u00f1ou d\u00faas veces a liga da URSS de nivel inferior, sendo nomeado campi\u00f3n de Rusia en 1962 e 1976.\nO per\u00edodo m\u00e1is exitoso do SC Uritskogo Kazan tivo lugar a finais dos anos '70 e principios dos '80. O equipo foi dirixido por Sergei Stolbun; marcando Gennady Maslov (actual adestrador do Ak Bars-2 Kazan), quen gozou dun breve per\u00edodo no PHC Krylya Sovetov e estableceu un r\u00e9cord no club de 140 puntos en 76 partidos en 1982\u201383; e Ravil Shavaleev, que foi considerado un dos mellores defensas que dou Tatarst\u00e1n. Durante este per\u00edodo, Kazan foi consistente entre os mellores equipos da liga, mais ano tras ano non conseguiu o ascenso \u00e1 m\u00e1xima categor\u00eda do h\u00f3ckey sovi\u00e9tico.\nLogo da desintegraci\u00f3n da Uni\u00f3n Sovi\u00e9tica, o Uritskogo Kazan converteuse no Itil Kazan en 1990 e participou na IHL. Itil tivo un \u00e9xito relativo, evitando o descenso da Vysshaya hokkeinaya liga en 1991 e 1992.\nFoi a ra\u00edz da creaci\u00f3n da Superliga Rusa (RSL) en 1996 cando comezou a \u00e9poca dourada do h\u00f3ckey en Tatarst\u00e1n. Renomeado como Ak Bars Kazan como o tradicional s\u00edmbolo t\u00e1rtaro, o leopardo das neves. Aproveitando o pulo dos recursos nos Urais, Ak Bars comezou a s\u00faa historia en boa forma, rematando primeiro na s\u00faa respectiva divisi\u00f3n en 1997 e 1998, as\u00ed como ga\u00f1ando a RSL en 1998. Durante este per\u00edodo, o Kazan carec\u00eda da alta puntuaci\u00f3n dos seus predecesores, mais seguiu a ser un equipo dominante no h\u00f3ckey ruso, sendo finalista en 2000 e 2002. Neste tempo, o Kazan formou a xogadores como Denis Arkhipov e Danis Zaripov.\nNa tempada 2004-05, o Kazan fichou a 11 xogadores da NHL, inclu\u00edndo \u00e1s estrelas rusas Alexei Kovalev e Ilya Kovalchuk e canadenses Vincent Lecavalier e Dany Heatley, nun intento de celebrar o centenario do Kazan cun campionato. Non tiveron \u00e9xito e finalizaron na cuarta praza, sendo eliminados nos \"playoffs\" polo Lokomotiv Yaroslavl.\nDende aquela, o Ak Bars Kazan dominou a RSL, ga\u00f1ando a liga en 2006 no retorno de Aleksey Morozov. En 2007 paseouse pola liga con 35 vitorias e 214 goles en 54 partidos antes de caer na final fronte ao Metallurg Magnitogorsk.\nO Ak Bars foi liderado nos \u00faltimos anos pola li\u00f1a dominante co\u00f1ecida como \"ZZM\" formada por Sergei Zinovjev, Danis Zaripov e Aleksey Morozov, que se estableceu como unha das li\u00f1as m\u00e1is dominantes da historia recente. Combinado con veteranos como Vitaly Proshkin e Vladimir Vorobiev, e estranxeiros como Ray Giroux, Petr \u010caj\u00e1nek e Jukka Hentunen, Kazan mant\u00edvose como un dos mellores equipos da liga. Con todo foron criticados frecuentemente pola s\u00faa falta de consistencia e por confiar demasiado en estrelas como Morozov.\nO Ak Bars Kazan ten grandes rivalidades co Lokomotiv Yaroslavl e os seus veci\u00f1os do Salavat Yulaev Ufa. Por\u00e9n, o Ak Bars tivo como principal rival ao Dynamo de Moscova nos anos '90."}
{"id": "211986", "revid": "23204", "url": "https://gl.wikipedia.org/wiki?curid=211986", "title": "Hall &amp; Oates", "text": "Hall &amp; Oates son un d\u00fao musical americano composto por Daryl Hall e John Oates. Acadaron a fama a finais dos 1970s e comezos dos 1980s cunha fusi\u00f3n dos estilos rock and roll e rhythm and blues que eles chamaron \"rock and soul.\""}
{"id": "211987", "revid": "98629", "url": "https://gl.wikipedia.org/wiki?curid=211987", "title": "Di que si", "text": "Di que si (en ) \u00e9 un filme estadounidense dirixido por Peyton Reed que se estreou no 2008. Bas\u00e9ase na novela de Danny Wallace \"Yes Man\".\nSinopse.\nCarl Allen (Jim Carrey) inscribiuse nun programa de auto axuda cuxo principio b\u00e1sico consiste en dicir \"si\" a todo, sexa o que sexa. Grazas a este m\u00e9todo, a vida de Carl transf\u00f3rmase dun xeito inesperado e emocionante; pero axi\u00f1a descobre que abrir a s\u00faa existencia a un sen fin de posibilidades tam\u00e9n pode implicar certos riscos."}
{"id": "211988", "revid": "1131", "url": "https://gl.wikipedia.org/wiki?curid=211988", "title": "Fab\u00e1s", "text": "O top\u00f3nimo galego Fab\u00e1s pode referirse a:"}
{"id": "211989", "revid": "23204", "url": "https://gl.wikipedia.org/wiki?curid=211989", "title": "Vannes", "text": "Vannes (en , e en gal\u00f3: Van), \u00e9 un concello franc\u00e9s situado na costa sur da Breta\u00f1a. Est\u00e1 situada na Baixa-Breta\u00f1a e \u00e9 a prefectura do departamento do Morbihan. Centro econ\u00f3mico e destino tur\u00edstico, cunha poboaci\u00f3n de 52.683 habitantes (2007), \u00e9 a quinta cidade da Breta\u00f1a. A cidade est\u00e1 constru\u00edda en anfiteatro no fondo do golfo de Morbihan. A cidade antiga est\u00e1 rodeada de murallas e agr\u00fapase ao redor da catedral San Pedro.\nXeograf\u00eda.\nVannes est\u00e1 situada no sur-centro da Breta\u00f1a, na ribeira norte do golfo de Morbihan, no estuario da Marle. P\u00f3dese dicir que \u00e9 \u00e1 vez unha cidade do interior e da costa, pois est\u00e1 na beira do golfo de Morbihan e dista 15\u00a0km do oc\u00e9ano Atl\u00e1ntico.\nVannes desenvolveuse ao redor do centro hist\u00f3rico que se encontra na confluencia de tres outeiros: o outeiro do Men\u00e9 onde est\u00e1 a parte intra-muros da cidade, o outeiro de Boismoreau onde est\u00e1 o barrio Saint-Patern e o outeiro de Garenne onde est\u00e1n a prefectura e a sede do conseil g\u00e9neral do Morbihan.\nA porta Saint Vincent, principal porta de entrada da cidade antiga, queda xunto ao porto deportivo ao que se accede por un canal de 1.500 m at\u00e9 a ponte de K\u00e9rino.\nClima.\nVannes benef\u00edciase cun clima oce\u00e1nico, caracterizado por invernos suaves e choivosos e ver\u00e1ns frescos e relativamente h\u00famidos. A media \u00e9 de 1.829 horas de sol ao ano.\nComunicaci\u00f3n.\nXa na antiguidade Darioritum estaba situada na estrada do Oc\u00e9ano, v\u00eda romana que un\u00eda Li\u00f3n e Brest. A capital dos venetas era unha encrucillada importante de onde sa\u00edan seis v\u00edas romanas, cara Locmariaquer (na entrada oeste do golfo de Morbihan), Hennebont, Corseul, Rennes, Rieux e Arzal, con desv\u00edo at\u00e9 Port-Navalo (na entrada leste do golfo).\nEnc\u00f3ntrase na encrucillada entre o eixe Nantes-Brest, formado pola A82 que a conecta coas principais cidades da Breta\u00f1a: Brest, Quimper, Lorient, Saint-Nazaire e Nantes. Rennes, a capital administrativa da rexi\u00f3n da Breta\u00f1a, est\u00e1 a 114\u00a0km.\nA estaci\u00f3n de tren, constru\u00edda en 1862.\nHistoria.\nA vila galorrom\u00e1nica \"Darioritum\" foi fundada a finais do s\u00e9culo I ane, na elevaci\u00f3n de Boismoreau, dominando a r\u00eda e organizada ao redor dun amplo \"forum\", centro administrativo e pol\u00edtico do territorio v\u00e9neto. O porto situado na parte baixa da vila favorec\u00eda a actividade comercial da \u2018\u2018civitas\u2019\u2019.\nA finais do s\u00e9culo III a construci\u00f3n dun castro imp\u00f3nse sobre a elevaci\u00f3n veci\u00f1a de Men\u00e9.\nA principios do s\u00e9culo V pasa a chamarse \u2018\u2018Venetis\u2019\u2019, nome procedente dos venetas, galos vencidos por C\u00e9sar en 56 ane. Durante moito tempo escribiuse \u2018\u2018Vennes\u2019\u2019 e \u2018\u2018Gwened\u2019\u2019 en bret\u00f3n.\nNos s\u00e9culos XII e XIII iniciouse a reconstruci\u00f3n da catedral, a edificaci\u00f3n da \u2018\u2018cohue\u2019\u2019 o mantemento da muralla... estrutur\u00e1ndose unha rede viaria ao redor destes grandes edificios.\nTras o conflito din\u00e1stico que arrasa a Breta\u00f1a na segunda metade do s\u00e9culo XIV os duques da familia de Monfort escollen Vannes como lugar de residencia.\nO duque Jean IV (1365-1399) mandou constru\u00edr o castelo de Hermine e ampliar o recinto urbano que pasou as\u00ed de cinco a dez hect\u00e1reas, estend\u00e9ndose cara o porto.\nA finais da idade media Vannes era unha das principais cidades da Breta\u00f1a.\nEn 1485 o duque Fran\u00e7ois II crea en Vannes o primeiro parlamento da Breta\u00f1a. As sesi\u00f3ns cel\u00e9branse en Ch\u00e2teau Gaillard.\nEn 1488 o ex\u00e9rcito do duque Fran\u00e7ois II \u00e9 vencido polo ex\u00e9rcito franc\u00e9s en Saint-Aubun-du-Cornier, preto de Rennes.\nOs sucesivos matrimonios da s\u00faa filla, a duquesa Ana da Breta\u00f1a, cos reis de Francia Charles VIII e Louis XII intentaron p\u00f3r fin \u00e1 independencia da Breta\u00f1a. Pero en Vannes, en agosto de 1532, o rei Fran\u00e7ois I reuniuse cos parlamentarios bret\u00f3ns para decidir un tratado de Uni\u00f3n Perpetua que foi ratificado alg\u00fans meses m\u00e1is tarde no castelo de Plessis-Mac\u00e9 en Anjou.\nEntre 1675 e 1689 o exilio do parlamento da Breta\u00f1a, forzado a abandonar Rennes por Vannes, deu impulso a novas construci\u00f3ns, sobre todo na parte sur da cidade amurallada.\nAlcanzou o rango de prefectura do Morbihan en 1791.\nNa segunda metade do s\u00e9culo XIX dous factores provocaron a urbanizaci\u00f3n do arrabalde: a chegada do ferrocarril en 1862 e, despois de 1870, a instalaci\u00f3n de dous rexementos de artiller\u00eda.\nConstr\u00faense novos edificios p\u00fablicos (prefectura, casa do concello).\nDespois da segunda guerra mundial iniciouse un forte crecemento.\nMonumentos e sitios hist\u00f3ricos.\nVannes ten a gategor\u00eda de Cidade de Arte e Historia e alberga numerosos monumentos e lugares culturais de primeiro orde. Ten 272 monumentos clasificados ou inscritos no inventario dos monumentos hist\u00f3ricos.\nO concello \u00e9 unha cidade florida, obtivo catro flores en 2008 e a distinci\u00f3n Gran Premio na clasificaci\u00f3n 2007 no certame das cidades e vilas floridas."}
{"id": "211991", "revid": "98629", "url": "https://gl.wikipedia.org/wiki?curid=211991", "title": "Home Made Kazoku", "text": " \u00e9 un grupo de hip hop xapon\u00e9s do selo discogr\u00e1fico Ki/oon Records."}
{"id": "211992", "revid": "56817", "url": "https://gl.wikipedia.org/wiki?curid=211992", "title": "Antelo", "text": "O top\u00f3nimo Antelo pode referirse a:"}
{"id": "211993", "revid": "56817", "url": "https://gl.wikipedia.org/wiki?curid=211993", "title": "Cabalo (hom\u00f3nimos)", "text": "Cabalo p\u00f3dese referir a:\nAmais, como top\u00f3nimo pode referirse a:"}
{"id": "211994", "revid": "1131", "url": "https://gl.wikipedia.org/wiki?curid=211994", "title": "Redondelo", "text": "O top\u00f3nimo Redondelo pode referirse a:"}
{"id": "211995", "revid": "98629", "url": "https://gl.wikipedia.org/wiki?curid=211995", "title": "McQuade, lobo solitario", "text": "McQuade, lobo solitario (en ) \u00e9 un filme estadounidense dirixido por Steve Carver que se estreou en 1983. Est\u00e1 protagonizado por Chuck Norris e David Carradine. Estreouse en galego na TVG o 12 de abril de 2008.\nSinopse.\nChuck Norris, comeza con este filme a s\u00faa andaina como Ranger de Texas. O seu traballo vese alterado cando acode a solucionar o roubo dun cami\u00f3n. O profesional da paso \u00f3 persoal cando Norris descobre que a s\u00faa filla foi secuestrada por aqueles que intentaron perpetrar o roubo."}
{"id": "211996", "revid": "23204", "url": "https://gl.wikipedia.org/wiki?curid=211996", "title": "Lone Wolf McQuade", "text": ""}
{"id": "211997", "revid": "1888", "url": "https://gl.wikipedia.org/wiki?curid=211997", "title": "O Sino", "text": "O top\u00f3nimo O Sino pode referirse a varios lugares de Galicia:"}
{"id": "211998", "revid": "27155", "url": "https://gl.wikipedia.org/wiki?curid=211998", "title": "ADN polimerase", "text": "Unha ADN polimerase ou ADN-pol (tam\u00e9n DNA polimerase) \u00e9 un encima que cataliza a polimerizaci\u00f3n de desoxirribonucle\u00f3tidos formando unha cadea de ADN (replicaci\u00f3n na cal axudan tam\u00e9n outros encimas). A funci\u00f3n esencial das ADN polimerases \u00e9 realizar a replicaci\u00f3n do ADN, na cal a polimerase \"le\" unha cadea de ADN que funciona como molde e sintetiza unha nova cadea complementaria. Por medio deste proceso c\u00f3piase unha mol\u00e9cula de ADN. A mol\u00e9cula acabada de polimerizar \u00e9 complementaria en bases \u00e1 cadea molde e, por tanto, id\u00e9ntica \u00e1 cadea orixinal unida \u00e1 molde, que se separara dela para a replicaci\u00f3n. As ADN polimerases utilizan i\u00f3ns magnesio como cofactores. As ADN polimerases humanas te\u00f1en unha lonxitude de 900 a 1000 amino\u00e1cidos.\nFunci\u00f3ns.\nA ADN polimerase pode engadir nucle\u00f3tidos libres s\u00f3 ao extremo 3' da cadea de ADN en formaci\u00f3n. Isto fai que a elongaci\u00f3n da cadea en formaci\u00f3n se faga en direcci\u00f3n 5'-3'. Ningunha ADN polimerase co\u00f1ecida pode empezar unha cadea de ADN \"de novo\", \u00e9 dicir, non pode colocar o primeiro nucle\u00f3tido da cadea, despois unir o segundo, despois o terceiro etc. O \u00fanico que poden facer \u00e9 alongar unha cadea xa existente polo seu extremo 3'-OH, polo que sempre debe existir un fragmento inicial xa formado. Esta \u00e9 a raz\u00f3n pola que a ADN polimerase necesita un cebador ou \"primer\" previamente formado ao cal engadir nucle\u00f3tidos. Os cebadores ou \"primers\" poden estar formados por ARN ou ADN. Na replicaci\u00f3n do ADN, as primeiras d\u00faas bases son sempre de ARN, e son sintetizadas por outro encima chamado primase. Requ\u00edrese tam\u00e9n un encima chamado helicase para desenredar o ADN e desfacer nesa rexi\u00f3n a s\u00faa estrutura de dobre cadea e formar a estrutura de d\u00faas cadeas simples bifurcadas (esta rexi\u00f3n \u00e9 a forquita de replicaci\u00f3n ou garfo de replicaci\u00f3n), o cal facilita a replicaci\u00f3n de cada unha das cadeas seguindo o modelo semiconservativo da replicaci\u00f3n do ADN.\nOutra propiedade que presentan algunhas ADN polimerases, pero non todas \u00e9 a correcci\u00f3n de erros. Este proceso corrixe os erros producidos durante a formaci\u00f3n do ADN neosintetizado. Cando se reco\u00f1ece un par de bases colocado incorrectamente, a ADN polimerase inverte a direcci\u00f3n do seu movemento atras\u00e1ndose un par de bases. Esta actividade de exonuclease 3'-5' do encima permite que o par de bases incorrecto sexa retirado para ser m\u00e1is tarde substitu\u00eddo polo correcto pola propia polimerase, que continuar\u00e1 a replicaci\u00f3n. Esta actividade denom\u00ednase \"correcci\u00f3n de probas\".\nAs ADN polimerases son moi utilizadas nos experimentos de biolox\u00eda molecular.\nVariaci\u00f3n ente especies.\nAs ADN polimerases te\u00f1en unha estrutura moi conservada, o cal significa que as s\u00faas subunidades catal\u00edticas var\u00edan en conxunto moi pouco dunha especie a outra. As estruturas conservadas xeralmente exercen funci\u00f3n importantes e insubstitu\u00edbles na c\u00e9lula, o mantemento das cales produce unha serie de vantaxes.\nAlg\u00fans virus tam\u00e9n codifican ADN polimerases especiais, como a ADN polimerase do virus da hepatite B, que replica especificamente ARN viral, e as transcriptases inversas dos retrovirus, as cales polimerizan ADN a partir dun molde de ARN.\nFamilias de ADN polimerases.\nBase\u00e1ndose na homolox\u00eda da s\u00faa secuencia de amino\u00e1cidos, as ADN polimerases poden ser subdivididas en sete familias: A, B, C, D, X, Y, e RT.\nFamilia A.\nEsta familia de polimerases cont\u00e9n tanto polimerases replicativas coma reparadoras. Entre os membros replicativos da familia est\u00e1n a moi estudada T7 ADN polimerase, e a ADN polimerase mitocondrial eucari\u00f3tica \u03b3. As polimerases reparadoras son a ADN pol I de \"Escherichia coli\", a pol I de \"Thermus aquaticus\", e a pol I de \"Bacillus stearothermophilus\". Estas polimerases reparadoras est\u00e1n implicadas na reparaci\u00f3n de excisi\u00f3n e o procesamento de fragmentos de Okazaki xerados durante a s\u00edntese da fibra retardada ou descontinua na replicaci\u00f3n do ADN.\nFamilia B.\nAs polimerases da familia B est\u00e1n implicadas na reparaci\u00f3n e replicaci\u00f3n do ADN. Entre elas est\u00e1n: Pol II (bacteriana), Pol B (arqueobacteriana), e Pol \u03b1, \u03b4, e \u03b5 (eucari\u00f3ticas). Outra polimerase B \u00e9 a Pol \u03b6, feita de d\u00faas subunidades, Rev3 e Rev7, que est\u00e1 implicada na s\u00edntese translesi\u00f3n. Pol \u03b6 \u00e9 \u00fanica porque pode estender \"primers\" que te\u00f1en erros terminais sen complementariedade.\nFamilia C.\nAs polimerases C son os principais encimas replicativos cromos\u00f3micos bacterianos. A subunidade alfa da ADN polimerase III de \"E. coli\" \u00e9 a subunidade catal\u00edtica e non pos\u00fae actividade co\u00f1ecida de nuclease. Outra subunidade, a epsilon, pos\u00fae actividade exonuclease 3'-5', que se utiliza para \"editar\" durante a replicaci\u00f3n cromos\u00f3mica. Agora clasif\u00edcanse \u00e1s veces as polimerases C como unha subcategor\u00eda da familia X.\nFamilia D.\nSon polimerases a\u00ednda mal caracterizadas. Todos os exemplos co\u00f1ecidos enc\u00f3ntranse no subdominio Euryarchaeota das Archaea e p\u00e9nsase que son polimerasas replicativas.\nFamilia X.\nCont\u00e9n as ben co\u00f1ecidas polimerases eucari\u00f3ticas pol \u03b2, e outras polimerases eucari\u00f3ticas como a pol \u03c3, pol \u03bb, pol \u03bc, e a deoxinucleotidil transferase terminal (TdT). A Pol \u03b2 requ\u00edrese para a reparaci\u00f3n de excisi\u00f3n de bases de remendo curto (\"short-patch\", no que s\u00f3 se substit\u00fae un nucle\u00f3tido), unha v\u00eda de reparaci\u00f3n do ADN que \u00e9 esencial para a reparaci\u00f3n de bases alquiladas e oxidadas e de sitios ab\u00e1sicos (onde falta unha base). A Pol \u03bb e Pol \u03bc est\u00e1n implicadas na uni\u00f3n de extremos non hom\u00f3logos, un mecanismo para volver a unir as roturas no ADN de dobre cadea. A TdT expr\u00e9sase s\u00f3 nos tecidos linfoides, e engade \"n nucle\u00f3tidos\" \u00e1s roturas nunha dobre cadea formadas durante a recombinaci\u00f3n dos xenes inmunitarios V(D)J para promover a diversidade inmunol\u00f3xica. O l\u00e9vedo \"Saccharomyces cerevisiae\" ten s\u00f3 unha polimerase Pol X, a Pol IV, que est\u00e1 implicada na uni\u00f3n de extremos non hom\u00f3logos.\nFamilia Y.\nAs polimerases Y difiren das outras en que te\u00f1en unha baixa fidelidade \u00e1 hora de replicar ADNs molde non danados e na s\u00faa capacidade de replicar ADN danados, o que se co\u00f1ece como s\u00edntese translesi\u00f3n (TLS). Os memberos desta familia denom\u00ednanse polimerases de s\u00edntese de translesi\u00f3n. Dependendo da lesi\u00f3n, as TLS polimerases poden saltar (\"by-pass\") o dano dun modo libre de erros ou proclive aos erros, e este \u00faltimo d\u00e1 lugar a unha elevada mutax\u00e9nese. Os pacientes de xeroderma pigmentoso variante (XPV) por exemplo, te\u00f1en mutaci\u00f3ns na Pol \u03b7 (eta) codificada nos seus xenes, que act\u00faa no modo libre de erros para os danos por raios ultravioletas. Nos pacientes de XPV, as polimerases proclives a erros alternativos, por exemplo, a Pol \u03b6 (zeta) (a polimerase \u03b6 \u00e9 unha polimerase da familia B, un complexo da subunidade catal\u00edtica REV3L con Rev7, que se asocia con Rev1), p\u00e9nsase que est\u00e1n implicadas en erros que orixinan a predisposici\u00f3n ao c\u00e1ncer dos pacientes. Outros membros nos humanos son Pol \u03b9 (iota), Pol \u03ba (kappa), e Rev1 (desoxicitidil transferase terminal). En \"E. coli\" co\u00f1\u00e9cense dous TLS polimerases, a Pol IV (DINB) e a Pol V (UmuD'2C).\nFamilia RT.\nAlg\u00fans virus tam\u00e9n codifican ADN polimerases especiais, como a ADN polimerase do virus da hepatite B. Estas poden replicar selectivamente ADN viral de diversos modos. Os retrovirus codifican unha ADN polimerase especial chamada transcriptase inversa, que e unha ADN polimerase ARN dependente (RdDp). Polimeriza ADN a partir dun molde de ARN.\nA familia da transcriptase inversa cont\u00e9n exemplos de polimerases de retrovirus e de eucariotas. As polimerases eucari\u00f3ticas est\u00e1n xeralmente restrinxidas a telomerases. Estas polimerases utilizan un molde de ARN para sintetizar a fibra de ADN.\nADN polimerases procari\u00f3ticas.\nNas bacterias co\u00f1\u00e9cense 5 ADN polimerases:\nADN polimerases eucari\u00f3ticas.\nOs eucariotas te\u00f1en polo menos 15 ADN polimerases.\nNingunha das polimerases eucari\u00f3ticas pode eliminar os cabadores ou \"primers\" (actividade exonuclease 5'\u21923'); misi\u00f3n que cumpren outros encimas. S\u00f3 as polimerases que fan a elongaci\u00f3n (\u03b3, \u03b4 e \u03b5) te\u00f1en capacidade de correcci\u00f3n de probas (actividade exonuclease 3'\u21925')."}
{"id": "211999", "revid": "27155", "url": "https://gl.wikipedia.org/wiki?curid=211999", "title": "DNA polimerase", "text": ""}
{"id": "212000", "revid": "27155", "url": "https://gl.wikipedia.org/wiki?curid=212000", "title": "ADN polimerasa", "text": ""}
{"id": "212001", "revid": "23204", "url": "https://gl.wikipedia.org/wiki?curid=212001", "title": "Nine Lives (filme de 2005)", "text": "Nine Lives \u00e9 un filme estadounidense dirixido por Rodrigo Garc\u00eda que se estreou no 2005.\nSinopse.\nSandra (Elpida Carrillo) est\u00e1 no c\u00e1rcere e desexa desesperadamente ver \u00e1 s\u00faa filla que foi a visitala. Diana (Robin Wright) enfr\u00f3ntase de s\u00fapeto cunha relaci\u00f3n do pasado (Jason Isaacs), cando xa est\u00e1 embarazada do seu novo marido. Holly (Lisa Gay Hamilton) non se sente capaz de seguir vivindo mentres o seu padrastro non reco\u00f1eza o dano que lle causou. Sonia (Holly Hunter) e o seu marido revelan un \u00edntimo segredo \u00f3s seus amigos m\u00e1is achegados. A adolescente Samantha (Amanda Seyfreid) est\u00e1 atrapada no medio da destrutiva relaci\u00f3n dos seus pais. Lorna (Amy Brenneman) intenta reconfortar \u00f3 seu exmarido tralo suicidio da s\u00faa muller. Ruth (Sissy Spacek), a nai de Samantha, ten unha cita extra conxugal nun motel. Camille (Kathy Baker) am\u00f3sase moi asustada ante unha intervenci\u00f3n cir\u00farxica. A pesar dos anos transcorridos, Maggie (Glenn Close) a\u00ednda non puido superar a morte da s\u00faa filla Mar\u00eda (Dakota Fanning)."}
{"id": "212002", "revid": "98629", "url": "https://gl.wikipedia.org/wiki?curid=212002", "title": "Outlander", "text": "Outlander \u00e9 un filme estadounidense dirixido por Howard McCain que se estreou no 2008. Est\u00e1 protagonizado por Jim Caviezel. O filme trata dunha nave espacial que se estrela na Noruega da era viquinga. De acordo cos seus creadores, \"Outlander\" est\u00e1 vagamente baseado no poema \u00e9pico \"Beowulf\".\nSinopse.\nViquingos, ano 509. Unha nave espacial estr\u00e9lase na antiga Noruega. Do seu interior saen un guerreiro humanoide chamado Kainan e unha sanguinaria criatura co\u00f1ecida como Moorwen, unha besta salvaxe disposta a vingar a extinci\u00f3n da s\u00faa raza a mans do ex\u00e9rcito do guerreiro. Mentres Moorwen devasta os territorios viquingos, asasinando a quen se lle pon por diante, Kainan, combinando a s\u00faa avanzada tecnolox\u00eda con armas antigas, ad\u00edcase a formar un grupo de primitivos pero feroces guerreiros."}
{"id": "212004", "revid": "34155", "url": "https://gl.wikipedia.org/wiki?curid=212004", "title": "AaB Ishockey", "text": "O AaB Ishockey \u00e9 un equipo de h\u00f3ckey sobre xeo da cidade de Aalborg (Dinamarca). Actualmente xoga na Superisligaen, a m\u00e1xima categor\u00eda do h\u00f3ckey sobre xeo dinamarqu\u00e9s, competici\u00f3n que ga\u00f1ou nunha ocasi\u00f3n (1981). Xoga os seus partidos como local no Gigantium Isarena, un pavill\u00f3n con capacidade para 5\u00a0000 espectadores. Tr\u00e1tase da secci\u00f3n de h\u00f3ckey sobre xeo do Aalborg BK.\nHistoria.\nO Aalborg BK af 1885 fundouse en 1885 e en 1967 creouse a secci\u00f3n de h\u00f3ckey sobre xeo. En 1997 fusionouse para formar o Aalborg IK. En 2003, foi renomeado como AaB Ishockey. Compite na Superisligaen (por motivos de patrocinio AL-Bank ligaen) dende 1981."}
{"id": "212007", "revid": "4817", "url": "https://gl.wikipedia.org/wiki?curid=212007", "title": "Longa Marcha 2C", "text": "Longa Marcha 2C (\"Chang Zheng 2C\" en pinyin) \u00e9 o nome dun modelo da familia de foguetes Longa Marcha.\nCaracter\u00edsticas.\nO Longa Marcha 2C \u00e9 un lanzador orbital chin\u00e9s dese\u00f1ado para lanzar cargas \u00e1 \u00f3rbita baixa terrestre e base de toda unha subfamilia de foguetes. Deriva do Longa Marcha 2A, con cambios orientados a poder lanzar unha maior variedade de sat\u00e9lites e m\u00e1is pesados e a poder usar diferentes etapas superiores, o que divide aos foguetes CZ-2C en varios submodelos, coas versi\u00f3ns m\u00e1is avanzadas podendo po\u00f1er en \u00f3rbita cargas de 2800\u00a0kg en \u00f3rbitas de 200\u00a0km de altura:\nO Longa Marcha 2C pode ser lanzado desde tres centros: o centro de lanzamento de Jiuquan, o centro de lanzamento de Taiyuan e o Centro de lanzamento de Xichang."}
{"id": "212008", "revid": "4817", "url": "https://gl.wikipedia.org/wiki?curid=212008", "title": "CZ-2C", "text": ""}
{"id": "212009", "revid": "4817", "url": "https://gl.wikipedia.org/wiki?curid=212009", "title": "CZ 2C", "text": ""}
{"id": "212010", "revid": "4817", "url": "https://gl.wikipedia.org/wiki?curid=212010", "title": "Longa Marcha 2D", "text": "Longa Marcha 2D (\"Chang Zheng 2D\" en pinyin, abreviadamente CZ-2D) \u00e9 o nome dun modelo da familia de foguetes Longa Marcha.\nCaracter\u00edsticas.\nO Longa Marcha 2D \u00e9 un lanzador orbital chin\u00e9s de d\u00faas etapas dese\u00f1ado para po\u00f1er sat\u00e9lites en \u00f3rbita baixa terrestre. Pode po\u00f1er ata 3500\u00a0kg de carga nunha \u00f3rbita de 200\u00a0km de altura.\nO Longa Marcha 2D \u00e9 unha mellora do Longa Marcha 4."}
{"id": "212011", "revid": "4817", "url": "https://gl.wikipedia.org/wiki?curid=212011", "title": "CZ-2D", "text": ""}
{"id": "212012", "revid": "4817", "url": "https://gl.wikipedia.org/wiki?curid=212012", "title": "CZ 2D", "text": ""}
{"id": "212013", "revid": "27155", "url": "https://gl.wikipedia.org/wiki?curid=212013", "title": "ADN polimerase procari\u00f3tica", "text": ""}
{"id": "212014", "revid": "27155", "url": "https://gl.wikipedia.org/wiki?curid=212014", "title": "ADN polimerase eucari\u00f3tica", "text": ""}
{"id": "212015", "revid": "88628", "url": "https://gl.wikipedia.org/wiki?curid=212015", "title": "100 metros lisos", "text": "Os 100 metros lisos ou 100 metros rasos son unha disciplina do atletismo que consiste en correr no menor tempo posible 100 metros en li\u00f1a recta sobre unha superficie cha sen obst\u00e1culos. Inclu\u00edda dentro das disciplinas ol\u00edmpicas dende os primeiros Xogos da Era Contempor\u00e1nea, est\u00e1 considerada a proba ra\u00ed\u00f1a das carreiras de velocidade."}
{"id": "212017", "revid": "23562", "url": "https://gl.wikipedia.org/wiki?curid=212017", "title": "100 m", "text": ""}
{"id": "212018", "revid": "89787", "url": "https://gl.wikipedia.org/wiki?curid=212018", "title": "Himno da Federaci\u00f3n Rusa", "text": "O Himno da Federaci\u00f3n Rusa (en , \"Gosudarstvenny Gimn Rossiyskoy Federatsii\") \u00e9 o himno nacional de Rusia. \u00c9 unha adaptaci\u00f3n do Himno da Uni\u00f3n Sovi\u00e9tica de 1944, cuxa m\u00fasica compuxo orixinalmente Aleksandr Aleks\u00e1ndrov. A letra foi revisada para o himno da Federaci\u00f3n Rusa por Sergu\u00e9i Mijalkov, quen refixo as letras das versi\u00f3ns do himno sovi\u00e9tico en 1943 e 1977. A revisi\u00f3n elimina t\u00f3dalas menci\u00f3ns \u00e1s ideas de Lenin e \u00e1 \u00abirrompible uni\u00f3n\u00bb da Uni\u00f3n Sovi\u00e9tica, centr\u00e1ndose no seu lugar en describir un pa\u00eds extenso e con grandes cantidades de recursos confiados \u00e1s xeraci\u00f3ns futuras.\nA finais do ano 2000, o presidente Vladimir Putin decidiu adoptar o himno, que substitu\u00edu a \"A canci\u00f3n patri\u00f3tica\", que fora o himno oficial dende 1990. Este feito non estivo exento de pol\u00e9mica, xa que, a\u00ednda que a letra xa non ten nada que ver coa Rusia de Stalin, a m\u00fasica \u00e9 a mesma que empregaba a Uni\u00f3n Sovi\u00e9tica.\nLetra oficial.\nTraduci\u00f3n literal \u00f3 galego.\n&lt;poem&gt;Rusia, a nosa patria sagrada,\nRusia, o noso amado pa\u00eds.\nUnha poderosa vontade, unha gran gloria \u2014\nSon a t\u00faa herdanza por toda a eternidade!\n\"Se gloriosa, nosa patria libre,\"\n\"A eterna uni\u00f3n de pobos irm\u00e1ns,\"\n\"A sabedor\u00eda popular dada polos nosos antergos!\"\n\"Se glorioso, pa\u00eds! Estamos orgullosos de ti!\"\nDende os mares do sur at\u00e9 as rexi\u00f3ns polares,\nEst\u00e9ndense os nosos bosques e campos.\nEs \u00fanica na faz! Es inimitable\u2014\nProtexida por Deus, terra natal.\nUn vasto espazo para so\u00f1ar e vivir,\n\u00c1brennos os anos futuros.\nD\u00e1nos forza a lealdade \u00e1 Patria.\nAs\u00ed foi, as\u00ed \u00e9 e as\u00ed ser\u00e1 sempre!\n&lt;/poem&gt;"}
{"id": "212019", "revid": "56817", "url": "https://gl.wikipedia.org/wiki?curid=212019", "title": "\u0130stikl\u00e2l Mar\u015f\u0131", "text": "O \u0130stiklal Mar\u015f\u0131 (Marcha da Independencia) \u00e9 o himno nacional de Turqu\u00eda, adoptado oficialmente o 12 de marzo de 1921. Un total de 724 poemas foron sometidos a unha competici\u00f3n a escala nacional organizada para o atopar a composici\u00f3n orixinal m\u00e1is conveniente para esta marcha nacional.\nUn poema de 10 versos escrito polo renomeado poeta Mehmet Akif Ersoy foi adoptado unanimemente pola Asemblea Nacional Magn\u00edfica Turca. Vinte e catro compositores participaron noutra competici\u00f3n disposta para a selecci\u00f3n dunha composici\u00f3n musical que satisfar\u00eda o himno nacional elixido o mellor posible. O consello, que s\u00f3 puido reunirse en 1924, debido \u00e1 guerra turca da independencia, adoptou a m\u00fasica composta por Ali R\u0131fat \u00c7a\u011fatay, que se mantivo en vigor at\u00e9 1930. Despois diso, f\u00edxose oficial como a m\u00fasica do himno, un arranxo escrito por Osman Zeki \u00dcng\u00f6r, director da orquestra sinf\u00f3nica presidencial, e a letra cantouse con este acompa\u00f1amento musical dende a\u00ed en diante. Por\u00e9n, soamente se cantan as primeiras d\u00faas estrofas."}
{"id": "212020", "revid": "98629", "url": "https://gl.wikipedia.org/wiki?curid=212020", "title": "Rogue (filme)", "text": "Rogue \u00e9 un filme australiano dirixido por Greg McLean que se estreou no 2007.\nSinopse.\nPete (Michael Vartan) \u00e9 un xornalista americano que fai unha reportaxe sobre a industria tur\u00edstica no norte de Australia. Al\u00ed unirase a un grupo de excursionistas e \u00e1 s\u00faa fermosa gu\u00eda, Kate (Radha Mitchell), para realizar un cruceiro por un r\u00edo que atravesa un parque natural australiano. Todo transcorre con normalidade ata que, de s\u00fapeto, o barco bate cun descomunal crocodilo e fica varado nun illote. Cando cae a noite, o grupo conv\u00e9rtese nunha presa doada para a besta, e comeza unha feroz loita pola supervivencia nun dos lugares m\u00e1is salvaxes do mundo."}
{"id": "212022", "revid": "72012", "url": "https://gl.wikipedia.org/wiki?curid=212022", "title": "Ravi Shankar", "text": "Ravi Shankar (en bengal\u00ed: \u09b0\u09ac\u09bf \u09b6\u0982\u0995\u09b0); nado como Robindro Shaunkor Chowdhury en Varanasi o 7 de abril de 1920 e finado en San Diego (California) o 11 de decembro de 2012 foi un m\u00fasico e compositor indio de sitar. Foi descrito por Hans Neuhoff en \"Musik in Geschichte und Gegenwart\" como o m\u00fasico indio contempor\u00e1neo m\u00e1is co\u00f1ecido.\nTraxectoria.\nDisc\u00edpulo de Allauddin Khan (fundador do Maihar gharana de m\u00fasica hind\u00fa cl\u00e1sica), Pandit Ravi Shankar foi posiblemente o instrumentista hind\u00fa m\u00e1is reco\u00f1ecido, feito provocado pola s\u00faa asociaci\u00f3n cos The Beatles as\u00ed como polo seu carisma persoal. A s\u00faa carreira musical durou m\u00e1is de seis d\u00e9cadas e Shankar actualmente mant\u00e9n o R\u00e9cord Guinness de ter a carreira internacional m\u00e1is longa.\nTivo d\u00faas fillas, e ambas continuaron no mundo da m\u00fasica; a cantante e pianista Norah Jones e a sitarista Anoushka Shankar."}
{"id": "212023", "revid": "19415", "url": "https://gl.wikipedia.org/wiki?curid=212023", "title": "Sitar", "text": "O sitar (en , en , en , en ), \u00e9 un instrumento musical indio e paquistan\u00ed, de corda pulsada, de arquitectura semellante \u00e1 da guitarra, o la\u00fade, ou o banjo. Identif\u00edcase polo seu son metalizado e os seus \"glissandos\".\nO sitar \u00e9 un instrumento vers\u00e1til con son delicado e brillante, apropiado para expresar o lento desenvolvemento dos \"ragas\" as\u00ed como para servir \u00e1 interpretaci\u00f3n virtuosa."}
{"id": "212024", "revid": "5312", "url": "https://gl.wikipedia.org/wiki?curid=212024", "title": "Voz (m\u00fasica)", "text": "A voz \u00e9 o son producido polo aparello fonador humano. A emisi\u00f3n consciente de sons producidos utilizando o aparello fonador \u00e9 co\u00f1ecida como canto. O canto ten un rol importante na arte da m\u00fasica, porque \u00e9 o \u00fanico instrumento musical capaz de integrar palabras na li\u00f1a musical.\nO son vocal prod\u00facese por unha acci\u00f3n f\u00edsica combinada: dunha banda a funci\u00f3n combinada de mucosidade, cordas e m\u00fasculos vocais e doutra, a resonancia ou non do son as\u00ed emitido na boca e na cabeza.\n\u00c1mbito e tesitura.\nO \u00e1mbito vocal \u00e9 o rexistro total de frecuencias que pode xerar unha voz. M\u00eddese pola distancia entre a frecuencia m\u00e1is grave e m\u00e1is aguda posibles. Por\u00e9n, as notas graves non son aplicables pola falta de volume, e as notas m\u00e1is agudas polo volume descontrolado. Por iso, para a m\u00fasica cl\u00e1sica, def\u00ednese unha zona apta para o uso musical que se chama tesitura. \u00c9 m\u00e1is pequena que o \u00e1mbito e est\u00e1 formada polas notas que se poden producir cunha calidade apta para o uso musical. A trav\u00e9s de tesitura e timbre, as voces poden clasificarse.\nRexistros vocais.\nNo s\u00e9culo XVI in\u00edcianse as composici\u00f3ns polif\u00f3nicas. O pioneiro da composici\u00f3n a catro voces foi o franc\u00e9s Josquin des Pr\u00e9s (1457/58 - 1521). A nova t\u00e9cnica coral fixo necesario diferenciar tipos de voces que cumpr\u00edan con diferentes papeis dentro da m\u00fasica. Coa m\u00fasica de catro voces xurd\u00eda a clasificaci\u00f3n en catro tipos b\u00e1sicos de voz: Sopran, Altus, Tenor e Baixo, que se atopan en partituras de oratorio e \u00f3pera ata o d\u00eda de hoxe.\nNo s\u00e9culo XIX f\u00edxose necesario agregar d\u00faas voces intermedias entre ambos pares: mezzosoprano (feminina) e bar\u00edtono (masculino). Estas seis voces describen tanto o rexistro como a \u201ccor\u201d (que \u00e9 un par\u00e1metro que combina o timbre da voz e a s\u00faa intensidade), seguindo o Sistema Internacional de \u00cdndice Ac\u00fastico:\nRango da voz en termos de frecuencia.\nEn termos de frecuencia, a voz humana est\u00e1 normalmente entre o rango de 80 Hertz Hz e 1100\u00a0Hz (o que equivale a ir do \"mi2\" ao \"do6\", en notaci\u00f3n internacional, \"mi1\" al \"do5\" en notaci\u00f3n franco-belga) considerando todo o rango de voces masculinas e femininas."}
{"id": "212025", "revid": "56817", "url": "https://gl.wikipedia.org/wiki?curid=212025", "title": "Sophia Myles", "text": "Sophia Jane Myles, nada o 18 de marzo de 1980 en Londres, \u00e9 unha actriz inglesa."}
{"id": "212027", "revid": "23204", "url": "https://gl.wikipedia.org/wiki?curid=212027", "title": "Jack Huston", "text": "Jack Alexander Huston, nado o 7 de decembro de 1982 en Londres, \u00e9 un actor ingl\u00e9s."}
{"id": "212028", "revid": "23204", "url": "https://gl.wikipedia.org/wiki?curid=212028", "title": "John Hurt", "text": "Sir John Vincent Hurt, nado o 22 de xaneiro de 1940 en Chesterfield, Derbyshire e finado o 27 de xaneiro de 2017, foi un actor ingl\u00e9s de cine e de dobraxe de voces cuxa carreira abrangueu seis d\u00e9cadas. Comezou a ga\u00f1ar sona e reco\u00f1ecemento polo seu papel secundario como Richard Rich no filme \"Un home para a eternidade\" (1966). Despois disto, interpretou papeis protagonistas, como John Merrick no filme de David Lynch \"The Elephant Man\" (1980), Winston Smith na adaptaci\u00f3n \"1984\" (1984), Mr. Braddock no drama de Stephen Frears \"The Hit\" (1984) e Stephen Ward en \"Scandal\" (1989). Tam\u00e9n \u00e9 co\u00f1ecido polos seus papeis en televisi\u00f3n como Quentin Crisp na serie \"The Naked Civil Servant\" (1975), Cal\u00edgula en \"I, Claudius\" (1976) e o Doutor guerreiro en \"Doutor Who\".\nEntre os outros filmes salientables de Hurt c\u00f3ntanse o drama \"Expreso de medianoite\" (1978), o filme de terror de ciencia ficci\u00f3n \"Alien\" (1979), o filme de aventuras \"Rob Roy\" (1995), o suspense pol\u00edtico \"V for Vendetta\" (2006), o suspense sobrenatural \"The Skeleton Key\" (2005), o filme de aventuras \"Indiana Jones and the Kingdom of the Crystal Skull\" (2008), a serie de \"Harry Potter\" (2001\u201311), os filmes de \"Hellboy\" (2004 e 2008) e o filme de espionaxe sobre a guerra fr\u00eda \"Tinker Tailor Soldier Spy\" (2011). A s\u00faa escena final en \"Alien\" est\u00e1 considerada por numerosas publicaci\u00f3ns como unha das m\u00e1is memorables da historia do cine.\nReco\u00f1ecible pola s\u00faa caracter\u00edstica voz, foi tam\u00e9n un destacado actor de dobraxe en filmes como \"Watership Down\" (1978), a animada \"The Lord of the Rings\" (1978), \"The Black Cauldron\" (1985) e \"Dogville\" (2003), as\u00ed como na serie da BBC \"Merlin\".\nUn dos derradeiros filmes de Hurt \u00e9 \"Jackie\" (2016), as\u00ed como \"Darkest Hour\", no que interpreta o Primeiro Ministro Brit\u00e1nico Neville Chamberlain. Entre os seus galard\u00f3ns, recibiu dos nomeamentos \u00f3s Premios Oscars, un Globo de Ouro e catro BAFTAs. Foi ordenado cabaleiro no 2015 polas s\u00faas contribuci\u00f3ns \u00f3 drama."}
{"id": "212029", "revid": "23204", "url": "https://gl.wikipedia.org/wiki?curid=212029", "title": "Escudo de Rusia", "text": "O escudo de Rusia ten as s\u00faas orixes no antigo Imperio Ruso, e foi restablecido despois da ca\u00edda da Uni\u00f3n Sovi\u00e9tica. A pesar de que sufriu varias modificaci\u00f3ns dende o reinado de Iv\u00e1n III (1462-1505), como o cambio da cor da aguia de negro a ouro e a eliminaci\u00f3n dos escudos dos territorios dominados por Rusia que rodeaban \u00f3 bras\u00f3n central, o escudo actual deriva directamente das diferentes versi\u00f3ns anteriores. O dese\u00f1o crom\u00e1tico xeral corresponde \u00f3 do estandarte usado no s\u00e9culo XV, e a forma da aguia rem\u00f3ntase \u00e1 \u00e9poca de Pedro o Grande (Pedro I).\nConsiste nun campo de goles cunha aguia bic\u00e9fala de ouro, coas \u00e1s despregadas. Sobre o seu peito at\u00f3pase o escudo de Moscova, o cal tam\u00e9n presenta un campo de goles onde se sit\u00faa un xinete de prata cunha capa de azur, montado sobre un cabalo tam\u00e9n de prata, matando coa s\u00faa lanza a un drag\u00f3n de cor sabre. Tradicionalmente, o xinete representa a San Xurxo. A aguia sost\u00e9n nas s\u00faas gadoupas un orbe e un cetro, e as s\u00faas testas est\u00e1n coroadas cada unha con coroas imperiais, e entre estas, sit\u00faase outra meirande, unidas as tres por unha cinta.\nOs dous maiores elementos representativos dos s\u00edmbolos do Estado ruso (a aguia bic\u00e9fala e San Xurxo matando \u00f3 drag\u00f3n) son anteriores a Pedro o Grande. O Selo de Estado de Iv\u00e1n III, Duque de Moscova, presentaba un xinete matando (ou loitando) a un drag\u00f3n. A figura non foi identificada oficialmente como San Xurxo at\u00e9 1730, cando foi descrito como tal nun decreto imperial. A forma antiga (un asasino de drag\u00f3ns montado co\u00f1ecido como San Xurxo o Vitorioso, en ruso \"\u041f\u043e\u0431\u0435\u0434\u043e\u043d\u043e\u0441\u0435\u0446\") sempre estivo asociada co Gran Ducado de Moscova, convert\u00e9ndose m\u00e1is tarde no escudo de armas oficial da cidade de Moscova. A representaci\u00f3n gr\u00e1fica m\u00e1is antiga dun xinete con lanza (1390) figura nun selo do pr\u00edncipe Vasiliy Dmitriyevich. A serpe ou drag\u00f3n foi engadida durante o mandato de Iv\u00e1n III. San Xurxo converteuse dende aquela no patr\u00f3n de Moscova (e, por extensi\u00f3n, de Rusia)."}
{"id": "212030", "revid": "69405", "url": "https://gl.wikipedia.org/wiki?curid=212030", "title": "Emblema de Turqu\u00eda", "text": "A Rep\u00fablica de Turqu\u00eda non ten un escudo de armas ou emblema oficial. O s\u00edmbolo da portada do pasaporte turco \u00e9 sinxelamente a estrela e a media l\u00faa que se atopan na bandeira de Turqu\u00eda.\nO \"Ministerio de Relaci\u00f3ns Exteriores de Turqu\u00eda\" utiliza un c\u00edrculo vermello que cont\u00e9n a l\u00faa crecente e a estrela en dourado e orientadas verticalmente coa estrela na parte superior. Todo rodeado por un texto en dourado: \"T.C. D\u0131\u015fi\u015fleri Bakanl\u0131\u011f\u0131\" (\"Ministerio de Relaci\u00f3ns Exteriores da Rep\u00fablica de Turqu\u00eda\"). Unha variante deste emblema oval cont\u00e9n o texto dourado \"T\u00fcrkiye Cumhuriyeti B\u00fcy\u00fckel\u00e7ili\u011fi\" (\"Embaixada da Rep\u00fablica de Turqu\u00eda\") e \u00e9 utilizado polas embaixadas turcas.\nUn emblema circular baseado na bandeira de Turqu\u00eda util\u00edzase nas organizaci\u00f3ns do goberno, ministerios e parlamento turcos. Tam\u00e9n se utilizou como distintivo dos atletas e deportistas turcos e nos vellos documentos de identidade dese pa\u00eds.\nO selo do Presidente de Turqu\u00eda ten unha grande estrela centrada rodeada por 16 estrelas de cinco puntas, que simbolizan os 16 estados na historia turca."}
{"id": "212031", "revid": "5863", "url": "https://gl.wikipedia.org/wiki?curid=212031", "title": "Alfonso Osorio de Moscoso", "text": "Alfonso Osorio de Moscoso Osorio de Moscoso, nado en Madrid o 25 de maio de 1858 e finado en Vilagarc\u00eda de Arousa o 24 de novembro de 1901, foi un avogado e pol\u00edtico galego.\nTraxectoria.\nFillo de Fernando Osorio de Moscoso Fern\u00e1ndez de C\u00f3rdoba. Licenciado en Dereito, foi seguidor pol\u00edtico de C\u00e1novas del Castillo. Maestrante de Sevilla e Duque de Terranova, en 1883 recibiu o t\u00edtulo de marqu\u00e9s de Monasterio. Foi deputado a Cortes co Partido Conservador polo distrito de Caldas (1891-1893) e designado senador por dereito propio (1893)."}
{"id": "212032", "revid": "98629", "url": "https://gl.wikipedia.org/wiki?curid=212032", "title": "Arquitectura popular", "text": "Denom\u00ednase arquitectura vern\u00e1cula, arquitectura tradicional ou arquitectura popular a todo tipo de arquitectura no que se empregan materiais e recursos da propia contorna na que a edificaci\u00f3n \u00e9 constru\u00edda. Dese xeito, presenta car\u00e1cter local ou rexional.\n\u00c9 a arquitectura das clases populares, sen arquitectos nin planos, realizada polos propios usuarios ou por artes\u00e1ns con escasa instruci\u00f3n, que constr\u00faen diversos tipos de edificios, basicamente as vivendas das \u00e1reas rurais, as\u00ed coma diversos tipos de edificaci\u00f3ns ou elementos auxiliares (muros, estradas, pontes, mu\u00ed\u00f1os, lavadoiros, fontes, h\u00f3rreos, pozos, eiras, palleiras, pendellos etc.) Normalmente se relaciona co mundo rural agr\u00edcola.\nCaracter\u00edsticas.\nOs materiais tradicionais son a pedra, a madeira, o barro (ladrillo) e materiais vexetais (coma colmo, vimbio, p\u00f3las de \u00e1rbores etc).\nAs construci\u00f3ns e edificios da arquitectura vern\u00e1cula son funcionais, adecu\u00e1ndose sempre \u00e1 finalidade prevista e aos materiais dispo\u00f1\u00edbeis en cada lugar. Caracter\u00edzanse por unha grande econom\u00eda de medios, procur\u00e1ndose o aforro de traballo e materiais (a\u00ednda que \u00e1s veces se sobredimensione para asegurar c\u00e1lculos). Empr\u00e9ganse t\u00e9cnicas sinxelas cuxa orixe se remonta a \u00e9pocas anteriores que se te\u00f1en transmitido dunha a outra xeraci\u00f3n mediante a tradici\u00f3n oral.\nArquitectura popular ou arquitectura vern\u00e1cula, son termos que se aplican indistintamente \u00e1s construci\u00f3ns ou aos edificios que presentan trazas ou caracter\u00edsticas tipol\u00f3xicas com\u00fans en determinados \u00e1mbitos xeogr\u00e1ficos de diversa extensi\u00f3n, por exemplo: o h\u00f3rreo tipo tudense ou a casa do vi\u00f1o nnunha zona concreta de Galicia.\nA historia da arquitectura, se v\u00e9n ocupando tradicionalmente do estudo dos monumentos, da obra dos arquitectos, das correntes e estilos da \u00ab\"arquitectura culta\"\u00bb deixando de lado a \u00ab\"arquitectura sen arquitectos\"\u00bb que representa o 90% dos espazos onde a humanidade mora e traballa, fronte ao 10% que representan os edificios e espazos da \u00ab\"arquitectura culta\"\u00bb.\n\u00c9 unha arquitectura preindustrial, complementaria da arquitectura culta, xa que ambas as d\u00faas evolucionaron a partir dunha arquitectura primitiva. Por outra banda, en moitos casos a arquitectura popular reflicte os modelos da arquitectura culta, xa que as clases populares, historicamente sometidas, reflicten o comportamento e os modos das clases dominantes. Isto vese ben nos h\u00f3rreos de pedra, claras copias dos enfeites das igrexas barrocas galegas.\nA arquitectura popular est\u00e1 influ\u00edda polas necesidades de acubillo dos habitantes de cada zona en funci\u00f3n das caracter\u00edsticas clim\u00e1ticas da mesma e condicionada polos materiais que na s\u00faa contorna pod\u00edan atopar e empregar. Paisaxisticamente est\u00e1 perfectamente integrada fornecendo unha harmon\u00eda co contorno. As\u00ed pois hai unha distribuci\u00f3n zonal da arquitectura popular, pod\u00e9ndose atopar construci\u00f3ns populares t\u00edpicas nas diferentes zonas de Galicia.\nF\u00f3ra de Galicia existen diferentes t\u00e9cnicas (tapiais) e materiais (adobe, bamb\u00fa...) tradicionais.\nArquitectura popular en Galicia.\nGalicia conta cunha riqueza enorme de construci\u00f3ns vern\u00e1culas, de feito \u00e9 das zonas de Europa con m\u00e1is representaci\u00f3n , en parte grazas \u00e1 durabilidade e calidade do granito (a pedra m\u00e1is estendida). O estilo v\u00e9n marcado polas condici\u00f3ns clim\u00e1ticas, a historia e a dispo\u00f1ibilidade de materiais.\nA\u00ednda que atopamos variantes locais, podemos dicir que hai unha compo\u00f1ente com\u00fan en toda a construci\u00f3n galega, con semellanzas \u00e1 construci\u00f3n doutras zonas da Pen\u00ednsula Ib\u00e9rica e de Europa, especialmente da Europa atl\u00e1ntica, xa que comparte clima, materiais e tipo de agricultura e polo tanto tipo de vida e necesidades. A casa galega ser\u00eda, polo tanto, unha mestura entre a casa mediterr\u00e1nea e a atl\u00e1ntica ou brit\u00e1nica.\n\u00c9 polo xeral unha arquitectura caracterizada por ser rexa, forte, sobredimensionada e funcional, por\u00e9n moi enxe\u00f1osa, fermosa, e cun impresionante dominio da cantar\u00eda que se aprecia especialmente nos h\u00f3rreos, cruceiros e petos de \u00e1nimas.\nMateriais.\nA pedra, principalmente granito (tam\u00e9n chamado pedra de gra) \u00e9 o material rei da construci\u00f3n galega na costa. Noutras zonas tam\u00e9n atopamos xisto e lousa, especialmente no interior.\nA pedra \u00e9 o material principal para o enlousado de eiras, cami\u00f1os, e para a construci\u00f3n de muros, piares, e en xeral, elementos verticais.\nA madeira, principalmente de carballo, ag\u00e1s no caso de valados ou peiraos, empr\u00e9gase nas trabes e estruturas horizontais e de cuberta interiores, separaci\u00f3ns (tabiques) e cerramentos (h\u00f3rreos de caixa de madeira, palleiras...). \nO ladrillo non aparece en Galicia at\u00e9 ben entrado o s\u00e9culo XX.\nAs cubertas, cunha pendente algo m\u00e1is pronunciada que no mediterr\u00e1neo pero menos que nas Illas Brit\u00e1nicas, c\u00f3brense con cer\u00e1mica (tella), pedra (lousa) ou material vexetal (colmo), dando lugar a tellados, lousados e colmados respectivamente.\nAs diferentes construci\u00f3ns.\nAs casas.\nA casa popular \u00e9 a casa agr\u00edcola ou mari\u00f1eira, que comporta non s\u00f3 a vivenda sen\u00f3n tam\u00e9n as construci\u00f3ns auxiliares, que poden ser m\u00e1is ou menos dependendo da zona (h\u00f3rreo ou canastro, palleira, alpendre ou pendello, pozo, casa do forno, lagar etc.) e cerramentos.\nXeralmente a vivenda galega \u00e9 pequena, \u00e1s veces terrea (por exemplo no caso de tipolox\u00edas como as pallozas, e nos casos m\u00e1is evolu\u00eddos cun segundo andar (sobrado). O faiado non adoita ser habit\u00e1bel e a pendente da cuberta non \u00e9 moi pronunciada.\nNa planta terrea adoitan atoparse as cortes e a adega no caso das casas onde se produce vi\u00f1o (casa do vi\u00f1o). No sobrado, os cuartos e a sala de respecto. A coci\u00f1a acostuma ir tam\u00e9n no sobrado, a\u00ednda que nalgunhas tipolox\u00edas de casas, especialmente nas provincias da Coru\u00f1a e Lugo, vai na planta terrea. Salienta na coci\u00f1a o talle das lareiras onde se prend\u00eda o lume, moitas veces con grandes cambotas, especialmente nas casas podentes.\nOs muros son sempre grosos, de cachotar\u00eda de granito (nalg\u00fan caso perpia\u00f1o), reforzando ocos e cantos (bufardas, fiestras e portas) con cantar\u00eda de granito.\nNas zonas de xisto e lousa arranxan os linteis con pezas de granito, e na s\u00faa ausencia con madeiros (zonas interiores de Lugo e Ourense). Acc\u00e9dese ao sobrado grazas a unha escada exterior de chanzos de pedra e que remata formando un sinxelo pat\u00edn, un corredor pechado en madeira ou unha complexa soleira, especie de terraza con varanda feita integramente en cantar\u00eda de granito, normalmente orientada ao sur. Os balc\u00f3ns e soleiras poden sosterse con piares de pedra e moitas veces canzorros (m\u00e9nsulas de cantar\u00eda de granito).\nA casa com\u00fan adoita ser cadrada ou rectangular (con excepci\u00f3n da planta circular das pallozas). Nas provincias da Coru\u00f1a e Pontevedra acostuman ser rectangulares, con muros pi\u00f1\u00f3ns (pincho) e tellado a d\u00faas augas con capias ou tornaventos rematando os muros pi\u00f1\u00f3ns (triangulares). No interior, as casas adoitan ser m\u00e1is grandes e illadas, especialmente en Lugo, de planta cadrada e cuberta (lousado) a catro augas. As vivendas mari\u00f1eiras adoitan ser m\u00e1is cativas e estreitas, modestas, normalmente acaroadas, con pinchos, e son com\u00fans as soleiras, corredores e arcadas e soportais.\nA cuberta galega, a diferenza doutras zonas peninsulares e ao igual ca brit\u00e1nica, carece no beirado de voado sobre o muro, m\u00e1ximo unha tella que sobresae, permitindo que a auga da choiva escorregue polos muros. A respecto da estrutura da cuberta, o cumio ou cumieira adoita sosterse grazas ao uso de tesoiras. Do cumio \u00e1 soleira acostuma disporse cangos (\u00e1s veces terzos) cubertos con ripas de madeira, e onde finalmente pousan as tellas, a lousa ou o colmo.\nAs fiestras son polo xeral pequenas, rectangulares e verticais, achegadas ao beiril da cuberta, con dous panos (normalmente con seis vidros) ali\u00f1ados co muro, que abren cara o exterior e contando con contras de madeira tam\u00e9n de d\u00faas batentes polo interior da casa. No soto ou planta terrea \u00e9 raro que haxa xanelas, polo que muros contan con pequenas bufardas para o gado. Moitas veces as fiestras pos\u00faen tornachoivas (o lintel sobresae do muro para evitar que a choiva entre na casa).\nA casa grande, moitas veces a reitor\u00eda da vila, \u00e9 semellante \u00e1 casa agr\u00edcola pero m\u00e1is grande. Constr\u00faese con mellor material (cantar\u00eda), e acostuma contar con balc\u00f3ns ou soleiras traballadas, fiestras m\u00e1is amplas, enfeites etc. As lareiras son m\u00e1is grandes, con cambotas de pedra que rematan nunha gran cheminea, da que adoitan carecer as vivendas humildes onde o fume adoitaba sa\u00edr entre ripas e cangos. Tam\u00e9n son com\u00fans as fiestras con parladoiros.\nO pazo est\u00e1 a metade de cami\u00f1o entre a arquitectura culta e popular. Normalmente segue o estilo da vivenda agr\u00edcola humilde, por\u00e9n m\u00e1is ostentosa. Moitas veces a orixe era unha torre medieval ameada, polo que pode contar con elementos semellantes a castelos. Acostuman ter grandes lareiras e chemineas, soleiras amplas e escudos nos muros. Ademais \u00e9 com\u00fan que o lugar te\u00f1a un bo xard\u00edn, alpendres, un gran h\u00f3rreo, unha capela e un pombal. Existen tam\u00e9n no norte de Portugal (\"pa\u00e7os\").\nAs outras construci\u00f3ns.\nSon as tam\u00e9n chamadas construci\u00f3ns auxiliares, moitas delas forman parte da casa xunto \u00e1 vivenda.\nForman parte da casa.\nConservaci\u00f3n.\nAlgunhas construci\u00f3ns contan con algunha figura de protecci\u00f3n hist\u00f3rico art\u00edstico, como h\u00f3rreos, cruceiros ou petos.\nO chamado fe\u00edsmo introduciu materiais e tipolox\u00edas de construci\u00f3n alleas \u00e1s tradicionais."}
{"id": "212033", "revid": "45576", "url": "https://gl.wikipedia.org/wiki?curid=212033", "title": "Capitolio da Habana", "text": "O Capitolio da Habana \u00e9 un edificio gobernamental da cidade da Habana, constru\u00eddo no ano 1929, que acolle \u00e1s d\u00faas c\u00e1maras lexislativas de Cuba. O edificio est\u00e1 situado no centro da cidade, ocupa unha superficie de 13.484 metros cadrados, e est\u00e1 rodeado de 26.391 metros cadrados de xard\u00edns.\nAdemais de acoller as d\u00faas c\u00e1maras lexislativas, \u00e9 o punto quilom\u00e9trico 0 do sistema de estradas de Cuba, e constit\u00fae un dos s\u00edmbolos m\u00e1is salientables da cidade, as\u00ed como un dos seus puntos m\u00e1is tur\u00edsticos."}
{"id": "212037", "revid": "22570", "url": "https://gl.wikipedia.org/wiki?curid=212037", "title": "Malec\u00f3n da Habana", "text": "O Malec\u00f3n da Habana \u00e9 un dique que se estende \u00f3 longo de 8 quil\u00f3metros pola costa norte da cidade da Habana. Comezouse a constru\u00edr en 1901, durante o goberno provisional dos Estados Unidos na illa. O Malec\u00f3n incl\u00fae unha grande avenida de 6 carreiros e un ancho muro de cemento de 7000 metros de lonxitude que constit\u00fae un dos lugares de encontro m\u00e1is visitados da capital cubana, as\u00ed como un dos m\u00e1is tur\u00edsticos.\nA s\u00faa construci\u00f3n realizouse por etapas sucesivas e durou cerca de cincuenta anos,"}
{"id": "212040", "revid": "1131", "url": "https://gl.wikipedia.org/wiki?curid=212040", "title": "Estadio Latinoamericano", "text": "O Estadio Latinoamericano \u00e9 un recinto deportivo da cidade da Habana, constru\u00eddo en 1946, adicado \u00f3 b\u00e9isbol. Tr\u00e1tase do maior dos estadios de toda a illa, cunha capacidade para acoller a 55.000 seareiros nas s\u00faas bancadas, raz\u00f3n pola cal foi empregado para moitos outros espect\u00e1culos, sobre todo de boxeo. \u00c9 as\u00ed o segundo estadio de b\u00e9isbol con maior capacidade do mundo, empatado co Tokyo Dome e tan s\u00f3 por detr\u00e1s do Dodger Stadium (con capacidade para 56.000). Os equipos que exercen a local\u00eda do estadio son o Industriales da Habana, 12 veces campi\u00f3n das Series Nacionais, e a selecci\u00f3n de b\u00e9isbol de Cuba."}
{"id": "212042", "revid": "34155", "url": "https://gl.wikipedia.org/wiki?curid=212042", "title": "Emblema de Acerbaix\u00e1n", "text": "O emblema de Acerbaix\u00e1n (en ), \u00e9 unha mestura de s\u00edmbolos tradicionais e modernos. O punto central do emblema est\u00e1 ocupado polo lume, un s\u00edmbolo antigo da terra azar\u00ed.\nAs cores empregadas na composici\u00f3n do emblema son tomadas da bandeira de Acerbaix\u00e1n. Estas cores at\u00f3panse no fondo detr\u00e1s da estrela de oito puntas onde est\u00e1 o lume. A estrela simboliza as oito ramas do pobo turco, e entre cada punta da estrela hai outra estrela de oito puntas m\u00e1is pequena.\nNa parte inferior do emblema hai unha presa de trigo, o principal produto agr\u00edcola do pa\u00eds. A outra planta representada na parte inferior \u00e9 o carballo."}
{"id": "212044", "revid": "1410", "url": "https://gl.wikipedia.org/wiki?curid=212044", "title": "Az\u0259rbaycan mar\u015f\u0131", "text": "Az\u0259rbaycan mar\u015f\u0131 (en galego: Marcha de Acerbaix\u00e1n) \u00e9 o himno nacional de Acerbaix\u00e1n. A letra foi escrita polo poeta Ahmed Javad, e a m\u00fasica foi composta polo compositor azer\u00ed Uzeyir Hajibeyov.\nO himno foi antes adoptada en 1919 pola Rep\u00fablica Democr\u00e1tica de Acerbaix\u00e1n ata 1921, cando a Rep\u00fablica foi invadido pola Uni\u00f3n Sovi\u00e9tica, e foi substitu\u00eddo por un novo himno nacional composto por Uzeyir Hajibeyov para o Estado sucesor, o Rep\u00fablica Socialista Sovi\u00e9tica de Acerbaix\u00e1n."}
{"id": "212046", "revid": "34155", "url": "https://gl.wikipedia.org/wiki?curid=212046", "title": "Escudo de Armenia", "text": "O Escudo de Armenia (en , \"Hayastani Zinanshan\") consiste nunha aguia e nun le\u00f3n que soportan un escudo. O escudo de armas mestura novos e vellos s\u00edmbolos. A aguia e o le\u00f3n son vellos s\u00edmbolos armenios que datan dos primeiros reinos armenios que existiron antes de Cristo.\nO escudo actual foi adoptado o 19 de abril de 1992 por decisi\u00f3n do Consello Superior Armenio."}
{"id": "212047", "revid": "89787", "url": "https://gl.wikipedia.org/wiki?curid=212047", "title": "Secundino Cora", "text": "Secundino Cora Garc\u00eda, nado en Mi\u00f1otos (Ourol) e finado na Habana o 25 de xaneiro de 1892, foi un xornalista e poeta galego.\nTraxectoria.\nEmigrou mozo a Cuba. Na Habana fundou con Xos\u00e9 Fontenla Leal a \"Revista de Galicia\" en 1886. Colaborou con \"A Gaita Galega\" escribindo cr\u00f3nicas e poemas de corte rom\u00e1ntico. Foi Secretario do Centro Gallego de la Habana en 1888. Regresou enfermo \u00e1 s\u00faa parroquia natal en 1890, e publicou en \"El Eco de Vivero\" varios dos seus poemas e artigos. Volveu \u00e1 Habana onde morreu en 1892."}
{"id": "212048", "revid": "22570", "url": "https://gl.wikipedia.org/wiki?curid=212048", "title": "Solar Impulse", "text": "O Solar Impulse (HB-SIA) \u00e9 un proxecto situado principalmente en Su\u00edza para constru\u00edr un avi\u00f3n que poida voar unicamente coa enerx\u00eda solar, tanto de d\u00eda como de noite. O prototipo pode voar durante o d\u00eda propulsado polos paneis solares que cobren as s\u00faas \u00e1s, \u00e1 vez que carga as bater\u00edas que lle permitir\u00e1n manterse no aire durante a noite, o que lle d\u00e1 unha autonom\u00eda case ilimitada."}
{"id": "212049", "revid": "56817", "url": "https://gl.wikipedia.org/wiki?curid=212049", "title": "Mer Hayrenik", "text": "Mer Hayrenik (en ); e traducible \u00f3 galego como A nosa patria) \u00e9 o himno nacional da Rep\u00fablica de Armenia. Foi adoptado o 1 de xullo de 1991, e foi tam\u00e9n o himno nacional da Rep\u00fablica Democr\u00e1tica de Armenia (1918\u20131920), o primeiro estado moderno armenio."}
{"id": "212050", "revid": "98629", "url": "https://gl.wikipedia.org/wiki?curid=212050", "title": "Escudo de Xeorxia", "text": "A versi\u00f3n actual do Escudo de Xeorxia foi adoptada o 1 de outubro de 2004. Bas\u00e9ase nas armas medievais da Casa dos Bagration que reinou no pa\u00eds.\nNo escudo figura, nun campo de goles, a figura dun xinete de prata que representa a San Xurxo, patr\u00f3n de Xeorxia, armado cunha lanza sobre un cabalo do mesmo metal que est\u00e1 matando a un drag\u00f3n tam\u00e9n de prata. \u00d3 timbre ten unha coroa real pechada de ouro. O bras\u00f3n \u00e9 sostido por dous le\u00f3ns de ouro. Os le\u00f3ns e o bras\u00f3n sit\u00faanse sobre unha cinta de prata cargada co lema nacional en letras de sable: \u10eb\u10d0\u10da\u10d0 \u10d4\u10e0\u10d7\u10dd\u10d1\u10d0\u10e8\u10d8\u10d0 \u201c\"Dzala Ertobashia\"\u201d (\u201c\"A forza est\u00e1 na unidade\"\u201d).\nEscudos empregados anteriormente.\nA Rep\u00fablica Democr\u00e1tica de Xeorxia (1918-1921) adoptou un escudo circular coa imaxe de San Xurxo, patr\u00f3n de Xeorxia, acompa\u00f1ado do sol, a l\u00faa e cinco estrelas, e rodeado dun bordo en forma de estrela de seis puntas cargada dun debuxo intricado de tipo tradicional. O antigo escudo da Rep\u00fablica Democr\u00e1tica foi reintroducido pola nova Rep\u00fablica de Xeorxia postsovi\u00e9tica en 1991, ata que foi substitu\u00eddo polo actual no 2004.\nO escudo de armas da Rep\u00fablica Socialista Sovi\u00e9tica de Xeorxia, tam\u00e9n de forma circular, presentaba os s\u00edmbolos comunistas da estrela vermella e a fouce e martelo, ademais de elementos propios da agricultura e a paisaxe xeorxianas, como a vide e o trigo, ou as monta\u00f1as do C\u00e1ucaso. Todo rodeado do lema nacional sovi\u00e9tico, \u00abProletarios do mundo, un\u00eddevos!\", escrito en xeorxiano e en ruso, e dunha bordura exterior con motivos tradicionais.\nAntes de 1917, cando Xeorxia era parte do Imperio Ruso, as armas xeorxianas aparec\u00edan no escudo imperial ruso como parte do escudo caucasiano, onde figuraba San Xurxo matando \u00f3 drag\u00f3n.\nA maior parte dos escudos utilizados foron as armas dos Bagr\u00e1tidas, que dic\u00edan descender do Rei David e inclu\u00edan elementos como a lira e a fonda ou a Santa T\u00fanica."}
{"id": "212051", "revid": "98629", "url": "https://gl.wikipedia.org/wiki?curid=212051", "title": "Catedral da Habana", "text": "A Catedral da Habana \u00e9 un templo cat\u00f3lico da capital cubana, adicado \u00e1 Inmaculada Concepci\u00f3n, que foi constru\u00eddo entre os anos 1748 e 1832 en estilo barroco, no coraz\u00f3n da zona vella da cidade. Foi declarada Patrimonio da Humanidade pola Unesco en 1982.\nEst\u00e1 composta por tres naves, con oito capelas laterais. O chan \u00e9 de m\u00e1rmore branco e negro.\nAs cinzas de Cristovo Col\u00f3n repousaron no seu interior dende o ano 1795 at\u00e9 que foron levadas a Sevilla en 1898."}
{"id": "212052", "revid": "1888", "url": "https://gl.wikipedia.org/wiki?curid=212052", "title": "Jes\u00fas Peyn\u00f3 Pi\u00f1eiro", "text": "Leopoldo Jes\u00fas Peyn\u00f3 Pi\u00f1eiro, nado en Lugo en 1869 e finado na Habana o 10 de outubro de 1948, foi un xornalista galego.\nTraxectoria.\nTraballou como xornalista en Galicia e emigrou a Cuba en 1906. Militou no galeguismo co music\u00f3logo ortigueir\u00e9s Sinesio Fraga. Foi un destacado membro do grupo de escritores e artistas galegos en Cuba, denominado La Cacharrer\u00eda. Traballou como cronista oficial do Centro Galego e promoveu a creaci\u00f3n da Asociaci\u00f3n Iniciadora e Protectora da Academia Galega na Habana. Colaborou en diversos peri\u00f3dicos da emigraci\u00f3n galega como \"El Ideal Gallego\", \"Follas Novas\", \"Suevia\" (da que foi redactor-xefe dende 1910), \"La Regi\u00f3n Gallega\", \"Curros Enr\u00edquez\", \"Alma Gallega\", \"La Noche\", \"Diario Espa\u00f1ol\", \"Cultura Gallega\" e no prestixioso xornal cubano \"Diario de la Marina\". Dirixiu \"Vivero en Cuba\" (1911-1932) editada pola Sociedade Vivero y su Comarca, \"La Raza\" (1913) e \"Suevia\" (1916). Usou os pseud\u00f3nimos Farruco de Lugo, P y No, Fray Cauterio, Fray Modesto, J. Oniep, Lucas e outros. Foi depositario da correspondencia de Manuel Murgu\u00eda e doutros cargos da Academia Galega."}
{"id": "212053", "revid": "1888", "url": "https://gl.wikipedia.org/wiki?curid=212053", "title": "La Regi\u00f3n Gallega", "text": "La Regi\u00f3n Gallega foi o nome de d\u00faas publicaci\u00f3ns:"}
{"id": "212054", "revid": "98629", "url": "https://gl.wikipedia.org/wiki?curid=212054", "title": "Tavisupleba", "text": "Tavisupleba (en ) \u00e9 o himno nacional de Xeorxia dende 2004. O seu t\u00edtulo significa \"Liberdade\".\nHistoria.\nO novo himno nacional xeorxiano foi adoptado o 23 de abril de 2004, exactamente cinco meses despois da renuncia do expresidente Eduard Shevardnadze (antigo Ministro de Relaci\u00f3ns Exteriores da Uni\u00f3n Sovi\u00e9tica). \"Tavisupleba\" sucedeu \u00f3 antigo himno Dideba zetsit kurtheuls, adoptado despois da independencia do pa\u00eds da Uni\u00f3n Sovi\u00e9tica. O texto \u00e9 da autor\u00eda de David Magradze (\u10d3\u10d0\u10d5\u10d8\u10d7 \u10db\u10d0\u10e6\u10e0\u10d0\u10eb\u10d4) e a m\u00fasica de Zakaria Paliashvili (\u10d6\u10d0\u10e5\u10d0\u10e0\u10d8\u10d0 \u10e4\u10d0\u10da\u10d8\u10d0\u10e8\u10d5\u10d8\u10da\u10d8). O himno foi composto por Ioseb Kechakmadze (\u10d8\u10dd\u10e1\u10d4\u10d1 \u10d9\u10d4\u10ed\u10d0\u10e7\u10db\u10d0\u10eb\u10d4)."}
{"id": "212055", "revid": "1131", "url": "https://gl.wikipedia.org/wiki?curid=212055", "title": "Gran Teatro da Habana", "text": "O Gran Teatro da Habana \u00e9 unha das principais instituci\u00f3ns culturais da capital cubana, icona arquitect\u00f3nica da cidade, e sede do Ballet Nacional de Cuba. Est\u00e1 situado \u00f3 lado do Capitolio.\nO edificio foi inaugurado en 1838 como Palacio do Centro Galego da Habana, xa que serv\u00eda como lugar de reuni\u00f3n para os emigrantes galegos da cidade. En 1908 comezaron as obras do novo edificio neobarroco, que foi rematado en 1915. Nel interpretouse a primeira versi\u00f3n musical de \"Negra sombra\" en 1892, a\u00ednda baixo o dominio espa\u00f1ol da illa, e logo estreouse o himno galego en 1907, durante a segunda ocupaci\u00f3n estadounidense.\nA sala principal do edificio \u00e9 o Auditorio Garc\u00eda Lorca, con capacidade para 1500 persoas."}
{"id": "212057", "revid": "98629", "url": "https://gl.wikipedia.org/wiki?curid=212057", "title": "Himno de Europa", "text": "O Himno de Europa \u00e9 a obra do compositor Ludwig van Beethoven \"Oda \u00e1 alegr\u00eda\" (en alem\u00e1n: \"Ode an die Freude\"), e \u00e9 o himno da Uni\u00f3n Europea e do Consello de Europa. Bas\u00e9ase no movemento final da obra, composta en 1823, e \u00e9 interpretada en momentos especiais de ambas organizaci\u00f3ns."}
{"id": "212059", "revid": "85894", "url": "https://gl.wikipedia.org/wiki?curid=212059", "title": "Warren Beatty", "text": "Henry Warren Beaty, nado o 30 de marzo de 1937 en Richmond, Virxinia, \u00e9 un actor, produtor, guionista e director de cine estadounidense."}
{"id": "212060", "revid": "27155", "url": "https://gl.wikipedia.org/wiki?curid=212060", "title": "Corp\u00fasculo de Meissner", "text": "Os corp\u00fasculos de Meissner son un tipo de mecanorreceptor t\u00e1ctil da pel. Son un tipo de terminaci\u00f3ns nerviosas situadas na pel que son responsables da sensibilidade a toques lixeiros sobre a pel. Te\u00f1en a s\u00faa maior sensibilidade \u00e1s vibraci\u00f3ns de menos de 50 hertz. Son receptores de adaptaci\u00f3n r\u00e1pida.\nReciben o seu nome do anatomista alem\u00e1n Georg Meissner (1829\u20131905), que os descubriu.\nLocalizaci\u00f3n.\nEst\u00e1n distribu\u00eddos en varias \u00e1reas da pel, pero conc\u00e9ntranse en \u00e1reas especialmente sensibles ao tacto lixeiro ou fino, como as xemas dos dedos e beizos. \nM\u00e1is en concreto, est\u00e1n localizados principalmente na pel sen pelo (xemas dos dedos, palmas das mans, plantas dos p\u00e9s) xusto debaixo da epiderme nas papilas d\u00e9rmicas.\nEstrutura.\nOs corp\u00fasculos de Meissner son terminaci\u00f3ns nerviosas encapsuladas e non mielinizadas, que constan de c\u00e9lulas de soporte aplanadas dispostas como l\u00e1minas horizontais rodeadas por unha c\u00e1psula de tecido conectivo. O corp\u00fasculo ten unha lonxitude de entre 30 e 140 \u03bcm e un di\u00e1metro de entre 40 e 60 \u03bcm e unha forma alongada, el\u00edptica ou piriforme, con extremos arredondados.\nTe\u00f1en unha soa fibra nerviosa que cursa facendo espirais entre as l\u00e1minas por todo o corp\u00fasculo.\nCambios relacionados coa idade.\nO n\u00famero de corp\u00fasculos de Meissner por mil\u00edmetro cadrado na pel da xema dos dedos humanos cae a catro veces menos entre os 12 e os 50 anos, o que se corresponde coa perda de sensibilidade t\u00e1ctil observada coa idade en diversos estudos .\nFunci\u00f3ns.\nCalquera deformaci\u00f3n f\u00edsica no corp\u00fasculo causa un potencial de acci\u00f3n no nervio do corp\u00fasculo. Como son receptores de adaptaci\u00f3n r\u00e1pida ou f\u00e1sicos, os potenciais de acci\u00f3n xerados decrecen rapidamente e finalmente cesan (por iso non e \"sente\" a propia roupa).\nSe o est\u00edmulo se elimina, o corp\u00fasculo recobra a s\u00faa forma e ao facelo causa a xeraci\u00f3n doutro potencial de acci\u00f3n.\nDebido \u00e1 s\u00faa localizaci\u00f3n superficial na derme, estes corp\u00fasculos son particularmente sensibles ao tacto e vibraci\u00f3ns, pero, pola mesma raz\u00f3n, est\u00e1n limitados a informar s\u00f3 de que algo est\u00e1 tocando a pel.\nAs sensaci\u00f3ns de presi\u00f3n profunda (por exemplo, a dun golpe) x\u00e9ranse nos corp\u00fasculos de Pacini (o \u00fanico mecanorreceptor t\u00e1ctil f\u00e1sico ademais do de Meissner), que est\u00e1n situados a m\u00e1is profundidade na derme, e nalgunhas terminaci\u00f3ns nerviosas libres.\nAdemais, os corp\u00fasculos de Meissner non detectan a dor, a cal \u00e9 detectada exclusivamente polas terminaci\u00f3ns nerviosas libres."}
{"id": "212061", "revid": "25871", "url": "https://gl.wikipedia.org/wiki?curid=212061", "title": "Henry Warren Beaty", "text": ""}
{"id": "212072", "revid": "89787", "url": "https://gl.wikipedia.org/wiki?curid=212072", "title": "Robert Neelly Bellah", "text": "Robert Neelly Bellah, nado en Altus o 23 de febreiro de 1927, \u00e9 un soci\u00f3logo estadounidense, profesor em\u00e9rito da Universidade de California, Berkeley e co\u00f1ecido polo seu traballo sobre a \"relixi\u00f3n civil americana\", termo que empregou por primeira vez nun artigo de 1967. A s\u00faa magnum opus, \"Religion In Human Evolution\", traza as orixes biol\u00f3xicas e culturais da relixi\u00f3n e a s\u00faa evoluci\u00f3n. Na s\u00faa obra ofrece procesos innovadores para reconciliar as sociedades relixiosas tradicionais co cambio social .\nTraxectoria.\nEstudou na Universidade Harvard doutor\u00e1ndose en 1955. Foi disc\u00edpulo de Talcott Parsons, durante os seus anos de estudante foi militante do Partido Comunista dos Estados Unidos. Deu clases en Harvard entre 1957 e 1967, ano no que pasou a Berkeley como profesor de sociolox\u00eda, presidindo o Centro de Estudos Xaponeses e Coreanos (1968-1974) e o departamento de sociolox\u00eda (1979-1985)."}
{"id": "212094", "revid": "27155", "url": "https://gl.wikipedia.org/wiki?curid=212094", "title": "Corp\u00fasculo de Pacini", "text": "Os corp\u00fasculos de Pacini ou corp\u00fasculos de Vater-Pacini son un dos catro tipos de mecanorreceptores t\u00e1ctiles principais da pel. Son terminaci\u00f3ns nerviosas situadas na pel responsables da sensibilidade \u00e1 vibraci\u00f3n e presi\u00f3n. Permiten, por exemplo, distinguir entre superficies lisas e rugosas.\nTen unha fisiolox\u00eda similar \u00e1 do corp\u00fasculo de Meissner, pero o de Pacini \u00e9 m\u00e1is grande. Son menos numerosos ca as c\u00e9lulas de Merkel e os corp\u00fasculos de Meissner.\nEstrutura.\nO corp\u00fasculo de Pacini ou de Vater-Pacini ten forma oval e unha lonxitude de aproximadamente 1\u00a0mm. Todo o corp\u00fasculo est\u00e1 envolto nunha capa de tecido conectivo. Presenta de 20 a 60 l\u00e1minas conc\u00e9ntricas compostas de tecido conectivo fibroso e fibroblastos, separadas por material xelatinoso. As l\u00e1minas est\u00e1n formadas por c\u00e9lulas de Schwann modificadas delgadas e planas. No centro do corp\u00fasculo est\u00e1 o bulbo interno, unha cavidade chea de flu\u00eddo que cont\u00e9n unha soa terminaci\u00f3n nerviosa aferente non mielinizada (pero f\u00f3ra da cuberta do corp\u00fasculo a fibra est\u00e1 mielinizada).\nFunci\u00f3ns.\nOs corp\u00fasculos de Vater-Pacini detectan cambios de presi\u00f3n fortes e vibraci\u00f3ns e son receptores de adaptaci\u00f3n r\u00e1pida (f\u00e1sicos). Calquera deformaci\u00f3n no corp\u00fasculo causa a xeraci\u00f3n dun potencial de acci\u00f3n, ao provocarse a apertura de canais de sodio sensibles \u00e1 presi\u00f3n na membrana do ax\u00f3n. Isto permite aos i\u00f3ns sodio flu\u00edr, creando un potencial receptor.\nEstes corp\u00fasculos son especialmente sensibles \u00e1s vibraci\u00f3ns, que poden percibir mesmo a cent\u00edmetros de distancia. O seu \u00f3ptimo de sensibilidade \u00e9 para as vibraci\u00f3ns de 250\u00a0Hz e este \u00e9 o rango de frecuencia xerado nas xemas dos dedos polas texturas formadas por elementos menores de 200 \u00b5m. Os corp\u00fasculos de Vater-Pacini causan potenciais de acci\u00f3n cando a pel \u00e9 presionada rapidamente pero non se a presi\u00f3n se mant\u00e9n constante, debido \u00e1s capas de tecido conectivo que cobren a terminaci\u00f3n nerviosa.\nOs corp\u00fasculos de Pacini te\u00f1en un gran campo receptivo (\u00e1rea arredor na que poden percibir est\u00edmulos) na superficie da pel, coa parte central do campo especialmente sensitiva.\nFuncionamento.\nOs corp\u00fasculos de Pacini perciben os est\u00edmulos debido \u00e1 deformaci\u00f3n dos seus aneis de l\u00e1minas, que fan presi\u00f3n sobre o extremo superior da neurona sensitiva e causan que dobre. Cando as l\u00e1minas se deforman, debido \u00e1 presi\u00f3n ou \u00e1 liberaci\u00f3n da presi\u00f3n, x\u00e9rase un potencial de acci\u00f3n pola deformaci\u00f3n f\u00edsica da membrana plasm\u00e1tica do extremo da neurona, facendo que esta deixe escapar i\u00f3ns Na+. Se este potencial atingue certo nivel limiar, os impulsos nerviosos ou os potenciais de acci\u00f3n f\u00f3rmanse debido aos canais de sodio sensibles \u00e1 presi\u00f3n situados no primeiro n\u00f3dulo de Ranvier da neurona, \u00e9 dicir o primeiro n\u00f3dulo da neurona sensitiva mielinizada (f\u00f3ra da cuberta do receptor). Este impulso \u00e9 agora transferido ao longo do ax\u00f3n pola acci\u00f3n dos canais de sodio e as bombas de sodio/potasio da membrana do ax\u00f3n.\nUnha vez que se despolariza o extremo da neurona, despolar\u00edzase o primeiro n\u00f3dulo de Ranvier, pero como \u00e9 unha fibra de adaptaci\u00f3n r\u00e1pida, isto non contin\u00faa por moito tempo e a propagaci\u00f3n do sinal cesa. \u00c9 unha resposta gradual, \u00e9 dicir, canto maior \u00e9 a deformaci\u00f3n do corp\u00fasculo maior \u00e9 o potencial xerador. Esta informaci\u00f3n est\u00e1 codificada na frecuencia dos impulsos, xa que unha deformaci\u00f3n m\u00e1is grande ou m\u00e1is r\u00e1pida induce unha maior frecuencia do impulso. Os potenciais de acci\u00f3n f\u00f3rmanse cando a pel \u00e9 deformada rapidamente pero non cando a presi\u00f3n \u00e9 continua. As frecuencias dos impulsos decrecen rapidamente e axi\u00f1a paran debido \u00e1s capas de tecido conectivo que cobren a terminaci\u00f3n nerviosa. Esta adaptaci\u00f3n \u00e9 \u00fatil, porque evita que o sistema nervioso sexa sobrecargado con informaci\u00f3n innecesaria como por exemplo a presi\u00f3n exercida pola nosa roupa.\nNome.\nO nome do corp\u00fasculo de Vater-Pacini procede do nome do anatomista italiano Filippo Pacini (1812-1883) e do anatomista alem\u00e1n Abraham Vater (1684-1715).\nO termo \"corp\u00fasculo de Golgi-Mazzoni\" (distinto do \u00f3rgano de Golgi) util\u00edzase para describir unha estrutura similar \u00e1 dos corp\u00fasculos de Vater-Pacini, que s\u00f3 se atopa na xema dos dedos, pero que \u00e9 m\u00e1is pequena e sinxela."}
{"id": "212096", "revid": "56817", "url": "https://gl.wikipedia.org/wiki?curid=212096", "title": "Abarema abbottii", "text": "Abarema abbottii \u00e9 unha especie de legume da familia das fab\u00e1ceas nativa da Rep\u00fablica Dominicana, confinada en bosques de anxiospermas sobre rochas calcarias."}
{"id": "212098", "revid": "27155", "url": "https://gl.wikipedia.org/wiki?curid=212098", "title": "Corp\u00fasculo de Vater-Pacini", "text": ""}
{"id": "212099", "revid": "31271", "url": "https://gl.wikipedia.org/wiki?curid=212099", "title": "Museo da marioneta", "text": ""}
{"id": "212100", "revid": "5863", "url": "https://gl.wikipedia.org/wiki?curid=212100", "title": "Savonia do Norte", "text": "Savonia do Norte (en fin\u00e9s Pohjois Savo e en sueco Norra Savolax) \u00e9 unha das 19 rexi\u00f3ns de Finlandia. Est\u00e1 situada ao leste do pa\u00eds, na provincia hist\u00f3rica de Savonia e na actual provincia de Finlandia Oriental. A s\u00faa capital e cidade m\u00e1is poboada \u00e9 Kuopio.\nSavonia do Norte limita ao sur con Savonia do Sur, ao suroeste con Finlandia Central, ao noroeste con Ostrobotnia do Norte, ao norte con Kainuu e ao leste con Carelia do Norte.\n\u00c9 a sexta rexi\u00f3n m\u00e1is poboada do pa\u00eds e a quinta m\u00e1is extensa.\nConcellos.\nSavonia do Norte conta con 18 concellos, 5 dos cales son considerados cidades (en letra grosa):\nAs cidades m\u00e1is poboadas en 2011 eran:\nPol\u00edtica.\nOs resultados das elecci\u00f3ns parlamentarias de 2011 en Savonia do Norte deron os seguintes resultados:"}
{"id": "212119", "revid": "5863", "url": "https://gl.wikipedia.org/wiki?curid=212119", "title": "Savonia do Sur", "text": "Savonia do Norte (en fin\u00e9s Etel\u00e4-Savo e en sueco S\u00f6dra Savolax) \u00e9 unha das 19 rexi\u00f3ns de Finlandia. Est\u00e1 situada ao leste do pa\u00eds, na provincia hist\u00f3rica de Savonia e na actual provincia de Finlandia Oriental. A s\u00faa capital e cidade m\u00e1is poboada \u00e9 Mikkeli.\nSavonia do Norte limita ao norte con Savonia do Norte, ao leste con Carelia do Norte, ao sur con Carelia do Sur e Kymenlaakso, e ao oeste con P\u00e4ij\u00e4nne Tavastia e Finlandia Central.\n\u00c9 a 15\u00aa rexi\u00f3n m\u00e1is poboada do pa\u00eds e a 9\u00aa m\u00e1is extensa.\nConcellos.\nSavonia do Sur conta con 14 concellos, dos cales tres te\u00f1en consideraci\u00f3n de cidade (en letra grosa):\nPol\u00edtica.\nOs resultados das elecci\u00f3ns parlamentarias de 2011 en Savonia do Sur deron os seguintes resultados:"}
{"id": "212121", "revid": "56817", "url": "https://gl.wikipedia.org/wiki?curid=212121", "title": "Gran Premio de M\u00f3naco de 1981", "text": "O Gran Premio de M\u00f3naco de 1981 foi unha carreira de F\u00f3rmula Un celebrada o 31 de maio de 1981 no Circu\u00edto de M\u00f3naco en Monte Carlo, M\u00f3naco. Foi a sexta carreira do Campionato do Mundo de pilotos de .\nInforme.\nA carreira foi o 39\u00aa Gran Premio de M\u00f3naco. A carreira levouse a cabo durante 76 voltas ao circu\u00edto de 3\u00b434 quil\u00f3metros de lonxitude cunha distancia total de carreira de 254 quil\u00f3metros.\nNelson Piquet liderou durante gran parte da carreira, pero estrelouse a \u00faltima hora. O novo l\u00edder da carreira foi Alan Jones que logo sufriu un problema de alimentaci\u00f3n de combustible nas \u00faltimas voltas da carreira, o que permitiu a Gilles Villeneuve no seu Ferrari, obter a s\u00faa primeira vitoria desde ."}
{"id": "212122", "revid": "23204", "url": "https://gl.wikipedia.org/wiki?curid=212122", "title": "Corp\u00fasculo de Krause", "text": "Os corp\u00fasculos de Krause son termorreceoptores de forma bulbosa encapsulados da pel, que se pensa son os encargados de rexistrar a sensaci\u00f3n de fr\u00edo. A sensibilidade \u00e9 variable segundo a rexi\u00f3n da pel que se considere. Por\u00e9n, a s\u00faa funci\u00f3n na actualidade non est\u00e1 definida con claridade.\nSon corp\u00fasculos t\u00e1ctiles localizados no nivel profundo do hipoderma da pel, parecidos aos corp\u00fasculos de Pacini, pero m\u00e1is pequenos (50 micr\u00f3metros) e simplificados. Enc\u00f3ntranse no tecido submucoso da boca, o nariz, ollos, xenitais etc. dos cales hai uns 260.000 estendidos por todo o corpo.\nReciben este nome polo seu descubridor o anatomista alem\u00e1n Wilhelm Krause (1833-1910).\nEstrutura.\nSon pequenos corpos cil\u00edndricos ou ovais, consistentes nunha c\u00e1psula formada por unha expansi\u00f3n do tecido conectivo, e conte\u00f1en unha parte central semiflu\u00edda na cal o ax\u00f3n termina nunha extremidaded bulbosa ou nunha masa enroloada plexiforme.\nLocalizaci\u00f3n.\nEstes bulbos terminais at\u00f3panse na conxuntiva do ollo humano (onde son esferoidais, pero son cil\u00edndricos na maior\u00eda dos animais), nas membranas mucosas dos beizos e a lingua, e no epineuro dos troncos nerviosos.\nCorpos bulbosos parecidos at\u00f3panse no pene e cl\u00edtoris, onde reciben o nome de corp\u00fasculos xenitais. Estes corpos te\u00f1en forma do froito da moreira, e conte\u00f1en septos de tecido conectivo formando de d\u00faas a seis masas.\nNas membranas sinoviais de certas articulaci\u00f3ns, como as dos dedos, existen bulbos similares ovais, que se denominan terminaci\u00f3ns bulbosas articulares."}
{"id": "212123", "revid": "43749", "url": "https://gl.wikipedia.org/wiki?curid=212123", "title": "Bilbo - Bilbao", "text": ""}
{"id": "212124", "revid": "89787", "url": "https://gl.wikipedia.org/wiki?curid=212124", "title": "Corp\u00fasculo de Ruffini", "text": "O corp\u00fasculo de Ruffini ou terminaci\u00f3n nerviosa de Ruffini \u00e9 un tipo de mecanorreceptor de adaptaci\u00f3n lenta, que existe s\u00f3 no tecido subcut\u00e1neo da pel sen pelo humana. Reciben o seu nome do hist\u00f3logo italiano Angelo Ruffini (1864-1929), que os descubriu.\nFunci\u00f3ns.\n\u00c9 unha terminaci\u00f3n nerviosa receptora fusiforme sensible ao estiramento da pel, e contrib\u00fae \u00e1 sensaci\u00f3n cinest\u00e9sica dos dedos e o control da posici\u00f3n e o movemento dos dedos. Crese que son \u00fatiles para monitorizar o esvaramento de obxectos ao longo da superficie da pel, o que permite a modulaci\u00f3n do agarre dun obxecto.\nAs terminaci\u00f3ns nerviosas de Ruffini est\u00e1n localizadas nas capas profundas da pel, e rexistran a deformaci\u00f3n mec\u00e1nica nas articulaci\u00f3ns, m\u00e1is especificamente o cambio de \u00e1ngulo, cunha especificidade de ata 2 graos, e os estados de presi\u00f3n continua. Tam\u00e9n act\u00faan como termorreceptores que responden durante longo tempo. En caso de queimaduras profundas estes receptores qu\u00e9imanse sen enviar sensaci\u00f3n de dor (as terminaci\u00f3ns nerviosas libres si env\u00edan sensaci\u00f3ns de dor)."}
{"id": "212125", "revid": "98629", "url": "https://gl.wikipedia.org/wiki?curid=212125", "title": "Shirley Temple", "text": "Shirley Jane Temple nada en Santa Monica (California) o 23 de abril de 1928 e finada en Woodside, no mesmo estado, o 11 de febreiro de 2014, foi unha ex-diplom\u00e1tica estadounidense e antiga actriz infantil. Protagonizou m\u00e1is de 40 pel\u00edculas de cinema durante os anos 30.\nTraxectoria.\nNingu\u00e9n sabe cando Shirley Temple comezou a facer pel\u00edculas xa que os Estudos FOX fixeron un certificado de nacemento falso. Entre finais de 1931 e 1933 apareceu en d\u00faas series de curtas para Educational Pictures. A s\u00faa primeira serie, \"Baby Burlesks\", satirizaba as pel\u00edculas e pol\u00edtica recentes. As series foron consideradas pol\u00e9micas por alg\u00fans telespectadores pola s\u00faa representaci\u00f3n de nenos pequenos en situaci\u00f3ns adultas. A s\u00faa segunda serie en Educational, \"Frolics of Youth\", foi un pouco m\u00e1is aceptable e fixo o papel dunha irritante irm\u00e1 m\u00e1is nova nunha familia suburbana contempor\u00e1nea.\nMentres traballaba para Educational Pictures, Temple tam\u00e9n interpretou moitos papeis de figurante en diferentes pel\u00edculas. Finalmente asinou con Fox Film Corporation (que m\u00e1is tarde se fusionou con 20th Century Pictures para converterse en 20th Century Fox) a finais de 1933 despois de aparecer en \"Stand Up and Cheer!\" con James Dunn. M\u00e1is tarde, fixo parella no cinema con Dunn en varias pel\u00edculas.\nAmorne estar\u00eda con Fox at\u00e9 1940, convert\u00e9ndose na actriz m\u00e1is lucrativa para o estudo. O seu contrato foi corrixido varias veces entre 1933 e 1935, e foi prestada a Paramount para un par de pel\u00edculas exitosas en 1934. Durante catro anos s\u00f3lidos, figurou como a estrela m\u00e1is popular dos Estados Unidos. Para mantela na s\u00faa infancia, o certificado de nacemento de Shirley fora alterado. S\u00f3 no seu duod\u00e9cimo aniversario deuse conta de que ti\u00f1a de feito trece.\nA s\u00faa popularidade ga\u00f1ou tanto a s\u00faa adulaci\u00f3n p\u00fablica como a aprobaci\u00f3n dos seus colegas. Mesmo con cinco anos, o selo das s\u00faas actuaci\u00f3ns era o seu profesionalismo: sempre ti\u00f1a as s\u00faas frases memorizadas e os seus pasos de baile preparados cando a rodaxe comezaba. Foi a primeira receptora do \u00d3scar Xuvenil en 1935. Setenta anos m\u00e1is tarde, Temple \u00e9 a\u00ednda a int\u00e9rprete m\u00e1is nova de toda a historia do cinema en recibir esta honra. Foi tam\u00e9n a actriz m\u00e1is nova en engadir as pegadas de p\u00e9s e mans no exterior do Grauman's Chinese Theatre."}
{"id": "212126", "revid": "22570", "url": "https://gl.wikipedia.org/wiki?curid=212126", "title": "Estroma", "text": "O estroma do cloroplasto \u00e9 a matriz flu\u00edda incolora interna que est\u00e1 no interior dos cloroplastos (e outros plastos) no espazo que encerra a membrana interna do org\u00e1nulo.\nO l\u00edquido do estroma ba\u00f1a os tilacoides que enchen o interior do cloroplasto. Nos tilacoides ten lugar a fase luminosa da fotos\u00edntese e no estroma a fase escura.\nA\u00ednda que o estroma non participa na fase luminosa, si ten unha participaci\u00f3n indirecta nela, xa que os prot\u00f3ns que as plastoquinonas e o citocromo b6f introducen nos tilacoides proceden do estroma, e a ferredoxina-NADP+ redutase e o NADPH producido por esta \u00faltima est\u00e1n na parte estrom\u00e1tica da membrana tilacoidal, e a ATP sintase tilacoidal asoma ao estroma, producindo o ATP no lado estrom\u00e1tico. O pH do estroma \u00e9 bastante m\u00e1is b\u00e1sico ca o dos tilacoides durante a fase luminosa.\nPero a misi\u00f3n m\u00e1is espec\u00edfica do estroma na fotos\u00edntese \u00e9 realizar a fase escura, xa que nel est\u00e1n o encima rubisco, que realiza a fixaci\u00f3n do CO2, e os demais encimas do ciclo de Calvin, que producen os azucres que son o produto final da fotos\u00edntese.\nNo estroma enc\u00f3ntrase o ADN cloropl\u00e1stico, ARN, ribosomas, prote\u00ednas, i\u00f3ns e diversos metabolitos, e nel almac\u00e9nanse gr\u00e1nulos de amid\u00f3n, onde se almacenan as mol\u00e9clas de glicosa formadas na fotos\u00edntese. No estroma te\u00f1en lugar a traduci\u00f3n dalgunhas das prote\u00ednas cloropl\u00e1sticas (a\u00ednda que moitas outras proceden do citosol), e a transcrici\u00f3n do seu ADN e a replicaci\u00f3n do seu ADN circular. Entre as rutas bioqu\u00edmicas que te\u00f1en lugar no estroma dos cloroplastos das plantas podemos salientar a s\u00edntese dos \u00e1cidos graxos da planta.\nO estroma deriva do citosol das antigas bacterias que deron orixe ao cloroplasto por endosimbiose, pero actualmente \u00e9 moi diferente del."}
{"id": "212133", "revid": "89787", "url": "https://gl.wikipedia.org/wiki?curid=212133", "title": "Kurt Busiek", "text": "Kurt Busiek, nado en Boston o 16 de setembro de 1960, \u00e9 un guionista de banda dese\u00f1ada, notable polo seu traballo en \"Marvels\", en \"Astro City\" que foi creaci\u00f3n propia e na cuarta tempada de \"Avengers\".\nTraxectoria.\nMedrou en varias cidades da \u00e1rea de Boston, entre elas Lexington, onde foi amigo do futuro creador de banda dese\u00f1ada Scott McCloud. Na s\u00faa infancia non foi lector habitual de banda dese\u00f1ada nin consumidor de debuxos animados, os seus pais non llos permit\u00edan ter ag\u00e1s colecci\u00f3ns aprobadas por eles como Ast\u00e9rix ou Tintin , de feito non comezou a lelos con regularidade ata os catorce anos, cando se fixo cun exemplar de \"Daredevil\" #120 e comezou a se apaixonar, con McCloud comezou a facer bande dese\u00f1ada no instituto. Durante o \u00faltimo semestre no instituto envioulle material ao editor Dick Giordano en DC Comics, recibindo invitaci\u00f3ns para seguirlle enviando material e que conduciu ao seu primeiro traballo profesional, que se publicou en \"Green Lantern\" #162 (marzo de 1983).\nEn 1997, Busiek principiou o seu traballo en \"Avengers\" xunto co debuxante George P\u00e9rez, e a\u00ednda que P\u00e9rez deixou a serie en 2000, Busiek continuou como guionista durante dous anos m\u00e1is, colaborando con Alan Davis, Kieron Dwyer e outros. En 2003 Busiek volveu formar parella con Perez para crear \"JLA/Avengers\"."}
{"id": "212142", "revid": "89787", "url": "https://gl.wikipedia.org/wiki?curid=212142", "title": "Estroma (tecidos)", "text": "En histolox\u00eda animal, denom\u00ednase estroma (do grego \"stor-/ster\": estenderse, e \"str\u00f4ma\": tapiz) ao armaz\u00f3n ou entramado dun \u00f3rgano, \u00e9 dicir, a s\u00faa matriz extracelular (cos seus compo\u00f1entes fibrilares e substancia fundamental) xunto coas c\u00e9lulas conectivas que sintetizan dita matriz . Por tanto, o estroma est\u00e1 formado por tecido conxuntivo reticular.\nO concepto histol\u00f3xico de estroma.\nO concepto de estroma en histolox\u00eda fai referencia ao tecido (c\u00e9lulas e elementos extracelulares) que cumpre funci\u00f3n cohesiva unindo outros tipos de tecidos nun organismo pluricelular. \u00c9 parte importante da histoarquitectura dun \u00f3rgano. Clasicamente, consider\u00e1base ao estroma como o tecido de sost\u00e9n ou soporte do outro tecido do \u00f3rgano, e era este \u00faltimo o que cumpr\u00eda a funci\u00f3n espec\u00edfica dese \u00f3rgano. O \u00f3rgano tam\u00e9n est\u00e1 est\u00e1 formado por c\u00e9lulas que forman o tecido denominado \"par\u00e9nquima\", polo que se contrap\u00f3n estroma a par\u00e9nquima .\nEstes conceptos est\u00e1n baseados nas ideas de \u00e9pocas pret\u00e9ritas da Histolox\u00eda, e te\u00f1en unha visi\u00f3n morfol\u00f3xica m\u00e1is que funcional, cando ao tecido conectivo se lle asignaba soamente as funci\u00f3ns de sost\u00e9n e cohesividade, debido ao desco\u00f1ecemento \"doutras funci\u00f3ns\" do tecido conectivo. Actualmente as interacci\u00f3ns estroma-par\u00e9nquima est\u00e1n sendo investigadas, e ent\u00e9ndese que sen ditas interacci\u00f3ns (colaboraci\u00f3n morfofisiol\u00f3xica) tanto o par\u00e9nquima coma o estroma perden a s\u00faa espec\u00edficidade. Illados un do outro, en medios de cultivo celular, perden as s\u00faas caracter\u00edsticas t\u00edpicas e sobreviven pouco tempo. Xa que logo, hoxe ent\u00e9ndese que o estroma \u00e9 tan funcional coma o par\u00e9nquima e non s\u00f3 un compo\u00f1ente de sost\u00e9n.\nEn xeral, podemos dicir que o estroma \u00e9 tecido conectivo de tipo laxo; e par\u00e9nquima ref\u00edrese aos tecidos epiteliais e \u00e1 s\u00faa funci\u00f3n end\u00f3crina ou ex\u00f3crina. O estroma \u00e9 un compo\u00f1ente distribu\u00eddo de forma xeneralizada en \u00f3rganos e sistemas corporais.\n\u00c1s veces o concepto de estroma util\u00edzase cun significado amplo. Por exemplo, o compo\u00f1ente estrom\u00e1tico ou estromal no sistema nervioso co\u00f1\u00e9cese como gl\u00eda. Hoxe sabemos que a gl\u00eda cumpre important\u00edsimas funci\u00f3ns, pero inicialmente pes\u00e1base que era un compo\u00f1ente cohesivo que \"pegaba\" os compo\u00f1entes do sistema nervioso. A gl\u00eda cumpr\u00eda unha \"funci\u00f3n conectiva\" para as neuronas (par\u00e9nquima) e considerouse como un estroma a pesar da s\u00faa orixe epitelial ectod\u00e9rmica. Esta concepci\u00f3n da gl\u00eda \u00e9 unha aplicaci\u00f3n excesivamente ampla dos conceptos de par\u00e9nquima e estroma. Son aplicaci\u00f3ns case metaf\u00f3ricas do termo, porque os conceptos mencionados foron acu\u00f1ados especificamente para aqueles \u00f3rganos que pos\u00faen un tecido de sost\u00e9n ou conectivo de orixe mesod\u00e9rmica e un par\u00e9nquima consitu\u00eddo por un tecido epitelial habitualmente de orixe embrionaria ectod\u00e9rmica ou endod\u00e9rmica. De todos modos, este concepto ten excepci\u00f3ns nalg\u00fans \u00f3rganos que pos\u00faen un par\u00e9nquima epitelial de orixe mesod\u00e9rmica (como o ril).\nNo caso do tecido nervioso do sistema nervioso central tanto as neuronas coma a maior parte das c\u00e9lulas gliais te\u00f1en unha orixe embrionaria ectod\u00e9rmica, e s\u00f3 por extensi\u00f3n se pode considerar que a gl\u00eda constit\u00fae ou \u00e9 similar a un estroma.\nNos tumores denom\u00ednase estroma \u00e1s c\u00e9lulas non tumorais do tecido, que rodean \u00e1s tumorais.\nExemplos de tecidos estrom\u00e1ticos de distintos \u00f3rganos son:\nOutros usos do termo estroma.\nO termo estroma util\u00edzase tam\u00e9n en citolox\u00eda vexetal para referirse ao flu\u00eddo que enche o interior do cloroplasto, no cal ten lugar a fase escura da fotos\u00edntese, entre outras cousas .\nEn Micolox\u00eda (estudo dos fungos) o termo estroma significa estrutura f\u00fanxica som\u00e1tica formada por hifas na que se forman frutificaci\u00f3ns."}
{"id": "212144", "revid": "56817", "url": "https://gl.wikipedia.org/wiki?curid=212144", "title": ".cz", "text": ".cz \u00e9 o Dominio de Nivel Superior xeogr\u00e1fico (ccTLD) para Rep\u00fablica Checa."}
{"id": "212145", "revid": "23204", "url": "https://gl.wikipedia.org/wiki?curid=212145", "title": "Anthony Yeboah", "text": "Anthony \"Tony\" Yeboah, nado en Kumasi o 6 de xu\u00f1o de 1966, \u00e9 un antigo xogador profesional de f\u00fatbol ghan\u00e9s que xogou como dianteiro de 1981 a 2003.\nTraxectoria.\nA s\u00faa carreira transcorreu entre 1988 e 2001 en clubs europeos: 1. FC Saarbr\u00fccken, Eintracht Frankfurt, Leeds United e Hamburger SV. Tam\u00e9n xogou no Asante Kotoko, Cornerstones Kumasi, Okwawu United e Al-Ittihad Doha e foi seleccionado 59 veces pola selecci\u00f3n nacional de Ghana, marcando 29 goles. Tras a s\u00faa retirada da competici\u00f3n leva unha axencia deportiva internacional e unha cadea de hoteis en Ghana."}
{"id": "212147", "revid": "98629", "url": "https://gl.wikipedia.org/wiki?curid=212147", "title": "Andris \u0160ics", "text": "Andris \u0160ics, nado en Sigulda o 12 de maio de 1985, \u00e9 un lugista let\u00f3n que ga\u00f1ou unha medalla de prata en dobres nos Xogos Ol\u00edmpicos de Vancouver en 2010 xunto ao seu irm\u00e1n m\u00e1is vello Juris \u0160ics.\nTraxectoria.\n\u0160ics ga\u00f1ou tres medallas de bronce nos Campionatos Mundiais de Luge (2008, 2009 e 2011) e tres nos Campionatos Europeos de Luge (ouro en 2008 e 2010 e bronce en 2006)"}
{"id": "212148", "revid": "109216", "url": "https://gl.wikipedia.org/wiki?curid=212148", "title": "Gran Premio de M\u00f3naco de 1982", "text": "O Gran Premio de M\u00f3naco de 1982 foi unha carreira de F\u00f3rmula Un celebrada o 23 de maio de 1982 no Circu\u00edto de M\u00f3naco en Monte Carlo, M\u00f3naco. Foi a sexta carreira do Campionato do Mundo de pilotos de .\nInforme.\nEsta foi a primeira carreira tras a morte de Gilles Villeneuve no Gran Premio de B\u00e9lxica e, en consecuencia Ferrari participou cun s\u00f3 piloto, Didier Pironi.\nA partir da volta 67, cando comezou a chover, a carreira converteuse nunha carreira rocambolesca. Riccardo Patrese estaba apertando a Alain Prost cando na volta 74, Prost arriscou demasiado e estrelouse contra as barreiras Armco na sa\u00edda da chicane du Port (tam\u00e9n co\u00f1ecida como a pata do can). Conv\u00e9rtese en l\u00edder da carreira Riccardo Patrese, na volta 75, pero na pinza de Loews ap\u00e1gaselle momentaneamente o motor, sendo adiantado por varios pilotos, Didier Pironi toma a cabeza, pero \u00e9 traizoado polo seu Ferrari no t\u00fanel. Sucedeo no liderado outro piloto italiano, Andrea De Cesaris con Alfa Romeo. Pero, queda sen combustible aos poucos metros e ponse de l\u00edder o irland\u00e9s Derek Daly, que uns poucos momentos despois choca contra as protecci\u00f3ns da pista. Patrese, que lograra acender o seu coche rodando costa abaixo, logrou a s\u00faa primeira vitoria. Pironi e de Cesaris clasific\u00e1ronse segundo e terceiro, con Daly sexto. O comentarista da BBC e campi\u00f3n do mundo de James Hunt fix\u00f3 o famoso comentario: \"Ben, temos esta rid\u00edcula situaci\u00f3n na que estamos todos sentados na li\u00f1a de chegada \u00e1 espera de que ve\u00f1a un ga\u00f1ador e non parece que vaiamos ter un!\".\nClasificaci\u00f3n.\n "}
{"id": "212151", "revid": "54334", "url": "https://gl.wikipedia.org/wiki?curid=212151", "title": "Reinhard Bendix", "text": "Reinhard Bendix, nado en Berl\u00edn o 25 de febreiro de 1916 e finado en Berkeley o 28 de febreiro de 1991, foi un soci\u00f3logo estadounidense de orixe alem\u00e1.\nTraxectoria.\nDe familia xud\u00eda acomodada, logo de estudar na s\u00faa cidade natal, en 1934 estivo un ano en Londres. Oposto ao nazismo, pertenceu a Neu Beginnen e Hashomer Hatzair, grupos que chamaban \u00e1 resistencia contra os nazis. En 1938 emigrou aos Estados Unidos, proseguindo os seus estudos de doutoramento na Universidade de Chicago, naturalizado estadounidense en 1943, nese ano e ata 1946 deu clases na Universidade de Chicago, despois en 1947 pasou \u00e1 Universidade de Colorado antes de se mover ao departamento de sociolox\u00eda da Universidade de California, Berkeley en 1947, onde continuar\u00eda o resta da s\u00faa carreira.\nBendix foi presidente da American Sociological Association en 1970 , e de 1968 a 1970 foi director do programa de educaci\u00f3n exterior en G\u00f6ttingen da Universidade de California. En 1972 ingresou no departamento de ciencia pol\u00edtica de Berkeley.\nGran parte da s\u00faa obra est\u00e1 centrada na autoridade e relaci\u00f3ns econ\u00f3micas, por\u00e9n foi tam\u00e9n un dos principais estudosos da obra de Max Weber e est\u00e1 considerado un arquitecto de pontes intelectuais entre os Estados Unidos e Alema\u00f1a "}
{"id": "212154", "revid": "85894", "url": "https://gl.wikipedia.org/wiki?curid=212154", "title": "Juan Golpe", "text": "Juan Golpe Varela, nado en Oza (Oza-Cesuras) e finado na mesma parroquia o 1 de novembro de 1935, foi un avogado, xornalista e pol\u00edtico galego.\nTraxectoria.\nNaceu no pazo de Paio, segundo fillo de Manuel Golpe N\u00fa\u00f1ez e Rita Varela de Sotomayor e irm\u00e1n de Salvador Golpe. Avogado, foi concelleiro na Coru\u00f1a arredor do ano 1890. Foi vocal do comit\u00e9 local da Asociaci\u00f3n Regionalista. Xunto co seu irm\u00e1n Salvador Golpe fundou en 1894 o xornal rexionalista \"Uni\u00f3n Gallega\". Foi dirixente do movemento agrario Solidaridad Gallega (1906-1910) e animador do peri\u00f3dico \"La Defensa\". En 1909 presentouse a deputado provincial como candidato agrario polo distrito de Betanzos-Pontedeume fronte ao conservador Ram\u00f3n Garc\u00eda \u00c1lvarez, pero non resultou elixido. Exerceu como avogado na Coru\u00f1a."}
{"id": "212155", "revid": "1888", "url": "https://gl.wikipedia.org/wiki?curid=212155", "title": "Juan Golpe Varela", "text": ""}
{"id": "212156", "revid": "1888", "url": "https://gl.wikipedia.org/wiki?curid=212156", "title": "Xo\u00e1n Golpe", "text": ""}
{"id": "212157", "revid": "89787", "url": "https://gl.wikipedia.org/wiki?curid=212157", "title": "Gran Premio de M\u00f3naco de 1983", "text": "O Gran Premio de M\u00f3naco de 1983 foi unha carreira de F\u00f3rmula Un celebrada o 15 de maio de 1983 no Circu\u00edto de M\u00f3naco en Monte Carlo, M\u00f3naco. Foi a quinta carreira do Campionato do Mundo de pilotos de ."}
{"id": "212158", "revid": "27155", "url": "https://gl.wikipedia.org/wiki?curid=212158", "title": "Elemento dos vasos", "text": "Un elemento dos vasos ou membro dos vasos \u00e9 un dos tipos celulares do xilema das plantas, especializado no transporte de zume bruto (auga e sales) pola planta desde as ra\u00edces a todas as partes da planta. Os elementos dos vasos est\u00e1n perforados en certas zonas e \u00fanense uns con outros formando longos tubos chamados vasos ou traqueas. Os elementos dos vasos son t\u00edpicos das anxiospermas pero est\u00e1n ausentes nalgunhas anxiospermas e na maior\u00eda das ximnospermas como as con\u00edferas (estas pos\u00faen traqueidas).\nCada vaso ou traquea est\u00e1 formado por un n\u00famero limitado de elementos dos vasos con perforaci\u00f3ns unidos uns encima dos outros, pero os diferentes vasos dunha serie est\u00e1n unidos entre si por paredes imperforadas (similares \u00e1s das traqueidas), que tam\u00e9n poden ser atravesadas pola auga e soluci\u00f3ns acuosas.\nNo xilema secundario, os elementos dos vasos orix\u00ednanse a partir dunha c\u00e9lula fusiforme do c\u00e1mbium, que cando madura morre e perde o seu protoplasto, polo que a c\u00e9lula queda baleira, pero conserva a s\u00faa parede celular lignificada. Tipicamente o protoplasto morre antes de que se forme a perforaci\u00f3n. A\u00ednda que o elemento do vaso \u00e9 unha c\u00e9lula morta, conserva a s\u00faa funcionalidade como elelmento condutor, e est\u00e1 protexida polas c\u00e9lulas vivas que a rodean.\nA parede celular est\u00e1 moi impregnada de lignina (lignificaci\u00f3n). En cada un dos dous extremos do elemento dos vasos hai aberturas na parede, polas que se conecta un elemento dos vasos co seguinte. Estas aberturas ch\u00e1manse perforaci\u00f3ns ou placas perforadas. Estas perforaci\u00f3ns poden ter formas moi variadas: os tipos m\u00e1is com\u00fans son a perforaci\u00f3n simple (unha simple abertura) e a perforaci\u00f3n escalariforme (varias aberturas alongadas unhas encima das outras formando un dese\u00f1o parecido a uha escada). Outros tipos son a placa perforada foraminada (varias aberturas arredondadas) e a placa perforada reticulada (cun dese\u00f1o en rede, con moitas aberturas). As paredes laterais te\u00f1en puntuaci\u00f3ns, e poden ter engrosamentos en espiral, pero xeralmente non perforaci\u00f3ns.\nEvoluci\u00f3n.\nA presenza de vasos no xilema \u00e9 considerada unha das innovaci\u00f3ns evolutivas chave que levaron ao \u00e9xito das plantas con flor. Pens\u00e1base antes que esta innovaci\u00f3n era exclusiva das plantas con flor, pero a s\u00faa ausencia nalgunhas anxiospermas basais e a s\u00faa presenza nalg\u00fans membros das Gnetales suxire que esta hip\u00f3tese debe ser reexaminada; os elementos dos vasos nas Gnetales non poden ser hom\u00f3logos dos das anxiospermas, ou os elementos dos vasos que se orixinaron nun precursor das anxiospermas puideron perderse posteriormente nalgunhas li\u00f1axes basais (por exemplo, Amborellaceae, Tetracentraceae, Trochodendraceae, e Winteraceae), descritas por Arthur Cronquist como \"primitivamente sen vasos\". Cronquist considera que os vasos de \"Gnetum\" son resultado dunha evoluci\u00f3n converxente cos das anxiospermas.\nC\u00e9lulas similares \u00e1s dos vasos tam\u00e9n se atoparon no xilema de varios membros das Pteridophyta como \"Equisetum\", \"Selaginella\", \"Pteridium aquilinum\" (fento com\u00fan), \"Marsilea\" e \"Regnellidium\" (fentos acu\u00e1ticos), e o enigm\u00e1tico grupo f\u00f3sil das \"Gigantopteridales\". Nestes casos, adm\u00edtese xeralmente que os vasos evolucionaron independentemente. Puido acontecer tam\u00e9n que os vasos aparecesen m\u00e1is dunha vez entre as anxiospermas."}
{"id": "212159", "revid": "27155", "url": "https://gl.wikipedia.org/wiki?curid=212159", "title": "Traquea (xilema)", "text": ""}
{"id": "212160", "revid": "56817", "url": "https://gl.wikipedia.org/wiki?curid=212160", "title": "Santuario panhel\u00e9nico", "text": "Un santuario panhel\u00e9nico (do grego antigo \"pan\" \"todo\" e \"hellen\" \"grego\") \u00e9 un santuario da Grecia antiga no que os gregos das diferentes cidades honran en com\u00fan os mesmos deuses.\nOs santuarios panhel\u00e9nicos re\u00fanen a comunidade grega coa ocasi\u00f3n dos Xogos Panhel\u00e9nicos.\nAtraen peregrinos de toda Grecia para a consulta do seu or\u00e1culo (por exemplo o santuario panhel\u00e9nico de Delfos ou mesmo de Nemea, en Grecia). A Pitia d\u00e1 en Delfos or\u00e1culos en resposta aos homes e aos deuses."}
{"id": "212161", "revid": "624", "url": "https://gl.wikipedia.org/wiki?curid=212161", "title": "Edicto de Teodosio", "text": ""}
{"id": "212162", "revid": "624", "url": "https://gl.wikipedia.org/wiki?curid=212162", "title": "Adyton", "text": ""}
{"id": "212163", "revid": "56817", "url": "https://gl.wikipedia.org/wiki?curid=212163", "title": "\u00c1diton", "text": "O \u00e1diton (en grego antigo \u03c4\u1f78 \u1f04\u03b4\u03c5\u03c4\u03bf\u03bd \"t\u00f2 \u00e1dyton\" literalmente \"lugar no que non se pode entrar\") \u00e9 un termo de arquitectura que designa no templo grego antigo un espazo reservado a certas funci\u00f3ns, a maior parte das veces relixiosas. Tr\u00e1tase en xeral dunha habitaci\u00f3n situada ben na parte traseira do naos, ben metida no propio naos, pero que pode ser tam\u00e9n subterr\u00e1nea (daquela falarase dunha cripta) ou ao contrario, elevada sobre un podio."}
{"id": "212164", "revid": "23204", "url": "https://gl.wikipedia.org/wiki?curid=212164", "title": "Himnos hom\u00e9ricos", "text": "Os Himnos hom\u00e9ricos son unha colecci\u00f3n de trinta e catro (ou trinta e dous, segundo se conte) breves poemas \u00e9picos gregos. Hoxe est\u00edmase que o m\u00e1is antigos dos himnos, o de Demeter, se remonta \u00e1 \u00e9poca de Hes\u00edodo.\nCada himno est\u00e1 dedicado a un deus, e destin\u00e1base a ser cantado polo aedo en forma de preludio ou proemio (do grego antigo \u03c0\u03c1\u03bf\u03bf\u03af\u03bc\u03b9\u03bf\u03bd \"proo\u00edmion\"), antes de pasar a unha obra m\u00e1is longa. Os \"Himnos hom\u00e9ricos\" var\u00edan no seu obxecto, o seu tama\u00f1o (de cinco a cincocentos cincuenta versos), a s\u00faa \u00e9poca de redacci\u00f3n (entre o s\u00e9culo -VII e o IV): poucas son as cousas que te\u00f1en en com\u00fan os poemas desta colecci\u00f3n\nO ep\u00edteto de \u00ab hom\u00e9rico \u00bb, que lles outorgan, s\u00f3 se debe \u00e1 s\u00faa m\u00e9trica com\u00fan, o hex\u00e1metro dact\u00edlico, verso da epopea. Entre os factores de homoxeneidade entre estas obras, atopamos igualmente certas f\u00f3rmulas id\u00e9nticas, anunciando que despois do \"Himno hom\u00e9rico\" \u00eda seguir outro poema: \"\u2026Sa\u00fade a ti, e heite cantar noutro himno\".\nPrincipais himnos.\nOs himnos m\u00e1is interesantes son as pezas de maior amplitude:\nAn\u00e1lise.\nOs \"Himnos hom\u00e9ricos\" seguen a ser unha obra mal co\u00f1ecida, aos que a cr\u00edtica ten considerado a mi\u00fado dentro do grupo escuro dos \"minora\", utilizado a maior parte do tempo para facer resaltar obras maiores, como os \"Himnos \u00f3rficos\", a epopea hom\u00e9rica, as obras de Hes\u00edodo ou de Cal\u00edmaco."}
{"id": "212166", "revid": "624", "url": "https://gl.wikipedia.org/wiki?curid=212166", "title": "Himno hom\u00e9rico", "text": ""}
{"id": "212167", "revid": "27155", "url": "https://gl.wikipedia.org/wiki?curid=212167", "title": "Viroide", "text": "Os viroides son pat\u00f3xeno das plantas aparentemente similares a virus pero que se diferencian deles en que non te\u00f1en c\u00e1pside proteica e en que o seu \u00e1cido nucleico \u00e9 sempre ARN circular monocatenario, polo que se pode dicir que son un ARN circular infeccioso. Un viroide consiste simplemente nun curto ARN monocatenario circular duns poucos centos de nucleobases e con alta complementariedade, polo que te\u00f1en menos de 10.000 \u00e1tomos en total.. En comparaci\u00f3n, o xenoma m\u00e1is pequeno co\u00f1ecido de virus que pode causar infecci\u00f3n ten un tama\u00f1o dunhas 2000 pares de bases. O pat\u00f3xeno humano da hepatite D \u00e9 similar a un viroide pero ten prote\u00ednas asociadas ao seu xenoma e pertence a outra categor\u00eda, a dos chamados virus sat\u00e9lites.\nOs viroides foron descubertos e bautizados por Theodor Otto Diener, un pat\u00f3logo vexetal do Servizo de Investigaci\u00f3n Agr\u00edcola de Maryland, en 1971.\nO ARN dos viroides non codifica ningunha prote\u00edna, pero pode ter actividade de ribozima. Cando infecta as plantas este ARN repl\u00edcase nelas. O mecanismo de replicaci\u00f3n implica a ARN polimerase II do h\u00f3spede, un encima normalmente asociado coa s\u00edntese de ARN mensaxeiro a partir de ADN, pero que nos viroides act\u00faa catalizando a s\u00edntese en \"c\u00edrculo rodante\" do novo ARN utilizando como molde o ARN do viroide inicial. Alg\u00fans viroides son ribozimas, polo que te\u00f1en propiedades catal\u00edticas que lles permiten autocortar e ligar xenomas de tama\u00f1o unidade a partir de intermediarios de replicaci\u00f3n m\u00e1is longos, pero outros viroides fan o corte con encimas RNAases da planta. Por tanto, para a s\u00faa replicaci\u00f3n dependen de encimas do h\u00f3spede (pero non dependen doutra especie de virus como os virusoides e sat\u00e9lites).\nOutros axentes parecidos son os virusoides, que precisan infectar \u00e1 c\u00e9lula xunto con outro virus, do cal dependen para a s\u00faa replicaci\u00f3n. Polo contrario, o viroide non depende doutro virus.\nO primeiro viroide que foi identificado foi o \"viroide do tub\u00e9rculo afusado da pataca\" (PSTVd). En total l\u00e9vanse identificado algo m\u00e1is de 30 especies:\nViroides e silenciamento por ARN.\nExistiu durante longo tempo unha gran confusi\u00f3n sobre como os viroides poden inducir s\u00edntomas nas plantas sen teren a capacidade de codificaci\u00f3n de prote\u00ednas nos seus ARN. Agora, diversas evidencias suxiren que neste proceso est\u00e1 implicado o silenciamento por ARN (interferencia de ARN). En primeiro lugar, cambios no xenoma do viroide poden alterar dramaticamente a s\u00faa virulencia. Isto reflicte o feito de que calquera siRNA (ARN interferente pequeno) producido ter\u00eda unha menor complementariedade de bases para aparearse co ARNm diana. En segundo lugar, foron illados das plantas infectadas siRNAs correspondentes con secuencias de xenomas de viroides. Finalmente, a expresi\u00f3n transx\u00e9nica do hpRNA (\"hairpin RNA\" ou ARN forquita) non infeccioso do viroide do tub\u00e9rculo afusado da pataca produce na planta todos os s\u00edntomas da infecci\u00f3n polo viroide.\nEstas evidencias indican que cando os viroides se replican por medio dun ARN bicatenario intermediario, son procesados polo encima Dicer e cortados formando siRNAs que son despois incorporados no complexo silenciador inducido por ARN. Os siRNAs dos viroides en realidade conte\u00f1en secuencias que poden unirse complementariamente por apareamento de bases cos ARNm da propia planta, e a induci\u00f3n da degradaci\u00f3n ou a inhibici\u00f3n da traduci\u00f3n de prote\u00ednas \u00e9 o que causa os s\u00edntomas cl\u00e1sicos producidos polos viroides."}
{"id": "212168", "revid": "1822", "url": "https://gl.wikipedia.org/wiki?curid=212168", "title": "ADN", "text": ""}
{"id": "212171", "revid": "89787", "url": "https://gl.wikipedia.org/wiki?curid=212171", "title": "Virusoide", "text": "Os virusoides son mol\u00e9culas de ARN circular monocatenario infectivas sen c\u00e1pside propia parecidas aos viroides, que para a s\u00faa replicaci\u00f3n e encapsidaci\u00f3n dependen doutro virus de plantas. O seu xenoma est\u00e1 formado por ARN monocatenario circular e \u00e9 moi pequeno, xa que consta s\u00f3 duns centos de nucle\u00f3tidos e non codifica prote\u00ednas.\nOs virusoides son similares aos viroides en tama\u00f1o e modo de replicaci\u00f3n do ARN (polo mecanismo dos \"c\u00edrculos rodantes\"), pero difer\u00e9ncianse en que os viroides poden replicarse por si s\u00f3s utilizando encimas do h\u00f3spede, polo que non necesitan o acompa\u00f1amento doutro virus para replicarse, e os virusoides deben infectar xunto con outro virus espec\u00edfico para a s\u00faa replicaci\u00f3n. O virus do que dependen denom\u00ednase virus axudante (\"helper virus\"), e tam\u00e9n os encapsida. Isto \u00e9 caracter\u00edstico de todas as part\u00edculas subvirais sat\u00e9lites, das que os virusoides forman parte.\nA\u00ednda que os virusoides son estudados pola virolox\u00eda, non son considerados virus, sen\u00f3n part\u00edculas subvirais. Como dependen doutro virus para poder infectar clasif\u00edcanse dentro do grupo m\u00e1is amplo dos sat\u00e9lites. Nas clasificaci\u00f3ns taxon\u00f3micas aparecen clasificados como Sat\u00e9lites/\u00e1cidos nucleicos sat\u00e9lites/Subgrupo 3: ARNs sat\u00e9lites circulares. Neste grupo est\u00e1n inclu\u00eddos todos os sat\u00e9lites sen c\u00e1pside e con ARN monocatenario circular, que son os virusoides. Alg\u00fans sat\u00e9lites codifican prote\u00ednas da c\u00e1pside e outros non e poden ter ADN ou ARN segundo a especie (os virusoides son sempre de ARN monocatenario e sen c\u00e1pside).\nNa literatura non sempre se distinguiu ben estre os termos virusoide e sat\u00e9lite, de modo que \u00e1s veces virusoide pode aparecer utilizado nun sentido amplo refer\u00edndose a todos os sat\u00e9lites, pero en realidade na clasificaci\u00f3n actual os virusoides son un subgrupo dentro dos sat\u00e9lites.\nExemplos de virusoides son:"}
{"id": "212179", "revid": "5863", "url": "https://gl.wikipedia.org/wiki?curid=212179", "title": "Sat\u00e9lite (virolox\u00eda)", "text": "En virolox\u00eda un sat\u00e9lite \u00e9 un axente subviral infectivo composto por un \u00e1cido nucleico que depende para a s\u00faa replicaci\u00f3n da coinfecci\u00f3n dunha c\u00e9lula xunto cun virus axudante (\"helper virus\") espec\u00edfico. Os dous virus deben infectar \u00e1 vez para que o sat\u00e9lite funcione. O sat\u00e9lite pode ter a s\u00faa propia c\u00e1pside proteica ou non ter ningunha.\nCando o sat\u00e9lite codifica a prote\u00edna da s\u00faa c\u00e1pside recibe o nome de virus sat\u00e9lite, xa que ten os dous compo\u00f1entes dun virus normal (c\u00e1pside e \u00e1cido nucleico). Atopouse un virus sat\u00e9lite do mimivirus, chamado Sputnik, que inhibe a replicaci\u00f3n do seu mimivirus axudante, polo que a este sat\u00e9lite se lle chama vir\u00f3fago. Pero o uso do termo vir\u00f3fago \u00e9 controvertido, porque alg\u00fans autores opinan que non hai diferenzas fundamentais entre os vir\u00f3fagos e os virus sat\u00e9lites cl\u00e1sicos.\nOutros sat\u00e9lites carecen de c\u00e1pside, polo que se denominan \u00e1cidos nucleicos sat\u00e9lites, e dentro deles hainos de ADN, ARN, monocatenarios, bicatenarios, grandes, pequenos, li\u00f1ais ou circulares. Os ARN sat\u00e9lites monocatenarios circulares denom\u00ednanse virusoides.\nAs part\u00edculas virais sat\u00e9lites non deben confundirse co ADN sat\u00e9lite obtido por ultracentrifugaci\u00f3n do ADN cromos\u00f3mico.\nA maior\u00eda dos sat\u00e9lites afectan a plantas. Hai alg\u00fans que afectan a animais, como o virus delta da hepatite (hepatite D) humano, que ten un xenoma de ARN monocatenario de sentido negativo con actividade de ribozima, e prote\u00ednas propias (ant\u00edxeno delta) asociadas ao seu ARN (o que o diferencia dos virusoides, os cales non te\u00f1en prote\u00ednas). O seu virus axudante \u00e9 o virus da hepatite B co cal debe coinfectar ou sobreinfectar. O xenoma do virus delta asociado co ant\u00edxeno delta ens\u00e1mblase utilizando as prote\u00ednas de envoltura do virus da hepatite B, que pasan a formar parte da s\u00faa envoltura. Este virus delta xa foi secuenciado e estudada a estrutura do seu xenoma."}
{"id": "212180", "revid": "27155", "url": "https://gl.wikipedia.org/wiki?curid=212180", "title": "Virus sat\u00e9lite", "text": ""}
{"id": "212181", "revid": "27155", "url": "https://gl.wikipedia.org/wiki?curid=212181", "title": "\u00c1cido nucleico sat\u00e9lite", "text": ""}
{"id": "212182", "revid": "23204", "url": "https://gl.wikipedia.org/wiki?curid=212182", "title": "Blaufelden", "text": "Blaufelden \u00e9 un concello no distrito de Schw\u00e4bisch Hall en Baden-W\u00fcrttemberg (Alema\u00f1a). A superficie \u00e9 de 90.18\u00a0km\u00b2 e a poboaci\u00f3n de 5217 habitantes en 2015.\nAs terras do concello sit\u00faase entre os 320 e 488 metros de altura, e consiste na vila principal de Blaufelden e os antigos concellos incorporados na d\u00e9cada de 1970: Billingsbach, Gammesfeld, Herrentierbach, Wiesenbach e Wittenweiler. Desde a reforma protestante a maior\u00eda da poboaci\u00f3n \u00e9 luterana, hai unha igrexa cat\u00f3lica na vila de Blaufelden e igrexas neoapost\u00f3licas en Blaufelden e Herrentierbach. Tradicionalmente un territorio agr\u00edcola e gandeiro, o sector primario a\u00ednda xoga un importante papel na econom\u00eda local, con case un cento de explotaci\u00f3ns agr\u00edcolas e gandeiras."}
{"id": "212183", "revid": "56817", "url": "https://gl.wikipedia.org/wiki?curid=212183", "title": "Hawks &amp; Doves", "text": "Hawks &amp; Doves \u00e9 o d\u00e9cimo \u00e1lbum de estudio do m\u00fasico canadense Neil Young. O \u00e1lbum, \u00e1 vez ac\u00fastico e el\u00e9ctrico conta con d\u00faas partes ben definidas, os temas da primeira cara fix\u00e9ronse en gravaci\u00f3ns que datan de 1974 a 1977 e a segunda cara leva sesi\u00f3ns realizadas especificamente para o \u00e1lbum a comezos do ano 1980. O \u00e1lbum chegou ao n\u00famero #30 da lista Billboard de \u00e1lbums de pop en decembro de 1980 nos Estados Unidos.\nListaxe de canci\u00f3ns.\nTodos os temas compostos por Neil Young."}
{"id": "212185", "revid": "89787", "url": "https://gl.wikipedia.org/wiki?curid=212185", "title": "NGC 1672", "text": "NGC 1672 \u00e9 unha galaxia en espiral barrada, situada na constelaci\u00f3n de Dorado. Orixinalmente pens\u00e1base que era membro do Grupo de Dorado, pero m\u00e1is tarde esta relaci\u00f3n ser\u00eda desbotada. NGC 1672 pos\u00fae unha gran barra que se estima que ten preto de 20 kilopc de longo. Ten fortes emisi\u00f3ns de radio procedentes do seu n\u00facleo, barra e as porci\u00f3ns interiores do seus brazos. O seu n\u00facleo \u00e9 un Seyfert tipo 2 e est\u00e1 envolto por un gran rexi\u00f3n de formaci\u00f3n de estrelas. Aparecen fortes emisi\u00f3ns polarizadas procedentes da rexi\u00f3n nord\u00e9s da galaxia, e o seu campo magn\u00e9tico describe grandes \u00e1ngulos respecto da barra da galaxia e torcen moi suavemente cara o centro desta.\nEstrutura xeral.\nO centro da galaxia pos\u00fae unha gran barra superficial brillante, con catro fia\u00f1os en espiral que parten dende o final desta barra. Os brazos da espiral son asim\u00e9tricos, un destes brazos, cara o nord\u00e9s \u00e9 moito m\u00e1is brillante que os seus hom\u00f3logos do lado contrario da espiral. Os brazos en espiral pos\u00faen numerosas rexi\u00f3ns de formaci\u00f3n de estrelas, algunhas da cales acadan tama\u00f1os aparentes de 4\u2032\u2032.\nN\u00facleo.\nA clasificaci\u00f3n do n\u00facleo de NGC 1672 non est\u00e1 definida. A meirande parte das galaxias poden ser clasificadas polos seus espectros electromagn\u00e9ticos, caendo nun dos tres seguintes tipos de n\u00facleos:\nNGC 1672, pola contra, parece non encaixar en ning\u00fan destes tres tipo e o seu espectro parece unha mestura destes tres tipos de n\u00facleos. \u00c9 moi posible que conte\u00f1a tanto un n\u00facleo gal\u00e1ctico moi activo coma unha rexi\u00f3n de formaci\u00f3n de estrelas. Nalgunhas bandas de absorci\u00f3n (tal coma o caso do ultravioleta pr\u00f3ximo), as rexi\u00f3ns de formaci\u00f3n de estrelas son a principal fonte de emisi\u00f3n (e non as\u00ed o gas ionizado)."}
{"id": "212186", "revid": "98629", "url": "https://gl.wikipedia.org/wiki?curid=212186", "title": "Gran Premio de M\u00f3naco de 1984", "text": "O Gran Premio de M\u00f3naco de 1984 foi unha carreira de F\u00f3rmula Un celebrada o 3 de xu\u00f1o de 1984 no Circu\u00edto de M\u00f3naco en Monte Carlo, M\u00f3naco. Foi a sexta carreira do Campionato do Mundo de pilotos de .\nInforme.\nA carreira, que tivo lugar no medio de fortes choivas, foi unha das m\u00e1is pol\u00e9micas na historia da F\u00f3rmula Un, e anunciou a aparici\u00f3n de polo menos d\u00faas novas estrelas. Alain Prost logrou a primeira das s\u00faas catro vitorias no circu\u00edto.\nLogo dunha demora por choiva de 45 minutos, (a pista estaba tan mollada que os pilotos solicitaron aos comisarios de pista que mollaran a secci\u00f3n do t\u00fanel porque os coches ser\u00edan m\u00e1is dif\u00edciles de pilotar nunha superficie seca, con pneum\u00e1ticos de choiva). O pole Prost liderou a carreira desde o principio, mentres que un choque entre Ren\u00e9 Arnoux e Derek Warwick lanzou coche de Warwick contra o do seu seu compa\u00f1eiro de equipo Patrick Tambay. Ambos os pilotos sufriron lesi\u00f3ns nas pernas, e Tambay perdeuse a seguinte carreira no Canad\u00e1.\nProst foi adiantado na novena volta por Nigel Mansell, que lideraba un Gran Premio por primeira vez, Mansell abr\u00eda dous segundos de vantaxe por volta, pero cinco voltas m\u00e1is tarde un dos seus pneum\u00e1ticos pasou sobre unha li\u00f1a branca pintada e derrapou na Curva do Casino, danando o seu coche e retir\u00e1ndose da carreira.\nProst asumiu o liderado de novo, pero Ayrton Senna, quen, na s\u00faa primeira carreira nun circu\u00edto urbano na s\u00faa primeira tempada na F\u00f3rmula Un nun pouco competitivo coche Toleman, alcanzouno rapidamente, a pesar de comezar a carreira d\u00e9cimo terceiro. Na volta 29, Prost fixo acenos aos comisarios da carreira para indicar que a carreira deb\u00eda ser detida. Fixo un novo xesto na volta 31 cando pasou a li\u00f1a de meta. A bandeira vermella para deter a carreira m\u00f3strase na parte final da volta 32 logo de que o director de carreira Jacky Ickx decidira que as condici\u00f3ns eran demasiado perigosas para seguir a carreira. Senna pasou ao McLaren de Prost antes da li\u00f1a de meta, pero de acordo \u00e1s regras, as posici\u00f3ns que contan son as da \u00faltima volta completada por todos os pilotos, a volta 31, momento no que Prost era a\u00ednda l\u00edder. A parada foi controvertida, xa que beneficiou Prost, que levaba un motor dese\u00f1ado por Porsche, e que fora ideado por Ickx, empregado de Porsche nas carreiras de autos deportivos. Ickx foi suspendido das s\u00faas funci\u00f3ns de control das carreiras por non consultar cos delegados a s\u00faa decisi\u00f3n antes de tomala. A choiva non ca\u00eda tan forte nese momento como o ca\u00eda previamente.\nSe lle permitisen continuar ata completar o 75% das voltas, lograr\u00eda a totalidade dos puntos e Prost puido ter os 6 puntos do 2\u00ba lugar no canto de 4\u00b45 puntos da vitoria, a metade dos puntos concedidos ao non chegar a dito porcentaxe. Prost co tempo chegar\u00eda a perder o campionato con Niki Lauda por medio punto.\nSenna e Mansell non foron os \u00fanicos pilotos novos en correr cerca da cabeza. Stefan Bellof, pilotando o \u00fanico coche de aspiraci\u00f3n natural da carreira, terminou terceiro. Os resultados do equipo Tyrrell foron borrados m\u00e1is tarde debido \u00e1s infracci\u00f3ns por peso, o que significa que Bellof foi desposu\u00eddo do seu podio, o seu lugar foi tomado por Ren\u00e9 Arnoux.\nEsta foi a primeira vez que Ayrton Senna logrou unha volta r\u00e1pida na F\u00f3rmula Un."}
{"id": "212188", "revid": "23204", "url": "https://gl.wikipedia.org/wiki?curid=212188", "title": "Fran\u00e7oise Barr\u00e9-Sinoussi", "text": "Fran\u00e7oise Barr\u00e9-Sinoussi, nada en Par\u00eds o 30 de xullo de 1947, \u00e9 unha bi\u00f3loga francesa.\nTraxectoria.\nFoi galardoada co Premio Nobel de Fisiolox\u00eda ou Medicina en 2008, xunto co Luc Montaigner e Harald zur Hausen. Ela e Montaigner recibiron unha metade do premio polo seu descubrimento do VIH."}
{"id": "212189", "revid": "98629", "url": "https://gl.wikipedia.org/wiki?curid=212189", "title": "Adapter (padr\u00f3n de dese\u00f1o)", "text": "Adapter (tam\u00e9n chamado wrapper ou adaptador) e un padr\u00f3n de dese\u00f1o estrutural que serve para transformar unha interface noutra compatible coa clase na que se quere utilizar.\nMotivaci\u00f3n.\nAlgunhas veces unha clase dese\u00f1ada para ser reusada non pode selo por que a s\u00faa interface non coincide coa interface espec\u00edfica que require unha determinada aplicaci\u00f3n. Un adaptador permite as clases traballar conxuntamente con normalidade. O adaptador traduce as chamadas a s\u00faa interface en chamadas o interface orixinal, e a cantidade de c\u00f3digo necesario para facelo \u00e9 habitualmente pequeno. O adaptador \u00e9 tam\u00e9n responsable de transformar as chamadas.\nUn exemplo disto ser\u00eda que unha clase proporcionase valores booleanos na forma de cadeas \u201ctrue\u201d ou \u201dfalse\u201d pero a clase dende a que se vai utilizar necesite eses valores en formato 1 e 0, desta forma a clase adaptadora realizar\u00eda o cambio.\nEstrutura.\nTemos d\u00faas posibles opci\u00f3ns a hora de abordar este padr\u00f3n:\nC\u00f3digo exemplo.\npublic class Adaptado \n public void peticionEspecifica()\n System.out.println(\"Peticion especifica Herdanza Multiple...\");\npublic interface Obxetivo \n public void peticion();\npublic class Adaptador extends Adaptado implements Obxetivo \n public void peticion() \n peticionEspecifica();\npublic class Cliente \n public static void main (String[] arg)\n Obxetivo Adr = new Adaptador();\n Adr.peticion();\npublic class Adaptado \n public void peticionEspecifica()\n System.out.println(\"Peticion especifica Composicion...\");\npublic interface Obxetivo \n public void peticion();\npublic class Adaptador implements Obxetivo\n private Adaptado _adaptado;\n public Adaptador (Adaptado a)\n _adaptado = a;\n \n public void peticion() \n _adaptado.peticionEspecifica();\npublic class Cliente \n public static void main (String[] arg)\n Adaptado Ado = new Adaptado();\n Obxetivo Adr = new Adaptador(Ado);\n Adr.peticion();\nExemplo.\nNo seguinte exemplo queremos que unha clase cliente sexa capaz de comprobar o estado dunha rede de auga e de electricidade nun determinado punto.\nPara a enquisa da electricidade dispo\u00f1emos dun m\u00e9todo ao que poder\u00edamos chamar directamente dende a comprobaci\u00f3n da electricidade. No caso da auga s\u00f3 dispo\u00f1emos dun m\u00e9todo getNivel, que nos da o nivel de auga nese momento. Deberemos comprobar n\u00f3s se o nivel \u00e9 o adecuado para determinar que a comprobaci\u00f3n \u00e9 certa.\n\u00c9 neste punto onde se introduce o padr\u00f3n adaptador, para permitir a comprobaci\u00f3n en base aos valores proporcionados pola outra clase."}
{"id": "212190", "revid": "5863", "url": "https://gl.wikipedia.org/wiki?curid=212190", "title": "Song Siyeol", "text": "Song Siyeol (coreano: \uc1a1\uc2dc\uc5f4, \u5b8b\u6642\u70c8), nado en 1607 e finado en 1689, foi un pol\u00edtico, fil\u00f3sofo e escritor, erudito confucianista de Corea na dinast\u00eda Choson."}
{"id": "212192", "revid": "92340", "url": "https://gl.wikipedia.org/wiki?curid=212192", "title": "Reginald Bibby", "text": "Reginald Wayne Bibby, nado en Edmonton en 1943, \u00e9 un soci\u00f3logo canadense, especializado na evoluci\u00f3n das tendencias relixiosas no Canad\u00e1 e o m\u00e1is importante soci\u00f3logo da relixi\u00f3n do pa\u00eds .\nTraxectoria.\nEstudou nas universidades de Alberta e Calgary e foi profesor na Universidade Estatal de Washington, e desde 1975 no departamento de sociolox\u00eda na Universidade de Lethbridge. Bibby tam\u00e9n completou un bacharelato en teolox\u00eda no seminario baptista de Louisville.\nInvestigador das crenzas persoais dos canadenses e o seu impacto social, por medio do Project Canada Surveys que dirixe e que difunde e analiza por medio de libros, de artigos aparecidos en Globe and Mail, Calgary Herald, Edmonton Journal, Ottawa Citizen e de cr\u00f3nicas radiof\u00f3nicas en Canada AM.\nAs s\u00faas investigaci\u00f3ns d\u00e9ronlle un novo \u00edndice de an\u00e1lise psicol\u00f3xica que el denomina \u00edndice de relixiosidade e que lle permiten demostrar que Quebec a provincia m\u00e1is crente (91%) pero coa menor asistencia a cerimonias relixiosas (24 %)."}
{"id": "212199", "revid": "23204", "url": "https://gl.wikipedia.org/wiki?curid=212199", "title": "Canc\u00fan", "text": "Canc\u00fan (do maia \"kaan kun\": ni\u00f1o de cobras), \u00e9 unha cidade de M\u00e9xico, localizada na costa nord\u00e9s da pen\u00ednsula do Iucat\u00e1n, no estado de Quintana Roo e capital do concello de Benito Ju\u00e1rez. \u00c9 un importante centro tur\u00edstico internacional, reco\u00f1ecido pola OMT.. A s\u00faa poboaci\u00f3n era de 628.306 habitantes en 2010.\nToponimia e escudo.\nToponimia.\nExisten d\u00faas versi\u00f3ns sobre a orixe do nome, dependendo da pronuncia maia: a primeira versi\u00f3n \u00e9 \u00abni\u00f1o de serpes\u00bb e a segunda versi\u00f3n, menos aceptada, \u00e9 o \u00ablugar da serpe dourada\u00bb. Isto d\u00e9bese a que a illa de Canc\u00fan ten forma de \"7\", e no amencer asem\u00e9llase \u00e1 forma dunha serpe dourada, polo reflexo do Sol.\nEscudo.\nO escudo do concello de Benito Ju\u00e1rez, que tam\u00e9n representa \u00e1 cidade de Canc\u00fan, foi creado polo dese\u00f1ador gr\u00e1fico californiano de orixe mexicana Joe Vera, despois dun concurso convocado por Fonatur. Div\u00eddese en tres partes: a cor azul simboliza o mar Caribe; o amarelo, a area, e o vermello, os raios do Sol."}
{"id": "212200", "revid": "89787", "url": "https://gl.wikipedia.org/wiki?curid=212200", "title": "Decaschistia", "text": "Decaschistia \u00e9 un x\u00e9nero con 19 especies pertencentes \u00e1 familia Malvaceae e orixinario do Sueste de Asia (India, Indochina, China, norte de Australia). Descrito por Robert Wight e George Arnott Walker Arnott publicado en \"Prodromus Florae Peninsulae Indiae Orientalis 1: 52\" no ano 1834. A especie tipo \u00e9 \"Decaschistia crotonifolia\" Wight &amp; Arn.. Son arbustos, ou mesmo herb\u00e1ceas, perennes entre 0,2 e 1 m de altura, as follas poden ser estipuladas ou pecioladas e as flores relativamente grandes e rechamangueiras poden ser solitarias ou formaren inflorescencias"}
{"id": "212203", "revid": "23204", "url": "https://gl.wikipedia.org/wiki?curid=212203", "title": "ADN sat\u00e9lite", "text": "O ADN sat\u00e9lite \u00e9 un tipo de secuencias repetitivas do ADN que se separan a partir do ADN cromos\u00f3mico por ultracentrifugaci\u00f3n diferencial. O ADN sat\u00e9lite consta de longas secuencias dispostas en t\u00e1ndem repetitivas e non codificantes. O ADN sat\u00e9lite \u00e9 o principal compo\u00f1ente dos centr\u00f3meros dos cromosomas e dos tel\u00f3meros, e forma o principal compo\u00f1ente estrutural da heterocromatina.\nAs secuencias de ADN sat\u00e9lite poden ter varios mill\u00f3ns de pares de bases pero as unidades que se repiten son moito m\u00e1is pequenas e denom\u00ednanse \"unidade de repetici\u00f3n\". Estas unidades var\u00edan en lonxitude dun tipo de ADN sat\u00e9lite a outro, desde s\u00f3 5 pares de bases nos sat\u00e9lites III humanos a 755 pares de bases nos sat\u00e9lites dos xenomas das plantas . Os bloques de ADN sat\u00e9lite poden ter unha lonxitude de varias megabases sen interrupci\u00f3n.\nO nome \"ADN sat\u00e9lite\" d\u00e9bese a que estas secuencias, debido \u00e1 s\u00faa natureza repetitiva, tenden a ter unha frecuencia de nucle\u00f3tidos (adenina, guanina, citosina e timina) diferente da do resto do ADN, polo que te\u00f1en tam\u00e9n diferente densidade e sedimentan por separado nas ultracentrifugaci\u00f3ns de ADN en gradiente de densidade de cloruro de cesio, formando unha banda secundaria ou \"sat\u00e9lite\" distinta da banda do resto do ADN.\nTipos de ADN sat\u00e9lite.\nO ADN sat\u00e9lite, xunto co ADN minisat\u00e9lite e o ADN microsat\u00e9lite, consta de repetici\u00f3ns en t\u00e1ndem. Alg\u00fans tipos de ADN sat\u00e9lite humano son:\nA secuencia nucleot\u00eddica das repetici\u00f3ns est\u00e1 bastante ben conservada entre as especies. Por\u00e9n, \u00e9 com\u00fan a variaci\u00f3n na lonxitude das repetici\u00f3ns. Por exemplo, o ADN minisat\u00e9lite \u00e9 unha curta rexi\u00f3n de (1-5kb) con 20-50 repetici\u00f3ns variables en n\u00famero.\nNo xenoma humano.\nO xenoma humano cont\u00e9n arredor dun 7 % de ADN sat\u00e9lite..\nO ADN \u03b1-sat\u00e9lite (tam\u00e9n chamado \"ADN alfoide\") est\u00e1 constitu\u00eddo por repetici\u00f3ns dun motivo de 171 pares de bases . At\u00f3pase no centr\u00f3mero de todos os cromosomas, onde se estende por rexi\u00f3ns con lonxitudes que van desde centos de miles de pares de bases a varios mill\u00f3ns. O n\u00famero de repetici\u00f3ns e o tama\u00f1o total var\u00edan dun cromosoma a outro e dun individuo a outro. O ADN \u03b1-sat\u00e9lite contrib\u00fae \u00e1 funci\u00f3n do centr\u00f3mero, permitindo o recrutamento da prote\u00edna CENP-B (\"Centromeric protein B\") pola intermediaci\u00f3n dun motivo conservado de 17 pares de bases. Por\u00e9n, non \u00e9 indispensable para a correcta funci\u00f3n do centr\u00f3mero, xa que poden observarse neocentr\u00f3meros plenamente funcionais en rexi\u00f3ns xen\u00f3micas desprovistas de \u03b1-sat\u00e9lites.\nO ADN \u03b2-sat\u00e9lite esta constitu\u00eddo por repetici\u00f3ns dun motivo de 68 pares de bases. Aparece en rexi\u00f3ns dun tama\u00f1o de 50 a 300 kb nos brazos curtos dos cromosomas acroc\u00e9ntricos (cromosomas 13, 14, 15, 21 e 22), arredor dos centr\u00f3meros dos cromosomas 1, 3 e 9 e sobre o brazo longo do cromosoma Y .\nO ADN sat\u00e9lite III est\u00e1 constitu\u00eddo por repetici\u00f3ns dun motivo de 5 pares de bases (GGAAT), que ocupa varios centos de kb na rexi\u00f3n pericentrom\u00e9rica da maior parte dos cromosomas .\nNo xenoma do rato.\nO ADN sat\u00e9lite representa arredor do 3,5 % do xenoma murino e est\u00e1 asociado a rexi\u00f3ns centrom\u00e9ricas e pericentrom\u00e9ricas de todos os cromosomas. Hai dous tipos de sat\u00e9lites no ADN murino:"}
{"id": "212210", "revid": "5132", "url": "https://gl.wikipedia.org/wiki?curid=212210", "title": "Pak Pong Ju", "text": ""}
{"id": "212213", "revid": "35560", "url": "https://gl.wikipedia.org/wiki?curid=212213", "title": ".dk", "text": ".dk \u00e9 o Dominio de Nivel Superior xeogr\u00e1fico (ccTLD) para Dinamarca."}
{"id": "212217", "revid": "31271", "url": "https://gl.wikipedia.org/wiki?curid=212217", "title": "Universidade de Cornell", "text": ""}
{"id": "212218", "revid": "89787", "url": "https://gl.wikipedia.org/wiki?curid=212218", "title": "Gary Bouma", "text": "Gary Bouma, nado en Grand Rapids (M\u00edchigan) en 1942 e finado en Melbourne o 19 de agosto de 2021, foi un sacerdote e soci\u00f3logo australiano-norteamericano, profesor na Universidade Monash en Melbourne, Australia.\nTraxectoria.\nEstudou na Universidade Cornell e foi profesor na Universidade Dalhousie (Canad\u00e1), reside en Australia desde 1979, \u00e9 mais tam\u00e9n \u00e9 pastor anglicano; o foco da s\u00faa investigaci\u00f3n acad\u00e9mica \u00e9 a interrelaci\u00f3n entre sociedade e relixi\u00f3n nas sociedades occidentais, con especial interese no multiculturalismo, o pluralismo relixioso e o di\u00e1logo interrelixioso, e para al\u00e9n participou na Conferencia Mundial de Relixi\u00f3ns para a Paz e a Christian Research Association."}
{"id": "212222", "revid": "98629", "url": "https://gl.wikipedia.org/wiki?curid=212222", "title": "Fibrocito", "text": "Un fibrocito \u00e9 unha c\u00e9lula mesenquim\u00e1tica inactiva, que ten un citoplasma pequeno, un ret\u00edculo endoplasm\u00e1tico rugoso pouco extenso e non presenta evidencias bioqu\u00edmicas de s\u00edntese proteica. \nO termo \"fibrocito\" contrasta co termo \"fibroblasto\". Un fibrocito pode ser considerado como un fibroblasto en repouso. Os fibroblastos son c\u00e9lulas activas do tecido conectivo caracterizadas pola s\u00edntese de prote\u00ednas da matriz extracelular fibrosa, especialmente col\u00e1xenos. Cando o tecido sofre danos, as c\u00e9lulas mesenquim\u00e1ticas predominantes, os fibroblastos, cr\u00edase que derivaban dos fibrocitos ou de c\u00e9lulas do m\u00fasculo liso que revisten os vasos sangu\u00edneos ou gl\u00e1ndulas. Normalmente, os fibroblastos expresan a prote\u00edna actina do m\u00fasculo liso, unha forma de actina que se atopou primeiro nas c\u00e9lulas musculares lisas e non se atopa nos fibrocitos inactivos. Os fibroblastos que expresan esta forma de actina denom\u00ednanse \"miofibroblastos\" .\nRecentemente o termo \"fibrocito\" foi aplicado tam\u00e9n a c\u00e9lulas transportadas polo sangue que poden abandonar a circulaci\u00f3n, entran nos tecidos e conv\u00e9rtense en fibroblastos . Como parte do tema m\u00e1is xeral da biolox\u00eda das c\u00e9lulas nai ou troncais, varios estudos suxiren que o sangue cont\u00e9n c\u00e9lulas derivadas da medula \u00f3sea que poden diferenciarse en fibroblastos. Estas c\u00e9lulas expresan o marcador de superficie de c\u00e9lulas hematopo\u00e9ticas CD34+, CD45+, e tam\u00e9n o col\u00e1xeno. Estas c\u00e9lulas poden migrar aos sitios que sufriron danos, o que suxire que exercen unha funci\u00f3n na curaci\u00f3n de feridas. Varios estudos suxiren que os fibrocitos median na curaci\u00f3n das feridas e a reparaci\u00f3n do tecido fibr\u00f3tico.\nNomenclatura.\nA nomenclatura fibrocito/fibroblasto foi un pouco confusa na literatura. A terminaci\u00f3n blasto util\u00edzase xeralmente para designar c\u00e9lulas indiferenciadas, pero o fibroblasto \u00e9 unha c\u00e9lula diferenciada. A terminaci\u00f3n cito util\u00edzase xeralmente para designar c\u00e9lulas diferenciadas, pero o fibrocito \u00e9 unha c\u00e9lula indiferenciada ou en repouso. Orixinariamente o termo fibroblasto creouse para describir unha c\u00e9lula \"creadora de fibras\" do tecido conxuntivo e non para nomear unha c\u00e9lula inmatura. Alg\u00fans autores usaron como sin\u00f3nimos os dous termos para denominar as c\u00e9lulas diferenciadas. Outros distinguen o fibrocito como c\u00e9lula indiferenciada ou en repouso e o fibroblasto como diferenciada, que \u00e9 o m\u00e1is com\u00fan.\nHai unha tendencia a utilizar s\u00f3 fibroblasto. O uso m\u00e1is recente de fibrocito \u00e9 o de c\u00e9lula que circula polo sangue e se diferencia en fibroblasto nos tecidos."}
{"id": "212224", "revid": "1131", "url": "https://gl.wikipedia.org/wiki?curid=212224", "title": "Hotel Nacional de Cuba", "text": "O Hotel Nacional de Cuba \u00e9 un dos hoteis m\u00e1is emblem\u00e1tico da Habana, famoso pola s\u00faa distinci\u00f3n, polo seu luxo, e polos servizos de primeira clase que ofrece. Foi inaugurado o 30 de decembro de 1930 nun sa\u00ednte costeiro da Punta Brava. En 1946 acolleu a Conferencia da Habana entre l\u00edderes mafiosos italianos e norteamericanos. Persoeiros do cine, da m\u00fasica e da literatura como Ernest Hemingway, Buster Keaton, Marlon Brando, Errol Flynn, Jorge Negrete ou Johnny Weissm\u00fcller alox\u00e1ronse no hotel nos seus primeiros anos. Mais adiante tivo clientes tan salientables como Winston Churchill ou Alexander Fleming.\nO edificio ten 8 andares, 16 suites e 457 habitaci\u00f3ns. \u00c9 Monumento Nacional de Cuba, e foi declarado Memoria do Mundo pola Unesco."}
{"id": "212226", "revid": "1131", "url": "https://gl.wikipedia.org/wiki?curid=212226", "title": "Museo da Revoluci\u00f3n", "text": "O Museo da Revoluci\u00f3n \u00e9 un edificio situado no centro da cidade da Habana, constru\u00eddo entre 1913 e 1920, que no seu tempo foi o Palacio Presidencial, e que dende 1959 acolle unha colecci\u00f3n de material sobre a revoluci\u00f3n cubana. Considerado o museo de historia m\u00e1is importante de Cuba, nas s\u00faas m\u00e1is de 30 salas hai unhas 9.000 pezas expostas. En 2008 recibiu uns 300.000 visitantes."}
{"id": "212233", "revid": "27155", "url": "https://gl.wikipedia.org/wiki?curid=212233", "title": "Aparato urinario", "text": ""}
{"id": "212238", "revid": "89787", "url": "https://gl.wikipedia.org/wiki?curid=212238", "title": "C\u00e9lula xigante de Touton", "text": "As c\u00e9lulas xigantes de Touton son c\u00e9lulas de gran tama\u00f1o multinucleadas formadas pola fusi\u00f3n doutras c\u00e9lulas, que se encontran en tecidos danados con alto contido lipidico en casos de necrose de graxas, xantoma, e xantogranulomas. Tam\u00e9n se poden atopar en dermatofibromas.\nF\u00f3rmanse pola fusi\u00f3n de c\u00e9lulas epitelioides (macr\u00f3fagos), e conte\u00f1en un anel de n\u00facleos rodeados por un citoplasma escumoso.\nAs c\u00e9lulas xigantes de Touton reciben ese nome polo investigador Karl Touton."}
{"id": "212243", "revid": "56817", "url": "https://gl.wikipedia.org/wiki?curid=212243", "title": "C\u00e9lula xigante do corpo estra\u00f1o", "text": "Unha c\u00e9lula xigante do corpo estra\u00f1o \u00e9 unha c\u00e9lula de gran tama\u00f1o formada pola fusi\u00f3n de macr\u00f3fagos, que se xeran en resposta \u00e1 presenza no tecido dun corpo estra\u00f1o grande (estela de madeira, fragmento met\u00e1lico etc.). Son particularmente evidentes nos implantes que causan inflamaci\u00f3n cr\u00f3nica e unha resposta ao corpo estra\u00f1o.\nNas inflamaci\u00f3ns cr\u00f3nicas arredor dun corpo estra\u00f1o grande, que non pode ser fagocitado, os macr\u00f3fagos agr\u00fapanse apret\u00e1ndose mutuamente e adquirindo formas poligonais (nese estado reciben o nome de c\u00e9lulas epitelioides), e fusi\u00f3nanse formando masas multinucleadas, que son as c\u00e9lulas xigantes do corpo estra\u00f1o. En cultivos celulares de macr\u00f3fagos puros mantidos durante moito tempo pode observarse tam\u00e9n a reacci\u00f3n de formaci\u00f3n de c\u00e9lulas xigantes na parede de vidro do recipiente de cultivo; neste caso a parede do frasco actuar\u00eda como corpo estra\u00f1o .\nAs c\u00e9lulas son multinucleadas e os n\u00facleos est\u00e1n dispostos dunha maneira desorganizada. Isto contrasta co que se observa noutras c\u00e9lulas xigantes como as de Langhans, nas que os n\u00facleos se dispo\u00f1en nas beiras da c\u00e9lula."}
{"id": "212249", "revid": "15490", "url": "https://gl.wikipedia.org/wiki?curid=212249", "title": "Manuel Allendesalazar Mu\u00f1oz", "text": "Manuel Allendesalazar y Mu\u00f1oz de Salazar, nado en Gernika-Lumo o 24 de agosto de 1856 e finado en Madrid o 17 de maio de 1923, foi un enxe\u00f1eiro e pol\u00edtico vasco, Presidente do Goberno de Espa\u00f1a entre 1919 e 1920, e en 1921. Foi ademais, senador, deputado, presidente do Senado e alcalde de Madrid.\nFoi ministro de Facenda durante a rexencia de Mar\u00eda Cristina de Habsburgo e presidente do Consello de Ministros, ministro de Instruci\u00f3n P\u00fablica e Belas Artes, de Agricultura, Industria, Comercio e Obras P\u00fablicas, de Gobernaci\u00f3n, de Estado, de Fomento e de Mari\u00f1a durante o reinado de Afonso XIII.\nTraxectoria.\nPrimeiros anos.\nNaceu na localidade bisca\u00ed\u00f1a de Gernika-Lumo. Fillo de Manuel Mar\u00eda Allendesalazar y Loyzaga, terceiro conde de Montefuerte, e de \u00c1ngela Mu\u00f1oz de Salazar y Martorell, oitava se\u00f1ora da vila de Villanueva de Tapia. Tras licenciarse como enxe\u00f1eiro agr\u00f3nomo e impartir clases como profesor na Escola de Enxe\u00f1ar\u00eda na que estudara.\nCarreira pol\u00edtica.\nIniciou a s\u00faa carreira pol\u00edtica no Partido Conservador con quen concorreu \u00e1s elecci\u00f3ns de 1884 sendo elixido deputado na Cortes pola circunscrici\u00f3n de Biscaia (distrito de Markina), escano que volver\u00eda obter nas sucesivas elecci\u00f3ns celebradas at\u00e9 1891.\nMinistro.\nEn 1900, foi alcalde de Madrid e a partir desa data, foi ministro en varias ocasi\u00f3ns. A primeira, entre o 6 de xullo de 1900 e o 6 de marzo de 1901, foi nomeado ministro de Facenda nun goberno de Azc\u00e1rraga; posteriormente, ministro de Instruci\u00f3n P\u00fablica e Belas Artes entre o 6 de decembro de 1902 e o 20 de xullo de 1903 nun gabinete de Silvela; ministro de Agricultura, Industria, Comercio e Obras P\u00fablicas entre o 5 de decembro de 1903 e o 5 de decembro de 1904 nun goberno de Maura no que desenvolveu e favoreceu os proxectos de transformaci\u00f3n do seca\u00f1o en regad\u00edo; e ministro de Gobernaci\u00f3n entre o 5 e o 16 de decembro de 1904 no mesmo goberno de Maura.\nTam\u00e9n foi gobernador do Banco de Espa\u00f1a entre 1904 e 1905, e non ser\u00eda novamente ministro ata que Maura o reclamou para que ocupase, entre o 25 de xaneiro de 1907 e o 16 de decembro de 1909, a carteira de ministro de Estado no chamado \"goberno longo de Maura\". \nTras esta etapa, Allendesalazar preferiu desempe\u00f1ar cargos en empresas p\u00fablicas, m\u00e1is rendibles economicamente, e ser\u00eda nomeado novamente gobernador do Banco de Espa\u00f1a (1919) e director de Tabacalera.\nVolveu ser ministro, entre as s\u00faas d\u00faas etapas como presidente do Consello de Ministros, nesta ocasi\u00f3n de forma interina, ao ocupar a carteira de ministro de Fomento, entre o 14 e o 17 de febreiro de 1920 nun gabinete de Dato, e a carteira de ministro de Mari\u00f1a entre o 17 de marzo e o 5 de maio de 1920 nun goberno que el mesmo presidir\u00eda.\nPresidente do Consello de Ministros.\nEn 1919, Antonio Maura nomeouno presidente do Senado, e a finais do mesmo ano Afonso XIII encargoulle presidir, entre o 12 de decembro de 1919 e o 5 de maio de 1920, un novo goberno. Con todo, cando o seu sucesor no cargo, Eduardo Dato, foi asasinado o 7 de marzo de 1921, o rei volveulle a encargar a confecci\u00f3n dun novo gabinete que se estender\u00eda entre o 13 de marzo e o 14 de agosto de 1921. Neses momentos, a Batalla de Annual provocou unha crise no goberno que acabou de modo definitivo coa s\u00faa carreira pol\u00edtica sendo substitu\u00eddo polo incombustible Antonio Maura.\nFamilia.\nEstivo casado con Mar\u00eda de los \u00c1ngeles Bernar y Ll\u00e1cer coa que tivo unha filla, Mar\u00eda de la Concepci\u00f3n de Allendesalazar y Bernar, dama da Orde das Damas Nobres da Ra\u00ed\u00f1a Mar\u00eda Luisa, que posteriormente casar\u00eda con Manuel Gonz\u00e1lez Hontoria."}
{"id": "212253", "revid": "20847", "url": "https://gl.wikipedia.org/wiki?curid=212253", "title": "Placa nai", "text": ""}
{"id": "212254", "revid": "109216", "url": "https://gl.wikipedia.org/wiki?curid=212254", "title": "Ra\u00f1ura de expansi\u00f3n", "text": "Unha ra\u00f1ura de expansi\u00f3n, tam\u00e9n co\u00f1ecida polo termo ingl\u00e9s slot, \u00e9 unha fenda, conector, encaixe ou espazo na placa base dun computador, que permite conectar diferentes dispositivos expandido as capacidades do sistema. A s\u00faa funci\u00f3n \u00e9 ligar os perif\u00e9ricos ao barramento (en ingl\u00e9s \"bus\"), facendo corresponder as velocidades. Nas placas base enc\u00f3ntranse varias ra\u00f1uras para o encaixe doutras placas (v\u00eddeo, son, m\u00f3dem e rede por exemplo)."}
{"id": "212255", "revid": "20847", "url": "https://gl.wikipedia.org/wiki?curid=212255", "title": "Slot", "text": ""}
{"id": "212256", "revid": "22570", "url": "https://gl.wikipedia.org/wiki?curid=212256", "title": "Gran Premio do Canad\u00e1 de 2012", "text": "O Gran Premio do Canad\u00e1 de 2012 (formalmente o 2012 Formula 1 Grand Prix du Canada) foi unha carreira de F\u00f3rmula 1 que se celebrou o 10 de xu\u00f1o de 2012 no Circu\u00edto Gilles Villeneuve, Montreal, Canad\u00e1. Foi a s\u00e9tima carreira do Campionato Mundial de F\u00f3rmula 1 de 2012."}
{"id": "212276", "revid": "1131", "url": "https://gl.wikipedia.org/wiki?curid=212276", "title": "Da Nang", "text": "Da Nang (en , ) \u00e9 unha importane cidade portuaria na costa centro meridional de Vietnam, na ourela do Mar da China Meridional na embocadura do r\u00edo Han. Constit\u00fae o centro comercial, educativo e das comunicaci\u00f3ns do Vietnam Central e tam\u00e9n \u00e9 un importante destino tur\u00edstico. A cidade recibiu os nomes de C\u1eeda H\u00e0n durante o primeiro asentamento na dinast\u00eda \u0110\u1ea1i Vi\u1ec7t e Tourane (ou Turon) durante goberno colonial franc\u00e9s.\nAntes de 1997 formaba parte da provincia de Qu\u1ea3ng Nam-\u0110\u00e0 N\u1eb5ng agora que o 1 de xaneiro de 1997 converteuse nunha das cinco municipalidades independentes do Vietnam. \u0110\u00e0 N\u1eb5ng conta co meirande cociente de urbanizaci\u00f3n das cidades vietnamitas. A superficie total da municipalidade \u00e9 de 1256\u00a0km\u00b2 e a poboaci\u00f3n de 887.069 habitantes (2009)."}
{"id": "212278", "revid": "89787", "url": "https://gl.wikipedia.org/wiki?curid=212278", "title": "O Clone", "text": "O Clone \u00e9 unha telenovela brasileira escrita por Gl\u00f3ria Perez, que se estreou na Rede Globo no d\u00eda 1 de outubro de 2001 rematada o 15 de xu\u00f1o de 2002. Cont\u00e9n 221 episodios.\nConta cos actores Giovanna Antonelli, Murilo Ben\u00edcio, Juca de Oliveira, Adriana Lessa, St\u00eanio Garcia, D\u00e9bora Falabella, Eliane Giardini, Vera Fischer, Reginaldo Faria, Let\u00edcia Sabatella, Ant\u00f4nio Calloni, Jandira Martini, Cristiana Oliveira, Neuza Borges, N\u00edvea Maria, Dalton Vigh e Daniela Escobar."}
{"id": "212279", "revid": "35560", "url": "https://gl.wikipedia.org/wiki?curid=212279", "title": "Longa Marcha 2E", "text": "Longa Marcha 2E (\"Chang Zheng 2E\" en pinyin, abreviadamente CZ-2E) \u00e9 o nome dun modelo da familia de foguetes Longa Marcha.\nCaracter\u00edsticas.\nO Longa Marcha 2E foi un lanzador orbital chin\u00e9s de tres etapas e catro aceleradores dese\u00f1ado para po\u00f1er sat\u00e9lites en \u00f3rbita baixa terrestre ou en \u00f3rbita xeoestacionaria. Pod\u00eda po\u00f1er ata 9200\u00a0kg de carga nunha \u00f3rbita de 200\u00a0km de altura ou 3370\u00a0kg nunha \u00f3rbita de transferencia xeoestacionaria. Foi retirado do servizo en 1995."}
{"id": "212280", "revid": "4817", "url": "https://gl.wikipedia.org/wiki?curid=212280", "title": "CZ-2E", "text": ""}
{"id": "212281", "revid": "4817", "url": "https://gl.wikipedia.org/wiki?curid=212281", "title": "CZ 2E", "text": ""}
{"id": "212282", "revid": "56817", "url": "https://gl.wikipedia.org/wiki?curid=212282", "title": "Surfin'", "text": "\"Surfin\" \u00e9 unha canci\u00f3n de The Beach Boys, escrita por Brian Wilson e Mike Love. Constit\u00fae a primeira gravaci\u00f3n do grupo que ent\u00f3n se chamaba The Pendletones, pero que editou Candix Records como o primeiro sinxelo de Beach Boys (mud\u00e1ndolles o nome) en novembro de 1961, con Luau na cara B, e en 1962 apareceu no \u00e1lbum \"Surfin' Safari\". The Beach Boys intentaban pensar nalgunha cousa orixinal e creativa sobre a que escribir, e segundo Brian Wilson \"Un d\u00eda, meu irm\u00e1n Dennis chegou \u00e1 casa da praia e dixo, 'O\u00eddes, surfear \u00e9che realmente grande. Rapaces deberiades escribir unha canci\u00f3n sobre iso.\"\nNa canci\u00f3n Mike Love era o vocalista con Carl Wilson no coro e guitarra, Al Jardine no coro e contrabaixo, Brian Wilson no coro e percusi\u00f3nn e Dennis Wilson no coro. O sinxelo chegou ao n\u00famero 75 nos Estados Unidos."}
{"id": "212284", "revid": "89787", "url": "https://gl.wikipedia.org/wiki?curid=212284", "title": "Barra el\u00e9ctrica", "text": "Na industria da distribuci\u00f3n el\u00e9ctrica unha barra el\u00e9ctrica \u00e9 un condutor de cobre ou aluminio usado para a terminaci\u00f3n dunha li\u00f1a el\u00e9ctrica nunha subestaci\u00f3n ou nun centro de transformaci\u00f3n e a conexi\u00f3n desa li\u00f1a aos transformadores ou aos interruptores.\nA secci\u00f3n da barra determina a magnitude da corrente que pode transportar. As\u00ed poden ser desde barrotes finos de 10\u00a0mm2 at\u00e9 tubos de 50\u00a0mm ou m\u00e1is de di\u00e1metro como os usados en subestaci\u00f3ns el\u00e9ctricas. Nunha fundici\u00f3n de aluminio haber\u00e1 barras moi grosas para conducir centos se miles de amperios \u00e1s celas electroqu\u00edmicas nas que se produce o aluminio a partir de sales fundidas, mediante o proceso Hall-H\u00e9roult.\nDese\u00f1o e colocaci\u00f3n.\nAs barras el\u00e9ctricas tipicamente son tiras planas ou tubos ocos, xa que esas formas permiten unha disipaci\u00f3n m\u00e1is eficiente da calor, debido a que te\u00f1en unha grande relaci\u00f3n entre a superficie exterior e a secci\u00f3n.\nO efecto pelicular debido \u00e1 frecuencia de servizo de 50\u201360\u00a0Hz da corrente alterna fai que as barras m\u00e1is grosas de 8\u00a0mm sexan ineficientes, polo que predominan as formas planas ou ocas para o transporte de grandes intensidades. Al\u00e9n diso, unha secci\u00f3n oca \u00e9 m\u00e1is r\u00edxida que a varela equivalente en capacidade de transporte de corrente, o que permite vans maiores entre soportes nas barras das subestaci\u00f3ns.\nAs barras p\u00f3dense colocar encima de illadores ou estar totalmente recubertas por eles. Prot\u00e9xense de contactos accidentais das persoas mediante envolturas met\u00e1licas postas a terra ou ben coloc\u00e1ndoas elevadas sobre o chan, f\u00f3ra do alcance. As barras de terra e de neutro tam\u00e9n se poden illar, tipicamente est\u00e1n roscadas nun chasis met\u00e1lico que lles serve de envoltura. \u00c1s veces cada barra c\u00f3brese cunha protecci\u00f3n met\u00e1lica en forma de conduto, formando o que se chaman \"barras de fases segregadas\" ou de \"fases illadas\".\nAs conexi\u00f3ns das barras entre si ou con outros aparellos faise mediante parafusos, grampas ou soldaduras. \u00c1s veces as uni\u00f3ns ch\u00e1panse en prata para reducir a resistencia de contacto. Cando transportan correntes a tensi\u00f3ns elevadas (maiores de 300 kV) no exterior, p\u00f3dense producir descargas de coroa arredor das conexi\u00f3ns, o que produce perdas de enerx\u00eda e interferencias en radiofrecuencia, polo que para esas tensi\u00f3ns ad\u00f3itanse usar conectores con dese\u00f1os especiais.\nMediante o uso de varios \"condutos de barras\" (ou barras coa s\u00faa cuberta de protecci\u00f3n) e paneis de distribuci\u00f3n, cons\u00e9guense configuraci\u00f3ns de circu\u00edtos con varias ramificaci\u00f3ns, de forma modular.\nUso do termo barra na electr\u00f3nica dixital e na inform\u00e1tica.\nPor similitude coas barras el\u00e9ctricas, na electr\u00f3nica dixital d\u00e1selle o nome de \"barras\" \u00e1 disposici\u00f3n dun conxunto de condutores paralelos para a transmisi\u00f3n de sinais entre dispositivos como CPU e memoria.\nPor\u00e9n tanto na electr\u00f3nica coma na inform\u00e1tica \u00e9 m\u00e1is habituar usar o termo \"bus\" (ou \"bus bars\") co que se denominan as barras na lingua inglesa."}
{"id": "212285", "revid": "1131", "url": "https://gl.wikipedia.org/wiki?curid=212285", "title": "H\u00e9itor Picallo", "text": "H\u00e9itor Picallo Fuentes, nado na vila do Ba\u00f1o (Cuntis) o 18 de outubro de 1974, \u00e9 un escritor e ilustrador galego, co\u00f1ecido tam\u00e9n cos pseud\u00f3nimos de \"Carrapucho\" e \"K-Rapucho\".\nTraxectoria.\nEstudou a EXB no Colexio P\u00fablico Don Aurelio Rey, o bacharelato no Seminario Menor A Asunci\u00f3n (Santiago de Compostela) e rematou os estudos de Enxe\u00f1er\u00eda T\u00e9cnica Naval na Universidade da Coru\u00f1a (Campus de Ferrol).\nFoi un dos fundadores da Asociaci\u00f3n O Fervedoiro e da secci\u00f3n \"Acude Al\u00ed\" (Acci\u00f3n CUltural na DEfensa d'A LIngua).\nTen desenvolvido numerosas actividades culturais en diversos recunchos de Galiza, as\u00ed como campa\u00f1as en defensa do patrimonio p\u00fablico (Burgas de Cuntis), do patrimonio hist\u00f3rico-art\u00edstico (m\u00e1moas, aras romanas, petr\u00f3glifos, edificios senlleiros de determinadas vilas da contorna caldense), e na defensa de diversos intelectuais galegos como Isaac D\u00edaz Pardo.\nRealizou diversas conferencias sobre Historia e Lingua Galegas, sobre Pedro Cervi\u00f1o... Colabora en proxectos de Recuperaci\u00f3n da Memoria Hist\u00f3rica e investiga sobre a orixe e evoluci\u00f3n do Escudo de Galiza.\nFoi cofundador da revista cultural \"A Taboada\" (das asociaci\u00f3ns O Meigallo, de Cuntis, e A Cabana, de Mora\u00f1a) e foi membro do seu consello de redacci\u00f3n.\nPublica en revistas de investigaci\u00f3n como \"El Museo de Pontevedra\", \"Raigame\", \"Murgu\u00eda\", \"Tapa\", \"Anuario Descubrindo\", \"Miscelania do Pobo Estradense\", \"Bolet\u00edn de Xenealox\u00eda\", \"Her\u00e1ldica e Nobiliaria de Galicia, Ficheiro Epigr\u00e1fico \" - Suplemento da \"Revista Conimbriga\" (Universidade de Coimbra), \"Rom\u00e1nico: Revista de Arte de Amigos del Rom\u00e1nico\" e \"Compostellanum\". Ten colaborado en xornais e publicaci\u00f3ns peri\u00f3dicas como \"Galicia Hoxe\", \"El Correo Gallego\", \"Vieiros\", \"Diario de Arousa\", \"Diario de Pontevedra\", \"A Nosa Terra\", \"Sermos Galiza\", \"Galicia Confidencial, Terra e Tempo, N\u00f3s Diario\", Luzes e \"La Voz de Galicia\". Publica cr\u00edticas literarias en xornais como \"Diario de Arousa\" e \"Diario de Pontevedra\".\nParticipou na recompilaci\u00f3n de informaci\u00f3n sobre a historia mar\u00edtima galega para o Museo do Mar de Galicia (Vigo) e dende 2023 \u00e9 patr\u00f3n numerario do Museo do Pobo Galego.\nObras.\nLiteratura infantil.\nTen tirado do prelo a colecci\u00f3n de libros infant\u00eds \"Tilir\u00edn: o meu primeiro dicionario\" (do que xa van publicados 8 volumes na Editorial Fervenza):\nIlustraci\u00f3n.\nIlustrou numerosos libros das Editoriais Fervenza, fundamentalmente, Xermolos-Irmandade Manuel Mar\u00eda e Toxosoutos, pero tam\u00e9n se ven as s\u00faas obras pl\u00e1sticas en xornais, revistas, publicaci\u00f3ns divulgativas varias (como Aunius, \u00a1Que crisis!...), revistas de investigaci\u00f3n (Tapa, Raigame, Murgu\u00eda...).\nAlgunha das s\u00faas caricaturas foron portada en xornais como \"Galicia Hoxe\" (D\u00edas das Letras Galegas dos anos 2005 e 2011, dedicados a Lorenzo Varela e Lois Pereiro, respectivamente), \"El Correo Gallego\" (D\u00eda das Letras Galegas 2012, na que se lle rende homenaxe a Valent\u00edn Paz Andrade); e N\u00f3s Diario (D\u00eda das Letras Galegas de 2023 dedicado a Francisco Fern\u00e1ndez del Riego), as\u00ed en suplementos culturais no \"Diario de Pontevedra\" (Letras Galegas 2004: na honra de Xaqu\u00edn Lorenzo, \"Xocas\").\nExposici\u00f3ns.\nRealizou exposici\u00f3ns individuais e colectivas, tanto de acuarelas, \u00f3leos e caricaturas en:"}
{"id": "212286", "revid": "4817", "url": "https://gl.wikipedia.org/wiki?curid=212286", "title": "Longa Marcha 2F", "text": "Longa Marcha 2F (\"Chang Zheng 2F\" en pinyin, abreviadamente CZ-2F) \u00e9 o nome dun modelo da familia de foguetes Longa Marcha dese\u00f1ado para lanzamentos tripulados e de estaci\u00f3ns espaciais.\nCaracter\u00edsticas.\nO Longa Marcha 2F \u00e9 un lanzador orbital chin\u00e9s de d\u00faas etapas e catro aceleradores dese\u00f1ado para po\u00f1er c\u00e1psulas Shenzhou tripuladas ou autom\u00e1ticas e estaci\u00f3ns espaciais Tiangong en \u00f3rbita baixa terrestre. O Longa Marcha 2F \u00e9 basicamente un Longa Marcha 2E cunha aparencia externa case id\u00e9ntica pero con modificaci\u00f3ns orientadas a redundar os diferentes sistemas do foguete e a fortalecer a estrutura da etapa superior para traballar coa maior carga que supo\u00f1en as c\u00e1psulas coas s\u00faas torres de escape e as estaci\u00f3ns espaciais. O foguete \u00e9 capaz de po\u00f1er 8400\u00a0kg en \u00f3rbita baixa. A versi\u00f3n usada para orbitar estaci\u00f3ns espaciais denom\u00ednase Longa Marcha 2F/G."}
{"id": "212287", "revid": "4817", "url": "https://gl.wikipedia.org/wiki?curid=212287", "title": "CZ-2F", "text": ""}
{"id": "212288", "revid": "4817", "url": "https://gl.wikipedia.org/wiki?curid=212288", "title": "CZ 2F", "text": ""}
{"id": "212289", "revid": "4817", "url": "https://gl.wikipedia.org/wiki?curid=212289", "title": "CZ-2F/G", "text": ""}
{"id": "212290", "revid": "4817", "url": "https://gl.wikipedia.org/wiki?curid=212290", "title": "CZ 2F/G", "text": ""}
{"id": "212291", "revid": "4817", "url": "https://gl.wikipedia.org/wiki?curid=212291", "title": "Longa Marcha 2F/G", "text": ""}
{"id": "212295", "revid": "5863", "url": "https://gl.wikipedia.org/wiki?curid=212295", "title": "Xes\u00fas Lorenzo Varela", "text": ""}
{"id": "212296", "revid": "89787", "url": "https://gl.wikipedia.org/wiki?curid=212296", "title": "Hip\u00f3lito Fari\u00f1as Sobrino", "text": "Hip\u00f3lito Fari\u00f1as Sobrino, nado en Betanzos o 28 de maio de 1960, \u00e9 un mestre e pol\u00edtico galego do PPdeG.\nTraxectoria.\nDiplomado en Formaci\u00f3n do Profesorado, foi profesor de Educaci\u00f3n Primaria e Secundaria. Foi concelleiro e presidente do Comit\u00e9 Executivo Local do Partido Popular de Nar\u00f3n. Foi elixido deputado do Congreso pola provincia da Coru\u00f1a na V, VI e VII lexislaturas. Foi elixido deputado do Parlamento de Galicia nas auton\u00f3micas de 2012."}
{"id": "212297", "revid": "85894", "url": "https://gl.wikipedia.org/wiki?curid=212297", "title": "Antonio G\u00f3mez V\u00e1zquez", "text": "Antonio G\u00f3mez V\u00e1zquez, nado na Coru\u00f1a o 8 de outubro de 1946, \u00e9 un enxe\u00f1eiro e pol\u00edtico galego do PPdeG.\nTraxectoria.\nIngresou en AP en 1986. Foi concelleiro da Coru\u00f1a (1987-1999). Elixido deputado no Congreso pola provincia da Coru\u00f1a na IV e V lexislaturas (1989-1995). Dimitiu en 1995, sendo substitu\u00eddo por Jes\u00fas Manuel P\u00e9rez Corgos."}
{"id": "212299", "revid": "1888", "url": "https://gl.wikipedia.org/wiki?curid=212299", "title": "Jes\u00fas D\u00edaz Fornas", "text": "Jes\u00fas D\u00edaz Fornas, nado en Viver (Castell\u00f3) o 12 de marzo\u00a0de 1946, \u00e9 un avogado e pol\u00edtico galego do PSdeG-PSOE. Foi o primeiro alcalde democr\u00e1tico de Noia, entre 1979 e 1987.\nTraxectoria.\nLicenciado en Dereito. Encabezou a candidatura do PSdeG-PSOE \u00e1 alcald\u00eda de Noia nas primeiras elecci\u00f3ns democr\u00e1ticas, a cal foi a m\u00e1is votada e foi elixido alcalde por maior\u00eda simple. Volveu ser elixido nas municipais de 1983, nesta ocasi\u00f3n cunha ampla maior\u00eda absoluta. Foi deputado provincial entre 1979 e 1986, cando foi elixido deputado no Congreso pola provincia da Coru\u00f1a. No 1987 perdeu a alcald\u00eda en favor do nacionalista Pastor Alonso Paz. Foi reelixido deputado nacional nas elecci\u00f3ns xerais de 1989, concorrendo de novo en 1993, se ben nesta ocasi\u00f3n non logrou a acta ata 1995, trala dimisi\u00f3n de Xerardo Est\u00e9vez, retir\u00e1ndose da primeira li\u00f1a pol\u00edtica tralas xerais de 1996. Dedicouse a partir de ent\u00f3n plenamente \u00f3 exercicio da avogacia ata a s\u00faa xubilaci\u00f3n, e concorreu en postos testimoniais das candidaturas municipais do PSdeG-PSOE en Noia."}
{"id": "212300", "revid": "1888", "url": "https://gl.wikipedia.org/wiki?curid=212300", "title": "\u00c1ngel Teijeiro Fraga", "text": "\u00c1ngel Manuel Teijeiro Fraga, nado en Ferrol o 27 de setembro de 1942, \u00e9 un pol\u00edtico galego do PSdeG-PSOE.\nTraxectoria.\nCatedr\u00e1tico de Instituto de Lingua e Literatura Espa\u00f1ola, foi director do Instituto Feminino de Ferrol (1975-1982). Foi presidente do Ateneo de Ferrol (1980-1984). Foi elixido deputado do Congreso pola provincia da Coru\u00f1a na II, III e IV lexislaturas (1982-1993). Foi director dos Servizos de Alta Inspecci\u00f3n do Estado do Ministerio de Educaci\u00f3n en Galicia."}
{"id": "212301", "revid": "5863", "url": "https://gl.wikipedia.org/wiki?curid=212301", "title": "Aloia", "text": ""}
{"id": "212302", "revid": "85894", "url": "https://gl.wikipedia.org/wiki?curid=212302", "title": "Manuel Eir\u00eds Cabeza", "text": "Manuel Eir\u00eds Cabeza, nado en Sof\u00e1n (Carballo) o 10 de maio de 1930 e finado no mesmo concello o 23 de outubro de 1992, foi un veterinario e pol\u00edtico galego do PPdeG.\nTraxectoria.\nLicenciado en Veterinaria pola Universidade de Le\u00f3n. Foi presidente do Sindicato da Gander\u00eda durante o franquismo e xerente de GAPER e de Sociedades Agrarias de Transformaci\u00f3n. Foi deputado no Parlamento de Galicia na I lexislatura (1981-1985). Foi elixido deputado do Congreso pola provincia da Coru\u00f1a na III e IV lexislaturas (1986-1992). Foi substitu\u00eddo no Congreso por Bel\u00e9n do Campo Pi\u00f1eiro en 1992.\nVida persoal.\nCasou con Florinda Pu\u00f1al Carballo e foi pai de Aurora, Jes\u00fas, Ana e Luis Eir\u00eds Pu\u00f1al."}
{"id": "212304", "revid": "5863", "url": "https://gl.wikipedia.org/wiki?curid=212304", "title": "Julio Padilla", "text": "Julio Padilla Carballada, nado en Melilla o 30 de xaneiro de 1950, \u00e9 un avogado e pol\u00edtico galego do PPdeG.\nTraxectoria.\nLicenciado en Dereito. \u00c9 membro do Corpo Xur\u00eddico Militar e coronel auditor, foi vogal do Consello Xeral do Poder Xudicial. Foi elixido deputado do Congreso pola provincia de Lugo na V, VI, VII e VIII lexislaturas (1993-2008). En 2008 foi nomeado fiscal xefe do Tribunal Militar terceiro."}
{"id": "212305", "revid": "1888", "url": "https://gl.wikipedia.org/wiki?curid=212305", "title": "Bel\u00e9n Mar\u00eda do Campo Pi\u00f1eiro", "text": ""}
{"id": "212307", "revid": "1888", "url": "https://gl.wikipedia.org/wiki?curid=212307", "title": "Julio Padilla Carballada", "text": ""}
{"id": "212308", "revid": "89787", "url": "https://gl.wikipedia.org/wiki?curid=212308", "title": "C\u00e9lula mesanxial", "text": "As c\u00e9lulas mesanxiais son c\u00e9lulas especializadas do mesanxio dos riles, que rodean os vasos sangu\u00edneos al\u00ed situados. O mesanxio \u00e9 un tecido situado no corp\u00fasculo renal. As c\u00e9lulas mesanxiais son c\u00e9lulas musculares lisas especializadas que funcionan regulando o fluxo de sangue a trav\u00e9s dos capilares. Div\u00eddense xeralmente en dous tipos, con diferente funci\u00f3n e localizaci\u00f3n, que son:\nC\u00e9lula mesanxial intraglomerular.\nAs c\u00e9lulas mesanxiais intraglomerulares son pericitos especializados localizados dentro do glom\u00e9rulo entre os capilares dos glom\u00e9rulos renais no corp\u00fasculo renal. Son c\u00e9lulas estreladas con moitas prolongaci\u00f3ns cara ao endotelio dos capilares, e con uni\u00f3ns comunicantes (\"gap junctions\").\nExercen principalmente as funci\u00f3ns de filtraci\u00f3n, soporte estrutural, e fagocitose.\nFiltraci\u00f3n e soporte estrutural.\nAs c\u00e9lulas mesanxiais intraglomerulares proporcionan un soporte estrutural para os capilares glomerulares e regulan o fluxo de sangue en ditos capilares grazas \u00e1 s\u00faa capacidade contr\u00e1ctil. A iniciaci\u00f3n da contracci\u00f3n das c\u00e9lulas mesanxiais \u00e9 similar \u00e1 do m\u00fasculo liso. A contracci\u00f3n das c\u00e9lulas mesanxiais est\u00e1 asociada coa contracci\u00f3n da membrana basal do endotelio dos capilares glomerulares. Isto causa o decrecemento da \u00e1rea superficial da membrana basal e as\u00ed producen un descenso da taxa de filtraci\u00f3n glomerular.\nAs c\u00e9lulas mesanxiais intraglomerulares contrib\u00faen tam\u00e9n de forma importante \u00e1 formaci\u00f3n da matriz extracelular, a cal cont\u00e9n fibronectina, col\u00e1xeno tipo IV, perlec\u00e1n, e laminina. Liberan tam\u00e9n mediadores inflamatorios e inmunes.\nFagocitose.\nAs c\u00e9lulas mesanxiais tam\u00e9n fagocitan compo\u00f1entes da l\u00e1mina basal e inmunoglobulinas. Son un exemplo pouco com\u00fan de c\u00e9lulas fagoc\u00edticas derivadas de c\u00e9lulas musculares lisas e non de monocitos. As c\u00e9lulas mesanxiais colaboran cos neutr\u00f3filos na eliminaci\u00f3n doutras c\u00e9lulas mesanxiais que sufriron apoptose e tam\u00e9n outros residuos situados nos glom\u00e9rulos.\nC\u00e9lula mesanxial extraglomerular.\nAs c\u00e9lulas mesanxiais extraglomerulares, tam\u00e9n chamadas c\u00e9lulas do lacis (\u00e1s veces escrito \"de Lacis\"), c\u00e9lulas da almofada polar ou c\u00e9lulas de Goormaghtigh (en honor do pat\u00f3logo belga Norbert Goormaghtigh), est\u00e1n localizadas nos riles f\u00f3ra do glom\u00e9rulo, situadas nas proximidades do polo vascular da m\u00e1cula densa, entre esta e as arter\u00edolas aferente e eferente. As c\u00e9lulas do lacis forman parte do aparato xustaglomerular xunto con outros dous tipos de c\u00e9lulas: as da m\u00e1cula densa do t\u00fabulo contornado distal e as c\u00e9lulas xustaglomerulares da arter\u00edola aferente. Este aparato controla a presi\u00f3n sangu\u00ednea por medio do sistema renina-anxiotensina-aldosterona. Son c\u00e9lulas que env\u00edan prolongaci\u00f3ns ata preto da m\u00e1cula densa e presentan moitas uni\u00f3ns comunicantes. Con microscop\u00eda electr\u00f3nica a base das c\u00e9lulas da macula densa parece interdixitarse coas c\u00e9lulas do lacis de modo complexo. Son bastante planas e est\u00e1n unhas encima das outras separadas por unha rede de membranas basais. Son en xeral c\u00e9lulas agranulares, pero algunhas presentan pequenos gr\u00e1nulos. A funci\u00f3n espec\u00edfica das c\u00e9lulas do lacis non se co\u00f1ece con exactitude, a\u00ednda que foron asociadas coa secreci\u00f3n de eritropoetina e poder\u00ecan ter unha funci\u00f3n de soporte e colaboraren co aparato xustaglomerular e contribu\u00edren ao control tubuloglomerular."}
{"id": "212311", "revid": "27155", "url": "https://gl.wikipedia.org/wiki?curid=212311", "title": "C\u00e9lula mesanxial intraglomerular", "text": ""}
{"id": "212312", "revid": "27155", "url": "https://gl.wikipedia.org/wiki?curid=212312", "title": "C\u00e9lula mesanxial extraglomerular", "text": ""}
{"id": "212313", "revid": "12452", "url": "https://gl.wikipedia.org/wiki?curid=212313", "title": "C\u00e9lula de Lacis", "text": ""}
{"id": "212314", "revid": "12452", "url": "https://gl.wikipedia.org/wiki?curid=212314", "title": "C\u00e9lula de Goormaghtigh", "text": ""}
{"id": "212315", "revid": "85894", "url": "https://gl.wikipedia.org/wiki?curid=212315", "title": "Jes\u00fas Busto Salgado", "text": "Jes\u00fas Busto Salgado, nado en Cambados o 12 de outubro de 1943, \u00e9 un pol\u00edtico galego do PPdeG.\nTraxectoria.\nLicenciado en Matem\u00e1ticas, \u00e9 profesor de Instituto de Bacharelato. Foi Profesor do Colexio San Pablo CEU (Madrid) e profesor de Matem\u00e1ticas do IES Otero Pedrayo de Ourense. Foi director Provincial do Ministerio de Educaci\u00f3n en Ourense (1981-1982). Foi elixido deputado do Congreso pola provincia de Ourense na III e IV lexislaturas (1986-1993). Foi membro da executiva de Centristas de Galicia. Foi director do CIDE (Centro de Investigaci\u00f3n e Documentaci\u00f3n Educativa) en 1999.\nVida persoal.\nCasou con Mar\u00eda Concepci\u00f3n Ramos Salgado."}
{"id": "212316", "revid": "22570", "url": "https://gl.wikipedia.org/wiki?curid=212316", "title": "Prima de risco", "text": "A prima de risco (ou diferencial de d\u00e9beda) \u00e9 a diferenza entre o xuro que ten que pagar un pa\u00eds inseguro economicamente por financiarse nos mercados de d\u00e9beda en comparaci\u00f3n co xuro que ten que pagar outro pa\u00eds cuxos activos son m\u00e1is seguros.\nNo caso europeo, a prima de risco \u00e9 a diferenza entre o xuro que se compromete a pagar un pa\u00eds cando emite bonos en comparaci\u00f3n co xuro dos bonos alem\u00e1ns, co mesmo prazo de vencemento. As\u00ed, por exemplo, cando os bonos espa\u00f1ois son colocados no mercado de d\u00e9beda cun xuro a 10 anos dun 6%, mentres que os bonos alem\u00e1ns son colocados no mesmo mercado de d\u00e9beda e co mesmo vencemento a 10 anos cun xuro do 2%, consid\u00e9rase que a prima de risco de Espa\u00f1a \u00e9 de 400 puntos b\u00e1sicos, \u00e9 dicir:\nO 4% sae de restar o 6% de xuro dos bonos espa\u00f1ois a 10 anos, menos o 2% de xuro dos bonos alem\u00e1ns a 10 anos, que son os que se empregan como referencia na Uni\u00f3n Europea.\nEste diferencial xorde do risco que corren os investidores cando invisten en d\u00e9beda dun pa\u00eds economicamente inseguro. Estes investidores corren ese risco a cambio dunha maior rendibilidade, mentres que cando invisten en d\u00e9beda dun pa\u00eds seguro, corren menos riscos pero tam\u00e9n acadan menos rendibilidade do seu investimento.\nA prima de risco dun pa\u00eds pode medrar non s\u00f3 polo debilitamento da s\u00faa propia econom\u00eda, sen\u00f3n tam\u00e9n polo fortalecemento da econom\u00eda do pa\u00eds que se colle como referencia."}
{"id": "212317", "revid": "23204", "url": "https://gl.wikipedia.org/wiki?curid=212317", "title": "Bouquinistes", "text": "Os bouquinistes (libreiros en lingua francesa) son os vendedores de libros antigos e de ocasi\u00f3n da cidade de Par\u00eds, que te\u00f1en os seus postos \u00e1s beiras do r\u00edo Sena: entre pont Marie e quai du Louvre na beira dereita, e entre o quai de la Tournelle e quai Voltaire na beira esquerda.\nHistoria.\nA tradici\u00f3n dos \"bouquinistes\" comeza cara ao s\u00e9culo XVI cos pequenos comerciantes itinerantes. Logo da presi\u00f3n dos libreiros, en 1649 publicouse un regulamento prohibindo as tendas ambulantes e os escaparates de libros sobre a Pont Neuf. O poder na \u00e9poca ti\u00f1a unha gran teima teima coa limitaci\u00f3n dos mercados paralelos non suxeitos \u00e1 censura. Segundo a regulamentaci\u00f3n de cada momento, os libreiros ambulantes foron expulsados e despois reintegrados aos seus postos.\nO emblema tradicional dos libreiros \u00e9 un lagarto portando unha espada. O lagarto simboliza os libreiros sempre mirando cara ao Sol para vender os seus libros, e a espada representa o seu desexo de acadar a nobre profesi\u00f3n de libreiro, pois a estes lles fora concedido o privilexio de usar a espada.\nO termo \"bouquiniste\" apareceu no dicionario da Academia Francesa en 1789. En 1859 foron definidas as concesi\u00f3ns pola cidade de Par\u00eds, e os libreiros puideron establecerse en puntos fixos. Toda persoa ti\u00f1a dereito a 10 metros, cun pago inicial de 25 F e unha taxa anual de 26,35 F. O horario de apertura estableceuse de sol a sol. Finalmente, en 1930 definiuse o tama\u00f1o fixo dos postos.\nInstalados ao longo de m\u00e1is de tres quil\u00f3metros ao longo do Sena, nunha zona reco\u00f1ecida como patrimonio da humanidade pola UNESCO en 1991, os 240 \"bouquinistes\" de Par\u00eds rexentan os 900 postos verdes, onde hai expostos uns 300.000 libros antigos e de ocasi\u00f3n, as\u00ed como numerosas revistas, selos e postais para colecci\u00f3ns.\nO actual \u00ab\"R\u00e8glement des Bouquinistes\"\u00bb foi aprobado o 1 de outubro de 1993, sendo alcalde Jacques Chirac."}
{"id": "212318", "revid": "323", "url": "https://gl.wikipedia.org/wiki?curid=212318", "title": "Merengue (x\u00e9nero musical)", "text": ""}
{"id": "212319", "revid": "98629", "url": "https://gl.wikipedia.org/wiki?curid=212319", "title": "I'm Not There", "text": "I'm Not There \u00e9 un filme estadounidense dirixido por Todd Haynes que se estreou no 2007.\nSinopse.\nRetrato do lendario m\u00fasico Bob Dylan. Seis int\u00e9rpretes encarnan diferentes momentos da vida persoal e profesional do cantante norteamericano que revolucionou a m\u00fasica popular nos anos 60 e 70. O filme consta de varias historias cuxos protagonistas son do m\u00e1is heterox\u00e9neo: Woody (Marcus Carl Franklin) \u00e9 un neno negro de once anos que sempre est\u00e1 fuxindo. Robbie (Heath Ledger), un artista que vive na estrada. Jude (Cate Blanchett), un xove andr\u00f3xino, \u00e9 estrela de rock. John (Christian Bale), un \u00eddolo folk que se converte en evanxelista. E Billy (Richard Gere) \u00e9 un famoso fuxitivo.\nPersonaxes.\nOs primeiros seis personaxes representan diferentes aspectos da vida e da m\u00fasica de Bob Dylan."}
{"id": "212320", "revid": "98629", "url": "https://gl.wikipedia.org/wiki?curid=212320", "title": "Freddy Got Fingered", "text": "Freddy Got Fingered \u00e9 un filme estadounidense dirixido por Tom Green que se estreou no 2001.\nSinopse.\nUn debuxante en paro chamado Gordon vese obrigado a volver a vivir cos seus pais e co seu irm\u00e1n m\u00e1is novo Freddy. Cando os seus pais lle piden que se vaia da casa, comeza a lanzar rumores falsos que aseguran que o seu pai abusa sexualmente do seu irm\u00e1n. Gordon aproveita a situaci\u00f3n familiar para realizar unha serie de animaci\u00f3n baseada no seu propio fogar."}
{"id": "212321", "revid": "98629", "url": "https://gl.wikipedia.org/wiki?curid=212321", "title": "Longa Marcha 3", "text": "Longa Marcha 3 (\"Chang Zheng 3\" en pinyin, abreviadamente CZ-3) \u00e9 o nome dun modelo retirado da familia de foguetes Longa Marcha que d\u00e1 nome a toda unha subfamilia de foguetes.\nCaracter\u00edsticas.\nO Longa Marcha 3 era un lanzador orbital chin\u00e9s de tres etapas dese\u00f1ado para po\u00f1er sat\u00e9lites de ata 4800\u00a0kg en \u00f3rbita baixa terrestre e de ata 1400\u00a0kg en \u00f3rbita de transferencia xeoestacionaria. A primeira e segunda etapas estaban baseadas no foguete Longa Marcha 2C, alimentado por tetr\u00f3xido de nitr\u00f3xeno e UDMH, reusando a maior parte da s\u00faa tecnolox\u00eda. A terceira etapa usaba un motor criox\u00e9nico alimentado por ox\u00edxeno l\u00edquido e hidr\u00f3xeno l\u00edquido que supuxo un grande adianto t\u00e9cnico para a China en canto a motores foguete."}
{"id": "212322", "revid": "4817", "url": "https://gl.wikipedia.org/wiki?curid=212322", "title": "CZ-3", "text": ""}
{"id": "212323", "revid": "4817", "url": "https://gl.wikipedia.org/wiki?curid=212323", "title": "CZ 3", "text": ""}
{"id": "212324", "revid": "31271", "url": "https://gl.wikipedia.org/wiki?curid=212324", "title": "Atrito", "text": ""}
{"id": "212326", "revid": "98629", "url": "https://gl.wikipedia.org/wiki?curid=212326", "title": "Reservoir Dogs", "text": "Reservoir Dogs \u00e9 un filme estadounidense dirixido por Quentin Tarantino que se estreou en 1992. Pertence \u00f3 x\u00e9nero neo-noir e suspense e conta os eventos anteriores e posteriores dun roubo de diamantes errado. Foi o primeiro filme do director e guionista Quentin Tarantino, e est\u00e1 protagonizado por Harvey Keitel, Tim Roth, Steve Buscemi, Chris Penn, Lawrence Tierney e Michael Madsen. Tarantino e Edward Bunker te\u00f1en papeis menores no filme. Incorpora moitos temas que se converteron en sinais de identidade do cine violento de Tarantino, como referencias da cultura popular, linguaxe vulgar e a narrativa non lineal.\nO filme converteuse nun cl\u00e1sico de culto do cine independente. Foi chamado o \"Meirande Filme Independente de T\u00f3dolos Tempos\" pola revista \"Empire\". \"Reservoir Dogs\" foi polo xeral ben recibida, e o elenco de actores foi eloxiado por moitos cr\u00edticos. Malia que non tivo moita promoci\u00f3n na s\u00faa estrea, tivo un \u00e9xito modesto nos Estados Unidos despois de recadar $2\u00a0832\u00a0029 sobre un orzamento de $1,2 mill\u00f3ns. Tivo m\u00e1is \u00e9xito no Reino Unido, recadando preto de \u00a36,5 mill\u00f3ns, acadando a\u00ednda m\u00e1is popularidade despois do seguinte filme de Tarantino, \"Pulp Fiction\". A banda sonora, titulada \"Reservoir Dogs: The Original Motion Picture Soundtrack\", foi lanzada coas canci\u00f3ns empregadas no filme, que pertencen na s\u00faa maior\u00eda \u00e1 d\u00e9cada de 1970.\nSinopse.\nUnha banda organizada \u00e9 contratada para atracar unha empresa e levar uns diamantes. Por\u00e9n, antes de que soe a alarma, a polic\u00eda xa est\u00e1 al\u00ed. Alg\u00fans membros da banda morren no enfrontamento coas forzas da orde, e os demais re\u00fanense no lugar acordado."}
{"id": "212328", "revid": "23204", "url": "https://gl.wikipedia.org/wiki?curid=212328", "title": "Ben Kingsley", "text": "Sir Ben Kingsley, nado o 31 de decembro de 1943 en Snainton, Yorkshire Norte, \u00e9 un actor ingl\u00e9s con m\u00e1is de 50 anos de traxectoria. A\u00ednda que \u00e9 co\u00f1ecido por Ben Kingsley, o seu nome orixinal \u00e9 Krishna Pandit Bhanji (\u0a95\u0ac3\u0ab7\u0acd\u0aa3\u0abe \u0aaa\u0a82\u0aa1\u0abf\u0aa4 \u0aad\u0abe\u0aa8\u0a9c\u0ac0 en lingua gujarati).\nTraxectoria.\nEn reco\u00f1ecemento \u00e1 s\u00faa carreira como actor, en 1982 foi galardoado co Oscar \u00f3 mellor actor polo filme \"Gandhi\", no que interpretou o papel de Mahatma Gandhi. Tam\u00e9n ga\u00f1ou dous Globos de Ouro, un Grammy, un BAFTA e o Premio do Sindicato de Actores. \u00c9 reco\u00f1ecido internacionalmente polo seu traballo noutros filmes de \u00e9xito como \"Schindler's List\" (1993), \"Twelfth Night\" (1996), \"Sexy Beast\" (2000), \"Casa de area e n\u00e9boa\" (2003), \"Lucky Number Slevin\" (2006), \"Shutter Island\" (2010), \"\" (2010), \"Hugo\" (2011), \"Iron Man 3\" (2013), \"The Boxtrolls\" (2014) e \"The Jungle Book\" (2016).\nKingsley foi nomeado Knight Bachelor (cabaleiro) no Palacio de Buckingham en 2002 polos seus servizos \u00e1 industria cinematogr\u00e1fica brit\u00e1nica. En 2010 foi galardoado cunha estrela no Paseo da Fama de Hollywood."}
{"id": "212329", "revid": "23204", "url": "https://gl.wikipedia.org/wiki?curid=212329", "title": "Himno de Arag\u00f3n", "text": "O himno de Arag\u00f3n \u00e9 un dos s\u00edmbolos de Arag\u00f3n. A m\u00fasica \u00e9 do compositor aragon\u00e9s Ant\u00f3n Garc\u00eda Abril e entronca a tradici\u00f3n musical aragonesa con elementos musicais de fonda raizame popular. A letra foi elaborada polos poetas aragoneses Ildefonso Manuel Gil, \u00c1ngel Guinda, Rosendo Tello e Manuel Vilas, e destaca dentro da s\u00faa estrutura po\u00e9tica valores como a liberdade, a xustiza, a raz\u00f3n, a verdade... que historicamente representan a expresi\u00f3n de Arag\u00f3n como pobo."}
{"id": "212332", "revid": "89787", "url": "https://gl.wikipedia.org/wiki?curid=212332", "title": "Copa de Europa de h\u00f3ckey a pat\u00edns 2011-2012", "text": "A cuadrax\u00e9simo s\u00e9tima edici\u00f3n da Copa de Europa de h\u00f3ckey a pat\u00edns masculina (denominada Liga Europea dende a tempada 2007-08) comezou o 19 de novembro do 2011 coa primeira xornada da fase de grupos e finalizou o 27 de maio do 2012 coa disputa da final. Nesta edici\u00f3n proclamouse campi\u00f3n o HC Liceo da Coru\u00f1a tras derrotar por 4 goles a 2 ao FC Barcelona na final disputada na cidade italiana de Lodi, conseguindo as\u00ed o equipo galego o seu sexto t\u00edtulo da m\u00e1xima competici\u00f3n continental e revalidando o t\u00edtulo conseguido a tempada anterior.\nEquipos participantes.\nDado que o campi\u00f3n da Liga Europea 2010-11, o HC Liceo, obtivo unha praza na fase de grupos a trav\u00e9s da s\u00faa clasificaci\u00f3n na OK Liga, quedou vacante unha praza na fase de grupos. O CERH decidiu que o antigo criterios para aceptar aos clubs, empregando un \"ranking\" de clubs, rematar\u00eda na tempada 2011-12. Na tempada 2011\u20132012 os clubs que participaron foron seleccionados empregando un criterio similar ao da UEFA Champions League, un \"ranking\" de pa\u00edses. Na seguinte t\u00e1boa pode verse o n\u00famero de equipos por cada pa\u00eds e a clasificaci\u00f3n das distintas ligas:\nOs 16 equipos participantes son o campi\u00f3n da edici\u00f3n anterior da Liga Europea (o HC Liceo), o campi\u00f3n da Copa CERS 2011 (o SL Benfica) e os equipos campi\u00f3ns das s\u00faas respectivas ligas ou campionatos nacionais, a\u00ednda que o campi\u00f3n da liga inglesa, o Middlesbrough RHC renunciou a participar en competici\u00f3ns continentais, disputando en representaci\u00f3n de Inglaterra a Copa CERS 2012 o Herne Bay United, polo que foi substitu\u00eddo polo ERG Iserlohn alem\u00e1n, pasando a haber dous clubs alem\u00e1ns.\nDestes 16 equipos participantes cinco pertencen \u00e1 OK Liga (Estado espa\u00f1ol), catro ao Campeonato Portugu\u00eas (Portugal), tres \u00e1 Serie A1 (Italia), dous \u00e1 1 Bundesliga (Alema\u00f1a), un \u00e1 Nationale 1 (Francia), e outro representante da LNA (Su\u00edza).\nSistema de competici\u00f3n.\nEsta edici\u00f3n da Liga Europea consta de d\u00faas fases: unha primeira fase de grupos e unha final a oito (\"Final Eight\").\nDurante a fase de grupos, cada equipo enfr\u00f3ntase a dobre partido (ida e volta) contra os outros tres integrantes do seu grupo. Cada vitoria conta 3 puntos, o empate reparte un punto a cada un dos equipos, e a derrota non suma ning\u00fan punto. Os dous mellores equipos de cada grupo ao final das seis xornadas desta fase clasif\u00edcanse para a \"Final Eight\". A composici\u00f3n dos catro grupos decidiuse mediante un sorteo que tivo lugar en Gen\u00e8ve (Su\u00edza) o 9 de setembro de 2011. Os 16 equipos repart\u00edronse en catro grupos do seguinte xeito:\nFinal a 8.\nA Final a Oito da Liga Europea 2011-2012 disputouse entre os d\u00edas 24 e 27 de maio de 2012. Esta fase final tivo lugar no PalaCastellotti de Lodi (Italia), o recinto deportivo m\u00e1is grande da cidade lombarda con capacidade para 2.655 espectadores. Nesta fase disput\u00e1ronse 7 partidos, marc\u00e1ndonse un total de 55 goles (cunha media de 7,86 goles por partido), e os m\u00e1ximos goleadores foron Massimo Tataranni e De Oro (\u00e1mbolos dous do Hockey Valdagno) con cinco goles cada un.\nO evento foi organizado polo Amatori Lodi, coa colaboraci\u00f3n do Hockey Valdagno e da Lega Nazionale Hockey. O cadro de competici\u00f3n foi determinado mediante sorteo celebrado na cidade portuguesa de Lisboa o 15 de abril de 2012."}
{"id": "212334", "revid": "98629", "url": "https://gl.wikipedia.org/wiki?curid=212334", "title": "David G. Bromley", "text": "David G. Bromley, nado en 1941, \u00e9 un soci\u00f3logo estadounidense, profesor de sociolox\u00eda e estudos relixiosos na Virginia Commonwealth University e na Universidade de Virxinia nas que centra a s\u00faa investigaci\u00f3n acad\u00e9mica na sociolox\u00eda da relixi\u00f3n, primariamente nas seitas, novos movementos relixiosos, a apostas\u00eda e o movemento antiseita.\nTraxectoria.\nEstudou no Colby College e na Universidade Duke. Entre 1968 e 1974 deu clase na Universidade de Virxinia e logo na Universidade de Texas en Austin (1976\u20131980) e Universidade de Hartford (1980\u20131983) e desde 1983 ensina nas universidades de Virxinia e na Virginia Commonwealth. Entre 1992 e 1995 foi editor do \"Journal for the Scientific Study of Religion\", publicado pola Society for the Scientific Study of Religion, e foi presidente da Association for the Sociology of Religion en 1994. Bromley segue varias li\u00f1as de investigaci\u00f3n: a an\u00e1lise da organizaci\u00f3n dos novos movementos relixiosos como fixo na s\u00faa primeira obra dedicada \u00e1 Igrexa da Unificaci\u00f3n publicada en 1979, salientando a mobilizaci\u00f3n de recursos para interpretar o seu crecemento. Outra li\u00f1a \u00e9 a relaci\u00f3n entre novos movementos e contracultura que analiza como un todo, ao que lle engade o movemento antiseitas"}
{"id": "212340", "revid": "5876811", "url": "https://gl.wikipedia.org/wiki?curid=212340", "title": "Escudo de Arag\u00f3n", "text": "O escudo de Arag\u00f3n \u00e9 o s\u00edmbolo her\u00e1ldico que representa a Arag\u00f3n. Componse de catro cuarteis que, na configuraci\u00f3n adoptada, se difundiron con predominio sobre outras ordenaci\u00f3ns her\u00e1ldicas, tendendo a consolidarse dende a Idade Moderna para arraigar decididamente no s\u00e9culo XIX e ser aprobado pola Real Academia da Historia en 1921. A s\u00faa descrici\u00f3n e uso est\u00e1 regulado pola \"Lei sobre o uso da Bandeira e Escudo de Arag\u00f3n\" \"(Lei 2/1984, de 16 de abril; B.O.A. n.o 5, de 18 de abril de 1984)\" no artigo 4t.\nOrixe hist\u00f3rica.\nO Escudo de Arag\u00f3n esta testificado na s\u00faa disposici\u00f3n m\u00e1is co\u00f1ecida na gran cr\u00f3nica renacentista \"Cr\u00f3nica de Arag\u00f3n\" do monxe aragon\u00e9s Gualberto Fabricio de Vagad, que foi publicada en Zaragoza no ano 1499. O escudo est\u00e1 formado por catro divisi\u00f3ns que, na configuraci\u00f3n adoptada, vanse espallar e popularizar por riba doutras ordenaci\u00f3ns her\u00e1ldicas, consolid\u00e1ndose na Idade Moderna para ficar decididamente no s\u00e9culo XIX."}
{"id": "212341", "revid": "72012", "url": "https://gl.wikipedia.org/wiki?curid=212341", "title": "Miguel Riestra Par\u00eds", "text": "Miguel Riestra Par\u00eds, nado en 1918 e finado en Pamplona en decembro de 1987 foi un avogado e pol\u00edtico galego.\nTraxectoria.\nSecretario da Delegaci\u00f3n provincial de Informaci\u00f3n e Turismo en Ourense (1967). Foi alcalde de Ourense (1974-1977) e conselleiro provincial do Movimiento. Foi elixido deputado do Congreso por AP pola provincia de Ourense na lexislatura constitu\u00ednte (1977-1979). En 1983 foi nomeado Delegado provincial da Conseller\u00eda de Turismo e Deportes en Ourense."}
{"id": "212343", "revid": "25871", "url": "https://gl.wikipedia.org/wiki?curid=212343", "title": "Sir Ben Kingsley", "text": ""}
{"id": "212344", "revid": "25871", "url": "https://gl.wikipedia.org/wiki?curid=212344", "title": "Krishna Pandit Bhanji", "text": ""}
{"id": "212345", "revid": "55340", "url": "https://gl.wikipedia.org/wiki?curid=212345", "title": "Bandeira de Asturias", "text": "A bandeira de Asturias \u00e9 a tradicional rectangular coa Cruz da Vitoria en amarelo sobre fondo azul, segundo se establece no Estatuto de Autonom\u00eda do Principado de Asturias, no seu artigo 3.1. Dos brazos da cruz colgan as letras gregas alfa mai\u00fascula e omega min\u00fascula, que significan o principio e a fin (a infinita extensi\u00f3n de Deus). A letra omega \u00e9 min\u00fascula e non mai\u00fascula porque as\u00ed se atopa representado nas ilustraci\u00f3ns m\u00e1is antigas que se co\u00f1ecen, como as pinturas de San Xuli\u00e1n dos Prados.\nO eixo vertical da Cruz da Vitoria est\u00e1 a unha distancia da vaina de media anchura da bandeira. Na s\u00faa forma de gala ou respecto, a bandeira confecci\u00f3nase con tafet\u00e1n de seda coa Cruz da Vitoria de ouro e pedras preciosas, mentres que nos demais casos fanse con tecido forte de la ou fibra sint\u00e9tica, levando a Cruz da Vitoria estampada o sobreposta. Na versi\u00f3n da bandeira \u00abpara uso distinto da su colocaci\u00f3n no mastro\u00bb, a Cruz da Vitoria sit\u00faase no centro.\nAlg\u00fans sectores pol\u00edticos utilizan a denominaci\u00f3n de \u00abAsturina\u00bb para referirse a ela. A orixe do termo est\u00e1 no empregado por Conceyu Bable e o nacionalismo asturiano (o primeiro partido que a usou foi o Conceyu Nacionalista Astur) para referirse \u00e1 bandeira asturiana nos anos setenta.\nHistoria.\nA orixe da bandeira de Asturias est\u00e1 en 1808, durante a guerra da Independencia espa\u00f1ola. Como a\u00ednda non hab\u00eda bandeira oficial espa\u00f1ola, os asturianos crearon a bandeira actual, sen ningunha intenci\u00f3n separatista na guerra contra o imperio de Napole\u00f3n. Na s\u00faa primeira versi\u00f3n inclu\u00eda o lema \"Asturias jam\u00e1s vencida\" (Asturias xamais vencida)."}
{"id": "212346", "revid": "5863", "url": "https://gl.wikipedia.org/wiki?curid=212346", "title": "Sidney Poitier", "text": "Sir Sidney Poitier KBE, nado en Miami (Florida) o 20 de febreiro de 1927 e finado nas Bahamas o 6 de xaneiro de 2022, foi un actor, director de cine, escritor e diplom\u00e1tico baham\u00e9s-estadounidense.\nTraxectoria.\nComezou a facerse co\u00f1ecer nos seus traballos como protagonista en varios filmes onde desafiaba conscientemente os estereotipos raciais e daba unha nova credibilidade \u00f3s actores negros.\nEn 1963, Poitier acadou o premio Oscar \u00f3 mellor actor polo seu papel no filme \"Lilies of the Field\", sendo ademais o primeiro afroamericano en facelo. A importancia deste fito consolidouno como actor de renome, e en 1967 chegou a facer o papel principal de tres filmes que conseguiron o r\u00e9cord de recadaci\u00f3n dese ano: \"To Sir, with Love\", \"Na calor da noite\" e \"A que non sabes quen v\u00e9n cear esta noite?\".\nComo director, Poitier levou a cabo varios filmes que acadaron popularidade como \"Uptown Saturday Night\", \"Let's Do It Again\" (xunto co seu amigo Bill Cosby) e \"Stir Crazy\" con Richard Pryor e Gene Wilder.\nNo 2002, 38 anos despois de ga\u00f1ar, Poitier foi homenaxeado pola Academia co \u00d3scar Honor\u00edfico en reco\u00f1ecemento \"das s\u00faas not\u00e1beis contribuci\u00f3ns como artista e como ser humano\".\nDende 1997 a 2007 traballou como embaixador das Bahamas no Xap\u00f3n.\nEn 2016, a Academia Brit\u00e1nica de Cine e Televisi\u00f3n outorgoulle, na 69\u00aa edici\u00f3n, un BAFTA honor\u00edfico pola s\u00faa contibuci\u00f3n \u00e1 industria cinematogr\u00e1fica.\nObra escrita.\nAutobiograf\u00edas.\nPoitier ten publicado tres libros autobiogr\u00e1ficos:"}
{"id": "212347", "revid": "25871", "url": "https://gl.wikipedia.org/wiki?curid=212347", "title": "Sir Sidney Poitier", "text": ""}
{"id": "212348", "revid": "75439", "url": "https://gl.wikipedia.org/wiki?curid=212348", "title": "Asturias, patria querida", "text": "O himno de Asturias \u00e9 o himno oficial do Principado de Asturias, segundo establece a Lei 1/1984 do 27 de abril. Tr\u00e1tase dunha canci\u00f3n popular, que estaba tan arraigada entre os asturianos que foi elixida finalmente como himno.\nHistoria.\nSegundo as \u00faltimas investigaci\u00f3ns, realizadas por Fernando de la Puente Hevia, parece ser que a s\u00faa orixe est\u00e1 en Cuba. Ignacio Pi\u00f1eiro, m\u00fasico cubano, fixo a canci\u00f3n para homenaxear o seu pai que era asturiano e volvera a Asturias para morrer.\nLetra.\nVersi\u00f3n popular durante a Revoluci\u00f3n de Asturias.\nDurante a Revoluci\u00f3n de Asturias de 1934, os sublevados socialistas asturianos entoaban un cantar popular, cuxa letra dic\u00eda as\u00ed: "}
{"id": "212350", "revid": "23204", "url": "https://gl.wikipedia.org/wiki?curid=212350", "title": "Michelle Williams", "text": "Michelle Ingrid Williams, nada o 9 de setembro de 1980 en Kalispell, Montana, \u00e9 unha actriz estadounidense."}
{"id": "212351", "revid": "23204", "url": "https://gl.wikipedia.org/wiki?curid=212351", "title": "Michelle Williams (actriz)", "text": ""}
{"id": "212352", "revid": "98629", "url": "https://gl.wikipedia.org/wiki?curid=212352", "title": "Species. Especies asasinas", "text": "Species. Especies asasinas (en ) \u00e9 un filme estadounidense dirixido por Roger Donaldson que se estreou en 1995. O filme tivo unha secuela no ano 1998, \"Species II\", na que Henstridge, Madsen e Helgenberger retomaron os seus papeis. A este filme seguiuno outro no 2004, \"Species III\" e no 2007 \"Species: The Awakening\", que \u00e9 un filme separado do resto da serie, cuxa historia non contin\u00faa a das anteriores.\nSinopse.\nCando unha fermosa rapaza resultante do cruzamento dun ser humano e dun alien\u00edxena (Natasha Henstridge) foxe dun laboratorio de observaci\u00f3n, o cient\u00edfico Xavier Fich (Ben Kingsley) env\u00eda na s\u00faa busca a un asasino profesional (Michael Madsen), a un psiquiatra, a unha bi\u00f3loga e a un antrop\u00f3logo para dar con ela. Mentres seguen a s\u00faa pista pola cidade dos \u00c1nxeles, o equipo descobre cal \u00e9 o seu plan; aparearse con homes para producir cr\u00edas que poidan destru\u00edr \u00e1 raza humana. Mentres o seu mortal reloxo biol\u00f3xico avanza con rapidez, Fitch e o seu equipo l\u00e1nzanse a unha inquietante persecuci\u00f3n da que depende o destino da humanidade."}
{"id": "212353", "revid": "85894", "url": "https://gl.wikipedia.org/wiki?curid=212353", "title": "Bill Murray", "text": "William James \"Bill\" Murray, nado o 21 de setembro de 1950 en Wilmette, Illinois, \u00e9 un actor e humorista estadounidense."}
{"id": "212354", "revid": "102241", "url": "https://gl.wikipedia.org/wiki?curid=212354", "title": "Lingua fante", "text": "A lingua fante \u00e9 unha das tres variedades escritas que forman a lingua akan que emprega o pobo fante que \u00e9 maior\u00eda no centro e oeste de Ghana as\u00ed como en asentamentos doutras rexi\u00f3ns no sur dese pa\u00eds. Fante constit\u00fae a lingua com\u00fan de comunicaci\u00f3n entre os diversos reinos tradicionais fante, cada un dos cales ten o seu propio subdialecto: Agona, Anomabo, Abura, Gomua, Oguaa, Ahanta.\nAlfabeto.\nEn 1990, a Oficina das Linguas de Ghana publicou unha gu\u00eda ortogr\u00e1fica para o fante, que \u00e9 a que se emprega no ensino e \u00e9 semellante \u00e1s outras variedades akan. "}
{"id": "212356", "revid": "89787", "url": "https://gl.wikipedia.org/wiki?curid=212356", "title": "Baxter Dury", "text": "Baxter Dury, nado o 18 de decembro de 1971 en Wingrave (Buckinghamshire), \u00e9 un cantante ingl\u00e9s de m\u00fasica indie, que traballa con selo discogr\u00e1fico Rough Trade Records."}
{"id": "212358", "revid": "85894", "url": "https://gl.wikipedia.org/wiki?curid=212358", "title": "Kourtney Brown", "text": "Kourtney Eugene Brown, nado en Miami (Florida) o 9 de febreiro de 1984, \u00e9 un actor, modelo e presentador de televisi\u00f3n baham\u00e9s-estadounidense.\nBiograf\u00eda.\nA\u00ednda que naceu en Miami, criouse en Nassau, capital de Bahamas situada na illa de Nova Providencia."}
{"id": "212359", "revid": "1836", "url": "https://gl.wikipedia.org/wiki?curid=212359", "title": "Tella de cer\u00e1mica", "text": ""}
{"id": "212360", "revid": "23204", "url": "https://gl.wikipedia.org/wiki?curid=212360", "title": "Himno das Cortes", "text": "O Himno das Cortes \u00e9 o himno oficial de Navarra, e estableceuse como himno oficial pola Lei Foral 7/1986 do 28 de maio, que regulaba os s\u00edmbolos de Navarra e que foi substitu\u00edda e derogada pola lei de s\u00edmbolos de Navarra de 2003, do 4 de abril."}
{"id": "212361", "revid": "12452", "url": "https://gl.wikipedia.org/wiki?curid=212361", "title": "C\u00e9lula do lacis", "text": ""}
{"id": "212362", "revid": "98629", "url": "https://gl.wikipedia.org/wiki?curid=212362", "title": "Flipper (filme de 1996)", "text": "Flipper \u00e9 un filme estadounidense dirixido por Alan Shapiro que se estreou en 1996.\nSinopse.\nUn rapaz chamado Sandy chega a unha illa para pasar o ver\u00e1n xunto \u00f3 seu t\u00edo, pero s\u00e9ntese atrapado, sen amigos nin diversi\u00f3n. Non pod\u00eda imaxinar que un golfi\u00f1o \u00f3 que salva dunha morte segura, causada por un pescador sen escr\u00fapulos, \u00eda ser non s\u00f3 o seu compa\u00f1eiro sen\u00f3n un valioso aliado para demostrar que uns desaprehensivos est\u00e1n vertendo no mar residuos t\u00f3xicos."}
{"id": "212364", "revid": "35560", "url": "https://gl.wikipedia.org/wiki?curid=212364", "title": "Longa Marcha 3A", "text": "Longa Marcha 3A (\"Chang Zheng 3A\" en pinyin, abreviadamente CZ-3A) \u00e9 o nome dun modelo da familia de foguetes Longa Marcha.\nCaracter\u00edsticas.\nO Longa Marcha 3A \u00e9 un lanzador orbital chin\u00e9s de tres etapas dese\u00f1ado para po\u00f1er sat\u00e9lites de ata 7200\u00a0kg en \u00f3rbita baixa terrestre e de ata 2600\u00a0kg en \u00f3rbita de transferencia xeoestacionaria. Est\u00e1 baseado no Longa Marcha 3 e mellorado cun sistema de control optimizado e unha terceira etapa criox\u00e9nica m\u00e1is potente, o que lle proporciona unha maior flexibilidade en canto control de actitude e m\u00e1is diversade de misi\u00f3ns."}
{"id": "212365", "revid": "4817", "url": "https://gl.wikipedia.org/wiki?curid=212365", "title": "CZ-3A", "text": ""}
{"id": "212367", "revid": "4817", "url": "https://gl.wikipedia.org/wiki?curid=212367", "title": "CZ 3A", "text": ""}
{"id": "212368", "revid": "75439", "url": "https://gl.wikipedia.org/wiki?curid=212368", "title": "Bell &amp; Howell", "text": "Bell &amp; Howell \u00e9 unha fabricante hist\u00f3rico estadounidense de proxectores e c\u00e1maras de cinema, fund\u00e1rona o proxeccionista Donald J. Bell e o mec\u00e1nico Albert S. Howell en Chicago co nome de Bell &amp; Howell o 17 de febreiro de 1907. Bell deixou a compa\u00f1\u00eda en 1921 e Howell retirouse en 1940. No ano 2003 uniuse con B\u00f6we Systec Inc. in 2003 e co\u00f1eceuse como B\u00f6we Bell &amp; Howell ata 2011, cando Versa Capital Management mercou a compa\u00f1\u00eda e volveu ao seu nome tradicional, pero pese a manter o nome o seu \u00e1mbito de negocio \u00e9 a comercializaci\u00f3n de produtos de terceiros e a s\u00faa sede est\u00e1 en Wheeling, Illinois.\nHistoria.\nHistoricamente, Bell &amp; Howell Co. foi un importantes subministrador de material cinematogr\u00e1fico, e pola s\u00faa innovaci\u00f3n acadou sona dentro do mundo da industria cinematogr\u00e1fica, entre os seus produtos salientan:\nA partir de 1946 comezou a fabricar produtos para microfilmes. Un acordo con Canon fixo que entre 1961 a 1976 Canon fabricase as s\u00faas c\u00e1maras SLR de 35mm co logo de Bell &amp; Howell\nA comezos da d\u00e9cada de 1970 a empresa deixou de fabricar c\u00e1maras de cinema, centr\u00e1ndose nos microfilmes, esc\u00e1neres e produtos financeiros."}
{"id": "212369", "revid": "26938", "url": "https://gl.wikipedia.org/wiki?curid=212369", "title": "Cole", "text": "Cole p\u00f3dese referir a:"}
{"id": "212370", "revid": "4817", "url": "https://gl.wikipedia.org/wiki?curid=212370", "title": "Longa Marcha 3B", "text": "Longa Marcha 3B (\"Chang Zheng 3B\" en pinyin, abreviadamente CZ-3B) \u00e9 o nome dun modelo da familia de foguetes Longa Marcha, cunha serie de variantes.\nCaracter\u00edsticas.\nO Longa Marcha 3B e os seus derivados son uns lanzadores orbitais chineses de tres etapas e catro aceleradores dese\u00f1ados para po\u00f1er sat\u00e9lites de ata 11.200\u00a0kg en \u00f3rbita baixa terrestre e de ata 5100\u00a0kg en \u00f3rbita de transferencia xeoestacionaria. Est\u00e1n baseados no Longa Marcha 3A e mellorados con tanques de propelente m\u00e1is alongados, unha cofia m\u00e1is grande e catro aceleradores de propelente l\u00edquido na primeira etapa, id\u00e9nticos \u00f3s aceleradores do Longa Marcha 2F. Os Longa Marcha 3B son os foguetes chineses m\u00e1is potentes en servizo."}
{"id": "212373", "revid": "4817", "url": "https://gl.wikipedia.org/wiki?curid=212373", "title": "CZ-3B", "text": ""}
{"id": "212374", "revid": "4817", "url": "https://gl.wikipedia.org/wiki?curid=212374", "title": "CZ 3B", "text": ""}
{"id": "212375", "revid": "4817", "url": "https://gl.wikipedia.org/wiki?curid=212375", "title": "Longa Marcha 3B/E", "text": ""}
{"id": "212376", "revid": "4817", "url": "https://gl.wikipedia.org/wiki?curid=212376", "title": "CZ-3B/E", "text": ""}
{"id": "212377", "revid": "4817", "url": "https://gl.wikipedia.org/wiki?curid=212377", "title": "CZ 3B/E", "text": ""}
{"id": "212378", "revid": "35560", "url": "https://gl.wikipedia.org/wiki?curid=212378", "title": "Longa Marcha 3C", "text": "Longa Marcha 3C (\"Chang Zheng 3C\" en pinyin, abreviadamente CZ-3C) \u00e9 o nome dun modelo da familia de foguetes Longa Marcha con d\u00faas variantes.\nCaracter\u00edsticas.\nO Longa Marcha 3C \u00e9 un lanzador orbital chin\u00e9s de tres etapas e dous aceleradores dese\u00f1ado para po\u00f1er sat\u00e9lites de ata 3800\u00a0kg en \u00f3rbita de transferencia xeoestacionaria. Est\u00e1 baseado no Longa Marcha 3B, usado como corpo central do foguete, combinado con dous foguetes aceleradores como os usados no Longa Marcha 2E. A cofia mide 9,56 m de longo e 4 m de di\u00e1metro. A partir do 3C orixinal desenvolv\u00e9ronse d\u00faas variantes:\nSecuencia de lanzamento.\nA secuencia de lanzamento t\u00edpica dun Longa Marcha 3C \u00e9 a seguinte:"}
{"id": "212379", "revid": "4817", "url": "https://gl.wikipedia.org/wiki?curid=212379", "title": "CZ-3C", "text": ""}
{"id": "212380", "revid": "4817", "url": "https://gl.wikipedia.org/wiki?curid=212380", "title": "CZ 3C", "text": ""}
{"id": "212381", "revid": "85894", "url": "https://gl.wikipedia.org/wiki?curid=212381", "title": "Jos\u00e9 Antonio Trillo Torres", "text": "Jos\u00e9 Antonio Trillo Torres, nado en Santiago de Compostela en 1936, foi un avogado e pol\u00edtico galego.\nTraxectoria.\nLicenciado en Dereito en 1958. Foi avogado e asesor xur\u00eddico de COREN e Caixa Galicia. Foi elixido deputado do Congreso por UCD pola provincia de Ourense na lexislatura constitu\u00ednte (1977-1979). Volveu ser elixido deputado na I lexislatura (1979-1982). Pertenceu a Coalici\u00f3n Galega. Foi conselleiro pol\u00edtico da Xunta Preauton\u00f3mica de Xos\u00e9 Quiroga Su\u00e1rez."}
{"id": "212382", "revid": "23204", "url": "https://gl.wikipedia.org/wiki?curid=212382", "title": "Gran Premio de M\u00f3naco de 1985", "text": "O Gran Premio de M\u00f3naco de 1985 foi unha carreira de F\u00f3rmula Un celebrada o 19 de maio de 1985 no Circu\u00edto de M\u00f3naco en Monte Carlo, M\u00f3naco. Foi a cuarta carreira do Campionato do Mundo de pilotos de . A carreira foi ga\u00f1ada por Alain Prost pilotando un McLaren. Como de costume a FIA permitiu s\u00f3 20 coches na grella debido aos estreitos conf\u00edns do circu\u00edto de M\u00f3naco o que significou que un total de 6 coches non puideron cualificar.\nAccidente Piquet / Patrese.\nHoubo un grande accidente na recta principal no que se viron involucrados Nelson Piquet e Riccardo Patrese, este accidente afectou o resultado da carreira. O accidente ocorreu xusto despois de que Piquet e Patrese cruzaran a li\u00f1a de sa\u00edda / chegada, Piquet intentou pasar a Patrese, toc\u00e1ronse os dous coches e Patrese estrelouse con violencia volvendo a bater con Piquet, que rompera a suspensi\u00f3n traseira do seu Brabham antes da segunda colisi\u00f3n con Patrese. Os dous pilotos resultaron ilesos. A caixa de cambios de Patrese derramou aceite na pista o que eliminou a Niki Lauda e case a Teo Fabi e ao l\u00edder da carreira Michele Alboreto, o problema de Alboreto deu vantaxe a Alain Prost. Alboreto fixo unha carreira espectacular, e finalmente alcanzou a Prost, volv\u00e9u a pasar a Prost pero unha picada no seu pneum\u00e1tico traseiro esquerdo na curva onde Piquet e Patrese estrelaranse fixo que baixara ao cuarto lugar detr\u00e1s de Andrea De Cesaris, Elio de Angelis e Prost, volveu a pasar aos seus compatriotas, pero non puido atrapar a Prost, cuxa distancia era demasiado grande para que Alboreto poides atrapalo nas voltas restantes."}
{"id": "212383", "revid": "85894", "url": "https://gl.wikipedia.org/wiki?curid=212383", "title": "Antonio V\u00e1zquez Guill\u00e9n", "text": "Antonio V\u00e1zquez Guill\u00e9n, nado en Cee en decembro de 1941, \u00e9 un avogado e pol\u00edtico galego.\nTraxectoria.\nFillo de Antonio V\u00e1zquez Mouzo e neto de Argimiro Guill\u00e9n. Licenciado en Dereito pola Universidade de Santiago de Compostela. Foi presidente do Consello de Administraci\u00f3n da revista \"Ciudadano\". Membro correspondente da Academia Galega de Xurisprudencia e Lexislaci\u00f3n. Foi Director Xeral da Xuventude no Ministerio de Cultura (1978). Foi elixido deputado do Congreso por UCD pola provincia da Coru\u00f1a na lexislatura constitu\u00ednte (1977-1979). Volveu ser elixido deputado na I lexislatura (1979-1982).\nEstivo embarcado no DC-8 que sufriu o accidente da Lavacolla en 1978.\nVida persoal.\nCasou con Mar\u00eda Cruz Fern\u00e1ndez de la Riva Varela de Limia."}
{"id": "212384", "revid": "85894", "url": "https://gl.wikipedia.org/wiki?curid=212384", "title": "Jos\u00e9 Manuel Couceiro Taboada", "text": "Jos\u00e9 Manuel Couceiro Taboada, nado en Codeseda (A Estrada) o 18 de outubro de 1943, \u00e9 un m\u00e9dico e pol\u00edtico galego.\nTraxectoria.\nM\u00e9dico de profesi\u00f3n, foi inspector da Seguridade Social. Dirixiu o centro de diagn\u00f3stico da Seguridade Social en Santiago de Compostela. Foi elixido deputado do Congreso por UCD pola provincia da Coru\u00f1a na lexislatura constitu\u00ednte (1977-1979)."}
{"id": "212387", "revid": "85894", "url": "https://gl.wikipedia.org/wiki?curid=212387", "title": "Viviane Victorette", "text": "Viviane Victorette, nada en Fortaleza o 15 de decembro de 1978, \u00e9 unha actriz brasileira."}
{"id": "212388", "revid": "89787", "url": "https://gl.wikipedia.org/wiki?curid=212388", "title": "Pericito", "text": "Un pericito \u00e9 un tipo de c\u00e9lula que se encontra no sistema nervioso central. Os pericitos est\u00e1n m\u00e1is especificamente localizados arredor das capas de c\u00e9lulas endoteliais da rede de capilares do cerebro. Os pericitos exercen un papel integral no mantemento da barreira hemetocerebral e outras funci\u00f3ns homeost\u00e1ticas e hemost\u00e1ticas no cerebro. Estas c\u00e9lulas son tam\u00e9n un compo\u00f1ente chave da unidade neurovascular, a cal incl\u00fae as c\u00e9lulas endoteliais, astrocitos, e neuronas. Os pericitos realizan funci\u00f3ns como a regulaci\u00f3n do fluxo sangu\u00edneo nos capilares, eliminaci\u00f3n e fagocitose de refugallos celulares, e regulaci\u00f3n da permeabilidade da barreira hematocerebral. Os pericitos poden tam\u00e9n contribu\u00edr \u00e1 estabilizaci\u00f3n e monitorizaci\u00f3n da maduraci\u00f3n das c\u00e9lulas endoteliais por medio dunha comunicaci\u00f3n directa entre a membrana celular e tam\u00e9n por sinalizaci\u00f3n par\u00e1crina. Recentes estudos indican tam\u00e9n que a ausencia de pericitos no sistema nervioso central poden causar a rotura da barreira hematocerebral e orixinar outros cambios dexenerativos no cerebro.\nMorfolox\u00eda.\nNo sistema nervioso central, os pericitos env\u00f3lvense arredor das c\u00e9lulas endoteliais que revisten a parte externa dos capilares. Estes dous tipos de c\u00e9lulas poden distinguirse facilmente unhas doutras polo prominente n\u00facleo celular arredondado do pericito comparado co n\u00facleo plano e alongado das c\u00e9lulas endoteliais. Os pericitos tam\u00e9n proxectan extensi\u00f3ns con forma de dedo que rodean a parede do capilar, o que permite \u00e1s c\u00e9lulas regular o fluxo sangu\u00edneo capilar. Os pericitos e as c\u00e9lulas endoteliais comparten unha membrana basal na que se realizan moitas conexi\u00f3ns intercelulares. Moitos tipos de mol\u00e9culas de integrinas facilitan a comunicaci\u00f3n entre os pericitos e as c\u00e9lulas endoteliais separadas pola membrana basal. Os pericitos poden tam\u00e9n formar conexi\u00f3ns directas coas c\u00e9lulas veci\u00f1as nas que partes dunha c\u00e9lula encaixan en partes da outra, como as engrenaxes dun reloxio. Neses puntos de encaixe, poden formarse uni\u00f3ns comunicantes, que permiten aos pericitos e \u00e1s c\u00e9lulas veci\u00f1as o intercambio de i\u00f3ns e outras pequenas mol\u00e9culas. Entre as mol\u00e9culas m\u00e1is importantes nestas conexi\u00f3ns est\u00e1n a N-cadherina, a fibronectina, a conexina e varias integrinas. Nalgunhas rexi\u00f3ns da membrana basal, poden atoparse placas de adhesi\u00f3n compostas de fibronectina. Estas placas facilitan a conexi\u00f3n da membrana basal \u00e1 estrutura do citoesqueleto composta de actina, e a membrana plasm\u00e1tica dos pericitos e c\u00e9lulas endoteliais.\nFunci\u00f3ns.\nBarreira hematocerebral.\nOs pericitos desempe\u00f1an un papel fundamental na formaci\u00f3n e funcionalidade do espazo permeable selectivo entre o sistema circulatorio e o sistema nervioso central. Este espazo co\u00f1\u00e9cese como barreira hematocerebral. Esta barreira est\u00e1 composta por c\u00e9lulas endoteliais e asegura a proteccion e funcionalidade do cerebro e sistema nervioso central. A\u00ednda que se teorizara que os astrocitos eran cruciais para a formaci\u00f3n postnatal desta barreira, encontrouse despois que os pericitos son en gran parte responsables desta funci\u00f3n. Os pericitos son responsables da formaci\u00f3n de uni\u00f3ns herm\u00e9ticas e do tr\u00e1fico de ves\u00edculas entre as c\u00e9lulas endoteliais. Ademais, permiten a formaci\u00f3n da barreira ao inhibiren os efectos das c\u00e9lulas inmunitarias do sistema nervioso central (que poder\u00edan afectar \u00e1 formaci\u00f3n da barreira) e ao reduciren a expresi\u00f3n de mol\u00e9culas que incrementan a permeabilidade vascular.\nAdemais da formaci\u00f3n da barreira hematocerebral, os pericitos te\u00f1en un papel activo na s\u00faa funcionalidade ao controlaren o fluxo nos vasos sangu\u00edneos e entre os vasos sangu\u00edneos e o cerebro. Como c\u00e9lulas contr\u00e1ctiles que son, poden abrirse ou pecharse en maior ou menor grao permitindo ou non que part\u00edculas de certo tama\u00f1o fl\u00faan a trav\u00e9s dos vasos. Esta regulaci\u00f3n do fluxo sangu\u00edneo \u00e9 beneficiosa para a funci\u00f3n neuronal porque impide que certas part\u00edculas do sangue entren no cerebro. Cando non est\u00e1n presentes os pericitos, na barreira ten lugar o proceso chamado transcitose. Isto permite que part\u00edculas de varios tama\u00f1os, entre as que est\u00e1n prote\u00ednas plasm\u00e1ticas grandes, entren facilmente no cerebro con pouca ou ningunha regulaci\u00f3n. Este proceso \u00e9 peculiar porque a barreira hematoencef\u00e1lica adoita a exercer unha forte regulaci\u00f3n en condici\u00f3ns normais. Deste modo, os pericitos xogan un papel fundamental para impedir que substancias qu\u00edmicas dani\u00f1as entren no cerebro e interrompan as funci\u00f3ns neurol\u00f3xicas. A funcionalidade ou disfuncionalidade dos pericitos tam\u00e9n se cre que contrib\u00fae ao establecemento de enfermidades neurodexenerativas como o Alzheimer, o Parkinson e o ALS (enfermidade de Lou Gehrig). Ademais, a elasticidade do pericito \u00e9 beneficiosa porque poden expandirse para reducir a inflamaci\u00f3n e deixar que as substancias nocivas difundan f\u00f3ra do cerebro.\nEstas c\u00e9lulas tam\u00e9n son importantes no incremento da microcirculaci\u00f3n e na reduci\u00f3n dos efectos do envellecemento do cerebro. Nun estudo sobre ratos adultos con deficiencia de pericitos, encontrouse que a ausencia de ditas c\u00e9lulas no cerebro orixinaba danos vasculares con perda da microcirculaci\u00f3n e do fluxo sangu\u00edneo cerebral. Este fluxo sangu\u00edneo \u00e9 indispensable para mediar os efectos causados polo estr\u00e9s, hipoxia e outras condici\u00f3ns que poden alterar a homeostase. Ademais, cando os pericitos non est\u00e1n presentes, a barreira hematoencef\u00e1lica non degrada certas prote\u00ednas s\u00e9ricas neurot\u00f3xicas e vasculot\u00f3xicas, que as\u00ed poden reforzar os cambios dexenerativos. Entre eses cambios est\u00e1n a inflamaci\u00f3n e a perda de memoria e capacidade de aprendizaxe.\nAnxiox\u00e9nese e supervivencia das c\u00e9lulas endoteliais.\nOs pericitos est\u00e1n tam\u00e9n asociados coa capacidade das c\u00e9lulas endoteliais de diferenciarse, multiplicarse, formar ramificaci\u00f3ns vasculares (anxiox\u00e9nese), sobrevivir aos sinais apopt\u00f3ticos e viaxar polo corpo. Certos pericitos, chamados pericitos microvasculares, desenv\u00f3lvense arredor das paredes dos capilares e axudan \u00e1s c\u00e9lulas endoteliais nestas funci\u00f3ns. Os pericitos microvasculares poder\u00edan non ser c\u00e9lulas contr\u00e1ctiles porque carecen das isoformas de alfa-actina; que son com\u00fans noutras c\u00e9lulas contr\u00e1ctiles. Estas c\u00e9lulas comun\u00edcanse coas c\u00e9lulas endoteliais por medio de uni\u00f3ns comunicantes e \u00e1 s\u00faa vez fan que as c\u00e9lulas endoteliais proliferen ou sexan inhibidas selectivamente. Se este proceso non ocorre, poden darse hiperplasia e morfox\u00e9nese vascular anormal. Estes tipos de pericitos poden tam\u00e9n fagocitar prote\u00ednas ex\u00f3xenas. Isto suxire que este tipo celular poder\u00eda ter derivado da microgl\u00eda.\n\u00c9 tam\u00e9n importante subli\u00f1ar que os pericitos mante\u00f1en unha plasticidade que lles permite diferenci\u00e1rense en varios tipos de c\u00e9lulas, como c\u00e9lulas musculares lisas, fibroblastos e outras c\u00e9lulas nai mesenquimais. Esta versatilidade favorece que poidan remodelar activamente os vasos sangu\u00edneos de todo o corpo e poidan mesturarse homoxeneamente co ambiente do tecido local.\nAdemais de crearen e remodelaren vasos sangu\u00edneos de modo viable, os pericitos protexen as c\u00e9lulas endoteliais da morte por apoptoe ou da causada por substancias citot\u00f3xicas. En estudos in vivo viuse que os pericitos liberan unha hormona chamada aminopeptidase peric\u00edtica N/pAPN que pode axudar a promover a anxiox\u00e9nese. Cando esta hormona se mestura con c\u00e9lulas endoteliais cerebrais e con astrocitos, os pericitos agr\u00fapanse formando estruturas que lembran a capilares. Ademais, se no experimento estaban presentes todos os elementos necesarios con excepci\u00f3n dos pericitos, as c\u00e9lulas endoteliais sufr\u00edan apoptose. En conclusi\u00f3n, os pericitos deben estar presentes para o correcto funcionamento das c\u00e9lulas endoteliais, e os astrocitos deben estar presentes para asegurar que ambas as d\u00faas permanezan en contacto. Se non est\u00e1n presentes, non se produce unha anxiox\u00e9nese correcta. Ademais, encontrouse que os pericitos contrib\u00faen \u00e1 supervivencia das c\u00e9lulas endoteliais porque secretan a prote\u00edna Bcl-w durante as interacci\u00f3ns celulares. A Bcl-w \u00e9 unha prote\u00edna instrumental das rutas que facilitan a expresi\u00f3n de VEGF-A e desincentivan a apoptose. Crese que o VEGF \u00e9 responsable da modulaci\u00f3n das v\u00edas de transduci\u00f3n de sinais da apoptose e de inhibir a activaci\u00f3n dos encimas que inducen a apoptose. O VEGF poder\u00eda utilizar dous mecanismos bioqu\u00edmicos para realizar isto, que ser\u00edan a fosforilaci\u00f3n da quinase regulatoria extracelular 1 (ERK-1), que mant\u00e9n a supervivencia celular, e a inhibici\u00f3n da prote\u00edna quinase/c-jun-NH2 quinase activada polo estr\u00e9s, que tam\u00e9n promove a apoptose.\nPatolox\u00edas.\nDebido ao seu importante papel no mantemento e regulaci\u00f3n da estrutrura das c\u00e9lulas endoteliais e o fluxo sangu\u00edneo, en moitas patolox\u00edas obs\u00e9rvanse anormalidades no funcionamento dos pericitos. Poden estar presentes en exceso, o que orixina doenzas como a hipertensi\u00f3n e a formaci\u00f3n de tumores, ou pode haber deficiencia deles, o que causa enfermidades dexenerativas.\nHemanxiopericitoma.\nO hemanxiopericitoma \u00e9 un raro neoplasma vascular, ou crecemento anormal, que pode ser benigno ou maligno. Na s\u00faa forma maligna, poden producirse met\u00e1tases nos pulm\u00f3ns, f\u00edgado, cerebro, e extremidades. Manif\u00e9stase xeralmente no f\u00e9mur e parte proximal da tibia como un sarcoma \u00f3seo, e d\u00e1se normalmente en xente vella, a\u00ednda que tam\u00e9n hai casos en nenos. O hemanxiopericitoma est\u00e1 causado por un exceso de capas de pericitos arredor de vasos sangu\u00edneos formados incorrectamente. A diagnose deste tumaor \u00e9 dif\u00edcil a causa da imposibilidade de distinguir os pericitos doutros tipos de c\u00e9lulas usando o microscopio \u00f3ptico. O tratamento pode implicar a extirpaci\u00f3n cir\u00farxica do tumor ou radioterapia, dependendo do nivel de penetraci\u00f3n no \u00f3so e do estado de desenvolvemento do tumor.\nRetinopat\u00eda diab\u00e9tica.\nNa retina dos pacientes de diabetes \u00e9 frecuente observar perda de pericitos, e esta perda \u00e9 un factor caracter\u00edstico das fases iniciais da retinopat\u00eda diab\u00e9tica. Diversos estudos atoparon que os pericitos son esenciais nos diab\u00e9ticos para protexer as c\u00e9lulas endoteliais dos capilares da retina. Coa perda de pericitos, f\u00f3rmanse microaneurismas nos capilares. En resposta, a retina ou ben incrementa a s\u00faa permeabilidade vascular, o que fai que o ollo inche pola formaci\u00f3n dun edema macular, ou ben que se formen novos vasos sangu\u00edneos que permean na membrana v\u00edtrea do ollo (que separa o humor v\u00edtreo do resto do ollo). O resultado final \u00e9 a reduci\u00f3n ou perda de visi\u00f3n. Non est\u00e1 claro por que os diab\u00e9ticos perden pericitos; unha hip\u00f3tese \u00e9 que se acumulan nos pericitos sorbitol (t\u00f3xico) e produtos finais de glicaci\u00f3n avanzada (AGE). Debido \u00e1 acumulaci\u00f3n de glicosa, a v\u00eda do poliol incrementa o seu fluxo, e acum\u00falanse o sorbitol intracelular e a frutosa. Isto leva a un desequilibrio osm\u00f3tico, que orixina danos celulares. A presenza de grandes cantidades de glicosa tam\u00e9n produce acumulaci\u00f3n de produtos finais da glicaci\u00f3n avanzada, que tam\u00e9n danas as c\u00e9lulas. \nEnfermidades neurodexenerativas.\nDescubriuse que a perda de pericitos no cerebro do adulto e dos vellos orixina a interrupci\u00f3n dunha axeitada perfusi\u00f3n cerebral e do mantemento da barreira hematoencef\u00e1lica, o que causa a neurodexeneraci\u00f3n e neuroinflamaci\u00f3n. A apoptose de pericitos no cerebro anci\u00e1n pode ser o resultado de fallos na comunicaci\u00f3n entre factores de crecemento e receptores dos pericitos. O factor de crecemento derivado de plaquetas B (PDGF-B) \u00e9 liberado polas c\u00e9lulas endoteliais nos vasos sangu\u00edneos cerebrais e despois \u00fanese aos receptores PDGFR-Beta dos pericitos, que inician a s\u00faa proliferaci\u00f3n e migraci\u00f3n para un correcto mantemento dos vasos sangu\u00edneos. Cando esta sinalizaci\u00f3n se interrompe, os pericitos sofren apoptose, o que produce moitas doenzas neurodexenerativas como a enfermidade de Alzheimer e a esclerose m\u00faltiple.\nInvestigaci\u00f3ns actuais.\nInteracci\u00f3ns entre os pericitos e o endotelio.\nAs c\u00e9lulas endoteliais e os pericitos son interdependentes, de modo que cando non hai unha comunicaci\u00f3n adecuada entre eles poden producirse diversas patolox\u00edas nos humanos, como as mencionadas anteriormente.\nHai varias v\u00edas de comunicaci\u00f3n entre as c\u00e9lulas endoteliais e os pericitos. A primeira \u00e9 a sinalizaci\u00f3n polo factor de crecemento transformante (TGF), que est\u00e1 mediada polas c\u00e9lulas endoteliais. \u00c9 importante para a diferenciaci\u00f3n dos pericitos. A sinalizaci\u00f3n por anxiopoietina 1 e Tie-2 \u00e9 esencial para a maduraci\u00f3n e estabilizaci\u00f3n das c\u00e9lulas endoteliais. A sinalizaci\u00f3n celular pola v\u00eda do factor de crecemento derivado de plaquetas (PDGF) que fan as c\u00e9lulas endoteliais recruta pericitos, para que os pericitos poidan migran aos vasos en crecemento. Se esta v\u00eda se bloquea, orix\u00ednase unha deficiencia de pericitos. A sinalizaci\u00f3n por esfingosina-1-fosfato (S1P) tam\u00e9n axuda ao recrutamento de pericitos e comun\u00edcase por medio de receptores acoplados \u00e1 prote\u00edna G. O S1P sinaliza por medio de GTPases que promoven o tr\u00e1fico de N-cadherina nas membranas endoteliais, o cal reforza o contacto cos pericitos.\nA inhibici\u00f3n da v\u00eda do PDGF orixina deficiencia de pericitos, e causa hiperplasia endotelial, formaci\u00f3n de uni\u00f3ns celulares anormais, e retinotrop\u00eda diab\u00e9tica. A falta de pericitos causa a sobrerregulaci\u00f3n do factor de crecemento endotelial vascular (VEGF), que orixina filtraci\u00f3ns vasculares e hemorraxia. Ademais, a anxiopoietina 2 pode actuar como antagonista de Tie-2. Isto desestabiliza as c\u00e9lulas endoteliais, e dimin\u00fae a interacci\u00f3n entre as c\u00e9lulas endoteliais e os pericitos, e pode levar \u00e1 formaci\u00f3n de tumores. De xeito similar \u00e1 inhibition da v\u00eda do PDGF, a anxiopoietina 2 reduce a cantidade de pericitos, causando retinopat\u00eda diab\u00e9tica.\nCicatrizaci\u00f3n.\nDespois dunha lesi\u00f3n no sistema nervioso central prod\u00facese unha cicatrizaci\u00f3n para conservar a integridade das c\u00e9lulas circundantes. Xeralmente, os astrocitos est\u00e1n asociados con esta cicatrizaci\u00f3n, que se denomina cicatrizaci\u00f3n glial. Por\u00e9n, existe nesta cicatrizaci\u00f3n un compo\u00f1ente non glial ou estromal, e hai evidencias que apuntan a que os pericitos perivasculares xogan un importante papel axudando \u00e1 formaci\u00f3n da cicatrizaci\u00f3n.\nUn experimento en ratos que foran marcados xeneticamente usando o transportador de glutamato aspartato (Glast) atopou que hab\u00eda dous diferentes subtipos de pericitos, que se denominaron A e B. O subtipo A comprende arredor do 10% dos pericitos da medula espi\u00f1al adulta e xoga un papel cr\u00edtico na cicatrizaci\u00f3n. O subtipo B comprende o resto dos pericitos e ten desmina e actina alfa do m\u00fasculo liso. Unha vez que se illaron e marcaron os dous subtipos, f\u00edxose unha incisi\u00f3n na parte dorsal do cerebro para ver como cicatrizaba. Tipicamente, nunha medula espi\u00f1al non danada hai dez veces m\u00e1is astrocitos ca pericitos do subtipo A. Por\u00e9n, d\u00faas semanas despois dos danos, o n\u00famero de pericitos xa era o dobre ca o de astrocitos. O subtipo A era tres veces m\u00e1is frecuente ca o subtipo B. A principal diferenza nesta abundancia est\u00e1 en que o subtipo A pode despegarse das paredes dos vasos sangu\u00edneos e pode enviar pequenas proxecci\u00f3ns \u00e1s c\u00e9lulas veci\u00f1as e depositar prote\u00ednas da matriz extracelular.\nO tecido cicatricial est\u00e1 moi compartimentalizado. Os pericitos forman o n\u00facleo do tecido cicatricial, as c\u00e9lulas ependimais forman unha segunda capa arredor do n\u00facleo, e segue outra capa formada por astrocitos.\nA inhibici\u00f3n da xeraci\u00f3n de pericitos do subtipo A causaba un peche defectuoso das incisi\u00f3ns na medula espi\u00f1al, o que apoia a idea de que os pericitos son importantes para a cicatrizaci\u00f3n."}
{"id": "212391", "revid": "65337", "url": "https://gl.wikipedia.org/wiki?curid=212391", "title": "Calvin Lockhart", "text": "Calvin Lockhart, nado como Bert Cooper o 18 de outubro de 1934 en Nassau e finado o 29 de marzo de 2007 na mesma cidade, foi un actor baham\u00e9s-estadounidense de cinema e teatro."}
{"id": "212392", "revid": "89787", "url": "https://gl.wikipedia.org/wiki?curid=212392", "title": "Gary Jules", "text": "Gary Jules, nado como Gary Jules Aguirre, Jr. o 19 de marzo de 1969 en Fresno (California), \u00e9 un cantautor estadounidense principalmente co\u00f1ecido pola versi\u00f3n que fixo de \"Mad World\", canci\u00f3n de Tears For Fears que gravou co seu amigo Michael Andrews para o filme \"Donnie Darko\"."}
{"id": "212394", "revid": "1131", "url": "https://gl.wikipedia.org/wiki?curid=212394", "title": "Premio de poes\u00eda Anduri\u00f1a Voandeira", "text": "O Premio de Poes\u00eda Anduri\u00f1a Voandeira \u00e9 un certame de poes\u00eda convocado cada ano pola Irmandade de Centros Galegos en Euskadi e cofinanciado pola Secretar\u00eda Xeral da Emigraci\u00f3n da Conseller\u00eda da Presidencia da Xunta de Galicia.\nGa\u00f1adores.\n2015:\n2014:\n2013:\n2012: \n2011: (xurado: Xos\u00e9 Est\u00e9vez Rodr\u00edguez, D\u00e9bora \u00c1lvarez Moldes e Alexandre Gaiferos Parrado Freire)\n2010:\n2009:\n2008:\n2007:\n2006:\n2005:\n2004:\n2003:"}
{"id": "212395", "revid": "1131", "url": "https://gl.wikipedia.org/wiki?curid=212395", "title": "Francisco Manuel L\u00f3pez Mart\u00ednez", "text": ""}
{"id": "212396", "revid": "23204", "url": "https://gl.wikipedia.org/wiki?curid=212396", "title": "Michael Andrews (m\u00fasico)", "text": "Michael Andrews, nado o 17 de novembro de 1967 en San Diego (California), \u00e9 un m\u00fasico e compositor de bandas sonoras estadounidense, principalmente co\u00f1ecido pola versi\u00f3n que fixo de \"Mad World\", canci\u00f3n de Tears For Fears que gravou con Gary Jules para o filme \"Donnie Darko\"."}
{"id": "212397", "revid": "51040", "url": "https://gl.wikipedia.org/wiki?curid=212397", "title": "Joseph Campbell", "text": "Joseph Campbell, nado en White Plains o 26 de marzo de 1904 e finado en Honolul\u00fa o 30 de outubro de 1987, foi un escritor e mit\u00f3logo estadounidense, co\u00f1ecido pola s\u00faa obra sobre mitolox\u00eda e relixi\u00f3n comparada.\nIdeas.\nTras comparar os mitos en diferentes culturas chegou \u00e1 conclusi\u00f3n que son a transposici\u00f3n en relato da mesma busca espiritual. Nestas historias, aparece un heroe que funciona como arquetipo e que segue un cami\u00f1o marcado pola aventura e a apoteose final (monomito). Este cami\u00f1o am\u00f3sase tam\u00e9n nos so\u00f1os e na ficci\u00f3n, xa que \u00e9 universal e pertence ao inconsciente colectivo, seguindo a teor\u00eda de Jung. Xa que logo o relato particular non \u00e9 m\u00e1is ca unha \"m\u00e1scara\" cultural e para o estudar ha de se ver que elementos esencias o forman, elementos que est\u00e1n en descr\u00e9dito no mundo contempor\u00e1neo e polo tanto agroman na forma de trastornos mentais ou obras de fantas\u00eda.\nOs mitos de diferentes culturas comparten mitemas ou elementos com\u00fans, de maneira que son variantes de historias semellantes, que pasan por diferentes fases: no Paleol\u00edtico xorden os mitos sobre animais fabulosos, t\u00f3tems e esp\u00edritos ligados \u00e1 natureza; no Neol\u00edtico o foco est\u00e1 na fertilidade e a Nai Natureza, os ciclos naturais e outros fen\u00f3menos semellantes; na Idade de Bronce xorden os primeiros pante\u00f3ns, con deuses especializados en diferentes funci\u00f3ns e mitos derivados e finalmente xorden os mitos que aumentan en abstracci\u00f3n, onde o ser humano tam\u00e9n xoga un papel relevante."}
{"id": "212398", "revid": "25871", "url": "https://gl.wikipedia.org/wiki?curid=212398", "title": "Emily Browning", "text": "Emily Jane Browning, nada o 7 de decembro de 1988 en Melbourne, \u00e9 unha actriz, cantante e modelo australiana."}
{"id": "212400", "revid": "23204", "url": "https://gl.wikipedia.org/wiki?curid=212400", "title": "Jamie Chung", "text": "Jamie Jilynn Chung, nada o 10 de abril de 1983 en San Francisco, California, \u00e9 unha actriz estadounidense de ascendencia surcoreana."}
{"id": "212403", "revid": "47401", "url": "https://gl.wikipedia.org/wiki?curid=212403", "title": "Leszek Engelking", "text": "Leszek Engelking nado en Bytom, Polonia, o 2 de febreiro de 1955 e finado o 22 de outubro de 2022, foi un escritor, poeta e tradutor polaco."}
{"id": "212405", "revid": "1131", "url": "https://gl.wikipedia.org/wiki?curid=212405", "title": "Estadio Municipal de La L\u00ednea de la Concepci\u00f3n", "text": "O Estadio Municipal de La L\u00ednea de la Concepci\u00f3n \u00e9 un estadio de f\u00fatbol espa\u00f1ol da cidade andaluza de La L\u00ednea de la Concepci\u00f3n (C\u00e1diz), e serve como local\u00eda \u00e1 Real Balomp\u00e9dica Linense. Inaugurado o 15 de outubro de 1969, ten capacidade para 20.000 espectadores e desde 2009 \u00e9 de c\u00e9spede artificial.\nHistoria.\nFoi constru\u00eddo en 1969 cun esmerado dese\u00f1o que o dotou dunhas magnificas caracter\u00edsticas t\u00e9cnicas. Co paso dos anos a deterioraci\u00f3n das instalaci\u00f3ns f\u00edxoo inc\u00f3modo e anticuado. Nunha remodelaci\u00f3n parcial das s\u00faas instalaci\u00f3ns, realizada no 2003, se acodicionaron os locais pertinentes para situar neles a sede da Real Balomp\u00e9dica Linense \u00e1 vez quese constru\u00edu unha cafeter\u00eda e un restaurante. A mediados de 2009 comezou a implantaci\u00f3n dunha superficie de c\u00e9spede artificial no feudo balono, polo cal, o equipo tivo que disputar o seu primeiro encontro como local no municipal de Los Barrios.\nNo estadio sit\u00faase a sala de trofeos do club, chamada sala de Trofeo Francis Negr\u00f3n, e as salas de prensa e oficinas.\nO aforamento da instalaci\u00f3n \u00e9 aproximadamente de 4.500 espectadores en tribuna, 6.000 en preferencia, e 4.500 en cada fondo; en total aproximadamente uns 19.500 espectadores."}
{"id": "212408", "revid": "27155", "url": "https://gl.wikipedia.org/wiki?curid=212408", "title": "Surfactante pulmonar", "text": "O surfactante pulmonar ou axente tensioactivo pulmonar \u00e9 un complexo lipoproteico (fosfolipoprote\u00edna) que dimin\u00fae a tensi\u00f3n superficial nos alv\u00e9olos pulmonares, producido polos pneumocitos tipo II, que facilita a respiraci\u00f3n. As prote\u00ednas e l\u00edpidos que compo\u00f1en este surfactante te\u00f1en ambos unha rexi\u00f3n hidr\u00f3fila e outra hidr\u00f3foba, \u00e9 dicir, son anfip\u00e1ticos. O principal compo\u00f1ente lip\u00eddico do surfactante, a dipalmitoilfosfatidilcolina (DPPC), reduce a tensi\u00f3n superficial da interface aire-auga do alv\u00e9olo, situ\u00e1ndose coas cabezas hidr\u00f3filas da mol\u00e9cula na auga e as colas hidr\u00f3fobas cara ao aire.\nProduci\u00f3n.\nA produci\u00f3n de surfactante nos humanos empeza nos pneumocitos tipo II durante o desenvolvemento pulmonar no estado de saco terminal. Aparecen corpos lamelares no citoplasma destas c\u00e9lulas \u00e1s 20 semanas de xestaci\u00f3n. Estes corpos lamelares secr\u00e9tanse por exocitose na superficie da capa de auga que cobre o espazo alveolar, e al\u00ed o surfactante forma unha rede de mielina tubular. Os recentemente nados paridos a termo est\u00edmase que te\u00f1en nos seus alv\u00e9olos uns 100\u00a0mg/kg de surfactante, pero os prematuros poden chegar a ter s\u00f3 4\u20135\u00a0mg/kg. Este surfactante pulmonar pode ser destru\u00eddo por macr\u00f3fagos e/ou reabsorbido nas estruturas lamelares dos pneumocitos tipo II. Ata o 90% do surfactante fosfatidilcolina \u00e9 reciclado do espazo alveolar nun recentemente nado.\nAs c\u00e9lulas de Clara tam\u00e9n producen un compo\u00f1ente do surfactante pulmonar.\nComposici\u00f3n.\nOs compo\u00f1entes do surfactante pulmonar son:\nL\u00edpidos.\nDipalmitoilfosfatidilcolina (DPPC).\n\u00c9 un fosfol\u00edpido con d\u00faas cadeas de \u00e1cido graxo saturado de 16 carbonos e un grupo fosfato cun grupo amina cuaternaria unido (colina). O DPPC \u00e9 a mol\u00e9cula de surfactante m\u00e1is potente da mestura de surfactantes do pulm\u00f3n. Ten tam\u00e9n unha maior capacidade de compactaci\u00f3n c\u00f3s outros fosfol\u00edpidos, porque a cola hidr\u00f3foba se dobra menos. Por\u00e9n, sen as outras substancias da mestura do surfactante pulmonar, a cin\u00e9tica de adsorci\u00f3n do DPPC \u00e9 moi lenta. Isto d\u00e9bese principalmente a que a temperatura de transici\u00f3n de fase entre o xel ao cristal l\u00edquido do DPPC puro \u00e9 41\u00a0\u00b0C, que \u00e9 maior ca a temperatura corporal humana.\nOutros fosfol\u00edpidos.\nAs mol\u00e9culas de fosfatidilcolina constit\u00faen o ~85% dos l\u00edpidos do surfactante pulmonar e te\u00f1en cadeas de \u00e1cidos graxos saturadas. O fosfatidilglicerol (PG) \u00e9 un 11% dos l\u00edpidos do surfactante, e ten \u00e1cidos graxos insaturados que fluidifican a monocapa lip\u00eddica na interface. Os l\u00edpidos neutros e o colesterol est\u00e1n tam\u00e9n presentes. Os compo\u00f1entes destes l\u00edpidos difunden desde o sangue aos pneumocitos de tipo II, onde son ensamblados e empaquetados para a s\u00faa secreci\u00f3n nunhas estruturas secretoras da c\u00e9lula chamadas corpos lamelares.\nProte\u00ednas.\nAs prote\u00ednas supo\u00f1en o restante 10% do surfactante. A metade deste 10% son prote\u00ednas plasm\u00e1ticas, pero o resto est\u00e1 formado polas apolipoprote\u00ednas SP-A, SP-B , SP-C e SP-D (SP quere dicir \"surfactant-associated protein\", prote\u00ednas asociadas ao surfactante). As apolipoprote\u00ednas son producidas pola v\u00eda secretora nos pneumocitos tipo II. Sofren moitas modificaci\u00f3ns postraducionais, e acaban nos corpos lamelares. Estes son aneis conc\u00e9ntricos de l\u00edpidos e prote\u00ednas de aproximadamente 1\u00a0\u00b5m de di\u00e1metro.\nAs prote\u00ednas SP reducen a temperatura cr\u00edtica da fase de transici\u00f3n de DPPC ata un valor de 37\u00a0\u00b0C, o que mellora a s\u00faa adsorci\u00f3n e velocidade de extensi\u00f3n. A compresi\u00f3n da interface causa un cambio de fase das mol\u00e9culas do surfactante l\u00edquido-xel ou mesmo xel-s\u00f3lido. C\u00f3mpre unha r\u00e1pida velocidade de adsorci\u00f3n para manter a integridade da rexi\u00f3n de intercambio de gases dos pulm\u00f3ns.\nCada prote\u00edna SP ten distintas funci\u00f3ns, e act\u00faan sinerxicamente para manter unha interface rica en DPPC durante a expansi\u00f3n e contracci\u00f3n dos pulm\u00f3ns. Cambios na composici\u00f3n da mestura do surfactante alteran as condici\u00f3ns de presi\u00f3n e temperatura para os cambios de fase e para a forma cristalina dos fosfol\u00edpidos. Soamente a fase l\u00edquida pode estenderse libremente sobre a superficie para formar unha monocapa. Por\u00e9n, observouse que se unha rexi\u00f3n pulmonar se expande abruptamente os cristais flotantes rompen como \"icebergs\". Despois, as prote\u00ednas SP atraen selectivamente m\u00e1is DPPC \u00e1 interface c\u00f3s outros fosfol\u00edpidos ou o colesterol, que te\u00f1en propiedades como surfactantes peores ca as da DPPC. A SP tam\u00e9n \"agarra\" a DPPC \u00e1 interface para previr que a DPPC sexa espremida f\u00f3ra da interface cando a \u00e1rea superficial dimin\u00fae. Isto tam\u00e9n reduce a compresibilidade da interface.\nFunci\u00f3n.\nOs alv\u00e9olos poden compararse a un gas na auga, xa que os alv\u00e9olos est\u00e1n h\u00famidos e rodeados por un espazo a\u00e9reo central. A tensi\u00f3n superficial act\u00faa na interface aire-auga e tende a facer que a burbulla se faga m\u00e1is pequena (ao diminu\u00edr a \u00e1rea superficial da interface). A presi\u00f3n de gas (\"P\") necesaria para manter o equilibrio entre a forza que tende a colapsar da tensi\u00f3n superficial (\"\u03b3\") e a forza expansora do gas nun alv\u00e9olo de raio \"r\" expr\u00e9sase pola lei de Laplace:\nCompliancia.\nA compliancia \u00e9 a capacidade dos pulm\u00f3ns e t\u00f3rax de expandirse.\nA compliancia pulmonar def\u00ednese como o cambio de volume por unidade de presi\u00f3n no pulm\u00f3n. As medidas do volume pulmonar obtidas durante a inflaci\u00f3n/deflaci\u00f3n controlada dun pulm\u00f3n normal mostran que os volumes obtidos durante a deflaci\u00f3n exceden aos obtidos durante a inflaci\u00f3n, a unha presi\u00f3n dada. Esta diferenza de volumes denom\u00ednase hist\u00e9rese e d\u00e9bese \u00e1 tensi\u00f3n superficial aire-auga que se produce ao principio da inflaci\u00f3n. Por\u00e9n, o surfactante dimin\u00fae a tensi\u00f3n superficial alveolar, como se ve en casos de meni\u00f1os prematuros que padecen a s\u00edndrome do distr\u00e9s respiratorio. A tensi\u00f3n superficial normal da auga \u00e9 de 70 dyn/cm (70\u00a0mN/m) e nos pulm\u00f3ns \u00e9 de 25 dyn/cm (25\u00a0mN/m); por\u00e9n, ao final da expiraci\u00f3n, as mol\u00e9culas do fosfol\u00edpido surfactante comprimidas fan decrecer a tensi\u00f3n superficial moito, case ata cero. Deste modo, o surfactante pulmonar reduce enormemente a tensi\u00f3n superficial, incrementando a compliancia e permitindo que o pulm\u00f3n se inche moito m\u00e1is doadamente, eliminando as\u00ed o esforzo de respirar. Reduce a diferenza de presi\u00f3n necesaria para que o pulm\u00f3n se inche.\nRegulaci\u00f3n do tama\u00f1o alveolar.\nConforme os alv\u00e9olos aumentan de tama\u00f1o, o surfactante exp\u00e1ndese m\u00e1is sobre a superficie do l\u00edquido. Isto incrementa a tensi\u00f3n superficial desacelerando o grao de expansi\u00f3n do alv\u00e9olo. Isto tam\u00e9n axuda a que todos os alv\u00e9olos do pulm\u00f3n se expandan no mesmo grao, xa que un que se est\u00e1 a expandir m\u00e1is r\u00e1pido ter\u00e1 un grande aumento da tensi\u00f3n superficial desacelerando inmediatamente a s\u00faa expansi\u00f3n. Isto tam\u00e9n significa que o grao de encollemento dos alv\u00e9olos \u00e9 m\u00e1is regular, xa que se un se reduce de tama\u00f1o m\u00e1is r\u00e1pido a tensi\u00f3n superficial red\u00facese m\u00e1is, e as\u00ed outros alv\u00e9olos poden contraerse m\u00e1is facilmente ca el. Os surfactantes reducen a tensi\u00f3n superficial m\u00e1is rapidamente cando os alv\u00e9olos son m\u00e1is pequenos porque os surfactantes est\u00e1n m\u00e1is concentrados.\nImpide a acumulaci\u00f3n de flu\u00eddo e mant\u00e9n as v\u00edas a\u00e9reas secas.\nAs forzas da tensi\u00f3n superficial tam\u00e9n extraen flu\u00eddo desde os capilares aos espazos alveolares. Pero o surfactante reduce a acumulaci\u00f3n de flu\u00eddo e mant\u00e9n as v\u00edas a\u00e9reas secas, porque reduce estas forzas.\nInmunidade innata.\nA funci\u00f3n inmunitaria do surfactante \u00e9 atribu\u00edda principalmente a d\u00faas prote\u00ednas: SP-A e SP-D. Estas prote\u00ednas poden unirse aos azucres da superficie dos pat\u00f3xenos e dese modo opsonizalos (cubrilos), o que facilitar\u00e1 a s\u00faa captaci\u00f3n polos fagocitos. Tam\u00e9n regula as respostas inflamatorias e interacciona coas respostas inmunes adaptativas. A degradaci\u00f3n do surfactante ou inactivaci\u00f3n pode contribu\u00edr a aumentar a susceptibilidade do pulm\u00f3n \u00e1 inflamaci\u00f3n e infecci\u00f3n.\nSurfactantes artificiais.\nExisten surfactantes artificiais para uso terap\u00e9utico. Alg\u00fans son sint\u00e9ticos e outros derivados de surfactantes animais. Alg\u00fans son: Exosurf, Pumactant, KL-4, Venticute, Alveofact, Curosurf, Infasurf, Survanta etc. Por exemplo, Exosurf est\u00e1 composto por unha mestura de DPPC con hexadecanol e tiloxapol engadidos como axentes para facilitar a extensi\u00f3n.\nValores da tensi\u00f3n superficial nos pulm\u00f3ns.\nA\u00ednda que a tensi\u00f3n superficial pode ser moi reducida polo surfactante pulmonar, este efecto depender\u00e1 da concentraci\u00f3n de surfactante na interface. A concentraci\u00f3n na interface ten un l\u00edmite de saturaci\u00f3n, o cal depende da temperatura e da composici\u00f3n da mestura. Como durante a ventilaci\u00f3n hai unha variaci\u00f3n da \u00e1rea superficial do pulm\u00f3n, a concentraci\u00f3n na interface de surfactante non chega normalmente ao nivel de saturaci\u00f3n. A superficie aumenta durante a inspiraci\u00f3n, o que consecuentemente deixa m\u00e1is espazo para que sexan recrutadas na interface novas mol\u00e9culas de surfactante. Na expiraci\u00f3n a \u00e1rea superficial dimin\u00fae, e a capa de surfactante \u00e9 espremida, o que fai que as mol\u00e9culas de surfactante queden m\u00e1is xuntas e que decreza a tensi\u00f3n superficial.\nAs mol\u00e9culas de SP contrib\u00faen a incrementar a cin\u00e9tica de adsorci\u00f3n do surfactante da interface cando a concentraci\u00f3n est\u00e1 por debaixo do nivel de saturaci\u00f3n. Tam\u00e9n establecen enlaces febles (forzas de Van der Waals) coas mol\u00e9culas de surfactante na interface e mant\u00e9\u00f1enas durante m\u00e1is tempo al\u00ed cando a interface se comprime. Xa que logo, durante a ventilaci\u00f3n, a tensi\u00f3n superficial \u00e9 xeralmente menor ca no equilibrio. A tensi\u00f3n superficial var\u00eda segundo o volume de aire nos pulm\u00f3ns, o cal os protexe da atelectase (colapso) a baixos volumes e de danos tisulares a altos volumes.\nHistoria.\nA finais da d\u00e9cada de 1920 von Neergaard identificou a funci\u00f3n do surfactante pulmonar: incrementaba a compliancia pulmonar ao reducir a tensi\u00f3n superficial. Por\u00e9n, o significado deste descubrimento non foi comprendido pola comunidade cient\u00edfica naquel momento. Tam\u00e9n se decatou da importancia de ter unha tensi\u00f3n superficial baixa nos pulm\u00f3ns dos neonatos. M\u00e1is tarde, a metade da d\u00e9cada de 1950, Pattle e Clements redescubriron a importancia do surfactante e de ter unha baixa tensi\u00f3n superficial nos pulm\u00f3ns. Ao final desa d\u00e9cada descubriuse que a falta de surfactante era o que causaba a s\u00edndrome de distr\u00e9s respiratorio nos neonatos."}
{"id": "212411", "revid": "47401", "url": "https://gl.wikipedia.org/wiki?curid=212411", "title": "O rei nu", "text": "O rei nu \u00e9 unha obra de teatro de Quico Cadaval e C\u00e1ndido Paz\u00f3. A peza, baseada no conto \"O traxe novo do emperador\" de Hans Christian Andersen, foi estreada en 1995, e publicada no mesmo ano por Tal\u00eda Teatro.\nTrama.\nNun pa\u00eds de conto vive un rei, que goberna xunto con varios ministros. \u00c9 un rei vaidoso, que gusta de ir elegante e ben vestido, e un d\u00eda convoca aos mellores modistos para que lle dese\u00f1en un novo traxe. Am\u00f3sanlle moit\u00edsimos vestidos, pero un anano estafador e un rapaz ap\u00e1\u00f1anse para enganalo e estafalo. Dinlle que lle van facer un traxe m\u00e1xico, feito con ouro, que reflicte os raios do Sol, pero que s\u00f3 pode ser visto por quen estea capacitado para o seu cargo.\nPor\u00e9n, na realidade \u00e9 que os trampulleiros van quedar co ouro, facendo que o rei desfile espido. Logo de vestilo marchan co saco do metal, pero finalmente, o anano cae desmaiado e Jack marcha co saco de ouro.\nOs ministros e o rei non din que non ven o traxe para non quedar de parvos. O varredor do reino comeza a berrar \"O rei vai nu!!!\", pero os veci\u00f1os fano calar, e rematan todos en roupa interior.\nNarraci\u00f3n.\nA obra conta cun narrador inicial e un total de 18 personaxes m\u00e1is: o Rei, seis m\u00fasicos, o Anano, o frautista, Jack das Fabas, o Capit\u00e1n Pirata, a rati\u00f1a presumida, o Espello, Fernandi\u00f1o, o Primeiro Ministro, o Ministerio de Petos e Forros, o Ministro de Roupa Interior e mais a Ministra de Adornos, Complementos e Colgarellos.\nA trama dura dous d\u00edas e unha noite, e est\u00e1 ambientada nun pa\u00eds fant\u00e1stico e preindustrial.\nFontes.\nA obra est\u00e1 baseada no conto do \"Traxe novo do emperador\", pero d\u00e1lle a volta \u00e1 ensinanza da f\u00e1bula, pois no conto non est\u00e1 ben visto dicir o que se pensa. Incl\u00fae outros personaxes inventados da literatura infantil, como Jack das Fabas, o frautista de Hamel\u00edn, a rati\u00f1a fachendosa, un anano e un capit\u00e1n pirata.\nHai referencias a cl\u00e1sicos da literatura como Her\u00f3doto e o \"Hamlet\" de William Shakespeare. Tam\u00e9n hai referencias \u00e1 cultura popular contempor\u00e1nea, con vestidos do whisky e 100 Pippers e o vi\u00f1o do Porto Sandeman, o touro de Osborne, o boneco de Michelin, o cadro de Picasso \"Les Demoiselles d'Avignon\" e unha carta da baralla francesa.\nAdaptaci\u00f3n.\nFoi levada ao escenario por Ollomol Tranv\u00eda en concerto co IGAEM, estreada en Redondela o 29 de xullo de 1995. A direcci\u00f3n correu a cargo de C\u00e1ndido Paz\u00f3, con Quico Cadaval como adxunto e Patricia V\u00e1zquez como axudante. O elenco estaba formado por Evaristo Calvo, Avelino Gonz\u00e1lez, V\u00edctor Mosqueira, Marcos Orsi, Santi Prego e Nuria Sanz. O son estivo a cargo de Piti Sanz."}
{"id": "212418", "revid": "89787", "url": "https://gl.wikipedia.org/wiki?curid=212418", "title": "Hilla Limann", "text": "Hilla Limann, nado en Gwolu como Hilla Babini o 12 de decembro de 1934 e finado o 23 de xaneiro de 1998, foi un pol\u00edtico e diplom\u00e1tico ghan\u00e9s que foi presidente de Ghana do 24 de setembro de 1979 ao 31 de decembro de 1981.\nTraxectoria.\nMembro da etnia sassali naceu no seo dunha familia pobre , criouno a familia de seu t\u00edo e el adoptou o seu apelido, estudou no instituto de Tamale e entre 1957 e 1960 estudou ciencias pol\u00edticas na London School of Economics e logo franc\u00e9s na Sorbona, realizando logo estudos de historia na Universidade de Londres e doutor\u00e1ndose na Universidade de Par\u00eds. Traballou no ministerio de Asuntos Exteriores de Ghana entre 1965 e 1968, foi tam\u00e9n membro da comisi\u00f3n constitucional encargada de redactar a Constituci\u00f3n de Ghana. En 1968 foi xefe da chanceler\u00eda da embaixada en Togo e en 1971 conselleiro da misi\u00f3n permanente do seu pa\u00eds en Xenebra. En 1975 volveu a Ghana ao ministerio de Asuntos Exteriores.\nTras o golpe de estado dirixido por Jerry Rawlings en 1979, Limann, foi elixido nas elecci\u00f3ns presidenciais como o candidato do Partido Popular Nacional logo da descualificaci\u00f3n de Imoru Egala polo Consello Supremo Militar. Egala elixiuno a el que era practicamente desco\u00f1ecido no pa\u00eds . Resultou vencedor nas elecci\u00f3ns co 62% na segunda volta; durante o seu mandato apoiou os valores democr\u00e1ticos e panafricanismo pero \u00e1 fronte dun goberno coalici\u00f3n inestable e acusado de corrupci\u00f3n , pese a que se reco\u00f1ec\u00eda a honestidade de Limann, agravado por unha situaci\u00f3n econ\u00f3mica preocupante e os poucos recursos que manti\u00f1a o aparello estatal , finalmente tras deteriorarse as relaci\u00f3ns entre Limmann e Rawlings, este deu un golpe de estado que o depuxo . En 1992 coa fin do goberno militar Limann foi o candidato da Convenci\u00f3n Nacional Popular nas elecci\u00f3ns presidenciais, recibindo o 6.7% dos votos"}
{"id": "212419", "revid": "75439", "url": "https://gl.wikipedia.org/wiki?curid=212419", "title": "Lu\u00eds Gonz\u00e1lez V\u00e1zquez", "text": "Lu\u00eds Gonz\u00e1lez V\u00e1zquez, nado o 3 de outubro de 1941 en Monforte de Lemos, \u00e9 un pol\u00edtico galego.\nTraxectoria.\nEnxe\u00f1eiro de Montes pola Universidade Polit\u00e9cnica de Madrid e funcionario do Corpo Superior de Facultativos da Administraci\u00f3n. Foi xefe do gabinete t\u00e9cnico da C\u00e1mara Agraria Provincial de Lugo, enxe\u00f1eiro-xefe do ICONA, delegado provincial da Conseller\u00eda de Industria, Comercio e Turismo, xefe do Servizo Provincial de Medio Ambiente Natural e delegado provincial da Conseller\u00eda de Medio Ambiente. Foi elixido deputado do Congreso por UCD pola provincia de Lugo na lexislatura constitu\u00ednte (1977-1979)."}
{"id": "212420", "revid": "85894", "url": "https://gl.wikipedia.org/wiki?curid=212420", "title": "Jos\u00e9 Manuel Pi\u00f1eiro Amigo", "text": "Jos\u00e9 Manuel Pi\u00f1eiro Amigo, nado en Cambados o 27 de maio de 1938 e finado o 1 de xu\u00f1o de 2021, foi un avogado e pol\u00edtico galego.\nTraxectoria.\nLicenciouse en Dereito pola Universidade de Santiago de Compostela en 1961. Graduado Social (1963). Secretario da administraci\u00f3n local, foi secretario dos concellos de Teo, Ordes (1968), da Mancomunidade de concellos da Comarca de Ordes e da Federaci\u00f3n Galega de Municipios e Provincias (FEGAMP). Pertenceu ao Partido Gallego Independiente, formaci\u00f3n centrista que se integrar\u00eda na UCD. Foi elixido deputado do Congreso por UCD pola provincia da Coru\u00f1a na lexislatura constitu\u00ednte (1977-1979). Volveu ser elixido deputado na I lexislatura (1979-1982). Nas elecci\u00f3ns de 1982 presentouse pola refundada Agrupaci\u00f3n Electoral Galega Independente pero non sa\u00edu elixido."}
{"id": "212422", "revid": "1888", "url": "https://gl.wikipedia.org/wiki?curid=212422", "title": "Andr\u00e9s Egu\u00edbar", "text": "Andr\u00e9s Egu\u00edbar Rivas, nado en Portugalete o 5 de abril de 1954, \u00e9 un pol\u00edtico galego.\nTraxectoria.\nComercial Administrativo. Militante das Juventudes Socialistas, foi detido en 1972 e condenado polo Tribunal de Orde P\u00fablica. Posto en liberdade, foi novamente detido na concentraci\u00f3n socialista de homenaxe a Pablo Iglesias no cemiterio civil de Madrid e pasou dous meses en Carabanchel. \nInstalado na Coru\u00f1a, foi secretario de relaci\u00f3ns pol\u00edticas da Federaci\u00f3n galega do PSOE e como tal participou na T\u00e1boa Democr\u00e1tica de Galicia e na Plataforma de organismos democr\u00e1ticos. Foi elixido deputado do Congreso polo PSOE pola provincia da Coru\u00f1a na lexislatura constitu\u00ednte (1977-1979). En xaneiro de 1979 abandonou o PSOE e solicitou a alta na UCD. En 1980 foi nomeado Subdirector Xeral de Traballo da Conseller\u00eda de Traballo e Servizos Sociais. Foi xerente do Xacobeo."}
{"id": "212423", "revid": "1888", "url": "https://gl.wikipedia.org/wiki?curid=212423", "title": "Andr\u00e9s Egu\u00edbar Rivas", "text": ""}
{"id": "212426", "revid": "65337", "url": "https://gl.wikipedia.org/wiki?curid=212426", "title": "Gran Premio de M\u00f3naco de 1986", "text": "O Gran Premio de M\u00f3naco de 1986 foi unha carreira de F\u00f3rmula Un celebrada o 11 de maio de 1986 no Circu\u00edto de M\u00f3naco en Monte Carlo, M\u00f3naco. Foi a cuarta carreira do Campionato do Mundo de pilotos de . A carreira ga\u00f1ouna Alain Prost pilotando un McLaren."}
{"id": "212427", "revid": "35560", "url": "https://gl.wikipedia.org/wiki?curid=212427", "title": "Longa Marcha 4A", "text": "Longa Marcha 4A (\"Chang Zheng 4A\" en pinyin, abreviadamente CZ-4A), denominado \u00e1s veces incorrectamente como \"Longa Marcha 4\" a secas, \u00e9 o nome dun modelo da familia de foguetes Longa Marcha.\nCaracter\u00edsticas.\nO Longa Marcha 4A foi un lanzador orbital chin\u00e9s de tres etapas dese\u00f1ado para po\u00f1er sat\u00e9lites de ata 4680\u00a0kg en \u00f3rbita baixa terrestre e 1100\u00a0kg en \u00f3rbita de transferencia xeoestacionaria. As d\u00faas primeiras etapas eran basicamente as mesmas que as do Longa Marcha 3C, mentres que a terceira foi desenvolvida expresamente para este lanzador. Fixo unicamente dous lanzamentos, ambos exitosos, e foi retirado en 1990."}
{"id": "212428", "revid": "4817", "url": "https://gl.wikipedia.org/wiki?curid=212428", "title": "CZ-4A", "text": ""}
{"id": "212429", "revid": "4817", "url": "https://gl.wikipedia.org/wiki?curid=212429", "title": "CZ 4A", "text": ""}
{"id": "212433", "revid": "4817", "url": "https://gl.wikipedia.org/wiki?curid=212433", "title": "Longa Marcha 4B", "text": "Longa Marcha 4B (\"Chang Zheng 4B\" en pinyin, abreviadamente CZ-4B) \u00e9 o nome dun modelo da familia de foguetes Longa Marcha.\nCaracter\u00edsticas.\nO Longa Marcha 4B \u00e9 un lanzador orbital chin\u00e9s de tres etapas dese\u00f1ado para po\u00f1er sat\u00e9lites de ata 2800\u00a0kg en \u00f3rbita baixa terrestre. Deriva directamente do Longa Marcha 4A, e a s\u00faa diferenza m\u00e1is importante \u00e9 o uso dunha terceira etapa mellorada e cunha cofia m\u00e1is grande."}
{"id": "212434", "revid": "4817", "url": "https://gl.wikipedia.org/wiki?curid=212434", "title": "Longa Marcha 4C", "text": "Longa Marcha 4C (\"Chang Zheng 4C\" en pinyin, abreviadamente CZ-4C) \u00e9 o nome dun modelo da familia de foguetes Longa Marcha.\nCaracter\u00edsticas.\nO Longa Marcha 4C \u00e9 un lanzador orbital chin\u00e9s de tres etapas dese\u00f1ado para po\u00f1er sat\u00e9lites de ata 2800\u00a0kg en \u00f3rbita baixa terrestre. Deriva directamente do Longa Marcha 4B, e a s\u00faa diferenza m\u00e1is importante \u00e9 o uso dunha segunda etapa mellorada, capaz de reencenderse no espazo, e a presenza de aneis estruturais na primeira e segunda etapas e cobertores interetapa, que se exectan na engalaxe."}
{"id": "212435", "revid": "4817", "url": "https://gl.wikipedia.org/wiki?curid=212435", "title": "CZ-4B", "text": ""}
{"id": "212436", "revid": "4817", "url": "https://gl.wikipedia.org/wiki?curid=212436", "title": "CZ 4B", "text": ""}
{"id": "212437", "revid": "4817", "url": "https://gl.wikipedia.org/wiki?curid=212437", "title": "CZ-4C", "text": ""}
{"id": "212438", "revid": "4817", "url": "https://gl.wikipedia.org/wiki?curid=212438", "title": "CZ 4C", "text": ""}
{"id": "212439", "revid": "89787", "url": "https://gl.wikipedia.org/wiki?curid=212439", "title": "Historia de Tur\u00edn", "text": "A historia de Tur\u00edn comeza no s\u00e9culo III antes da nosa era, cando aparece citada coma lugar do principal asentamento do pobo celta-ligur dos taurinos, chamado daquela Taurasia ou Taurinia. En concreto, as cr\u00f3nicas de Polibio narran o asedio e conquista polas tropas de An\u00edbal no 218 a. C., no seu cami\u00f1o cara a Roma. A\u00ednda que non se atoparon probas arqueol\u00f3xicas, suponse a s\u00faa localizaci\u00f3n na faixa de terra entre o Dora Riparia e o Po, na s\u00faa confluencia ao leste do centro hist\u00f3rico actual .\nAugusta Taurinorum.\nFoi no s\u00e9culo I a. C. cando a romanizaci\u00f3n progresiva do norte da pen\u00ednsula it\u00e1lica levou a Xulio C\u00e9sar a fundar un campamento (\"castrum\") no lugar da antiga Taurasia (58 a. C.), que pouco despois se constit\u00fae como colonia romana (\"Julia Taurinorum\"). Por\u00e9n, ser\u00e1 no tempo de Augusto cando unha segunda colonia, Julia Augusta Taurinorum (28 a. C.), representar\u00e1 a fundaci\u00f3n definitiva da cidade no seu soar hist\u00f3rico.\nDe planta cuadrangular reticulada segundo dous eixos ortogonais (\"decumanus\" e \"cardo maximus\"), caracter\u00edstica do urbanismo romano, estaba rodeada dunha muralla con catro portas e 2,9\u00a0km de per\u00edmetro (45 Ha). Ata a ca\u00edda do Imperio Romano, permaneceu coma unha pequena cidade provincial .\n\u00c9poca altomedieval.\nNo \u00faltimo cuarto do s\u00e9culo IV a vila fora designada diocese e M\u00e1ximo, o seu primeiro bispo, fundou a primitiva catedral (bas\u00edlica paleocristi\u00e1 do Salvatore) no nordeste do recinto amurallado, onde seica se atopaba un templo pag\u00e1n a car\u00f3n do Teatro Romano. Entre finais do s\u00e9culo seguinte e a metade do s\u00e9culo VI completouse un complexo episcopal de tres bas\u00edlicas xemelgas a car\u00f3n das paleocristi\u00e1s de San Giovanni e Sta. Mar\u00eda.\nEn poder dos longobardos coma ducado, no 591 o duque Agilulfo foi elixido o seu rei. Un pazo (corte ducal) atop\u00e1base nos edificios da maxistratura romana, no lado norte do foro. Tam\u00e9n semella probable que nesta \u00e9poca comezara a transformaci\u00f3n dalgunhas estruturas urbanas do per\u00edodo anterior, como as portas da muralla, en edificios fortificados.\nNo poder dos francos a partir do s\u00e9culo VIII, converteuse en verdadeiro centro rexional no 950 coma capital da marca carolinxia. A Porta Decumana occidental (de Susa ou Segusina) foi acondicionada coma castelo residencial dos marqueses e crese que a Porta Palatina, no norte da cidade, deveu en castelo tam\u00e9n neste tempo (s\u00e9culo XI). Ao longo destes s\u00e9culos da Alta Idade Media, o tecido ortogonal romano foise \"corrompendo\" arredor da praza do mercado que sucedeu ao antigo foro .\nCasa de Savoia.\nA cidade conf\u00f3rmase a partir do s\u00e9culo XI como resultado de tres poderes: o antigo bispal, o emerxente comunal e o aristocr\u00e1tico (a casa de Savoia, que se fai co seu dominio a finais do s\u00e9culo XIII). O complexo episcopal \u00e9 substitu\u00eddo por unha nova catedral, cunha praza diante unida por unha r\u00faa diagonal ao espazo central de mercado (Praza d'Erbe), que estaba a car\u00f3n do edificio do concello comunal, e ao pazo-castelo dos nobres na romana Porta Pretoria. Estas tres construci\u00f3ns configuran o tri\u00e1ngulo urbano que reflicte o equilibrio de poderes.\nNo comezo do s\u00e9culo XVI, os xa duques de Savoia reforzan a defensa da cidade con basti\u00f3ns renacentistas nas esquinas do cuadr\u00e1ngulo urbano e no castelo ducal. A\u00ednda as\u00ed, en 1536, Tur\u00edn cae en mans dos franceses, que completan a defensa facendo unha nova cortina (muralla) situada diante da muralla romana, unindo as\u00ed os basti\u00f3ns, e liberan espazo derrubando os arrabaldes que estaban ao seu lado.\nA construci\u00f3n da capital ducal.\nCando Tur\u00edn \u00e9 liberada da ocupaci\u00f3n en 1563, o duque Emanuele Filiberto I conv\u00e9rtea en capital de Savoia pola s\u00faa posici\u00f3n menos vulnerable fronte a ameaza francesa. Con todo, decide reforzala a\u00ednda m\u00e1is coa erecci\u00f3n dunha gran cidadela pentagonal na esquina suroeste, que era a m\u00e1is desprotexida ao non estar resgardada polos r\u00edos.\nM\u00e1is tarde, inicia a construci\u00f3n dunha residencia cortes\u00e1 axeitada, o Pazo Real, localizada detr\u00e1s do catedral e ao norte do vello castelo medieval. Ante o grande aumento de poboaci\u00f3n, que se dobrara en n\u00famero e xa enchera o espazo intramurallas ga\u00f1ado co derrubamento dos arrabaldes, quixo tam\u00e9n ampliar a cidade. Con todo, esta \u00faltima empresa soamente puido ser levada a cabo polos seus sucesores xa ben entrado o s\u00e9culo XVII.\nAs ampliaci\u00f3ns barrocas de Tur\u00edn.\nCo modelo de Roma e Par\u00eds, na capital do Piemonte vaise levar a cabo unha singular s\u00edntese urbana das forzas relixiosas (a contrarreforma) e laicas (a cidade aristocr\u00e1tica e burguesa) que acada a estrutura urban\u00edstica m\u00e1is sistem\u00e1tica e homox\u00e9nea da \u00e9poca barroca. O precedente na vila antiga da rede ortogonal romana marcar\u00e1 a pauta a seguir no trazado.\nBaixo o mandato de Carlo Emanuele I, Ascanio Vitozzi dese\u00f1a o proxecto de regularizaci\u00f3n do grande espazo da Piazza Castello entre este e o Pazo Real coma novo centro urbano, foco ademais das futuras expansi\u00f3ns.\nNo lado sur da Piazza Castello, a Via Nuova (actual Via Roma), coa s\u00faa uniformidade de fachadas, vai servir de conexi\u00f3n cunha nova praza, a Piazza San Carlo, un tipo de praza real parisiense ca particularidade da simetr\u00eda das igrexas xemelgas que enmarcan a sa\u00edda sur. O eixo directriz ser\u00e1 outra gran r\u00faa de fachadas uniformes e porticadas, Via Po, de trazo diagonal dende a Piazza Castello (que duplica a s\u00faa \u00e1rea, deixando o castelo illado no centro) e que termina nunha exedra de recepci\u00f3n na cidade. O conxunto da ampliaci\u00f3n ten coma centro secundario unha nova praza real, a Piazza Carlo Emanuele II ou Piazza Carlina, e acaba rode\u00e1ndose todo cunha nova muralla de baluartes que permiten a extensi\u00f3n dos xard\u00edns reais.\nA cidade enriqu\u00e9cese con igrexas e pazos de entre os que destacan aqueles que forman parte da obra dun dos mellores arquitectos da \u00e9poca: Guarino Guarini. Entre o \"duomo\" (catedral) e o Pazo Real erixe a Capela da \"Sacra Sindone\" (relicario da Saba Santa tra\u00eddo polos duques en 1578 e foco de peregrinaci\u00f3n do catolicismo da contrarreforma). Ao seu car\u00f3n, na esquina noroeste da Piazza Castelo, constr\u00fae tam\u00e9n a igrexa de San Lourenzo. No eido civil, enc\u00e1rgase de constru\u00edr o magn\u00edfico Palazzo Carignano na r\u00faa paralela \u00e1 Via Nuova.\nOutro grande arquitecto, Filippo Juvarra, vai ser o encargado da terceira e \u00faltima ampliaci\u00f3n barroca de Tur\u00edn (agora xa capital do reino de Sicilia), feita no primeiro terzo do s\u00e9culo XVIII. Desta vez, a actuaci\u00f3n centrar\u00edase na parte occidental da cidade. Co mesmo esp\u00edrito c\u00e1s anteriores, constr\u00fae unha nova praza real coma centro, Praza Savoia, e unha entrada en exedra na cidade (\"Quartieri Militari\" en Porta Susina). Ao tempo, reestrutura o centro antigo (hoxe Via Garibaldi e Via Mil\u00e1n, coa porta norte tam\u00e9n en exedra e cruz\u00e1ndose na refeita Piazza Palazzo di Citt\u00e1, antiga Praza d'Erbe) e erixe o Pazo Madama (nova fachada e grande escaleira do antigo castelo). Nos arredores da capital, Juvarra leva a cabo a construci\u00f3n da Bas\u00edlica de Superga e o Pazo de caza de Stupinigi. Ademais, na \u00e1rea suburbana, toda unha serie de vilas cortes\u00e1s e igrexas punt\u00faan o territorio un\u00edndose ao centro do poder por eixos rectil\u00edneos (Rivoli, Venaria Reale, Castelo do Valentino). \u00c9 xa nesta \u00e9poca cando Tur\u00edn adopta a s\u00faa c\u00e9lebre forma de am\u00e9ndoa rodeada de basti\u00f3ns.\nS\u00e9culo XIX.\nDurante a ocupaci\u00f3n napole\u00f3nica comeza o derrubo do sistema defensivo e a substituci\u00f3n das antigas portas por grandes prazas. Nun estilo continuador do que devir\u00eda un s\u00edmbolo da cidade, a uniformidade de fachadas con p\u00f3rticos, tam\u00e9n crearon os franceses bulevares de ronda arredor do casco urbano.\nTrala restauraci\u00f3n dos Savoia en 1814, comezaron a superarse alg\u00fans dos l\u00edmites da cidade. Polo sur, creouse o Borgo Nuovo entre Porta Nuova e o Po, unha zona residencial da alta burgues\u00eda. Polo oeste, cunha nova praza de entrada, Piazza Statuto, urbanizouse a zona arredor da cidadela, que rematar\u00eda desaparecendo.\nNo reinado de Carlo Alberto de Savoia (1831-49) a cidade comeza un per\u00edodo de crecemento sostido acompa\u00f1ando unha inicial industrializaci\u00f3n (130.000 habitantes en 1849). \u00c9 a \u00e9poca en que Tur\u00edn se converte en capital ef\u00e9mera do Reino de Italia (1861-1864) e se leva cabo un intento de modernizaci\u00f3n. No Plan de Agrandamento de 1852 prevese o saneamento da \u00e1rea situada enriba de Via Po coa urbanizaci\u00f3n da Vanchiglia entre o Dora e o Po, onde se erixe unha nova icona para a cidade: a impo\u00f1ente Mole Antonelliana (A. Antonelli, 1873.\nTras perder a capitalidade da naci\u00f3n, a cidade tivo que reconducir o seu futuro coma centro industrial (dende 1880 material ferroviario e en 1898 a \"Fabbrica Italiana Automobili Torino\" Fiat), comezando as\u00ed unha dicotom\u00eda entre a antiga vila aristocr\u00e1tica e burguesa e os novos suburbios de factor\u00edas e clases traballadoras. As clases podentes ocupan a aba dos outeiros na beira dereita do Po, con novas pontes que o atravesan. Un parque de ribeira, o primeiro gran parque urbano, cr\u00e9ase na ourela esquerda, onde estaba a residencia palaciana do Castelo do Valentino .\nNo vello \"castrum\" romano \u00e1brense d\u00faas r\u00faas diagonais para hixienizar o tecido degradado (tam\u00e9n para evitar as barricadas dos movementos obreiros): a Via Pietro Micca (1885) e a Via IV de Marzo, que se superpu\u00f1a ao trazado medieval entre a catedral e a Praza do Concello.\nS\u00e9culo XX.\nNo Parque do Valentino organizouse a Exposici\u00f3n Internacional de 1911, onde Tur\u00edn reafirmou a s\u00faa vocaci\u00f3n de gran n\u00facleo industrial. Precisamente, ao sur do parque, foise desenvolvendo dende os anos da Primeira Guerra Mundial a hist\u00f3rica factor\u00eda principal de Fiat: Lingotto.\nA cidade exp\u00e1ndese, segundo o Plano Regulador de 1906, cara \u00e1 chaira do oeste con solo industrial, barrios de vivenda popular planificada, grandes servizos colectivos e infraestruturas viarias que van rematar, na segunda metade do s\u00e9culo, na Tur\u00edn metropolitana. Unha grande inmigraci\u00f3n do \"mezzogiorno\" italiano leva a poboaci\u00f3n da cidade a superar o mill\u00f3n de habitantes (s\u00f3 a nova planta de Fiat, Mirafiori, inaugurada por Mussolini en 1939, empregaba 50.000 traballadores).\nA crise industrial sufrida dende os anos oitenta feriu especialmente a Tur\u00edn, que tenta manter a s\u00faa puxanza con iniciativas coma os Xogos Ol\u00edmpicos de Inverno de 2006 e a actual construci\u00f3n do metro."}
{"id": "212440", "revid": "89787", "url": "https://gl.wikipedia.org/wiki?curid=212440", "title": "Jos\u00e9 Luis Moralejo", "text": "Jos\u00e9 Luis Moralejo \u00c1lvarez, nado en Santiago de Compostela en 1943, \u00e9 un latinista galego.\nTraxectoria.\nFillo de Abelardo Moralejo Laso (e irm\u00e1n de Juan Jos\u00e9 Moralejo e Seraf\u00edn Moralejo), \u00e9 licenciado en Filosof\u00eda e letras na especialidade de Filolox\u00eda cl\u00e1sica pola Universidade Complutense de Madrid e Doutor en Letras cl\u00e1sicas pola Universidade de Bolo\u00f1a con premio extraordinario. Dende 1991 \u00e9 catedr\u00e1tico de Filolox\u00eda Latina da Universidade de Alcal\u00e1. Foi vogal da Comisi\u00f3n Nacional de Avaliaci\u00f3n da Actividade Investigadora, da Comisi\u00f3n de Avaliaci\u00f3n do Profesorado de Andaluc\u00eda e da Axencia de Avaliaci\u00f3n da Calidade do Profesorado da Comunidade de Madrid (ACAP). \u00c9 membro dos consellos asesores de varias revistas cient\u00edficas internacionais e asesor da Biblioteca Cl\u00e1sica Gredos. Tam\u00e9n \u00e9 membro do padroado da Fundaci\u00f3n Pastor de Estudos Cl\u00e1sicos.\nNo ano 2009 foi galardoado co Premio Nacional de Traduci\u00f3n de Espa\u00f1a pola s\u00faa traduci\u00f3n ao castel\u00e1n da obra \"S\u00e1tiras. Ep\u00edstolas. Arte po\u00e9tica\" de Horacio."}
{"id": "212441", "revid": "1131", "url": "https://gl.wikipedia.org/wiki?curid=212441", "title": "Carb\u00f3nicas Landeira", "text": "Carb\u00f3nicas Landeira \u00e9 unha empresa galega adicada a fabricaci\u00f3n de refrescos con sede en Santa Comba cuxa historia se remonta \u00e1 creaci\u00f3n dunha f\u00e1brica en 1945 por Antonio Landeira Landeira. \u00c9 a fabricante de refresco La Pitusa, que ofrece sabores de maz\u00e1, cola, lim\u00f3n, laranxa, ademais da gasosa.\nNa actualidade, Carb\u00f3nicas Landeira S.A. xa conta nas s\u00faas filas coa incorporaci\u00f3n efectiva da terceira xeraci\u00f3n familiar, quen asumen as \u00e1reas de produci\u00f3n e comercializaci\u00f3n. As instalaci\u00f3ns produtivas e embotelladoras ocupan unha superficie de m\u00e1is de 3000 metros cadrados con d\u00faas li\u00f1as independentes de envasado, vidro e pet e capacidade para m\u00e1is de 10.000 botellas hora. As \u00e1reas de negocio actuais conf\u00f3rmanas, por un lado a produci\u00f3n e embotellado de bebidas refrescantes, contando con marca propia (Splity) e autorizaci\u00f3n para marcas nacionais (Pitusa, Zar, Coral) e por outro lado un canal de distribuci\u00f3n propio na zona noroeste da provincia da Coru\u00f1a."}
{"id": "212443", "revid": "98629", "url": "https://gl.wikipedia.org/wiki?curid=212443", "title": "Rodman", "text": "Rodman \u00e9 un estaleiro galego con sede en Vigo, a\u00ednda que tam\u00e9n conta con outra f\u00e1brica na parroquia de Meira (Moa\u00f1a) e outras d\u00faas en Portugal.\nAs s\u00faas actividades comprenden a construci\u00f3n de iates de recreo e lanchas, mentres que a s\u00faa divisi\u00f3n profesional, Rodman Polyships, ad\u00edcase \u00e1 construci\u00f3n de pesqueiros e de patrulleiros para forzas militares e policiais.\nCreado en 1974, a denominaci\u00f3n de Rodman prov\u00e9n do nome do seu fundador, Manuel Rodr\u00edguez, colocando \u00e1 inversa as primeiras letras do seu nome e apelido."}
{"id": "212444", "revid": "346", "url": "https://gl.wikipedia.org/wiki?curid=212444", "title": "Zendal", "text": "Zendal \u00e9 un grupo empresarial galego adicado \u00e1 industria biofarmac\u00e9utica de proxecci\u00f3n internacional, l\u00edder na fabricaci\u00f3n de produtos veterinarios. Est\u00e1 localizado no Porri\u00f1o. Est\u00e1 formado polas empresas CZ Vaccines, Biofabri, Petia, Vetia, Probisearch e Zinereo Pharma.\nHistoria.\nZendal naceu en 1993 a trav\u00e9s da venda por parte de Zeltia da filial Cooper-Zeltia, tomando orixinariamente o nome de CZ Veterinaria. No ano 2018 a empresa pasou a chamarse Zendal, en honra \u00e1 enfermeira galega Isabel Zendal G\u00f3mez, a primeira que participou nunha misi\u00f3n sanitaria internacional."}
{"id": "212445", "revid": "346", "url": "https://gl.wikipedia.org/wiki?curid=212445", "title": "Igalia", "text": "Igalia \u00e9 unha empresa galega adicada \u00f3 desenvolvemento de software, co\u00f1ecida polas s\u00faas contribuci\u00f3ns \u00f3 proxecto GNOME, o seu traballo nas plataformas Maemo e MeeGo, e o proxecto WebKitGTK+."}
{"id": "212446", "revid": "5863", "url": "https://gl.wikipedia.org/wiki?curid=212446", "title": "Eganet", "text": "Eganet, acr\u00f3nimo de Empresas Galegas Adicadas a Internet e \u00e1s Novas Tecnolox\u00edas, \u00e9 unha asociaci\u00f3n empresarial que aglutina a empresas e profesionais galegos do sector de internet e as novas tecnolox\u00edas. Existen os premios Eganet, con sete edici\u00f3ns de historia; estes premios reco\u00f1ecen o labor de profesionais e empresas galegas que traballan con tes\u00f3n no desenvolvemento do sector TIC en Galicia."}
{"id": "212447", "revid": "1131", "url": "https://gl.wikipedia.org/wiki?curid=212447", "title": "Lambda Stream", "text": "Lambda Stream \u00e9 unha empresa galega, fornecedora de produtos software e servizos para IPTV, TV m\u00f3bil, InternetTV, Fogar Dixital Conectado, sinalizaci\u00f3n dixital, v\u00eddeovixilancia, redes de distribuci\u00f3n de contidos, entre outros. A empresa ten sede na Coru\u00f1a e oficinas en Dubai e Z\u00faric."}
{"id": "212448", "revid": "1987", "url": "https://gl.wikipedia.org/wiki?curid=212448", "title": "Catedral de Toledo", "text": ""}
{"id": "212449", "revid": "98629", "url": "https://gl.wikipedia.org/wiki?curid=212449", "title": "Celeiro (construci\u00f3n)", "text": "Un celeiro \u00e9 unha construci\u00f3n no rural onde os agricultores almacenan o gran, os produtos da colleita e o alimento para os animais.\n\u00c1s veces por extensi\u00f3n ch\u00e1mase celeiro a calquera edificio agr\u00edcola utilizado para almacenamento, corte, equipamentos agr\u00edcolas, veh\u00edculos e como lugar de traballo cuberto (\"alpendre\" ou \"alboio\"). Tam\u00e9n ten a acepci\u00f3n de hucha, caixa onde se garda o cereal (\"arca, tulla, barra\").\nNos celeiros primitivos, a olar\u00eda era o xeito m\u00e1is com\u00fan de almacenaxe nestas construci\u00f3ns. Moitas veces os celeiros constr\u00faense a certa altura do chan para manter a colleita lonxe de roedores ou da humidade en zonas chuviosas. O h\u00f3rreo \u00e9 un tipo de celeiro en altura. En Galicia (tam\u00e9n chamado \"canastro\") e no norte de Portugal (chamado \"espigueiro\"), acostuma ser o celeiro-secadoiro por excelencia. O h\u00f3rreo asturiano s\u00f3 serve, por\u00e9n, para almacenaxe.\nEtimolox\u00eda.\nA palabra galega e portuguesa celeiro v\u00e9n do lat\u00edn: \"cellarium\". Tam\u00e9n existen as variedades dialectais: cileiro e zuleiro.\nTam\u00e9n \u00e9 un apelido galego e un top\u00f3nimo frecuente en Galicia e Portugal.\nOrixes.\nDende a antig\u00fcidade o gran sempre se gardou en grandes cantidades. Os celeiros m\u00e1is antigos que se te\u00f1en atopado datan do d\u00e9cimo milenio antes de Cristo, localizados no val do r\u00edo Xord\u00e1n. Atop\u00e1banse entre outros edificios. Por\u00e9n contra o noveno milenio antes de cristo, a colleita comeza a se almacenar no interior das vivendas e/ou en pequenas salas. Os primeiros celeiros med\u00edan 3 x 3 m e xa contaban cun sobrado afastado do chan para illar o gran de roedores, insectos e favorecer a circulaci\u00f3n do ar. \nA estes celeiros s\u00e9guenlles os de Mehrgarh, no val do r\u00edo Indo contra o 6000 a. C. Os antigos exipcios conseguiron conservar o gran durante moito tempo para asegurar xeiras de fame e escaseza. O clima de Exipto, xa que \u00e9 seco, permit\u00eda o almac\u00e9n do gran en buracos durante logos per\u00edodos sen que este perdese a s\u00faa calidade. Este xeito de almacenaxe en buracos-silos foi o favorito para a almacenaxe das colleitas dende tempos inmemoriais en Oriente. En Turqu\u00eda e Persia, os usureiros acostumaban a mercar o trigo ou o orxo cando era m\u00e1is barato, e gard\u00e1bano en pozos agochados para paliar as \u00e9pocas de escaseza ou os prezos saltos. En Malta atopouse un almac\u00e9n de consider\u00e1beis dimensi\u00f3ns con trigo almacenado nun cento de pozos (silos) escavados na rocha. Un s\u00f3 silo ti\u00f1a a capacidade de almacenar dunhas 60 a 80 toneladas de trigo, e de conservar as s\u00faas propiedades polo menos por catro anos.\nLeste asi\u00e1tico.\nCeleiros simples sostidos sobre catro ou m\u00e1is esteos apareceron na cultura de Yangshao, na China e tam\u00e9n na zona do nacemento da agricultura intensiva na pen\u00ednsula de Corea durante o per\u00edodo da olar\u00eda Mumun (1000 a.\u00a0C.) as\u00ed mesmo no arquip\u00e9lago xapon\u00e9s durante o final do per\u00edodo J\u014dmon e principios doYayoi (800 a.\u00a0C.).\nGallaecia.\nS\u00e1bese que xa na \u00e9poca dos castros, antes da chegada dos romanos, os galaicos ti\u00f1an celeiros elevados ventilados a xeito de h\u00f3rreos primitivos; pero as escasas referencias literarias que existen non permiten establecer unha relaci\u00f3n formal co actual tipo. Marco Terencio Varr\u00f3n, que no s\u00e9culo I a.\u00a0C. percorreu a Hispania con Pompeio, falaba ambiguamente duns celeiros sobre a terra empregados polos galaicos, \"supra terra granaria in agro quidam sublimia faciunt ut in Hispania Citeriore et in Apulia, ita ut non solum a lateribus per fenestras, sed etiam subtus a solo ventus regirare possit\". Na mesma \u00e9poca Xulio C\u00e9sar, en \"De bello civili\", fala da s\u00faa erecci\u00f3n: \"locis certis horrea constituit vecturasque frumenti\". Plinio o Vello, xa no s\u00e9culo I, di na s\u00faa \"Naturalis Historia\" que na Hispania Citerior \"alibi, contra, suspendunt granaria lignea columnis et perflari undique malunt atque etiam a fundo\", refer\u00edndose por vez primeira a celeiros a\u00e9reos sobre espeques. O agr\u00f3nomo Columela, no s\u00e9culo I d.C., en \"Liber de arboribus\", insiste nese aspecto dos \"pensile horreum, quo imponantur fructus. Porro horrea pensilia dicuntur, quae non in plano posita sunt sed tignis suspensa, quo sicciora sint\", prefer\u00edbel para as rexi\u00f3ns h\u00famidas.\n\u00c9poca moderna.\nNa Gran Breta\u00f1a o celeiro tradicional non deixa de ser un h\u00f3rreo, moi semellante ao galego e asturiano. Os p\u00e9s dos h\u00f3rreos (esteos e tornarratos) son chamados en ingl\u00e9s \"mushroom stones\" (pedras cogomelos) ou \"staddle stones\". Estes h\u00f3rreos ti\u00f1an caixa de madeira e adoitaban ter cuberta a catro augas de lousa ou colmo.\nCoa Revoluci\u00f3n Industrial moitos destes antigos celeiros comezan a desaparecer nas zonas atl\u00e1nticas que medran economicamente como Gran Breta\u00f1a ou o Pa\u00eds Vasco. Contra o s\u00e9culo XIX, novos almac\u00e9ns terreos especialmente dese\u00f1ados para a almacenaxe de gran comezan a se multiplicar na Gran Breta\u00f1a, pero Norte Am\u00e9rica \u00e9 o lugar onde se desenvolven os grandes celeiros, m\u00e1is ben silos, co\u00f1ecidos como elevadores de grans. Existen dificultades clim\u00e1ticas no xeito de almacenar o gran a grande escala en zonas como Galicia ou a Gran Breta\u00f1a, mais estas dificultades foron superadas cos novos silos. Normalmente antigamente asoll\u00e1base e despois aire\u00e1base o gran no canastro. C\u00f3mpre illar o m\u00e1ximo pos\u00edbel o gran da humidade e a calor. O gran dunha nova colleita, cando se leva ao almac\u00e9n, tende a ceibar humidade. As bacterias son m\u00e1is activas nestas condici\u00f3n e poden quecer o gran, podendo diminu\u00edr a calidade do mesmo. Un remedio efectivo \u00e9 p\u00f3r o gran en capas, non moi grosas, vir\u00e1ndoas de cando en vez para favorecer a aeraci\u00f3n. \nO gran pode ademais acondicionarse para ser almacenado nos silos."}
{"id": "212450", "revid": "5863", "url": "https://gl.wikipedia.org/wiki?curid=212450", "title": "Carlos Sueiro Pico", "text": "Carlos Sueiro Pico, nado en 1940 e finado en Vigo o 2 de xullo de 2009, foi un pol\u00edtico galego.\nTraxectoria.\nT\u00e9cnico de organizaci\u00f3n metal\u00farxica. Foi elixido deputado do Congreso por UCD pola provincia de Pontevedra na lexislatura constitu\u00ednte (1977-1979). No goberno preauton\u00f3mico presidido por Antonio Ros\u00f3n en 1978 foi nomeado Conselleiro de Emigraci\u00f3n. En 1979 foi nomeado Xefe dos Servizos da Secretar\u00eda de Emigraci\u00f3n da Xunta de Galicia."}
{"id": "212453", "revid": "56817", "url": "https://gl.wikipedia.org/wiki?curid=212453", "title": "Colleita", "text": "A colleita \u00e9 o conxunto dos produtos do agro, ou dun produto en particular, que se recollen ao chegar a \u00e9poca, normalmente unha vez ao ano. Por extensi\u00f3n, tam\u00e9n se denomina colleita \u00e1 operaci\u00f3n e ao tempo de recolectar eses froitos, sementes ou hortalizas maduras dos campos. A colleita marca o final do crecemento dunha estaci\u00f3n, xeira ou a fin do ciclo dun froito ou cultivo en particular. O termo colleitar no seu uso xeral incl\u00fae tam\u00e9n as acci\u00f3ns posteriores \u00e1 recolecci\u00f3n do froito propiamente dita, tales como a limpeza, clasificaci\u00f3n e embalado do recolectado at\u00e9 a s\u00faa almacenaxe na granxa (no celeiro ou h\u00f3rreo), ou o seu env\u00edo ao mercado de venda a por xunto ou ao consumidor.\nA sincronizaci\u00f3n de plantaci\u00f3n e recolleita \u00e9 unha decisi\u00f3n cr\u00edtica, que depende do equilibrio entre as pos\u00edbeis condici\u00f3ns atmosf\u00e9ricas e o grao de madureza da colleita. As condici\u00f3ns atmosf\u00e9ricas como as xeadas ou per\u00edodos fr\u00edos e quentes f\u00f3ra de tempada poden afectar a produci\u00f3n e calidade.\nColleitar cedo pode evitar as condici\u00f3ns prexudiciais amis dar lugar a unha produci\u00f3n m\u00e1is pobre en cantidade e calidade. A colleita serodia pode redundar nunha maior cantidade e calidade, pola contra fai m\u00e1is prob\u00e1bel a exposici\u00f3n a condici\u00f3ns climatol\u00f3xicas non desexadas. Atinar coa data ideal da colleita ten a s\u00faa parte de xogo de azar.\nNas granxas m\u00e1is cativas onde a mecanizaci\u00f3n \u00e9 m\u00ednima, na recolleita, o traballo manual \u00e9 m\u00e1is intenso durante a \u00e9poca de recolecci\u00f3n. Nas granxas grandes e mecanizadas \u00e9 nesta \u00e9poca cando se emprega a maquinaria m\u00e1is pesada e sofisticada coma a colleitadora."}
{"id": "212455", "revid": "85894", "url": "https://gl.wikipedia.org/wiki?curid=212455", "title": "Alpendre", "text": "Un alpendre ou alboio \u00e9 unha construci\u00f3n r\u00fastica rural con paredes e cuberta ou s\u00f3 con cuberta onde se gardan apeiros, mercador\u00edas, le\u00f1a, maquinaria, o carro, trastes ou calquera tipo de ferramenta. Tam\u00e9n recibe o nome de cabanel, chapitel, cuberto ou pendello.\nMoitas veces tam\u00e9n se realizan nel tarefas agr\u00edcolas ou artes\u00e1s. Nalgunhas zonas de Galicia ten a funci\u00f3n de palleira. Nas zonas do sueste de Galicia, onde non hai h\u00f3rreos, adoitan ter a funci\u00f3n de celeiro."}
{"id": "212456", "revid": "56817", "url": "https://gl.wikipedia.org/wiki?curid=212456", "title": "COVSA", "text": "Construci\u00f3ns Obras e Viarias, S.A. (COVSA) \u00e9 unha empresa galega adicada \u00e1 construci\u00f3n de toda clase de obras p\u00fablicas e privadas, constitu\u00edda en 1977.\nNa actualidade a realizaci\u00f3n de obras de estradas, hidr\u00e1ulicas de abastecemento e saneamento, portos, urbanizaci\u00f3ns, instalaci\u00f3ns deportivas, naves industriais, pontes e depuradoras, ocupa case a totalidade da s\u00faa produci\u00f3n, sendo unha empresa de referencia na comunidade aut\u00f3noma galega."}
{"id": "212457", "revid": "1131", "url": "https://gl.wikipedia.org/wiki?curid=212457", "title": "Arteixo Telecom", "text": "Arteixo Telecom \u00e9 unha empresa galega adicada \u00f3 dese\u00f1o, desenvolvemento, fabricaci\u00f3n, comercializaci\u00f3n de equipos electr\u00f3nicos, mantemento e reparaci\u00f3n. As s\u00faas orixes est\u00e1n en Arteixo, onde dende 1972 pasou por varios propietarios ata o seu traslado a onde agora ten a s\u00faa sede central no Pol\u00edgono industrial de Penapurreira, no concello coru\u00f1\u00e9s das Pontes de Garc\u00eda Rodr\u00edguez, onde conta cunha f\u00e1brica de 4.750\u00a0m\u00b2, e unha sede comercial en Madrid. A compa\u00f1\u00eda conta con m\u00e1is de 200 persoas empregadas, desenvolvendo proxectos de enxe\u00f1er\u00eda e fabricaci\u00f3n en diversos sectores.\nHistoria.\nA s\u00faa orixe est\u00e1 en Sab\u00f3n co nome de Intelsa (industrias de telecomunicaciones). A empresa era propiedade de Telef\u00f3nica e Ericcson e estaba adicada \u00e1 fabricaci\u00f3n de centrais telef\u00f3nicas, despois de problemas financeiros en 1984 pasou a propiedade de Telettra. En 1992 pasou a mans da francesa Alcatel ata o ano 2000 en que pasou a ser propiedade dos directivos e da Xunta trocando o nome por Arteixo Telecom.\nEn 2004, Arteixo Telecom merca as instalaci\u00f3ns de Italtel nas Pontes por un prezo simb\u00f3lico e traslada a empresa \u00f3 Pol\u00edgono industrial de Penapurreira vendendo as s\u00faas instalaci\u00f3ns en Sab\u00f3n \u00f3 Grupo Tecam por 10,2 mill\u00f3ns de euros.\nEn novembro de 2011, solicitou un ERE para todo o cadro de traballadores.\nEn 2012, mercou unha participaci\u00f3n na empresa Sinatec Electronics con sede en Toledo adicada \u00e1 electr\u00f3nica industrial e \u00f3 sector aeroespacial.\nEn maio de 2013 a empresa solicitou concurso de acredores do cal sa\u00edu en abril do ano 2014.\nSectores.\nA empresa ten certificaci\u00f3ns ISO 9001 e ISO 14001 as\u00ed como certificaci\u00f3ns militares da OTAN Pecal/AQAP 2110."}
{"id": "212458", "revid": "89787", "url": "https://gl.wikipedia.org/wiki?curid=212458", "title": "Hassan Whiteside", "text": "Hassan Niam Whiteside, nado o 13 de xu\u00f1o de 1989 en Gastonia, Carolina do Norte, \u00e9 un xogador americano de baloncesto profesional.\nTraxectoria deportiva.\nProfesional.\nO 24 de xu\u00f1o de 2010, Whiteside foi elixido na 33\u00aa posici\u00f3n do Draft da NBA de 2010 polos Sacramento Kings. O 19 de xullo, asinou un contrato por 4 anos e 3.8 mill\u00f3ns de d\u00f3lares cos Kings.\nO 29 de novembro de 2010, Whiteside foi asignado ao equipo afiliado dos Kings na NBA D-League, os Reno Bighorns. Foi chamado de volta polos Kings o 9 de xaneiro de 2011.\nEn xaneiro de 2012, foi asignado de novo aos Bighorns da NBA D-League. O 4 de febreiro foi chamado de volta polos Kings. O 16 de xullo de 2012, Whiteside foi cortado polos Kings para ter espazo para fichar a Aaron Brooks.\nO 24 de novembro de 2014, Whiteside asinou cos Miami Heat.\nO 6 de xullo de 2019, Whiteside foi traspasado \u00f3s Portland Trail Blazers nun traspaso entre catro equipos.\nO 27 de novembro de 2020, Whiteside asinou cos Sacramento Kings.\nO 6 de agosto de 2021, Whiteside asinou cos Utah Jazz."}
{"id": "212459", "revid": "85894", "url": "https://gl.wikipedia.org/wiki?curid=212459", "title": "Juan Ram\u00f3n Quint\u00e1s", "text": "Juan Ram\u00f3n Quint\u00e1s Seoane, nado na Coru\u00f1a o 14 de agosto de 1943, \u00e9 un economista e pol\u00edtico galego.\nTraxectoria.\nLicenciado en Ciencias Econ\u00f3micas e Empresariais pola Universidade de Bilbao, \u00e9 doutor con premio extraordinario de doutoramento. Ampliou estudos na International School on Mathematical Systems Theory. Foi profesor de Teor\u00eda Econ\u00f3mica na Facultade de Ciencias Econ\u00f3micas da USC. Foi elixido deputado do Congreso por UCD pola provincia da Coru\u00f1a na I lexislatura (1979-1982). Foi presidente de SODIGA (1982-1983). En 1984 incorporouse a Caixa Galicia como Director Xeral Adxunto (1985-1994), en 1994 foi nomeado Director Xeral da Confederaci\u00f3n Espa\u00f1ola de Caixas de Aforros e en 2002 foi elixido presidente.\nFoi elixido membro do consello de administraci\u00f3n de Endesa en abril de 2004."}
{"id": "212461", "revid": "43749", "url": "https://gl.wikipedia.org/wiki?curid=212461", "title": "Juan Quint\u00e1s Seoane", "text": ""}
{"id": "212462", "revid": "7523", "url": "https://gl.wikipedia.org/wiki?curid=212462", "title": "Club Deportivo Universidad de Oviedo", "text": "O Club Deportivo Universidad de Oviedo \u00e9 un club de f\u00fatbol espa\u00f1ol do concello de Oviedo, en Asturias. Foi fundado en 1961 e actualmente xoga no grupo II da Terceira Divisi\u00f3n Espa\u00f1ola.\nEstadio.\nO Estadio Universitario San Gregorio ten capacidade para 4000 espectadores, e \u00e9 propiedade da Universidade de Oviedo."}
{"id": "212463", "revid": "12452", "url": "https://gl.wikipedia.org/wiki?curid=212463", "title": "AD Universidad de Oviedo", "text": ""}
{"id": "212464", "revid": "23204", "url": "https://gl.wikipedia.org/wiki?curid=212464", "title": "Gemophos auritulus", "text": "Gemophos auritulus \u00e9 unha especie de caracol mari\u00f1o, un molusco gaster\u00f3podo da familia Buccinidae.\nDescrici\u00f3n.\nA cuncha, de forma c\u00f3nica, e cunha superficie que vai entre os 19 e os 35\u00a0mm presenta unha cor casta\u00f1a mesturada con branco\nDistribuci\u00f3n.\nA especie habita ao longo do Caribe, desde Florida ata Venezuela pasando polas Antillas, e mais tam\u00e9n no Brasil . Desenv\u00f3lvese en arrecifes de coral, nunha profundidade que vai desde os 0.3 ata os 29 metros."}
{"id": "212465", "revid": "35560", "url": "https://gl.wikipedia.org/wiki?curid=212465", "title": ".aero", "text": ".aero (do franc\u00e9s \"aeroplane\", avi\u00f3n) \u00e9 un Dominio de internet xen\u00e9rico de nivel superior (gTLD) utilizado no Domain Name System. \u00c9 o primeiro dominio creado para unha industria espec\u00edfica, a da aviaci\u00f3n. Foi creado no ano 2002 (Soci\u00e9t\u00e9 Internationale de T\u00e9l\u00e9communications A\u00e9ronautiques).\nEsta reservado para compa\u00f1\u00edas, organizaci\u00f3ns, asociaci\u00f3ns, axencias gobernamentais e individuos; relativos \u00e1 aviaci\u00f3n e industrias relacionadas.\nFoi aprobado por cinco anos, expirando o 17 de decembro de 2006, como parte dunha proba de novos dominios. O dominio est\u00e1 inactivo, a\u00ednda que a SITA solicitou a posta en marcha de novo."}
{"id": "212466", "revid": "56817", "url": "https://gl.wikipedia.org/wiki?curid=212466", "title": "Hern\u00e1n Bernardello", "text": "Hern\u00e1n Dar\u00edo Bernardello, nado o 3 de agosto de 1986 en Rosario, \u00e9 un futbolista arxentino. Xoga de centrocampista e o seu actual equipo \u00e9 o CA Col\u00f3n."}
{"id": "212467", "revid": "88215", "url": "https://gl.wikipedia.org/wiki?curid=212467", "title": "Pablo Insua", "text": "Pablo Insua Blanco, nado en Arz\u00faa o 9 de setembro de 1993, \u00e9 un futbolista galego. Xoga de central e o seu equipo actual \u00e9 a SD Huesca.\nTraxectoria.\nInicios (1993-2006).\nSeu pai, Fernando Insua, foi futbolista e xogou co Berganti\u00f1os en Terceira Divisi\u00f3n. Pablo comezou a xogar ao f\u00fatbol sala en Arz\u00faa e logo fichouno o Rosal\u00eda CF de Santiago de Compostela, a onde o levaba s\u00faa nai a adestrar e xogar. Xogou catro anos no Rosal\u00eda, logo chamado CD Santiago Sar tras a fusi\u00f3n co Colexiata do Sar e logo Santiago de Compostela CF. En 2006 foi elixido mellor xogador sub-13 da Compostela Cup, fichando a continuaci\u00f3n polo Deportivo da Coru\u00f1a.\nDeportivo da Coru\u00f1a (2006-2017).\nCategor\u00edas inferiores e Fabril (2006-2013).\nComezou a s\u00faa etapa no Deportivo no equipo infantil, pasando logo ao cadete e ao xuvenil e debutando con 16 anos no Fabril en Segunda Divisi\u00f3n B fronte ao Lugo. Tito Ramallo converteuno nun fixo da ali\u00f1aci\u00f3n esa tempada (2010/11), na que disputou 28 partidos, todos eles como titular, a\u00ednda que o equipo acabou descendendo a Terceira Divisi\u00f3n. O seu bo xogo fixo que esa mesma tempada o seu contrato fose renovado por catro anos m\u00e1is.\nXogou d\u00faas tempadas m\u00e1is no filial branquiazul e na segunda delas debutou ademais co primeiro equipo en partido oficial, nun partido de liga contra o Athletic de Bilbao no vello San Mam\u00e9s (1\u20131). \u00c1 semana seguinte, coas baixas de Marchena e Z\u00e9 Castro, Jos\u00e9 Luis Oltra colocouno como titular no choque de Copa contra o RCD Mallorca, no que o \"D\u00e9por\" empatou (0\u20130) e quedou eliminado. Disputou dous partidos m\u00e1is co primeiro equipo esa tempada, fronte a Atl\u00e9tico de Madrid e FC Barcelona, ambos como titular.\nPrimeiro equipo (2013-2015).\nNa tempada 2013/14, xa como futbolista do primeiro equipo en Segunda Divisi\u00f3n, converteuse nun titular indiscutible para o t\u00e9cnico Fernando V\u00e1zquez, e disputou 40 partidos durante a tempada, todos como titular. Marcou ademais tres goles e os dous primeiros, fronte a Las Palmas e Recreativo de Huelva, significaron cadans\u00faas vitorias por 0-1. O equipo logrou o ascenso directo tras acabar segundo por detr\u00e1s do Eibar. Ademais foi elixido mellor defensa da tempada de Segunda Divisi\u00f3n na Gala dos Premios LFP, superando na votaci\u00f3n a Yuri Berchiche (SD Eibar) e a Jean-Sylvain Babin (AD Alcorc\u00f3n) e renovou co club coru\u00f1\u00e9s at\u00e9 2018. \nCon todo, na tempada 2014/15 o seu rendemento baixou e non contou coa confianza dos t\u00e9cnicos Victor Fern\u00e1ndez e V\u00edctor S\u00e1nchez. A\u00ednda as\u00ed chegou a exercer como capit\u00e1n nun partido de liga contra o Valencia. Na tempada seguinte chegaron ao club Arribas, Fernando Navarro e Sidnei, mentres que Insua sa\u00edu cedido ao Legan\u00e9s, de Segunda Divisi\u00f3n. \nCesi\u00f3ns ao CD Legan\u00e9s (2015-2017).\nNo club madrile\u00f1o recuperou a titularidade, disputando dende o inicio 38 partidos, e foi un dos piares do equipo no ascenso \u00e1 Primeira Divisi\u00f3n. No ver\u00e1n de 2016 o presidente do Deportivo Tino Fern\u00e1ndez renovoulle o contrato ata 2020 e cedeuno de novo ao Legan\u00e9s. Na s\u00faa segunda tempada en Legan\u00e9s disputou 30 partidos e anotou un gol fronte ao Alav\u00e9s en Mendizorrotza. O equipo conseguiu o seu obxectivo de salvar a categor\u00eda. \n\u00c1 s\u00faa volta \u00e1 Coru\u00f1a o club comunicoulle que o adestrador Pepe Mel non contaba con el e foi traspasado ao Schalke 04, da Bundesliga, nunha operaci\u00f3n pr\u00f3xima aos 3.500.000 euros.\nSchalke 04 (2017-2020).\nO seu paso polo f\u00fatbol alem\u00e1n viuse condicionado pouco despois da s\u00faa chegada, ao ser diagnosticado cunha pleurite e posteriormente unha pericardite que impediron o seu debut ata marzo de 2018, cando tras dez meses de baixa xogou o seu primeiro e \u00fanico partido na Bundesliga, fronte ao Wolfsburg.\nCesi\u00f3ns \u00e1 SD Huesca (2018-2020).\nNo ver\u00e1n de 2018, xa recuperado da s\u00faa doenza card\u00edaca, foi cedido \u00e1 SD Huesca, que se dispo\u00f1\u00eda a disputar a s\u00faa primeira tempada na Primeira Divisi\u00f3n. Con todo, en febreiro sufriu unha rotura do ligamento cruzado anterior do seu xeonllo esquerdo, dicindo adeus \u00e1 campa\u00f1a. O equipo acabou descendendo a Segunda e o Schalke 04 volveuno ceder ao club oscense. Tras recuperarse da grave lesi\u00f3n recuperou a titularidade nos \u00faltimos partidos da tempada, e contribu\u00edu a un novo ascenso do equipo a Primeira.\nSD Huesca (2020-presente).\nEn agosto de 2020 a SD Huesca exerceu a opci\u00f3n de compra obrigatoria que ti\u00f1a sobre o xogador en caso de ascenso a Primeira e Insua foi traspasado definitivamente ao club aragon\u00e9s, no que levaba xogando dous anos como cedido.\nSelecci\u00f3n nacional.\nXogou na selecci\u00f3n espa\u00f1ola sub-19, coa que se proclamou campi\u00f3n de Europa baixo a direcci\u00f3n de Julen Lopetegui. Posteriormente xogou tam\u00e9n na selecci\u00f3n sub-20 e en 2013 foi convocado por Lopetegui para xogar dous partidos coa selecci\u00f3n espa\u00f1ola sub-21, a\u00ednda que finalmente foi desconvocado por mor dunha escordadura de nocello."}
{"id": "212470", "revid": "23204", "url": "https://gl.wikipedia.org/wiki?curid=212470", "title": "Roland Campiche", "text": "Roland J. Campiche, nado en 1937, \u00e9 un soci\u00f3logo su\u00edzo, que traballa no \u00e1mbito da sociolox\u00eda da relixi\u00f3n.\nTraxectoria.\n\u00c9 profesor da sociolox\u00eda da relixi\u00f3n na Universidade de Lausana, foi presidente da Sociedade Internacional da Sociolox\u00eda da Relixi\u00f3n (1991-1995) e da secci\u00f3n francesa do Instituto de \u00c9tica Social da Federaci\u00f3n de Igrexas Protestantes de Su\u00edza ata 2001. En 1999 fundou o Observatorio das Relixi\u00f3n de Su\u00edza para a investigaci\u00f3n e o co\u00f1ecemento do cambio relixioso. O seu \u00e1mbito de investigaci\u00f3n c\u00e9ntrase na mocidade e relixi\u00f3n en Europa e sobre as seitas."}
{"id": "212471", "revid": "89787", "url": "https://gl.wikipedia.org/wiki?curid=212471", "title": "Astrocito", "text": "Os astrocitos, tam\u00e9n chamados colectivamente astrogl\u00eda, son c\u00e9lulas de gl\u00eda cunha caracter\u00edstica forma estrelada (de onde lles v\u00e9n o nome), que se encontran no enc\u00e9falo e medula espi\u00f1al. Son as c\u00e9lula m\u00e1is abundantes do cerebro humano. Realizan moitas funci\u00f3ns, como colaboraren bioquimicamente coas c\u00e9lulas endoteliais da barreira hematoencef\u00e1lica, a provisi\u00f3n de nutrientes ao tecido nervioso, o mantemento do equilibrio i\u00f3nico extracelular, e interve\u00f1en na reparaci\u00f3n e proceso de cicatrizaci\u00f3n dos tecidos danados do cerebro e medula espi\u00f1al.\nDiversas investigaci\u00f3ns realizadas desde mediados da d\u00e9cada de 1990 atoparon que os astrocitos propagan ondas de Ca2+ intercelulares a longas distancias en resposta \u00e1 estimulaci\u00f3n, e, igual que as neuronas, poden liberar certos transmisores (chamados gliotransmisores) dun modo dependente do Ca2+. Os datos suxiren que os astrocitos tam\u00e9n env\u00edan sinais \u00e1s neuronas por medio da liberaci\u00f3n de glutamato dependente de Ca2+. Estes descubrimentos fixeron que os astrocitos sexan unha importante \u00e1rea de investigaci\u00f3n en neurociencia.\nDescrici\u00f3n.\nOs astrocitos son un subtipo de c\u00e9lulas gliais no sistema nervioso central. Te\u00f1en forma estrelada con moitos procesos celulares que envolven as sinapses que realizan as neuronas. Os astrocitos identific\u00e1ronse clasicamente por an\u00e1lise histol\u00f3xica; moitas destas c\u00e9lulas expresan o filamento intermedio prote\u00edna ac\u00eddica fibrilar glial (GFAP). Existen varias formas de astrocitos no sistema nervioso central, entre os que est\u00e1n os \"fibrosos\", \"protopl\u00e1smicos\", e \"radiais\". A gl\u00eda fibrosa est\u00e1 xeralmente localizada na substancia branca, ten relativamente poucos org\u00e1nulos, e presenta procesos celulares longos e non ramificados. Este tipo con frecuencia presenta \"p\u00e9s vasculares\" que conectan fisicamente as c\u00e9lulas da parte externa da parede do capilar cando est\u00e1n moi pr\u00f3ximas entre elas. A gl\u00eda protopl\u00e1smica \u00e9 a m\u00e1is com\u00fan e at\u00f3pase na substancia gris, pos\u00fae unha gran cantidade de org\u00e1nulos, e mostra procesos celulares terciarios curtos e moi ramificados. A glia radial est\u00e1 disposta nun plano perpendicular ao eixe dos ventr\u00edculos cerebrais. Un dos seus procesos chega \u00e1 p\u00eda m\u00e1ter, e o outro introd\u00facese profundamente na substancia gris. A gl\u00eda radial est\u00e1 principalmente presente durante o desenvolvemento, e xoga un papel na migraci\u00f3n neuronal. As c\u00e9lulas de Mueller da retina e as c\u00e9lulas de gl\u00eda de Bergmann do c\u00f3rtex do cerebelo son unha excepci\u00f3n, porque est\u00e1n presentes na vida adulta. Cando est\u00e1n pr\u00f3ximos \u00e1 p\u00eda m\u00e1ter, as tres formas de astrocitos env\u00edan procesos que forman a membrana pia-glial.\nFunci\u00f3ns.\nInicialmente, en medicina consider\u00e1base que no tecido nervioso a rede neuronal era o \u00fanico importante, e os astrocitos (e a gl\u00eda en xeral) eran vistos como c\u00e9lulas que \"ench\u00edan os espazos\" e un\u00edan o tecido. M\u00e1is recentemente, a funci\u00f3n dos atrocitos foi reconsiderada, e agora c\u00f3idase que desempe\u00f1an varias funci\u00f3ns activas no cerebro, como a secreci\u00f3n e absorci\u00f3n de transmisores neurais e o mantemento da barreira hematoencef\u00e1lica. Prop\u00faxose tam\u00e9n o concepto de \"sinapse tripartita\", que se refire \u00e1 estreita relaci\u00f3n que hai nas sinapses entre o elemento presin\u00e1ptico, o elemento postsin\u00e1ptico e o elemento glial.\nAs funci\u00f3ns dos astrocitos son as seguintes:\nOndas de calcio.\nOs astrocitos est\u00e1n unidos por uni\u00f3ns comunicantes, que crean un sincitio funcional conectado electricamente.\nUn incremento nas concentraci\u00f3ns de calcio intracelular pode propagarse cara ao exterior a trav\u00e9s deste sincitio funcional. Os mecanismos de propagaci\u00f3n da onda de calcio incl\u00faen a difusi\u00f3n dos i\u00f3ns calcio e IP3 a trav\u00e9s das uni\u00f3ns comunicantes e unha sinalizaci\u00f3n extracelular de ATP. As elevaci\u00f3ns dos niveis de calcio son o principal factor co\u00f1ecido na activaci\u00f3n dos astrocitos, e son necesarios e suficientes para alg\u00fans tipos de liberaci\u00f3n de glutamato astroc\u00edtica.\nDesenvolvemento.\nOs astrocitos son c\u00e9lulas de macrogl\u00eda derivadas de poboaci\u00f3ns heterox\u00e9neas de c\u00e9lulas proxenitoras no neuroepitelio do sistema nervioso central en desenvolvemento. Traballos recentes indican que hai unha gran similitude entre os mecanismos xen\u00e9ticos que especifican a li\u00f1axe de diversas subtipos de neuronas e os das c\u00e9lulas da macrogl\u00eda. Ademais da especificaci\u00f3n celular neuronal, factores de sinalizaci\u00f3n cl\u00e1sicos como o SHH (\"sonic hedgehog\"), factor de crecemento dos fibroblastos (FGFs), WNTs e prote\u00edna morfoxen\u00e9tica \u00f3sea (BMP), proporcionan informaci\u00f3n posicional \u00e1s c\u00e9lulas da macrogl\u00eda en desenvolvemento por medio de gradientes morf\u00f3xenos ao longo dos eixes dorsoventral, anteroposterior e mediolateral. Os patr\u00f3ns resultantes ao longo do neuroeixe levan \u00e1 segmentaci\u00f3n do neuroepitelio en dominios proxenitores (p0, p1 p2, p3 e pMN) para distintos tipos de neuronas na medula espi\u00f1al en desenvolvemento. Base\u00e1ndose en varios estudos, hoxe p\u00e9nsase que este modelo tam\u00e9n se aplica \u00e1 especificaci\u00f3n das c\u00e9lulas macrogliais. Alg\u00fans estudos demostraron que se orixinan tres poboaci\u00f3ns distintas de astrocitos a partir dos dominios p1, p2 e p3 . Estes subtipos de astrocitos poden ser identificados pola expresi\u00f3n de diferentes factores de transcrici\u00f3n (PAX6, NKX6.1) e marcadores da superficie celular (reelina e SLIT1). As tres poboaci\u00f3ns de astrocitos que foron identificadas son: 1) astrocitos VA1 localizados dorsalmente, derivados do dominio p1, que expresan PAX6 e reelina; 2) astrocitos VA3 localizados ventralmente, derivados de p3, que expresan NKX6.1 e SLIT1, e 3) astrocitos VA2 intermedios localizados na substancia branca, derivados do dominio p2, que expresan PAX6, NKX6.1, reelina e SLIT1. Unha vez que ten lugar a especificaci\u00f3n do astrocito no sistema nervioso central en desenvolvemento, crese que os precursores dos astrocitos migran \u00e1s s\u00faas posici\u00f3ns finais no sistema nervioso central antes de que ocorra o proceso terminal de diferenciaci\u00f3n celular.\nClasificaci\u00f3n.\nHai diferentes modos de clasificar aos astrocitos.\nLi\u00f1axe e fenotipo antix\u00e9nico.\nEsta clasificaci\u00f3n foi establecida polos trraballos cl\u00e1sicos de Raff et al. a comezos da d\u00e9cada de 1980 nos nervios \u00f3pticos da rata.\nClasificaci\u00f3n polo transportador/receptor.\nDist\u00ednguense dous tipos:\nPatolox\u00eda.\nOs astrocitomas son tumores primariamente intracraniais derivados de astrocitos. Tam\u00e9n \u00e9 posible que as c\u00e9lulas proxenitoras gliais ou as c\u00e9lulas nai neurais dean lugar a astrocitomas. Os astrocitomas poden aparecer en calquera parte do enc\u00e9falo e \u00e1s veces noutras partes do sistema nervioso central, como na medula espi\u00f1al."}
{"id": "212472", "revid": "85894", "url": "https://gl.wikipedia.org/wiki?curid=212472", "title": "Pablo Pardo Y\u00e1\u00f1ez", "text": "Pablo Pardo Y\u00e1\u00f1ez, nado en Lugo o 9 de febreiro de 1945, \u00e9 un pol\u00edtico galego.\nTraxectoria.\nEstudou Bacharelato e Bacharelato Comercial en Lugo e Bacharelato Laboral en Xix\u00f3n. Fixo tam\u00e9n estudos de aparellador en Madrid e de Matem\u00e1ticas. Foi profesor no Instituto Nacional Feminino de Ensinanza Media de Lugo. En 1974 fundou en Lugo con Jes\u00fas Vilela o Partido Socialista Popular, do que foi dous anos Secretario de Organizaci\u00f3n en Lugo. Posteriormente foi Secretario de Organizaci\u00f3n do PSP de Galicia e Secretario Xeral do PSP de Galicia. Despois da unidade socialista foi Secretario de Pol\u00edtica Municipal de Lugo e membro do Comit\u00e9 Nacional Galego do Partido dos Socialista de Galicia-PSOE. Foi elixido deputado do Congreso polo PSOE pola provincia de Lugo na I e II lexislaturas (1979-1986)."}
{"id": "212473", "revid": "98629", "url": "https://gl.wikipedia.org/wiki?curid=212473", "title": "Reganosa", "text": "Reganosa (Regasificadora do Noroeste Sociedade An\u00f3nima) \u00e9 unha empresa galega adicada \u00f3 almacenamento e distribuci\u00f3n de gas natural licuado (GNL) a trav\u00e9s da s\u00faa terminal de Mugardos, na r\u00eda de Ferrol. Da s\u00faa actividade depende directamente a subministraci\u00f3n das centrais el\u00e9ctricas de ciclo combinado que Endesa e Uni\u00f3n Fenosa te\u00f1en nas Pontes de Garc\u00eda Rodr\u00edguez e Sab\u00f3n (Arteixo), respectivamente, as\u00ed como outras industrias v\u00eda gasoduto, buques LNG e cami\u00f3ns cisterna. En Espa\u00f1a existen seis plantas regasificadoras: Barcelona, Huelva, Bilbao, Sagunto, Cartaxena e Mugardos.\nInicios do proxecto.\nAs orixes da planta de gas de Ferrol est\u00e1n nun proxecto que Enagas, ent\u00f3n filial de Gas Natural, ti\u00f1a para constru\u00edr unha planta regasificadora nos terreos que agora ocupa o Porto Exterior de Ferrol. O proxecto non pasou das formalidades iniciais a\u00ednda que o terreo no que se proxectaba a planta chegou a estar valado e sinalizado. Abandonado o proxecto foi o Grupo Tojeiro o que retomou a idea pero trocando a localizaci\u00f3n na entrada da r\u00eda de Ferrol polos terreos de Forestal del Atl\u00e1ntico, en Mugardos. Os terreos ent\u00f3n ocupados por Enagas pasaron \u00e1 Autoridade Portuaria de Ferrol.\nO LNG en Espa\u00f1a.\nEspa\u00f1a \u00e9 un dos pa\u00edses europeos con maior capacidade en infraestruturas de gas. A finais de 2017 o Sistema Gasista espa\u00f1ol\nestaba formado por 11.369\u00a0km de gasodutos de transporte primario e un total de 13.361\u00a0km inclu\u00edndo os secundarios.\nSituaci\u00f3n legal.\nDende que o grupo Tojeiro, promotor da regasificadora, fixo p\u00fablico o seu interese en constru\u00edr a planta nas s\u00faas instalaci\u00f3ns de Forestal do Atl\u00e1ntico, en Mugardos, formouse un grupo de cidad\u00e1ns na comarca preocupados polos riscos ambientais e de seguridade que supo\u00f1\u00eda esta instalaci\u00f3n gas\u00edstica dentro da r\u00eda. O Comit\u00e9 Cidad\u00e1n de Emerxencia para a R\u00eda de Ferrol acudiu a instituci\u00f3ns locais, auton\u00f3micas, estatais e da Uni\u00f3n Europea para denunciar a planta. T\u00f3dalas sentenzas foron favorables ao CCERF, sendo a d\u00eda de hoxe a situaci\u00f3n legal da planta m\u00e1is que precaria.\nCoa chegada en maio de 2007 do \"Galicia Spirit\", o primeiro gaseiro de 280 metros de eslora e 140.000 metros c\u00fabicos de gas LNG, \u00e1 planta de Mugardos organizouse unha multitudinaria protesta tanto en terra como na r\u00eda \u00e1 que se sumaron os mariscadores. Varias persoas foron detidas e a Garda Civil denunciou a varios mariscadores por desobediencia \u00e1 autoridade. Oito destes mariscadores foron xulgados en marzo de 2012 e sete deles foron condenados a penas de entre seis meses e sete meses e medio.\nDende a posta en marcha da planta o Comit\u00e9 Cidad\u00e1n de Emerxencia para a r\u00eda de Ferrol organiza concentraci\u00f3ns cada vez que un gaseiro entra na r\u00eda de Ferrol.\nREGANOSA tivo un d\u00e9ficit de 58 mill\u00f3ns de euros en 2011. En outubro de 2013 a empresa anunciou o pintado dos tanques de gas do complexo para mellorar a s\u00faa imaxe e integraci\u00f3n co contorno."}
{"id": "212474", "revid": "89787", "url": "https://gl.wikipedia.org/wiki?curid=212474", "title": "Galicia Calidade", "text": "Galicia Calidade \u00e9 unha marca de garant\u00eda e sociedade mercantil promovida pola Xunta de Galicia creada polo Decreto 382/1994, do 15 de decembro. Dita marca exh\u00edbese nunha ampla gama de produtos locais, principalmente alimenticios, mediante un caracter\u00edstico e publicitado logotipo co fin de acreditar a s\u00faa calidade e promocionalos dentro e f\u00f3ra de Galicia. A empresa p\u00fablica Galicia Calidade S.A.U, dependente da Conseller\u00eda de Industria e Comercio da Xunta de Galicia, enc\u00e1rgase da xesti\u00f3n e control da marca de garant\u00eda a aquelas empresas que a obtiveron.\nGalica Calidade depende dos orzamentos da xunta e das cotas que pagan as organizaci\u00f3ns que utilizan a s\u00faa marca. Estas cotas est\u00e1n ligadas \u00e1s vendas de cada empresa.\nA s\u00faa imaxe como icona \u00e9 unha cuncha de vieira estilizada coa marca Galicia Calidade."}
{"id": "212475", "revid": "89787", "url": "https://gl.wikipedia.org/wiki?curid=212475", "title": "Jos\u00e9 Mar\u00eda Pernas", "text": "Jos\u00e9 Mar\u00eda Pernas Mart\u00ednez, \u00e9 un industrial, avogado e pol\u00edtico galego.\nTraxectoria.\nLicenciado en Dereito pola Universidade de Madrid. Director Xerente de Construcciones Pernas S.A. e Conselleiro de varias sociedades. Foi presidente de Acci\u00f3n Cat\u00f3lica de Tui-Vigo e presidente da Asemblea Local da Cruz Vermella. Foi fundador e membro da Xunta Directiva da Asociaci\u00f3n de Empresarios da Construci\u00f3n da Provincia de Pontevedra. Foi Tenente de Alcalde e candidato \u00e1 alcald\u00eda de Vigo. Foi conselleiro Xeral da Caixa de Aforros Municipal de Vigo. Foi elixido deputado do Congreso por UCD pola provincia de Pontevedra na I lexislatura (1979-1982)."}
{"id": "212476", "revid": "1888", "url": "https://gl.wikipedia.org/wiki?curid=212476", "title": "Jos\u00e9 Mar\u00eda Pernas Mart\u00ednez", "text": ""}
{"id": "212477", "revid": "12452", "url": "https://gl.wikipedia.org/wiki?curid=212477", "title": "Conseller\u00eda de Industria e Comercio", "text": ""}
{"id": "212484", "revid": "1888", "url": "https://gl.wikipedia.org/wiki?curid=212484", "title": "Constantino M\u00e9ndez Mart\u00ednez", "text": "Constantino M\u00e9ndez Mart\u00ednez, nado en Pontecesures o 25 de outubro de 1950 e finado o 13 de agosto de 2023, foi un avogado e pol\u00edtico galego.\nTraxectoria.\nEstudou o bacharelato no Instituto de Pontevedra e licenciouse en Dereito na Universidade de Santiago de Compostela en 1972. Funcionario da Seguridade Social desde 1974, est\u00e1 en excedencia desde 1996. Foi Director Xeral do Instituto Social da Mari\u00f1a (1983-1987) e do Instituto Nacional da Seguridade Social (1987-1993). Foi elixido deputado do Congreso polo PSOE pola provincia de Pontevedra na V lexislatura (1993-1996). En 1994 foi nomeado Secretario de Estado para as Administraci\u00f3ns P\u00fablicas e en 2004 Delegado do Goberno na Comunidade Aut\u00f3noma de Madrid. Foi Presidente da Sociedade Estatal de Infraestruturas e Equipamentos Penitenciarios. En abril de 2008 foi nomeado Secretario de Estado de Defensa, cargo que ocupou ata 2011."}
{"id": "212486", "revid": "23562", "url": "https://gl.wikipedia.org/wiki?curid=212486", "title": "The Recreation Ground", "text": ""}
{"id": "212490", "revid": "27155", "url": "https://gl.wikipedia.org/wiki?curid=212490", "title": "Astrogl\u00eda", "text": ""}
{"id": "212494", "revid": "56817", "url": "https://gl.wikipedia.org/wiki?curid=212494", "title": "Halestorm (\u00e1lbum)", "text": " \nHalestorm \u00e9 o \u00e1lbum debut da banda americana Halestorm, este foi publicado o 28 de abril do 2009. Destaca a participaci\u00f3n de artistas coma Kara DioGuardi ou Ben Moody, co\u00f1ecido coma ex-membro de Evanescence. Este \u00faltimo colabora na escritura da canci\u00f3n Innocence.\nListaxe de canci\u00f3ns.\nCanci\u00f3ns extras.\nA versi\u00f3n do \u00e1lbum vendida en iTunes e Amazon cont\u00e9n ademais as seguintes canci\u00f3ns extras:\nSingles e videograf\u00eda.\nO seu single de presentaci\u00f3n foi \"Get Off\" no 2009, ademais de facer un v\u00eddeo para esta canci\u00f3n, nese mesmo ano fan oficial tam\u00e9n un v\u00eddeo para \"It's Not You\". A comezos do 2010 presentan \"Love/Hate Heartbreak\", en agosto dese mesmo ano \"Familiar Taste of Poison\" e a finais, coma \u00faltimo v\u00eddeo do \u00e1lbum, publican \"Dirty Work\", facendo o v\u00eddeo con imaxes dos seus concertos. Tam\u00e9n no 2010, a canci\u00f3n \"Bet U Wish U Had Me Back\" \u00e9 publicada coma single, mais esta non conta con v\u00eddeo."}
{"id": "212495", "revid": "1888", "url": "https://gl.wikipedia.org/wiki?curid=212495", "title": "Guillermo Llorca Freire", "text": ""}
{"id": "212497", "revid": "7523", "url": "https://gl.wikipedia.org/wiki?curid=212497", "title": "Deportivo Rayo Cantabria", "text": "O Deportivo Rayo Cantabria \u00e9 un club de f\u00fatbol espa\u00f1ol do concello de Santander, en Cantabria. Foi fundado en 1926, e refundado en 1993. Actualmente xoga no grupo III da Terceira Divisi\u00f3n Espa\u00f1ola.\nEstadio.\nO Campo Municipal de San Rom\u00e1n inaugurado no ano 2010, conta con 250 asentos na s\u00faa \u00fanica tribuna."}
{"id": "212498", "revid": "17467", "url": "https://gl.wikipedia.org/wiki?curid=212498", "title": "SD Rayo Cantabria", "text": ""}
{"id": "212500", "revid": "111586", "url": "https://gl.wikipedia.org/wiki?curid=212500", "title": "Portland, Oreg\u00f3n", "text": "Portland \u00e9 a maior cidade do estado de Oreg\u00f3n, no noroeste dos Estados Unidos. Situada \u00e1 beira do r\u00edo Willamette na s\u00faa confluencia co Columbia, \u00e9 un importante porto fluvial, centro comercial, industrial e de servizos. \nDemograf\u00eda.\nA poboaci\u00f3n da cidade aumentou desde os 583.776 habitantes de seu rexistrados no censo de 2010, alcanzando os 652.503 en 2020.\nA s\u00faa \u00e1rea metropolitana alberga a m\u00e1is de dous mill\u00f3ns de persoas.\nXeograf\u00eda.\nPortland est\u00e1 posicionada no val do r\u00edo Willamette. A cidade est\u00e1 flanqueada polos montes Tualatin ao sur, pola cadea monta\u00f1osa das Cascadas ao leste, e polo r\u00edo Columbia ao norte, ofrecendo unha paisaxe diversa. Esta posici\u00f3n xogou un papel crucial no seu desenvolvemento como un importante centro de comercio e transporte, aproveitando a s\u00faa proximidade aos r\u00edos e a s\u00faa conexi\u00f3n co Oc\u00e9ano Pac\u00edfico.\nO monte Hood, situado a uns 80 quil\u00f3metros ao leste de Portland, \u00e9 o cumio m\u00e1is alto de Oreg\u00f3n e un dos volc\u00e1ns m\u00e1is prominentes da cadea das Cascadas, elev\u00e1ndose a unha altitude de 3.429 metros. O seu cumio nevado \u00e9 vis\u00edbel de moitos puntos da cidade, convert\u00e9ndose nun s\u00edmbolo ic\u00f3nico de Portland. A zona ao redor do monte Hood ofrece moitas oportunidades para actividades ao aire libre, inclu\u00edndo sendeirismo, esqu\u00ed e alpinismo.\nHistoria.\nS\u00e9culo XIX.\nEn terras ocupadas durante s\u00e9culos polos indios chinook e co\u00f1ecida dos colonos, comerciantes e trampeiros \"brancos\" dende 1829 coma \"The Clearing\" (unha pequena parada na ruta do noroeste pola costa) foi fundada entre 1843 e 1845 polos pioneiros W. Overton, A. Lovejoy e F.W. Pettygrove, este \u00faltimo natural de Portland (Maine) noutro extremo do pa\u00eds, e por quen foi nomeada.\nCreceu como centro de fornecemento dos buscadores de ouro durante as febres do ouro en California (1850) e Alasca (1890). O ferrocarril transcontinental, que a partir de 1880 a conectaba co leste dos Estados Unidos, favoreceu a s\u00faa industrializaci\u00f3n.\nS\u00e9culo XX.\nNa primeira metade do s\u00e9culo XX, a cidade continuou a expandirse e modernizarse, a pesar dos retos da Gran Depresi\u00f3n e das d\u00faas guerras mundiais. Nos anos 60 e anos 70, Portland foi pioneira en pol\u00edticas de planificaci\u00f3n urbana e protecci\u00f3n ambiental, establecendo un l\u00edmite de crecemento urbano para preservar terras agr\u00edcolas e espazos verdes, e fomentando o transporte p\u00fablico.\nEconom\u00eda.\nPortland \u00e9 co\u00f1ecida pola s\u00faa forte econom\u00eda, cunha boa presenza de industrias como a tecnolox\u00eda, a fabricaci\u00f3n en cadea e o comercio. Tam\u00e9n \u00e9 un importante centro para as industrias creativas, inclu\u00edndo a arte, m\u00fasica e dese\u00f1o. A axencia p\u00fablica de desenvolvemento Prosper Portland opera baixo a supervisi\u00f3n dun consello directivo e traballa en colaboraci\u00f3n coa Alcald\u00eda e o Consello Municipal de Portland, as\u00ed como con outras entidades p\u00fablicas, empresas privadas e comunidades locais.\nCultura.\nA cidade \u00e9 famosa pola s\u00faa vida cultural vibrante, con numerosos museos, galer\u00edas de arte, teatros e espazos musicais.\nPortland ten tam\u00e9n unha grande cultura do caf\u00e9 e a cervexa artesanal, con moitas cervexer\u00edas e cafeter\u00edas locais.\nEducaci\u00f3n.\nA cidade ten unha rede de escolas p\u00fablicas e privadas de educaci\u00f3n primaria e secundaria e alberga tam\u00e9n varias instituci\u00f3ns de ensino superior, inclu\u00edndo a Universidade de Portland (\"University of Portland\") e a Universidade Estatal de Portland (PSU). "}
{"id": "212502", "revid": "85894", "url": "https://gl.wikipedia.org/wiki?curid=212502", "title": "H. Jon Benjamin", "text": "Harry Jon Benjamin, nado o 23 de maio de 1966 en Worcester, Massachusetts, \u00e9 un actor, humorista e escritor estadounidense."}
{"id": "212503", "revid": "75439", "url": "https://gl.wikipedia.org/wiki?curid=212503", "title": "Chris Miller", "text": "Christopher \"Chris\" Miller, nado o 1968, \u00e9 un actor estadounidense."}
{"id": "212504", "revid": "75439", "url": "https://gl.wikipedia.org/wiki?curid=212504", "title": "Tom McGrath", "text": "Thomas \"Tom\" McGrath, nado en 1964, \u00e9 un actor estadounidense."}
{"id": "212510", "revid": "88215", "url": "https://gl.wikipedia.org/wiki?curid=212510", "title": "Salva Sevilla", "text": "Salvador Sevilla L\u00f3pez, co\u00f1ecido como Salva Sevilla, nado o 18 de marzo de 1984 en Berja (Almer\u00eda), \u00e9 un futbolista espa\u00f1ol. Xoga de centrocampista no Deportivo da Coru\u00f1a, da Primeira Divisi\u00f3n RFEF:.\nTraxectoria.\nFormouse como futbolista na canteira do desaparecido Poli Ejido, no que tam\u00e9n xogou seu irm\u00e1n Jos\u00e9 Antonio, e debutou co primeiro equipo na Segunda Divisi\u00f3n na tempada 2003/04, da man do adestrador Quique Seti\u00e9n. Foi nun partido da Copa do Rei ante o Lanzarote no que marcou dous goles, a\u00ednda que o seu equipo acabou perdendo 4-2. Despois de disputar 11 partidos esa tempada, para a seguinte sa\u00edu cedido ao Atl\u00e9tico de Madrid C, da Terceira Divisi\u00f3n (xogou tam\u00e9n un partido co Atl\u00e9tico B en Segunda B).\nEntre 2005 e 2008 xogou no Sevilla Atl\u00e9tico, co que conseguiu un ascenso \u00e1 Segunda Divisi\u00f3n na tempada 2006/07. Xogou un total de 88 partidos oficiais co filial sevillista, marcando 11 goles. Nas tempadas 2008/09 e 2009/10 militou no Salamanca, sendo un dos xogadores m\u00e1is destacados e un fixo nas ali\u00f1aci\u00f3ns iniciais do equipo salmantino, co que sumou un total de 77 partidos e 20 goles.\nEn xullo de 2010 fichou polo Betis, tam\u00e9n de Segunda Divisi\u00f3n. Na s\u00faa primeira campa\u00f1a foi un dos xogadores m\u00e1is utilizados polo adestrador Pepe Mel, disputando un total de 39 partidos dunha tempada que conclu\u00edu co Betis como campi\u00f3n e co ascenso directo a Primeira. Na tempada 2012/13 o equipo de Mel rematou s\u00e9timo e na seguinte campa\u00f1a competiu na Europa League. Salva Sevilla marcou un dos goles do seu equipo no hist\u00f3rico derbi sevillano disputado nos oitavos de final da competici\u00f3n europea. Deixou o Benito Villamar\u00edn en 2014, despois de catro tempadas, 118 partidos e 12 goles.\nA continuaci\u00f3n fichou polo Espanyol, no que militou durante tres anos, todos na m\u00e1xima categor\u00eda. Foi o autor do primeiro gol da liga na tempada 2015/16, nun partido contra o Getafe no que superou de falta directa ao gardameta Vicente Guaita, sendo este o seu \u00fanico tanto coa camiseta do equipo catal\u00e1n.\nEn 2017 baixou d\u00faas categor\u00edas para xogar co Mallorca na Segunda Divisi\u00f3n B. Titular indiscutible no equipo de Vicente Moreno durante os seguintes anos, logrou dous ascensos consecutivos e volveu xogar na Primeira Divisi\u00f3n na tempada 2019/20. A\u00ednda que o equipo balear descendeu ao remate desa campa\u00f1a, conseguiu un novo ascenso na 2020/21, con Luis Garc\u00eda como adestrador, sendo protagonista no partido de volta da final da promoci\u00f3n de ascenso, ao anotar un dos tres goles cos que o seu equipo remontou a eliminatoria ante o Deportivo da Coru\u00f1a. Deixou o equipo en 2022, cun balance de 186 partidos, 25 goles e 21 asistencias.\nNa tempada 2022/23 xogou co Alav\u00e9s en Segunda, po\u00f1\u00e9ndose de novo \u00e1s ordes de Luis Garc\u00eda, e logrou un novo ascenso,o sexto da s\u00faa carreira deportiva. Foi unha das pezas fundamentais do equipo, contribu\u00edndo cun total de 42 partidos e 4 goles.\nNo ver\u00e1n de 2023, con 39 anos de idade, fichou como novo xogador do Deportivo da Coru\u00f1a, na Primeira Divisi\u00f3n RFEF."}
{"id": "212512", "revid": "7523", "url": "https://gl.wikipedia.org/wiki?curid=212512", "title": "Club Deportivo Siete Villas", "text": "O Club Deportivo Siete Villas \u00e9 un club de f\u00fatbol espa\u00f1ol da localidade de Castillo Siete Villas, no concello de Arnuero, en Cantabria. Foi fundado en 1930. Actualmente xoga no grupo III da Terceira Divisi\u00f3n Espa\u00f1ola.\nEstadio.\nO Estadio San Pedro ten capacidade para 500 espectadores."}
{"id": "212513", "revid": "7523", "url": "https://gl.wikipedia.org/wiki?curid=212513", "title": "CD Siete Villas", "text": ""}
{"id": "212514", "revid": "27155", "url": "https://gl.wikipedia.org/wiki?curid=212514", "title": "Cromosoma 16", "text": "O cromosoma 16 humano \u00e9 un cromosoma pertencente a un dos 23 pares de cromosomas humanos. Temos normalmente d\u00faas copias deste cromosoma nas nosas c\u00e9lulas diploides (as som\u00e1ticas) e s\u00f3 un nas c\u00e9lulas haploides (espermatozoides e \u00f3vulos). Pola posici\u00f3n do seu centr\u00f3mero o cromosoma 16 \u00e9 un cromosoma submetac\u00e9ntrico. O cromosoma 16 comprende uns 89 mill\u00f3ns de pares de bases , o que representa un 3 % do total de ADN da c\u00e9lula.\nA identificaci\u00f3n de xenes nun cromosoma \u00e9 unha \u00e1rea activa da investigaci\u00f3n xen\u00e9tica. Como os investigadores utilizan diferentes enfoques para predicir o n\u00famero de xenes, as distintas estimaci\u00f3ns poden variar algo. Tendo en conta isto, o n\u00famero estimado de xenes do cromosoma 16 est\u00e1 probablemente entre 850 e 1.200 xenes.\nEntre os descubrimentos recentes sobre o cromosoma 16 est\u00e1 un realizado en 2010, no que se atopou unha nova causa de obesidade debida a unha microdeleci\u00f3n no cromosoma 16, que afecta ao 1% dos casos de obesidade. Este defecto foi identificado utilizando micromatrices de ADN e orixina a supresi\u00f3n duns 30 xenes nunha rexi\u00f3n do cromosoma 16. As investigaci\u00f3ns mostran que esta microdeleci\u00f3n \u00e9 relativamente com\u00fan na xente obesa pero falta na maior parte da xente non obesa.\nXenes.\nEntre os xenes do cromosoma 16 est\u00e1n o da metalotione\u00edna, cadherina e as familias de xenes iroqueses, xunto cos xenes para a doenza do ril poliqu\u00edstico e a leucemia mielomonoc\u00edtica aguda. O cromosoma cont\u00e9n tam\u00e9n moitos polimorfismos estruturais de gran tama\u00f1o, e abundantes duplicaci\u00f3ns segmentais na rexi\u00f3n pericentrom\u00e9rica do brazo p.\nEnfermidades asociadas.\nAlgunhas das doenzas, trastornos e condici\u00f3ns asociados co cromosoma 16 son as seguintes :\nTrastornos cromos\u00f3micos.\nOs cambios na estrutura ou n\u00famero de copias do cromosoma 16 poden est\u00e1n asociados cunha serie de trastornos. Entre eles subli\u00f1aremos os seguintes :"}
{"id": "212515", "revid": "27155", "url": "https://gl.wikipedia.org/wiki?curid=212515", "title": "Cromosoma 16 humano", "text": ""}
{"id": "212517", "revid": "35560", "url": "https://gl.wikipedia.org/wiki?curid=212517", "title": ".gov", "text": ".gov (do ingl\u00e9s \"government\", goberno) \u00e9 un dominio de internet xen\u00e9rico que forma parte do sistema de dominios de internet.\n\u00c9 utilizado polo goberno federal dos Estados Unidos. Foi un dos dominios de nivel superior orixinais, establecidos en xaneiro de 1985.\nOs Estados Unidos \u00e9 o \u00fanico pa\u00eds que ten un dominio de nivel superior espec\u00edfico para o seu goberno, ademais do seu Dominio de Nivel Superior xeogr\u00e1fico (ccTLD). Xa que os Estados Unidos controla o dominio de nivel superior .gov, ser\u00eda imposible para calquera outro pa\u00eds crear un dominio que remate en .gov, por exemplo, .jp.gov."}
{"id": "212518", "revid": "98629", "url": "https://gl.wikipedia.org/wiki?curid=212518", "title": "Apt Pupil (filme)", "text": "Apt Pupil \u00e9 un filme estadounidense dirixido por Bryan Singer que se estreou en 1998. Bas\u00e9ase na novela \"Apt Pupil\" de Stephen King.\nSinopse.\nUn rapaz chamado Todd Bowden (Brad Renfro) descobre que un anci\u00e1n da veci\u00f1anza (Ian McKellen) \u00e9 un antigo membro das S.S. O asunto non fai sen\u00f3n espertar a curiosidade do mozo, que devece por que lle conte os terribles relatos da s\u00faa experiencia na segunda guerra mundial."}
{"id": "212519", "revid": "89787", "url": "https://gl.wikipedia.org/wiki?curid=212519", "title": "Amadou &amp; Mariam", "text": "Amadou &amp; Mariam \u00e9 un d\u00fao musical de Mal\u00ed composto por Amadou Bagayoko (guitarrista e cantante) e por Mariam Doumbia (cantante).\nTraxectoria.\nO d\u00fao, co\u00f1ecido como \"a parella cega de Mal\u00ed\", coincidiu no instituto para mozos cegos no que estudaron. Entre 1974 e 1980, Amadou formou parte do grupo \"Les Ambassadeurs du Hotel\". Nese \u00faltimo ano, a parella contraeu matrimonio e comezou a facerse notar no \u00e1mbito musical. Pola s\u00faa banda, Amadou continuou coa s\u00faa exitosa carreira como solista e dirixiu \u00f3s programas musicais do instituto para cegos. Por\u00e9n, ser\u00e1 o ano 1985 cando acaden un importante reco\u00f1ecemento internacional, facendo xiras por Burkina Faso.\nNo 2003 fan unha colaboraci\u00f3n co artista Manu Chao, quen produce o seu disco \"Dimanche \u00e0 Bamako\". No 2006, participaron na gravaci\u00f3n de \"Celebrate the day\", o himno oficial do Mundial de F\u00fatbol de Alema\u00f1a xunto con Herbert Gr\u00f6nemeyer.\nO seu oitavo \u00e1lbum musical chamado \"Folila\" sa\u00edu \u00e1 venda o 2 de abril do 2012."}
{"id": "212521", "revid": "98629", "url": "https://gl.wikipedia.org/wiki?curid=212521", "title": "Ned Kelly (filme de 2003)", "text": "Ned Kelly \u00e9 un filme australiano dirixido por Gregor Jordan que se estreou no 2003. Bas\u00e9ase na novela \"Our Sunshine\" de Robert Drewe.\nSinopse.\nAustralia, 1870. Ned Kelly, pertencente a unha familia de inmigrantes irlandeses, \u00e9 v\u00edtima dos prexu\u00edzos e a forza da polic\u00eda. Ante as inxustizas, os Kelly formar\u00e1n unha banda, que foxe da lei e rouba bancos para sobrevivir."}
{"id": "212522", "revid": "98629", "url": "https://gl.wikipedia.org/wiki?curid=212522", "title": "Cerberus (filme)", "text": "Cerberus \u00e9 un filme estadounidense dirixido por John Terlesky que se estreou no 2005.\nSinopse.\nA doutora Samantha Gaines, unha especialista en mitos hist\u00f3ricos, \u00e9 secuestrada para que localice a m\u00edtica espada de \"Atila\", a cal ten o poder de volver invencible a aquel que a te\u00f1a. O \u00fanico problema, \u00e9 que se a espada \u00e9 roubada do cadaleito de \"Atila\", a bestia co\u00f1ecida como C\u00e9rbero espertar\u00e1 e perseguir\u00e1 a todo aquel que profanara a tumba."}
{"id": "212523", "revid": "23204", "url": "https://gl.wikipedia.org/wiki?curid=212523", "title": "Sir Breunor", "text": "Sir Breunor le Noir, nalgunhas versi\u00f3ns tam\u00e9n co\u00f1ecido como Brunor, \u00e9 un cabaleiro alcumado La Cote Mal Taill\u00e9e por Sir Kay despois da s\u00faa chegada \u00e1 corte do Rei Artur vestido coa armadura deformada do seu pai asasinado. \u00c9 un personaxe que se menciona nas lendas art\u00faricas e irm\u00e1n de Dinadan e Daniel.\nRecibe o t\u00edtulo de cabaleiro despois de salvar \u00e1 ra\u00ed\u00f1a Xenevra dun le\u00f3n que fuxira. A s\u00faa historia \u00e9 contada parcialmente nalgunhas secci\u00f3ns de \"Le Morte d'Arthur\" de Thomas Malory e en Prose Tristan a pesar de que de feito \u00e9 un romance independente."}
{"id": "212524", "revid": "25871", "url": "https://gl.wikipedia.org/wiki?curid=212524", "title": "Brunor", "text": ""}
{"id": "212525", "revid": "25871", "url": "https://gl.wikipedia.org/wiki?curid=212525", "title": "Breunor (La Cote Mal Taill\u00e9e)", "text": ""}
{"id": "212526", "revid": "25871", "url": "https://gl.wikipedia.org/wiki?curid=212526", "title": "Breunor le Noir", "text": ""}
{"id": "212527", "revid": "98629", "url": "https://gl.wikipedia.org/wiki?curid=212527", "title": "Emmanuelle Vaugier", "text": "Emmanuelle Vaugier, nada o 23 de xu\u00f1o de 1976 en Vancouver, Columbia Brit\u00e1nica, \u00e9 unha actriz e cantante canadense."}
{"id": "212528", "revid": "56817", "url": "https://gl.wikipedia.org/wiki?curid=212528", "title": "Joseph Mazzello", "text": "Joseph Francis Mazzello III, nado o 21 de setembro de 1983 en Rhinebeck, Nova York, \u00e9 un actor estadounidense. Co\u00f1ecido polos seus papeis de Tim Murphy no filme \"Parque Xur\u00e1sico\", Eugene Sledge na serie \"The Pacific\", e Dustin Moskovitz en \"The Social Network\"."}
{"id": "212529", "revid": "5863", "url": "https://gl.wikipedia.org/wiki?curid=212529", "title": "Escudo (her\u00e1ldica)", "text": ""}
{"id": "212530", "revid": "5863", "url": "https://gl.wikipedia.org/wiki?curid=212530", "title": "Sara Leir\u00f3s Fern\u00e1ndez", "text": "Sara Leir\u00f3s Fern\u00e1ndez, nada nas Neves o 31 de maio de 1897 e finada en Santiago de Compostela en 1978, foi unha profesora e escritora galega.\nTraxectoria.\nEstudou na Escola Superior de Maxisterio de Madrid. Foi profesora numeraria de Filosof\u00eda e de Psicolox\u00eda na escola Normal de Ourense de 1928 a 1936. Ingresou no Seminario de Estudos Galegos en 1929, cun ensaio, escrito en castel\u00e1n, arredor do significado intelectual do Padre Feijoo. En 1936 realizou varios viaxes, grazas a unha bolsa concedida pola Junta para Ampliaci\u00f3n de Estudios, a diferentes pa\u00edses coa intenci\u00f3n de adquirir m\u00e1is co\u00f1ecementos sobre Organizaci\u00f3n escolar. Despois da Guerra civil foi profesora na Escola Normal de Santiago de Compostela, cidade na que morreu en 1978."}
{"id": "212531", "revid": "25871", "url": "https://gl.wikipedia.org/wiki?curid=212531", "title": "Saskia Burmeister", "text": "Saskia Burmeister, nada en Sydney o 12 de febreiro de 1985, \u00e9 unha actriz australiana."}
{"id": "212532", "revid": "22570", "url": "https://gl.wikipedia.org/wiki?curid=212532", "title": "Incretina", "text": "As incretinas son un grupo de hormonas gastrointestinais que causan un incremento na liberaci\u00f3n de insulina por parte das c\u00e9lulas beta dos illotes de Langerhans despois dunha comida, mesmo cando os niveis de glicosa sangu\u00ednea aumentaron. Tam\u00e9n fan m\u00e1is lento o grao de absorci\u00f3n de nutrientes ao sangue ao reduciren o baleiramento g\u00e1strico e poden reducir directamente o consumo de comida ao causaren saciedade. Tam\u00e9n inhiben a liberaci\u00f3n de glicag\u00f3n nas c\u00e9lulas alfa dos illotes de Langerhans. As d\u00faas mol\u00e9culas principais que cumpren plenamente os requisitos para ser consideradas incretinas son o p\u00e9ptido similar ao glicag\u00f3n 1 (GLP-1) e o p\u00e9ptido inhibidor g\u00e1strico (GIP, tam\u00e9n chamado polip\u00e9ptido insulinotr\u00f3pico dependente da glicosa). Tanto o GLP-1 coma o GIP son inactivados rapidamente polo encima dipeptidil peptidase-4 (DPP-4).\nAs incretinas foron probadas para o tratamento da diabete. O GLP-1 (7-36) amida non \u00e9 moi \u00fatil para o tratamento da diabetes mellitus tipo 2, xa que debe ser administrado por infusi\u00f3n subcut\u00e1nea continua. Foron desenvolvidos varios an\u00e1logos de maior duraci\u00f3n no corpo con actividade insulinotr\u00f3pica para uso terap\u00e9utico. A principal desvantaxe destes an\u00e1logos do GLP-1 \u00e9 que deben administrarse por inxecci\u00f3n subcut\u00e1nea.\nOutra aproximaci\u00f3n terap\u00e9utica \u00e9 inhibir o encima DPP-4 que inactiva o GLP-1 e GIP. Foron desenvolvidos varios inhibidores do DPP-4 que se poden tomar por v\u00eda oral.\nHistoria.\nEn 1902, Bayliss e Starling propuxeron que a mucosa intestinal cont\u00e9n unha hormona, a secretina, que estimula a secreci\u00f3n ex\u00f3crina do p\u00e1ncreas.\nPor\u00e9n, a administraci\u00f3n oral de extractos da mucosa intestinal non foron \u00fatiles no tratamento da diabetes tipo 1. En 1932, La Barre propuxo o nome de incretina para unha hormona extra\u00edda da mucosa do intestino superior, que causaba hipoglicemia, e propuxeron unha posible terapia para a diabete. En 1939\u20131940, Leow et al. tiraron a conclusi\u00f3n que a existencia das incretinas era \"cuestionable\". Non se fixeron m\u00e1is investigaci\u00f3ns nesta \u00e1rea ata uns 30 anos m\u00e1is tarde.\nInvestigaci\u00f3ns m\u00e1is recentes.\nEn 1970, illouse e secuenciouse o GIP da mucosa intestinal (JC Brown). Chamouselle orixinalmente p\u00e9ptido inhibidor g\u00e1strico, despois, en 1973, o GIP foi renomeado p\u00e9ptido insulinotr\u00f3pico dependente da glicosa despois de que Brown e Dupre mostrasen que o GIP estimulaba a secreci\u00f3n de insulina. Por\u00e9n, as investigaci\u00f3ns iniciais non puideron establecer a s\u00faa utilidade como tratamento da diabete. Do p\u00e9ptido proglicag\u00f3n deriva o o GLP-1. O proglicag\u00f3n do peixe sapo foi secuenciado en 1982 por Lund et al. O xene do proglicag\u00f3n humano foi clonado en 1983 por G. Bell et al., e a secuencia do proglicag\u00f3n humano foi deducida seguidamente. Por\u00e9n, a mol\u00e9cula de GLP-1 completa non ten efecto sobre os niveis de insulina. S\u00f3 unha fragmento de secuencia espec\u00edfico do GLP-1 ten efecto insulinotr\u00f3pico: a GLP-1 (7-36) amida. \u00c9 inactivado rapidamente pola DPP-4 orixin\u00e1ndose GLP-1 (9-36) e ten unha vida media no plasma de s\u00f3 1\u20132 minutos. O GIP \u00e9 tam\u00e9n inactivado rapidamente pola DPP-4 form\u00e1ndose GIP (3-42)."}
{"id": "212533", "revid": "98629", "url": "https://gl.wikipedia.org/wiki?curid=212533", "title": "Bandeira das Illas Canarias", "text": "A bandeira das Illas Canarias \u00e9 un dos s\u00edmbolos oficiais desta comunidade dende 1982.\nSignificado.\nA bandeira canaria creouse a partir da combinaci\u00f3n das cores da bandeira da Provincia Mar\u00edtima das Canarias (actual Provincia de Santa Cruz de Tenerife) fundada na cidade de Santa Cruz de Tenerife en 1845, azul e branco, xunto coas cores da Provincia das Palmas, azul e amarelo, que data de 1869.\nEmpreg\u00e1ronse o branco e o azul da bandeira de Tenerife e o azul e o amarelo da bandeira de Gran Canaria e orden\u00e1ronse segundo a disposici\u00f3n xeogr\u00e1fica das illas."}
{"id": "212535", "revid": "89787", "url": "https://gl.wikipedia.org/wiki?curid=212535", "title": "Escudo das Illas Canarias", "text": "O escudo das Illas Canarias \u00e9 un dos s\u00edmbolos da comunidade, e \u00e9 oficial dende 1982 grazas \u00e1 lei org\u00e1nica 10/1982 sobre o \"Estatuto de Autonom\u00eda das Canarias\".\nNo sexto artigo deste estatuto disponse:\nSegundo o BOC, o azul do escudo \u00e9 Pantone 3005 (RGB 7.104.169), o marr\u00f3n dos cans Pantone 722 (RGB 216.143.31), o dourado da coroa Pantone 7406 (RGB 255.204.0), o vermello da coroa Pantone 485 (RGB 254.0.12) e a cor prata da cinta Pantone 7544 (RGB 145.143.144). \nPol\u00e9mica polos cans.\nExiste unha recentes pol\u00e9mica arredor da representaci\u00f3n dos cans (can de presa canario) no escudo. Este feito motivou en parte a que o Goberno das Canarias suprimise os dous cans nos impresos oficiais e edificios p\u00fablicos, se ben os mantivo no escudo das Canarias.\nPopularmente atrib\u00faese que o nome do arquip\u00e9lago canario prov\u00e9n do can de presa canario, e segundo unha lei do Goberno das Canarias vixente dende 1991, o can \u00e9 o s\u00edmbolo natural de Gran Canaria xunto co card\u00f3n. Por esta raz\u00f3n, os detractores do escudo argumentan que s\u00f3 representan a illa de Gran Canaria e non o arquip\u00e9lago na s\u00faa totalidade. \nTam\u00e9n houbo unha moci\u00f3n para eliminar o colar de \u00e1mbolos dous animais, pois argum\u00e9ntase (sobre todo dende eidos independentistas) que fai alusi\u00f3n \u00e1 idea de que os colares te\u00f1en un significado de \"submisi\u00f3n\"."}
{"id": "212536", "revid": "56817", "url": "https://gl.wikipedia.org/wiki?curid=212536", "title": "Sir Kay", "text": "Sir Kay (chamado \"Queya \"no fragmento en galego, e co\u00f1ecido en gal\u00e9s como \"Cai\", \"Kai\", \"Kei \"ou \"Cei\"; en lat\u00edn como \"Caius\"; en franc\u00e9s como \"Keu \"e en franc\u00e9s antigo como \"Queux\", \"K\u00e8s \"ou \"Kex\") \u00e9 o fillo de Sir H\u00e9ctor, quen \u00e9 \u00e1 s\u00faa vez \u00e9 o pai adoptivo do Rei Artur, e polo tanto, Sir Kay e el son medio irm\u00e1ns. Converteuse no seu senescal e portaestandarte, e tam\u00e9n nun dos primeiros cabaleiros en formar parte da T\u00e1boa Redonda de Camelot. Nalgunhas versi\u00f3ns, Kay \u00e9 co\u00f1ecido polos escarnios que dirixe a outros cabaleiros. Tr\u00e1tase dun dos personaxes m\u00e1is antigos que se asocian con Artur.\nNas obras Lancelot-Graal, Le Morte d'Arthur e outras, o pai de Sir Kay adopta \u00f3 Rei Artur cando este a\u00ednda s\u00f3 era un meni\u00f1o e desco\u00f1ec\u00eda a s\u00faa verdadeira identidade por mor dunha intervenci\u00f3n de Merl\u00edn. Artur medra sendo escudeiro de Sir Kay e a identidade de Artur rev\u00e9lase cando extrae a espada da pedra, durante un torneo en Londres. De maneira oportunista, Kay tenta acaparar co m\u00e9rito da faza\u00f1a, pois sab\u00eda que quen sacase a espada da rocha ser\u00eda coroado rei de Inglaterra. \u00d3 final, Kay retr\u00e1ctase e reco\u00f1ece o m\u00e9rito de Artur, ante quen se axeonlla e xura lealdade."}
{"id": "212538", "revid": "27155", "url": "https://gl.wikipedia.org/wiki?curid=212538", "title": "P\u00e9ptido inhibidor g\u00e1strico", "text": ""}
{"id": "212540", "revid": "85894", "url": "https://gl.wikipedia.org/wiki?curid=212540", "title": "Ben Whishaw", "text": "Benjamin John \"Ben\" Whishaw, nado o 14 de outubro de 1980 en Clifton, Bedfordshire, \u00e9 un actor ingl\u00e9s de cinema, televisi\u00f3n e teatro."}
{"id": "212541", "revid": "27155", "url": "https://gl.wikipedia.org/wiki?curid=212541", "title": "P\u00e9ptido similar ao glicag\u00f3n 1", "text": "O p\u00e9ptido similar ao glicag\u00f3n 1 (GLP-1) \u00e9 unha hormona pept\u00eddica derivada do produto de transcrici\u00f3n do xene do proglicag\u00f3n. A principal fonte de GLP-1 no corpo son as c\u00e9lulas L intestinais que secretan GLP-1 como hormona intestinal. As formas bioloxicamente activas do GLP-1 son: o GLP-1-(7-37) e o GLP-1-(7-36)NH2, os cales se orixinan polo corte selectivo da longa mol\u00e9cula do proglicag\u00f3n.\nA secreci\u00f3n de GLP-1 polas c\u00e9lulas L do \u00edleo depende da presenza de nutrientes no lume do intestino delgado. Os secretagogos (axentes que causan ou estimulan a secreci\u00f3n) desta hormona incl\u00faen os principais nutrientes como os carbohidratos, prote\u00ednas e l\u00edpidos. Unha vez que est\u00e1 en circulaci\u00f3n, o GLP-1 ten unha vida media de menos de 2 minutos, debido \u00e1 s\u00faa r\u00e1pida degradaci\u00f3n polo encima dipeptidil peptidase-4.\n\u00c9 unha potente hormona antihiperglic\u00e9mica, inducindo unha estimulaci\u00f3n da secreci\u00f3n insulina dependente da glicosa e suprimindo a secreci\u00f3n de glicag\u00f3n. Esta acci\u00f3n dependente da glicosa \u00e9 especialmente interesante porque, cando a concentraci\u00f3n de glicosa est\u00e1 no seu rango normal no xax\u00fan, o GLP-1 xa non estimula a insulina para causar hipoglicemia. O GLP-1 parece restaurar asensibilidade \u00e1 glicosa das c\u00e9lulas pancre\u00e1ticas \u03b2, por medio dun mecanismo que posiblemente implica o incremento da expresi\u00f3n de GLUT2 e glicoquinase. Tam\u00e9n se sabe que o GLP-1 inhibe a apoptose das c\u00e9lulas pancre\u00e1ticas \u03b2 e estimula a proliferaci\u00f3n e a diferenciaci\u00f3n das c\u00e9lulas \u03b2 secretoras de insulina. Ademais, o GLP-1 inhibe a secreci\u00f3n e motilidade g\u00e1strica. Isto atrasa e prolonga a absorci\u00f3n de carbohidratos e exerce un efecto saciante.\nFunci\u00f3ns fisiol\u00f3xicas.\nO GLP-1 pos\u00fae varias propiedades fisiol\u00f3xicas que fan que (el ou os seus an\u00e1logos) sexa suxeito dunha intensa investigaci\u00f3n como un tratamento potencial da diabetes mellitus. As funci\u00f3ns fisiol\u00f3xicas co\u00f1ecidas do GLP-1 son:\nComo evidencia do papel fisiol\u00f3xico do GLP-1 na secreci\u00f3n post-prandial de insulina, comprobouse que unha dose oral de glicosa desencadea un pico na concentraci\u00f3n de insulina plasm\u00e1tica moito m\u00e1is grande ca o obtido cunha dose intravenosa."}
{"id": "212542", "revid": "27155", "url": "https://gl.wikipedia.org/wiki?curid=212542", "title": "GLP-1", "text": ""}
{"id": "212543", "revid": "27155", "url": "https://gl.wikipedia.org/wiki?curid=212543", "title": "Transcrici\u00f3n (ARN)", "text": ""}
{"id": "212544", "revid": "23204", "url": "https://gl.wikipedia.org/wiki?curid=212544", "title": "Himno das Illas Canarias", "text": "O himno das Illas Canarias \u00e9 un s\u00edmbolo oficial dende a Lei 20/2003 do 28 de abril de 2003."}
{"id": "212549", "revid": "27155", "url": "https://gl.wikipedia.org/wiki?curid=212549", "title": "Corpos de Nissl", "text": ""}
{"id": "212550", "revid": "31271", "url": "https://gl.wikipedia.org/wiki?curid=212550", "title": "Amanita pantherina", "text": ""}
{"id": "212551", "revid": "31271", "url": "https://gl.wikipedia.org/wiki?curid=212551", "title": "Amanita gemmata", "text": ""}
{"id": "212554", "revid": "31271", "url": "https://gl.wikipedia.org/wiki?curid=212554", "title": "Gymnopilus spectabilis", "text": ""}
{"id": "212556", "revid": "31271", "url": "https://gl.wikipedia.org/wiki?curid=212556", "title": "Lycoperdon perlatum", "text": ""}
{"id": "212558", "revid": "4817", "url": "https://gl.wikipedia.org/wiki?curid=212558", "title": "Darpasat", "text": "Darpasat, tam\u00e9n co\u00f1ecido como USA 102, foi un sat\u00e9lite artificial do Departamento de Defensa dos Estados Unidos de Am\u00e9rica lanzado o 13 de marzo de 1994 mediante un foguete Taurus desde a rampla 576E da Base Vandenberg da Forza A\u00e9rea.\nCaracter\u00edsticas.\nDarpasat foi lanzado no mesmo foguete que o sat\u00e9lite TAOS e a s\u00faa misi\u00f3n consistiu en facer demostraci\u00f3n de novas tecnolox\u00edas no espazo. Estaba estabilizado mediante xiro e foi constru\u00eddo por Ball Aerospace.\nO sat\u00e9lite foi dese\u00f1ado para facer as demostraci\u00f3ns tecnol\u00f3xicas polo menos durante un ano, pero chegou a durar cinco grazas a un uso coidados das bater\u00edas e das cargas t\u00e9rmicas."}
{"id": "212559", "revid": "4817", "url": "https://gl.wikipedia.org/wiki?curid=212559", "title": "USA 102", "text": ""}
{"id": "212562", "revid": "98629", "url": "https://gl.wikipedia.org/wiki?curid=212562", "title": "Eduardo Berizzo", "text": "Manuel Eduardo Berizzo, nado en Cruz Alta, Marcos Ju\u00e1rez (C\u00f3rdoba) o 13 de novembro de 1969, \u00e9 un exfutbolista e actual adestrador de f\u00fatbol arxentino. Xogaba de defensa e foi internacional coa selecci\u00f3n arxentina. Dende 2022 \u00e9 o seleccionador de Chile.\nTraxectoria.\nComezou a s\u00faa carreira futbol\u00edstica no Newell's Old Boys, onde disputou durante 5 tempadas m\u00e1is de 100 partidos e ga\u00f1ando dous t\u00edtulos de Liga. No ano 1993 deixar\u00eda Arxentina para alistarse no Atlas de Guadalajara mexicano, volvendo despois desa aventura ao River Plate, club co que xogar\u00eda ata o ano 2001 coa excepci\u00f3n dunha breve estancia no Olympique de Marsella. No club \"Millonario\" ga\u00f1ar\u00eda outros tres t\u00edtulos da Liga Arxentina.\nNa tempada 2001\u201302 fichou por un club europeo, o Celta de Vigo onde durante as 5 tempadas nas que militou far\u00eda gala da s\u00faa solvencia defensiva e da s\u00faa capacidade de mando, actuando nos seus \u00faltimos anos en Vigo como axudante do adestrador Fernando V\u00e1zquez.\nNo ano 2005 fichou polo C\u00e1diz CF, ent\u00f3n en Primeira Divisi\u00f3n, club no que se retirar\u00eda ao rematar esa mesma tempada.\nComo xogador foi un home de garant\u00edas na defensa, sabendo cando incorporarse proporcionando sempre alg\u00fan gol ao longo da tempada. Posteriormente exerceu como t\u00e9cnico, sendo axudante de Marcelo Bielsa \u00e1 fronte da selecci\u00f3n chilena de f\u00fatbol durante o Mundial de F\u00fatbol Sur\u00e1frica 2010.\nAdestrador.\nO 19 de maio de 2014 foi anunciado como novo adestrador do Celta de Vigo, en substituci\u00f3n de Luis Enrique."}
{"id": "212568", "revid": "23204", "url": "https://gl.wikipedia.org/wiki?curid=212568", "title": "Steve Dodd", "text": "Steve Dodd, nado o 1 de xu\u00f1o de 1928 en Alice Springs, Territorio do Norte, e finado o 10 de novembro de 2014, foi un actor aborixe australiano que destacou por interpretar personaxes ind\u00edxenas a trav\u00e9s de sete d\u00e9cadas de cinema australiano."}
{"id": "212571", "revid": "23204", "url": "https://gl.wikipedia.org/wiki?curid=212571", "title": "Jon Hamm", "text": "Jonathan Daniel \"Jon\" Hamm, nado o 10 de marzo de 1971 en St. Louis, Missouri, \u00e9 un actor estadounidense de cinema e televisi\u00f3n.\nTraxectoria.\n\u00c9 principalmente co\u00f1ecido por interpretar o papel protagonista da serie de televisi\u00f3n \"Mad Men\", na que fai de Don Draper, un alto executivo publicista. Este personaxe valeulle numerosos nomeamentos e premios entre os que destaca o Globo de Ouro \u00f3 mellor actor en serie de televisi\u00f3n - drama no 2008."}
{"id": "212572", "revid": "98629", "url": "https://gl.wikipedia.org/wiki?curid=212572", "title": "Batalla dos Campos de Pelennor", "text": "A Batalla dos Campos de Pelennor \u00e9 unha batalla ficticia narrada na terceira parte da novela \"O Se\u00f1or dos Aneis\", do escritor brit\u00e1nico J. R. R. Tolkien.\nA batalla comezou co asalto das forzas de Sauron \u00e1 cidade de Minas Tirith, a capital do reino de Gondor, preto da fin da Guerra do Anel, o 14 e 15 de marzo do ano 3019 da Terceira Idade do Sol, tan s\u00f3 dous d\u00edas despois da Batalla de Pelargir, na que Aragorn, a Compa\u00f1\u00eda Gris e o ex\u00e9rcito dos mortos derrotaron \u00f3s corsarios de Umbar e roubaron os seus barcos. Este suceso converteuse na maior batalla da Guerra do Anel.\nOs campos de Pelennor (campos da cidade) est\u00e1n comprendidos nunha chaira entre a fortificada Minas Tirith e un antigo muro exterior chamado Rammas Echor.\nA batalla.\nDesenvolvemento da batalla.\nO ex\u00e9rcito de orcos de Sauron, comprendido por uns 45\u00a0000 efectivos, comandado polo Rei Bruxo de Angmar e Gothmog, o rexente de Minas Morgul, irrompeu nos Campos de Pelennor directo \u00e1 cidade. Os aliados de Mordor na batalla eran os guerreiros orientais de Rh\u00fbn e Khand e os Haradrim do sur. A defensa da Cidade estaba comandada por Gandalf, xa que Denethor II, senescal da cidade, volv\u00e9rase tolo \u00f3 crer morto \u00f3 seu fillo Faramir e polas visi\u00f3ns que lle amosaba o se\u00f1or escuro a trav\u00e9s da palant\u00edr.\nAragorn e a compa\u00f1\u00eda gris \u00fanense \u00f3s ex\u00e9rcitos de Gondor que estaban nos feudos do sur para emprender o cami\u00f1o cara a Minas Tirith remontando o Anduin. Mentres tanto, os ex\u00e9rcitos do se\u00f1or escuro Sauron lograban destru\u00edr o port\u00f3n principal da cidade nun duro enfrontamento coas tropas gondorianas resgardadas tralos muros. Xusto despois da ca\u00edda do port\u00f3n chegaron os Rohirrim no medio do son dos seus cornos de batalla, cabalgando dende o norte para apoiar \u00f3s homes de Gondor. Despreg\u00e1ronse nunha li\u00f1a de cabaler\u00eda que cargou contra os orcos de Mordor, matando a moitos no choque, e facendo fuxir a moitos outros.\n\u00d3 mesmo tempo, os atacantes que penetraran o muro foron rexeitados no patio, e os cabaleiros de Dol Amroth, seguidos polo resto dos defensores de Minas Tirith cargaron contra as tropas de Morgul. Os orcos emprenderon nese intre unha retirada xeral.\nPor outra banda, os haradrim do sur volv\u00e9ronse contra os rohirrim, a cabaler\u00eda seguida dos seus Olifantes. A cabaler\u00eda rohirrim foi quen de derrotar \u00f3s xinetes de Harad, ademais de que o rei dos haradrim foi derrotado por Th\u00e9oden.\nPor\u00e9n, nese momento, no que os rohirrim cr\u00edan ter ga\u00f1ado a batalla, o Se\u00f1or dos Nazg\u00fbl descendeu na s\u00faa besta alada, e feriu gravemente \u00f3 rei Th\u00e9oden. O nazg\u00fbl \u00eda rematar \u00f3 rei da Marca cando de s\u00fapeto, a sobri\u00f1a do rei, \u00c9owyn, se plantou diante do rei Bruxo, e coa axuda do seu escudeiro Meriadoc, acabou con el. A carga dos Rohirrim det\u00edvose, e o moribundo Th\u00e9oden nomeou \u00f3 seu sobri\u00f1o \u00c9omer como novo rei de Rohan. Non lonxe de al\u00ed, nos peiraos de Harlond, os barcos de Umbar atracaban. O bando de Mordor encheuse de x\u00fabilo, pois cr\u00edan que estes barcos transportaban as s\u00faas tropas de reforzo, e que coa axuda delas esmagar\u00edan \u00f3s gondorianos e \u00f3s rohirrim. O rei \u00c9omer de Rohan non se arredou, e cabalgou ata os portos e levantou a s\u00faa espada fronte \u00f3s barcos, en sinal de desaf\u00edo. Pero ent\u00f3n sucedeu algo que ning\u00fan dos dous bandos agardaba; no canto de transportar \u00f3s Corsarios de Umbar, os barcos levaban a Aragorn, brandindo a espada Anduril, e cos d\u00fanedain do Norte detr\u00e1s del, xunto cos seus compa\u00f1eiros Legolas e Gimli, liderando un ex\u00e9rcito de gondorianos dos feudos. O desconcerto medrou entre os ex\u00e9rcitos de Mordor, e despois de todo un d\u00eda de sanguentos combates, no que moitos capit\u00e1ns e soldados de ambos bandos pereceron, o bando dos Pobos Libres logrou derrotar \u00f3s ex\u00e9rcitos de Mordor.\nBaixas significativas en ambos bandos.\nNesta batalla perden a vida:\nResultaron gravemente feridos, polo influxo do Nazg\u00fbl, ambos art\u00edfices da s\u00faa derrota, Meriadoc e \u00c9owyn, as\u00ed como Faramir de Gondor, a causa da tolemia do seu pai Denethor. Pero puideron restablecerse todos eles nas Casas de Curaci\u00f3n de Minas Tirith mediante a aplicaci\u00f3n de athelas polo rei unxido de Gondor, Aragorn.\nVariaci\u00f3ns argumentais no filme de 2003.\nA principal variaci\u00f3n argumental introducida polo filme \"\" de Peter Jackson \u00e9 a intervenci\u00f3n nesta batalla dos mortos viventes, que na historia orixinal, xa ti\u00f1an cumprida a s\u00faa promesa na Batalla de Pelargir, quedando daquela liberados. Na novela interv\u00e9n o ex\u00e9rcito de Montaraces do Norte, que non aparecen no filme. Liderados por Aragorn, foron os montaraces do norte xunto cos ex\u00e9rcitos do sur de Gondor, os que desembarcaron en Pelennor cambiando o rumbo da batalla.\nDo mesmo xeito, non aparece no filme a cabaler\u00eda haradrim, nin os variags de Khand, nin os Homes Negros de Harad arredado como apoio a Mordor; nin os cabaleiros de Dol Amroth de Gondor, cuxo pr\u00edncipe Imrahil ten unha actuaci\u00f3n destacada na batalla da versi\u00f3n literaria."}
{"id": "212574", "revid": "23204", "url": "https://gl.wikipedia.org/wiki?curid=212574", "title": "Meriadoc", "text": ""}
{"id": "212575", "revid": "5863", "url": "https://gl.wikipedia.org/wiki?curid=212575", "title": "Satakunta", "text": "Satakunta (en sueco Satakunda) \u00e9 unha das 19 rexi\u00f3ns de Finlandia. Est\u00e1 situada ao oeste do pa\u00eds, na provincia hist\u00f3rica de Satakunta e na actual provincia de Finlandia Occidental. A s\u00faa capital e cidade m\u00e1is poboada \u00e9 Pori.\nA rexi\u00f3n de Satakunta limita ao norte coas de Ostrobotnia e Ostrobotnia do Sur, ao leste coa de Pirkanmaa, ao sur coa de Finlandia Propia, e ao oeste co mar B\u00e1ltico.\nA rexi\u00f3n \u00e9 a s\u00e9tima m\u00e1is poboada e a 11\u00aa m\u00e1is extensa.\nConcellos.\nSatakunta conta con 17 concellos, dos cales sete son considerados cidades (en letra grosa):"}
{"id": "212578", "revid": "72012", "url": "https://gl.wikipedia.org/wiki?curid=212578", "title": "Theodor Storm", "text": "Hans Theodor Woldsen Storm, nado o 14 de setembro de 1817 en Husum (Schleswig-Holstein), daquela parte de Dinamarca (hoxe Alema\u00f1a) e finado o 4 de xullo de 1888 en Hademarschen, foi un escritor xermano-dinamarqu\u00e9s en lingua alem\u00e1.\nTraxectoria.\nStorm naceu en Husum (\"die graue Stadt am grauen Meer\", \"a cidade gris \u00e1 beira do mar gris\"), na costa occidental de Schleswig-Holstein. Mentres era estudante de dereito, publicou o seu primeiro volume de obras en verso, canda os irm\u00e1ns Tycho e Theodor Mommsen. Traballou como avogado en Schleswig-Holstein, pero emigrou a Thuringen en 1851, e non regresou at\u00e9 1864, cando Schleswig-Holstein volveu ser alem\u00e1n.\nEscribiu varias historias, poemas e novelas. As s\u00faas d\u00faas obras m\u00e1is co\u00f1ecidas con \"Immensee\" (1849) e \"Der Schimmelreiter\" (traducida \u00f3 galego como \"O xinete do cabalo branco\"), publicada por vez primeira en abril de 1888 no \"Deutsche Rundschau\". Outras obras publicadas incl\u00faen un volume de poemas (1852), a novela \"Pole Poppensp\u00e4ler\" (1874) e mais \"Aquis submersus\" (1877), tam\u00e9n novela.\nInfluencias.\nOs seus poetas favoritos eran Joseph von Eichendorff e Eduard M\u00f6rike, e a influencia do primeiro \u00e9 notable. Durante unha visita a Baden-Baden no ver\u00e1n de 1864, convidado polo seu amigo, o escritor e pintor Ludwig Pietsch, co\u00f1eceu a Iv\u00e1n Turg\u00e9nev. Durante varios anos intercambiaron correspondencia e copias dos seus traballos."}
{"id": "212579", "revid": "98629", "url": "https://gl.wikipedia.org/wiki?curid=212579", "title": "Guerra do Anel", "text": "A Guerra do Anel \u00e9 unha guerra ficticia que se narra na novela \"O Se\u00f1or dos Aneis\" do escritor brit\u00e1nico J. R. R. Tolkien. \u00c9 unha serie de acontecementos e batallas pelexadas entre os pobos libres da Terra Media contra Sauron o Maia. Estes acontecementos toman lugar entre o ano 3018 e o 3019 da Terceira Idade do Sol.\nIntroduci\u00f3n.\nTodo comezou coa forxa dos Aneis de Poder. Tres foron para os elfos, sete para os ananos, e nove para os homes, pero Sauron forxou en segredo o Anel \u00danico, un anel que ti\u00f1a o poder de controlar a todos e atalos nas tebras.\nNa \u00faltima batalla da Guerra da \u00daltima Alianza entre Elfos e Homes, Isildur cortoulle o dedo a Sauron coa espada Narsil e este desvaneceuse. C\u00edrdan e Elrond aconsellaron a Isildur botar o Anel \u00f3s lumes de Orodruin, pero Isildur non o fixo porque dixo que o conservar\u00eda como prenda da vitoria. Isildur marchou ata Minas Anor e logo foise \u00f3 Norte, cara Arnor, mais polo cami\u00f1o, uns orcos fix\u00e9ronlle unha emboscada a el e \u00f3s seus compa\u00f1eiros e Isildur foi asasinado e o Anel perdeuse no Anduin.\nO Anel pasou anos no r\u00edo, ata que un d\u00eda, un pequeno pescador, chamado D\u00e9agol, pertencente \u00e1 raza dos Hobbits, descubriu algo brillante no r\u00edo e colleuno. O seu amigo Sm\u00e9agol pediullo como agasallo polo seu aniversario. D\u00e9agol negouse e ambos empezaron a pelexar, pero Sm\u00e9agol, acabou mat\u00e1ndoo. Sm\u00e9agol foi expulsado da s\u00faa aldea, e refuxiouse nas Monta\u00f1as Bretemosas, ata que foi consumido polo Anel e se converteu en Gollum.\nAnos m\u00e1is tarde, na expedici\u00f3n para recuperar Erebor, o hobbit Bilbo Bulseiro quitoullo a Gollum do seu agocho nas Monta\u00f1as Bretemosas. \u00d3 rematar a aventura, Bilbo levou consigo o Anel ata o seu fogar de Hobbiton na Comarca, e al\u00ed o mantivo en segredo durante 60 anos, ata que un d\u00eda llo deixou \u00f3 seu sobri\u00f1o Frodo Bulseiro.\nConsecuencias.\nA Guerra do Anel tivo consecuencias en case toda a Terra Media. Grazas \u00e1 derrota de Sauron, Aragorn puido chegar \u00f3 trono de Gondor e creou o Reino Unificado, convert\u00e9ndose as\u00ed no rei Elessar. O Reino Unificado abarcaba Arnor, Gondor e estaban en alianza con Erebor e Dale.\nEn Rohan comezou a gobernar \u00c9omer e as cavernas que estaban dentro de Cornoburgo, as Cavernas Escintilantes, foron habitadas por un grupo de Ananos liderados por Gimli.\nA torre de Orthanc confi\u00f3uselle \u00f3s Ents.\n\u00d3 final da Terceira Idade do Sol, Galadriel, Elrond e C\u00edrdan partiron nun barco cara a Aman xunto con Gandalf, Bilbo e Frodo. Os fillos de Elrond, Elrohir e Elladan quedaron en Valfendido e Arwen casou con Aragorn. Despois da Guerra, Celeborn e Thranduil repart\u00edronse o Bosque Negro, que pasou a chamarse Bosque Verde. Legolas, pola s\u00faa parte, foise cun grupo de elfos e formou unha colonia de elfos en Ithilien.\nEn Val, pasou a gobernar Bardo II, xa que o antigo rei, Brand, morrera na Batalla de Val. En Erebor, pasou a gobernar Thorin III, xa que o seu pai morrera tam\u00e9n nesa batalla.\nA Comarca seguiu coa s\u00faa feliz vida, pero cunha nova lei, ning\u00fan ser que non fose un hobbit poder\u00eda pasar das s\u00faas fronteiras. Samsagaz Gamll\u00ed foi alcalde da Comarca durante moitos anos."}
{"id": "212580", "revid": "25871", "url": "https://gl.wikipedia.org/wiki?curid=212580", "title": "Aitor Fern\u00e1ndez L\u00f3pez", "text": "Aitor Fern\u00e1ndez L\u00f3pez, nado nel Franco (Asturias) o 23 de agosto de 1986, \u00e9 un futbolista espa\u00f1ol. Xoga de defensa e o seu club actual \u00e9 o Real Avil\u00e9s.\nTraxectoria.\nNa pretempada 2013\u201314\u00a0fichou polo H\u00e9rcules CF, procedente do CD Guadalajara, cun contrato por d\u00faas tempadas."}
{"id": "212581", "revid": "22570", "url": "https://gl.wikipedia.org/wiki?curid=212581", "title": "Ka\u02bbiulani", "text": " \nVictoria Ka\u02bbiulani Kalaninuiahilapalapa Kawekiu i Lunalilo Cleghorn, nada en Honolulu o 16 de outubro de 1875 e finada en \u02bb\u0100inahau (Honolulu) o 6 de marzo de 1899, foi a herdeira \u00f3 trono do Reino de Hawai, do que ostentaba o t\u00edtulo de princesa herdeira.\nTraxectoria.\nKa\u02bbiulani f\u00edxose co\u00f1ecida en todo o mundo pola s\u00faa intelixencia, beleza e determinaci\u00f3n. Despois do derrocamento da monarqu\u00eda hawaiana en 1893, visitou os Estados Unidos para axudar a restablecer o Reino. A\u00ednda que era reticente a participar en pol\u00edtica, fixo moitos discursos e aparici\u00f3ns p\u00fablicas denunciando o derrocamento do seu goberno e a inxustiza cara o seu pobo. Tam\u00e9n fixo visitas a Washington, D.C. onde tentou convencer \u00f3 presidente Benjamin Harrison e despois a Grover Cleveland, pero a pesar dos seus esforzos non puido evitar a anexi\u00f3n final de Hawai polos Estados Unidos. A historia da s\u00faa vida acadou proporci\u00f3ns lendarias debido \u00e1 s\u00faa morte prematura.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Dinast\u00eda Kal\u0101kaua\u200e]]\n[[Categor\u00eda:Nados en 1875]]\n[[Categor\u00eda:Finados en 1899]]\n[[Categor\u00eda:Nados en Honolulu, Hawai]]"}
{"id": "212583", "revid": "25871", "url": "https://gl.wikipedia.org/wiki?curid=212583", "title": "Victoria Ka\u02bbiulani", "text": ""}
{"id": "212584", "revid": "25871", "url": "https://gl.wikipedia.org/wiki?curid=212584", "title": "Victoria Ka\u02bbiulani Kalaninuiahilapalapa Kawekiu i Lunalilo Cleghorn", "text": ""}
{"id": "212594", "revid": "23204", "url": "https://gl.wikipedia.org/wiki?curid=212594", "title": "Bosque de Fangorn", "text": ""}
{"id": "212596", "revid": "31271", "url": "https://gl.wikipedia.org/wiki?curid=212596", "title": "Polic\u00eda auton\u00f3mica de Galicia", "text": ""}
{"id": "212597", "revid": "27155", "url": "https://gl.wikipedia.org/wiki?curid=212597", "title": "Peptidoglicano", "text": "O peptidoglicano, tam\u00e9n chamado mure\u00edna, \u00e9 un pol\u00edmero formado por azucres e amino\u00e1cidos que forma unha capa que rodea a membrana plasm\u00e1tica da maior\u00eda das bacterias (pero non das arqueas) e que constit\u00fae a s\u00faa parede celular. O compo\u00f1ente carbohidrato do peptidoglicano \u00e9 un heteropolisac\u00e1rido formado por residuos alternantes dos monosac\u00e1ridos \"N\"-acetilglicosamina e \u00e1cido \"N\"-acetilmur\u00e1mico, unidos entre si por enlace glicos\u00eddico \u03b2-(1,4). As cadeas deste heteropolisac\u00e1rido disp\u00f3\u00f1ense paralelamente. Unido ao \u00e1cido \"N\"-acetilmur\u00e1mico est\u00e1 o compo\u00f1ente aminoac\u00eddico, que \u00e9 un p\u00e9ptido de tres a cinco amino\u00e1cidos. Esta cadea pept\u00eddica pode establecer enlaces cruzados cos p\u00e9ptidos doutras cadeas do heteropolisac\u00e1rido, formando unha capa reticular tridimensional.\nAlgunhas Archaea te\u00f1en unha capa bastante similar pero de pseudopeptidoglicano ou pseudomure\u00edna, na que os residuos de azucres est\u00e1n unidos por enlaces glicos\u00eddicos \u03b2-(1,3) e os azucres que a forman son a \"N\"-acetilglicosamina e a \u00e1cido \"N\"-acetiltalosaminur\u00f3nico. Isto explica que a parede das arqueas sexa insensible \u00e1 lisozima, que ataca o peptidoglicano.\nO peptidoglicano exerce un papel estrutural na c\u00e9lula bacteriana, d\u00e1ndolle forza estrutural, e protex\u00e9ndoa da presi\u00f3n osm\u00f3tica exercida polo citoplasma. A\u00ednda que o peptidoglicanolle d\u00e1 forza estrutural \u00e1 parede, para a determinaci\u00f3n da s\u00faa forma neces\u00edtanse tam\u00e9n as prote\u00ednas MreB e RodZ. O peptidoglicano est\u00e1 tam\u00e9n implicado na fisi\u00f3n binaria durante a divisi\u00f3n celular bacteriana.\nA capa de peptidoglicano \u00e9 moito m\u00e1is grosa nas bacterias grampositivas, nas que ten entre 20 e 80 nan\u00f3metros de grosor, ca nas gramnegativas, nas que s\u00f3 ten entre 7 e 8 nan\u00f3metros. O peptidoglicano constit\u00fae arredor do 90 % do peso seco das bacterias grampositivas, pero s\u00f3 o 10% das gramnegativas. Deste modo, a presenza de grandes cantidades de peptidoglicano \u00e9 a caracter\u00edstica principal para caracterizar as bacterias grampositivas. Nas bacterias grampositivas o peptidoglicano \u00e9 importante para a adhesi\u00f3n a superficies e para o estereotipado. As part\u00edculas de aproximadamente 2 nan\u00f3metros poden atravesar o peptidoglicano, tanto nas grampositivas coma nas negativas.\nEstrutura.\nA capa de peptidoglicano na parede celular bacteriana \u00e9 unha estrutura que forma unha rede cristalina constitu\u00edda por cadeas li\u00f1ais paralelas de dous aminoazucres alternantes, a \"N\"-acetilglicosamina (GlcNAc ou NAG) e o \"N\"-acetilmur\u00e1mico (MurNAc ou NAM), os cales est\u00e1n unidos por enlace glicos\u00eddico \u03b2-(1,4). Cada residuo de MurNAc est\u00e1 unido a un curto p\u00e9ptido de 4 a 5 residuos de amino\u00e1cidos, que cont\u00e9n -alanina, \u00e1cido -glut\u00e1mico, \u00e1cido \"meso\"-diaminopim\u00e9lico, e -alanina no caso de \"Escherichia coli\" (unha bacteria gramnegativa) ou -alanina, -glutamina, -lisina, e -alanina cunha ponte pept\u00eddica de 5 glicinas que une os tetrap\u00e9ptidos no caso de \"Staphylococcus aureus\" (unha bacteria grampositiva). Estes amino\u00e1cidos, excepto os -amino\u00e1cidos, non aparecen en prote\u00ednas, polo que poder\u00edan ser unha protecci\u00f3n contra o ataque da maior\u00eda das peptidases.\nOs enlaces cruzados entre os amino\u00e1cidos de diferentes cadeas de aminoazucres establ\u00e9cense pola acci\u00f3n do encima transpeptidase e orixinan unha estrutura tridimensional forte e r\u00edxida. A secuencia espec\u00edfica de amino\u00e1cidos e a estrutura molecular var\u00eda coa especie bacteriana considerada.\nInhibici\u00f3n por antibi\u00f3ticos.\nAlg\u00fans f\u00e1rmacos antibacterianos como a penicilina interfiren coa produci\u00f3n de peptidoglicano ao unirse aos encimas bacterianos chamados prote\u00ednas de uni\u00f3n \u00e1 penicilina ou transpeptidases. As prote\u00ednas de uni\u00f3n \u00e1 penicilina forman os enlaces cruzados entre os oligop\u00e9ptidos do peptidoglicano. Para que unha c\u00e9lula bacteriana se reproduza por fisi\u00f3n binaria, deben unirse m\u00e1is dun mill\u00f3n de subunidades (NAM-NAG+oligop\u00e9ptido) do peptidoglicano \u00e1s subunidades xa existentes. As mutaci\u00f3ns nas transpeptidases que reducen as interacci\u00f3ns cun antibi\u00f3tico son unha fonte significativa de produci\u00f3n de resistencia aos antibi\u00f3ticos bacteriana.\nA lisozima das b\u00e1goas, considerado o \"antibi\u00f3tico propio\" do corpo humano, funciona rompendo os enlaces glicos\u00eddicos \u03b2-(1,4) do peptidoglicano e destru\u00edndo as\u00ed moitas c\u00e9lulas bacterianas. Antibi\u00f3ticos como a penicilina xeralmente impiden a correcta formaci\u00f3n da parede bacteriana, da cal o peptidoglicano \u00e9 o compo\u00f1ente principal, ao inhibir as transpeptidases.\nBios\u00edntese.\nOs mon\u00f3meros de peptidoglicano son sintetizados no citosol e l\u00edganse despois ao transportador de membrana bactoprenol. O bactoprenol transporta os mon\u00f3meros de peptidoglicano a trav\u00e9s da membrana celular, e son inseridos no peptidoglicano xa existente. A s\u00edntese div\u00eddese en fase 1 e fase 2 e consta de varios pasos biosint\u00e9ticos:\nFase 1.\nTen lugar no citosol. No primeiro paso da s\u00edntese do peptidoglicano, o amino\u00e1cido glutamina, doa un grupo amino ao azucre, frutosa 6-fosfato. Isto transforma a frutosa 6-fosfato en glicosamina 6-fosfato. No segundo paso da s\u00edntese, transf\u00edrese un grupo acetilo desde o acetil-CoA ao grupo amino da glicosamina 6-fosfato orixinando \"N\"-acetilglicosamina 6-fosfato. No terceiro paso, a \"N\"-acetilglicosamina 6-fosfato \u00e9 isomerizada, ao que fai que cambie a \"N\"-acetilglicosamina 1-fosfato.\nNo paso cuarto, a \"N\"-acetilglicosamina 1-fosfato, que \u00e9 agora un monofosfato, ataca a UTP (nucle\u00f3tido que act\u00faa como fonte de enerx\u00eda). Nesta reacci\u00f3n, o UTP perde un pirofosfato, que \u00e9 substitu\u00eddo polo fosfato do aminoazucre, orixin\u00e1ndose UDP-N-acetilglicosamina (UDP-GlcNAc), que \u00e9 o precursor do NAG do peptidoglicano.\nNo 5\u00ba paso, parte do UDP-N-acetilglicosamina \u00e9 convertido en UDP-\u00e1cido N-acetilmur\u00e1mico (UDP-MurNAc) pola adici\u00f3n dun grupo lactilo \u00e1 glicosamina. Tam\u00e9n nesta reacci\u00f3n, o grupo C3 hidroxilo retira un fosfato do carbono alfa do fosfoenolpiruvato. Isto crea o que se denomina un enol derivado que ser\u00e1 reducido a un \u201cresiduo lactil\u201d polo NADPH no paso sexto da s\u00edntese.\nNo 7\u00ba paso, o UDP\u2013MurNAc cov\u00e9rtese no pentap\u00e9ptido UDP-MurNAC pola adici\u00f3n de cinco amino\u00e1cidos, normalmente inclu\u00edndo o dip\u00e9ptido -alanil--alanina. Cada unha destas reacci\u00f3ns require como fonte de enrx\u00eda o ATP.\nFase 2.\nA fase 2 ocorre na membrana plasm\u00e1tica. Na membrana o transportador lip\u00eddico bactoprenol leva os precursores do peptidoglicano a trav\u00e9s da membrana. O bactoprenol ataca o UDP-MurNAc-pentap\u00e9ptido, creando o PP-MurNac-pentap\u00e9ptido, que \u00e9 agora un l\u00edpido. O UDP-GlcNAc transp\u00f3rtase despois ao residuo MurNAc da mol\u00e9cula anterior, orixinando o l\u00edpido-PP-MurNAc-pentap\u00e9ptdido-GlcNAc, un disac\u00e1rido, precursor do peptidoglicano. Non se sabe como esta mol\u00e9cula \u00e9 transportada ao outro lado da membrana. Por\u00e9n, unha vez que est\u00e1 no periplasma, eng\u00e1dese a unha cadea de glicano en crecemento. A seguinte reacci\u00f3n co\u00f1\u00e9cese como transglicosilaci\u00f3n. Nesta reacci\u00f3n, o grupo hidroxilo do GlcNAc \u00fanese ao MurNAc no glicano, o cal despraza o l\u00edpido-PP da cadea de glicano. O encima responsable disto \u00e9 a transglicosilase."}
{"id": "212598", "revid": "27155", "url": "https://gl.wikipedia.org/wiki?curid=212598", "title": "Mure\u00edna", "text": ""}
{"id": "212599", "revid": "23204", "url": "https://gl.wikipedia.org/wiki?curid=212599", "title": "Rohan", "text": "Rohan \u00e9 un dos reinos pertencentes \u00f3 mundo fant\u00e1stico de \"O Se\u00f1or dos Aneis\" (do brit\u00e1nico J. R. R. Tolkien). \u00c9 un pa\u00eds de guerreiros e gandeiros, localizado na zona central do noroeste da Terra Media, entre o r\u00edo Anduin, o Isen e as Ered Nimrais. Os seus habitantes son os descendentes dos \u00e9oth\u00e9od de Rhovanion, pobos criadores de cabalos que viviron durante os primeiros s\u00e9culos da Terceira Idade en Eriador e que \u00e1 s\u00faa vez descend\u00edan da Segunda Casa dos Edain que abandonaron Beleriand antes das d\u00faas \u00faltimas grandes guerras contra Morgoth.\nXeograf\u00eda.\nRohan \u00e9 descrito por Tolkien como unha terra de pasteiros altos abaneados polo vento; en moitas ocasi\u00f3ns Tolkien fai referencia a el como \u00abun mar de pasteiros\u00bb. Contra finais da Terceira Idade, durante a guerra do Anel, Rohan ti\u00f1a unha \u00e1rea aproximada dun terzo dos territorios de Gondor e fora orixinalmente, baixo o nome de Calenardhon, unha provincia do reino do sur.\nRexi\u00f3ns.\nO territorio de Rohan est\u00e1 organizado en tres circunscrici\u00f3ns principais:\nL\u00edmites.\nAs fronteiras de Rohan est\u00e1n determinadas polos r\u00edos Isen e Adorn \u00f3 oeste; \u00f3 sur as Monta\u00f1as Brancas que o separan de Gondor; \u00f3 leste o r\u00edo Anduin e a corrente do Mehring; e o Limlixeiro e o bosque de Fangorn \u00f3 norte.\nCidades.\nA capital do reino \u00e9 Edoras, \u00f3 p\u00e9 das Ered Nimrais. \"Edoras\" \u00e9 unha palabra en ingl\u00e9s antigo para \"cerrume\". No seu punto m\u00e1is elevado at\u00f3pase o castelo dos reis, a sala do hidromel Meduseld ou Palacio Dourado. O Meduseld \u00e9 un grande edificio de tellado dourado que foi constru\u00eddo por Brego, fillo de Eorl, no ano 2569. No seu interior at\u00f3pase o trono dourado do rei, grandes columnas recubertas de ouro e paredes con relevos das que colgan ricos tapices. Por riba de Edoras est\u00e1 Gradeparda, aut\u00e9ntico refuxio sagrado para os eotheod.\nA segunda cidade m\u00e1is importante \u00e9 Cornoburgo, que est\u00e1 enclavada no Abismo de Helmo, conformando unha fortaleza practicamente inexpugnable. En Cornoburgo at\u00f3panse as estancias de Aglarond, as Cavernas Escintilantes, cavidades naturais das monta\u00f1as que foron ampliadas e melloradas por Gimli, fillo de Gl\u00f3in.\nOutra cidade de certa relevancia \u00e9 Aldb\u00fchr, capital da Quenlla Leste, que foi fundada por Gondor co nome de Calmiri\u00eb.\nPor \u00faltimo est\u00e1 Stowb\u00fchr, estratexicamente emprazada no curso medio do Onodl\u00f3.\nDivisi\u00f3n pol\u00edtica e administrativa.\nA Marca dos Xinetes est\u00e1 organizada politicamente en tres distritos, que \u00e1 s\u00faa vez constit\u00faen circunscrici\u00f3ns militares.\nQuenlla Leste.\nAbrangue tanto as terras \u00f3 sur do Onodl\u00f3 como os pasteiros altos \u00f3 norte do r\u00edo que se estenden ata a Meseta. Dende Aldb\u00fchr control\u00e1banse as mandas de animais e o tr\u00e1nsito de persoas a trav\u00e9s do Mehring.\nQuenlla Oeste.\nDende Fangorn ata o Regato Nevado, a Quenlla Oeste concentra nos seus vales \u00e1 maior\u00eda da poboaci\u00f3n da Marca. Cornoburgo \u00e9 a cidade fort\u00edn m\u00e1is importante.\nEstrutura militar.\nMariscais da Marca.\nAs \"Mallas\" estaban comandadas por mariscais. A s\u00faa xurisdici\u00f3n era absoluta, pois gobernaban en representaci\u00f3n do rei. Durante o reinado de Th\u00e9oden eran Th\u00e9odred (primeiro mariscal e xefe de t\u00f3dolos ex\u00e9rcitos en ausencia do seu pai), Erquenbrando (segundo mariscal, quen ti\u00f1a \u00f3 seu cargo a Malla Oeste) e \u00c9omer (terceiro mariscal, que defend\u00eda a Malla Leste).\nCando Th\u00e9odred caeu na batalla dos Vaos do Isen, Elfhelm ocupou o seu lugar de mando dos regulares de Edoras e asumiu o cargo de segundo \u00f3 mando por detr\u00e1s do restablecido rei Th\u00e9oden, que asumiu o seu cargo de primeiro mariscal.\nCando \u00c9omer chegou \u00f3 trono, Elfhelm seguiu sendo o responsable da gornici\u00f3n de Edoras, o que equivale a ser alto mariscal, pois en batalla era o m\u00e1ximo mando despois do propio rei. Erquenbrando mant\u00edvose como segundo mariscal e a Malla Leste, historicamente en mans da Casa de \u00c9omund (que era a que agora gobernaba o reino), recaeu na figura de Grimbold, membro dunha das casas m\u00e1is influentes e heroe da batalla dos Campos de Pelennor.\n\u00c9ored.\n\u00c9 unha formaci\u00f3n de cabaler\u00eda, de n\u00famero variable, pero que en tempos de guerra pod\u00eda chegar \u00f3s 2.000 xinetes, perfectamente montados e equipados. Cada mariscal da marca ti\u00f1a \u00f3 seu lado un \"\u00e9ored\" da s\u00faa casa, \u00e9 dicir, cabaleiros que respond\u00edan directamente \u00e1s ordes do mariscal e que viv\u00edan na sede de cada marca. Os demais \"\u00e9ored\" estaban comandados por capit\u00e1ns (como \u00e9 o caso de D\u00fanhere), elixidos polos mariscais de acordo co seu valor e co seu adestramento.\nO nome \"\u00e9ored\" \u00e9 de orixe anglosax\u00f3n e componse da part\u00edcula \"eoh-\" que significa \u2018cabalo\u2019 e da part\u00edcula \"-rad\" que significa \u2018cabalgar\u2019.\n\u00c9oher\u00eb.\nCham\u00e1base as\u00ed a todo o conxunto da cabaler\u00eda de Rohan e estaba composto por t\u00f3dolos \"\u00e9ored\". Estaba comandada polo propio rei en persoa, xa que nunca se acantonaba \u00e1 totalidade do ex\u00e9rcito salvo en caso de guerra. A\u00ednda que probablemente en tempos da primeira li\u00f1axe o acantonamento total puidera ter reunido cifras que roldaban os 30.000 xinetes, Th\u00e9oden s\u00f3 puido reunir en Gradeparda 10.000 cabaleiros, dos cales s\u00f3 6.000 acudiron a socorrer Minas Tirith.\n\u00d3 igual que \"\u00e9ored\", o termo prov\u00e9n da lingua anglosaxoa, sendo a segunda part\u00edcula \"-her\u00eb\", que significaba \u2018hoste\u2019 ou \u2018ex\u00e9rcito\u2019, \u00e9 dicir, \"\u00e9oher\u00eb\" \u00e9 \u2018ex\u00e9rcito de cabaler\u00eda\u2019.\nInfantar\u00eda.\nA infantar\u00eda do reino de Rohan \u00e9 case inexistente, reduc\u00edndose a gornici\u00f3ns de postos fronteirizos, fortes e garda real das principais cidades. A\u00ednda que non hai compa\u00f1\u00edas de arqueiros como tal en campa\u00f1a, si os hai de a cabalo, sendo realmente tem\u00edbeis.\nCultura.\nOs d\u00fanedain de Gondor pensaban que os rohirrim estaban remotamente emparentados con eles (sendo descendentes dos Atanari ou Edain na Primeira Idade) e describ\u00edanos como homes medios, non tan cultos e h\u00e1biles como os numenorianos, pero superiores \u00f3s homes da escuridade, que louvaban e serv\u00edan a Sauron.\nOs rohirrim caracteriz\u00e1banse por ser altos, fortes e de pel p\u00e1lida e cabelos loiros, con ollos azuis ou verdes na s\u00faa maior\u00eda. Acostumaban levar o cabelo longo e trenzado. Eran por natureza serios, firmes e feros cos seus inimigos, pero \u00e1 vez xenerosos e xoviais en tempos de paz.\nTiveron contacto cos elfos na Primeira Idade, cando aprenderon de Eru. Por\u00e9n, \u00f3 igual que os d\u00fanedain, non o adoraron en templos. Veneraban a Orom\u00eb o Cazador, \u00f3 cal chamaban B\u00e9ma.\nCabalos e guerra.\nOs rohirrim eran reco\u00f1ecidos xinetes e criadores de cabalos. O seu ex\u00e9rcito estaba principalmente composto por cabaler\u00eda, dividida en unidades chamadas \"\u00e9oreds\". Os integrantes deste ex\u00e9rcito eran na s\u00faa maior\u00eda milicia, ben adestrada, convocada en tempos de guerra; os verdadeiros soldados a tempo completo eran un grupo menor dentro da poboaci\u00f3n.\n\u00cdan armados de lanzas e espadas longas, e protex\u00edanse con escudos redondos, un helmo lixeiro e cotas de mallas que os cubr\u00edan ata os xeonllos.\nEn tempos de guerra, todo home quen de empu\u00f1ar unha arma era recrutado no ex\u00e9rcito; ademais estaban obrigados polo xuramento de Eorl a axudar a Gondor en caso de necesidade. A solicitude de axuda present\u00e1base mediante o env\u00edo da frecha vermella ou co acendido dos fachos de Gondor, grandes fogueiras que eran prendidas en tempos de necesidade e que estaban ali\u00f1adas sobre as Monta\u00f1as Brancas en An\u00f3rien setentrional.\nEntre os cabalos de Rohan estaban os mearas, os m\u00e1is nobres e r\u00e1pidos de toda Arda; Felar\u00f3f foi o pai e o m\u00e1is veloz de todos eles.\n\u00c9 por esta asociaci\u00f3n entre home e cabalo, non s\u00f3 en tempos de guerra, pola que recibiron o nome de rohirrim (que en sindarin significa \u2018se\u00f1ores dos cabalos\u2019 e Rohan (derivado de \"rochand\", que significa \u2018casa dos se\u00f1ores dos cabalos\u2019)."}
{"id": "212601", "revid": "98629", "url": "https://gl.wikipedia.org/wiki?curid=212601", "title": "Ana da Breta\u00f1a", "text": "Ana da Breta\u00f1a (en ; ), nada en Nantes (Ducado da Breta\u00f1a) o 25 de xaneiro de 1477 e finada en Blois o 9 de xaneiro de 1514, foi unha nobre francesa, duquesa da Breta\u00f1a e d\u00faas veces ra\u00ed\u00f1a de Francia.\nTraxectoria.\nFilla m\u00e1is vella do duque Francisco II (1435-1488) e da segunda muller deste, Marguerite de Foix (1449-1486), princesa de Navarra, a s\u00faa primeira infancia transcorreu entre as cidades de Nantes, Vannes e Clisson.\nAos once anos, ao morrer o seu pai sen descendencia masculina converteuse en duquesa da Breta\u00f1a. En 1490 casou por procuraci\u00f3n co futuro emperador romano xerm\u00e1nico Maximiliano I de Habsburgo, pero este matrimonio foi anulado.\nO ex\u00e9rcito franc\u00e9s entrou na Breta\u00f1a e sitiou a cidade de Rennes onde se encontraba a duquesa. Tras deixarse convencer polos membros do seu consello aceptou casar con Carlos VIII (1470-1498), rei de Francia. Casaron o 6 de decembro de 1491 e o 8 de febreiro de 1492 foi coroada ra\u00ed\u00f1a de Francia na bas\u00edlica de Saint-Denis.\nViviu entre Amboise, Par\u00eds e Li\u00f3n, e tivo cinco fillos entre 1492 e 1496, todos mortos ao pouco de nacer. Ao morrer Carlos VIII, en 1498, volveu \u00e1 Breta\u00f1a \u00e1 cabeza do ducado da Breta\u00f1a.\nAntes de casar con Lu\u00eds XII (1462-1515), novo rei de Francia, conseguiu a redacci\u00f3n dun contrato que redefin\u00eda as relaci\u00f3ns entre a Breta\u00f1a e Francia: mentres vivise seguir\u00eda a ser duquesa da Breta\u00f1a, e cando morrese o seu sucesor ser\u00eda o seu segundo fillo var\u00f3n.\nCasaron en Nantes o 8 de xaneiro de 1499, residindo dende ent\u00f3n case sempre no castelo de Blois.\nAsum\u00eda ao mesmo tempo as funci\u00f3ns de ra\u00ed\u00f1a de Francia e de duquesa da Breta\u00f1a.\nDeste segundo matrimonio tivo oito fillos, pero s\u00f3 sobreviviron d\u00faas fillas:\nMorreu o 9 de xaneiro de 1514. Foi soterrada en Saint-Denis, pero o seu coraz\u00f3n foi depositado na igrexa das Carmelitas en Nantes."}
{"id": "212603", "revid": "23204", "url": "https://gl.wikipedia.org/wiki?curid=212603", "title": "Provincia de Concepci\u00f3n, Chile", "text": "A Provincia de Concepci\u00f3n \u00e9 unha provincia chilena situada no centro-sur do pa\u00eds. Segundo o censo INE de 2002, a poboaci\u00f3n da provincia era de 933.766 habitantes, nunha superficie de 3.439\u00a0km\u00b2, cunha densidade de poboaci\u00f3n de 271,52 hab/km\u00b2.\nAo norte \u00e9 situada a provincia de \u00d1uble, ao oeste o Oc\u00e9ano Pac\u00edfico. Ao sur a Provincia de Arauco, e ao leste a Provincia de B\u00edo-B\u00edo. A s\u00faa capital \u00e9 a cidade hom\u00f3nima de Concepci\u00f3n.\nEst\u00e1 conformada en gran parte por o Gran Concepci\u00f3n, e tam\u00e9n, por as comunas de Florida e Santa Juana.\nDemograf\u00eda.\nSegundo estimaci\u00f3ns de poboaci\u00f3n de acordo ao INE:"}
{"id": "212604", "revid": "27155", "url": "https://gl.wikipedia.org/wiki?curid=212604", "title": "Capa S", "text": "A capa S (capa superficial) \u00e9 unha parte da envoltura celular de moitas bacterias e da maior\u00eda das arqueas de composici\u00f3n proteica.\nConsiste nunha capa monomolecular composta de prote\u00ednas id\u00e9nticas ou glicoprote\u00ednas. Esta estrutura bidimensional constr\u00faese por autoensamblaxe e envolve toda a superficie celular. A prote\u00edna da capa S pode representar ata o 10\u201315% do total do contido proteico da c\u00e9lula bacteriana \n. As prote\u00ednas da capa S est\u00e1n pobremente conservadas ou non conservadas en absoluto entre especies, e poden diferir marcadamente mesmo entre especies relacionadas. Dependendo da especie, as capas S te\u00f1en un grosor entre 5 e 25\u00a0nm e pos\u00faen poros id\u00e9nticos de 2\u20138\u00a0nm de di\u00e1metro. As capas S mostran unha simetr\u00eda reticular que pode ser oblicua (p1, p2), cadrada (p4) ou hexagonal (p3, p6). Dependendo desta simetr\u00eda, a capa S est\u00e1 composta por unha (P1), dous (P2), tres (P3), catro (P4), ou seis (P6) subunidades proteicas id\u00e9nticas, respectivamente. O espazado de centro a centro (ou dimensi\u00f3n da cela unidade) entre estas subunidades vai de 2,5 a 35\u00a0nm.\nFunci\u00f3ns biol\u00f3xicas da capa S.\nPara moitas bacterias as capas S representan a zona de interacci\u00f3n m\u00e1is externa co ambiente que as rodea. As s\u00faas funci\u00f3ns son moi diversas e var\u00edan dunha especie a outra.\nNas arqueas gramnegativas a capa S \u00e9 o \u00fanico compo\u00f1ente da parede celular e, por tanto, \u00e9 importante para a estabilizaci\u00f3n mec\u00e1nica. Funci\u00f3ns adicionais asociadas coas capas S son:"}
{"id": "212609", "revid": "89787", "url": "https://gl.wikipedia.org/wiki?curid=212609", "title": "Hemicelulosa", "text": "A hemicelulosa \u00e9 un dos polisac\u00e1ridos da matriz que acompa\u00f1an \u00e1 celulosa na parede celular de todas as plantas terrestres e na madeira. A celulosa \u00e9 cristalina, forte e resistente \u00e1 hidr\u00f3lise, pero a hemicelulosa ten unha estrutura aleatoria, amorfa e pouco forte. Hidrol\u00edzase doadamente con \u00e1cido dilu\u00eddo ou bases e con multitude de encimas hemicelulases. \u00c9 moi hidratable.\nAs hemicelulosas son parte da fibra alimentaria e de fibras naturais e te\u00f1en moitas aplicaci\u00f3ns nas industrias do papel e t\u00e9xtil.\nO termo hemicelulosa foi utilizado por primeira vez por E. Schulze en 1891 para referirse aos compo\u00f1entes da c\u00e9lula vexetal solubles en alcali dilu\u00eddo ou en \u00e1cidos quentes dilu\u00eddos con formaci\u00f3n de azucres.\nComposici\u00f3n.\nAs hemicelulosas (n\u00famero CAS 8024-50-8) son unha mestura de pol\u00edmeros de pentosas, hexosas e \u00e1cidos ur\u00f3nicos . Entre as hemicelulosas est\u00e1n o xilano, glucuronoxilano, arabinoxilano, glucomanano, e xiloglucano.\nEstes polisac\u00e1ridos conte\u00f1en moi diferentes mon\u00f3meros, o que contrasta co \u00fanico mon\u00f3mero da celulosa, a glicosa. Por exemplo, ademais de glicosa, os mon\u00f3meros da hemicelulosa poden ser os seguintes monosac\u00e1ridos de 5 e 6 carbonos: xilosa, manosa, galactosa, ramnosa, e arabinosa. As hemicelulosas conte\u00f1en a maior parte das D-pentosas, e ocasionalmente tam\u00e9n pequenas cantidades de azucres L. A xilosa \u00e9 sempre o azucre presente en maior proporci\u00f3n, pero o \u00e1cido manur\u00f3nico e o \u00e1cido galactur\u00f3nico tam\u00e9n son frecuentes.\nOs enlaces son xeralmente \u03b2(1-4), pero nos glucanos (caracter\u00edsticos de Poales) son \u03b2(1-3, 1-4) .\nEstrutura.\nAs hemicelulosas est\u00e1n incrustadas na parede celular das plantas entre as fibras de celulosa, \u00e1s veces en cadeas que forman unha matriz, onde se unen coa pectina e a celulosa para formar unha rede de fibras unidas por enlaces cruzados.\nA diferenza da celulosa, a hemicelulosa consta de cadeas curtas de azucres, de 500 a 3000 unidades, o que \u00e9 moito menos c\u00f3s 7000\u201315000 residuos de glicosa das cadeas da celulosa. Ademais, a hemicelulosa \u00e9 un pol\u00edmero ramificado, entanto que a celulosa non est\u00e1 ramificada.\nBios\u00edntese.\nAs hemicelulosas sintet\u00edzanse a partir de azucres nucle\u00f3tidos no aparato de Golgi por obra de glicano sintases e glicosiltransferases . Despois da s\u00edntese, as hemicelulosas son transportadas \u00e1 membrana plasm\u00e1tica por medio de ves\u00edculas de Golgi."}
{"id": "212610", "revid": "5863", "url": "https://gl.wikipedia.org/wiki?curid=212610", "title": "Alberto Ruiz-Gallard\u00f3n Jim\u00e9nez", "text": ""}
{"id": "212611", "revid": "10599", "url": "https://gl.wikipedia.org/wiki?curid=212611", "title": "Ana Mar\u00eda Pastor Juli\u00e1n", "text": ""}
{"id": "212612", "revid": "6341279", "url": "https://gl.wikipedia.org/wiki?curid=212612", "title": "Mar\u00eda L\u00f3pez S\u00e1ndez", "text": "Mar\u00eda L\u00f3pez S\u00e1ndez, nada en Lugo o 17 de setembro de 1973, \u00e9 unha fil\u00f3loga e ensa\u00edsta galega.\nTraxectoria.\nLicenciada en Filolox\u00eda Hisp\u00e1nica, Inglesa e Galego-Portuguesa pola Universidade de Santiago de Compostela, e doutora en Teor\u00eda da Literatura e Literatura Comparada por esta universidade coa tese \"A descrici\u00f3n topogr\u00e1fica, o seu papel na construci\u00f3n dun imaxinario cultural no discurso literario galego (\"Cantares gallegos\", \"Arredor de si\" e o ciclo textual de \"Tagen Ata\").\" Premio Fin de Carreira da Comunidade Aut\u00f3noma de Galicia. Impartiu docencia no ensino secundario (no CPI Fonte D\u00edaz de Touro e no IES Xuli\u00e1n Magari\u00f1os de Negreira), sendo tam\u00e9n profesora asociada na Facultade de Ciencias da Educaci\u00f3n da USC. O seu labor de investigadora centrouse na relaci\u00f3n da literatura galega co imaxinario paisax\u00edstico e co espazo urbano, as\u00ed como no estudo da cartograf\u00eda como semi\u00f3tica do espazo.\n\u00c9 autora de artigos e estudos sobre Rosal\u00eda de Castro (\"Rosal\u00eda e a paisaxe galega, Os efectos da aculturaci\u00f3n en \u201cEl cadice\u00f1o\u201d de Rosal\u00eda de Castro\u201d)\". Participou en Congresos Internacionais con relatorios sobre Rosal\u00eda (\"O ensaio como subtexto na prosa de Rosal\u00eda de Castro, Cantares gallegos, novas perspectivas de an\u00e1lise\").\nEn 2022 foi escollida acad\u00e9mica de n\u00famero da Real Academia Galega. Pronunciou o seu discurso de ingreso (\"Onde abrolla o manancial: a paisaxe na ra\u00edz do ensa\u00edsmo galego)\" o 11 de marzo de 2023."}
{"id": "212614", "revid": "89787", "url": "https://gl.wikipedia.org/wiki?curid=212614", "title": "Tombo de Caaveiro", "text": "O Cartulario ou Tombo de Caaveiro \u00e9 un conxunto de documentos pertencentes ao Mosteiro de Caaveiro que se conservan na secci\u00f3n de C\u00f3dices do Arquivo Hist\u00f3rico Nacional\nco n\u00famero 1439 B. Consta de 114 folios de pergami\u00f1o.\nO \"Tombo de Caaveiro\" cont\u00e9n os seguintes documentos:\nO documento m\u00e1is antigo leva data de 10 de agosto de 714 e nel Bermudo, suposto rei de Galicia, doa ao mosteiro a vila de Bermui con todas as s\u00faas posesi\u00f3ns e as igrexas de Santiago e San Xurxo. O documento datado m\u00e1is moderno \u00e9 do 8 de xullo de 1253 e corresponde a unha doaz\u00f3n ao mosteiro dunha herdanza en Mani\u00f1os. Amais hai 12 documentos sen datar. Non hai documentaci\u00f3n correspondente aos anos comprendidos entre o 937 e o 1062, probabelmente debido a un incendio que afectou ao arquivo, a\u00ednda que outra hip\u00f3tese \u00e9 a interruci\u00f3n temporal da vida monacal durante eses anos."}
{"id": "212615", "revid": "29029", "url": "https://gl.wikipedia.org/wiki?curid=212615", "title": "Cartulario de Caaveiro", "text": ""}
{"id": "212616", "revid": "2175", "url": "https://gl.wikipedia.org/wiki?curid=212616", "title": "Arnor", "text": "Arnor, que en sindarin significa \u00abterra do rei\u00bb, (tam\u00e9n co\u00f1ecido como o \"Reino do Norte\") \u00e9 un reino ficticio do universo imaxinario de J. R. R. Tolkien. Fundado por Elendil \"o Alto\" tralo afundimento da illa de N\u00famenor. O reino, que se estend\u00eda \u00f3 oeste da Terra Media e ocupaba case todo Eriador, limitaba \u00f3 norte co reino de Angmar e a ba\u00eda de xeo de Forodwaith, \u00f3 oeste coas Monta\u00f1as Azuis, \u00f3 leste coas Monta\u00f1as Bretemosas e \u00f3 sur co r\u00edo Gwathl\u00f3.\nA capital do reino era Ann\u00faminas, onde se atopaba o cetro de Ann\u00faminas, s\u00edmbolo do poder dos reis de Arnor, unha das palant\u00edr e o Anel de Barahir. Outros lugares importantes eran Emyn Beraid, Fornost, Prebe, Tharbad e Amon S\u00fbl.\nHoubo oito reis en Arnor, antes de que as liortas entre irm\u00e1ns pola sucesi\u00f3n \u00f3 trono ocasionaran a divisi\u00f3n do reino en tres: Arthedain, Cardolan e Rhudaur. Estes tres reinos foron asolados polas tropas de Angmar, cuxo rei era o Rei Bruxo de Angmar, se\u00f1or dos Nazg\u00fbl.\nTrala Guerra do Anel e a coroaci\u00f3n de Aragorn como rei do Reino Unificado, o reino empezou a s\u00faa reconstruci\u00f3n."}
{"id": "212618", "revid": "98629", "url": "https://gl.wikipedia.org/wiki?curid=212618", "title": "Batalla do Abismo de Helmo", "text": "A Batalla do Abismo de Helmo \u00e9 unha batalla ficticia, pertencente \u00e1 Guerra do Anel, que se narra na novela \"O Se\u00f1or dos Aneis\", do escritor brit\u00e1nico J. R. R. Tolkien. Nesta batalla enfront\u00e1ronse as forzas de Rohan e as de Isengarda. Participaron tam\u00e9n varios membros da Irmandade do Anel e os cuornos.\nHistoria.\nDurante a Guerra do Anel, os homes de Rohan refuxi\u00e1ronse no Abismo de Helmo do asedio do ex\u00e9rcito de Saruman o Branco, formado por m\u00e1is de 10\u00a0000 Uruk-hais, orcos|orcos e lobos de Isengarda. O obxectivo das forzas de Isengarda era aniquilar totalmente \u00f3 pobo de Rohan dun golpe, e deixar a Gondor sen aliados formais ante as lexi\u00f3ns de Sauron. Alg\u00fans heroes co\u00f1ecidos desta batalla son Aragorn, Legolas e Gimli, ademais de Th\u00e9oden, rei de Rohan e \u00c9omer, o seu sobri\u00f1o e herdeiro.\nA vitoria de Rohan produciuse a pesar da diferenza de forzas pola combinaci\u00f3n de tres factores:\nA derrota de Isengarda supuxo unha gran vitoria para os Pobos Libres sobre o maior aliado de Sauron neses momentos. Tam\u00e9n provocou que Mordor lle declarara a guerra aberta \u00e1 toda a Terra Media. As baixas no ex\u00e9rcito de Isengarda foron practicamente totais, a\u00ednda que Rohan tam\u00e9n perdeu unha cantidade considerable de poboaci\u00f3n.\nAdaptaci\u00f3ns.\nNo filme de Peter Jackson \"\", eng\u00e1dese a chegada dos elfos dende Lothl\u00f3rien enviados a petici\u00f3n de Elrond, algo que non aparece no libro e que, no mundo que describe Tolkien, ser\u00eda dif\u00edcil pois o cami\u00f1o era longo e probablemente cheo de perigos como para chegar con tempo \u00e1 batalla. Asemade, os elfos estaban decaendo na Terra Media e, con algunhas excepci\u00f3ns, non se interesaron polos devires desta batalla contra Sauron e Saruman.\nNo filme \"The Lord of the Rings\" de Ralph Bakshi, a batalla segue case os mesmos movementos que no libro, mais o lume de Isengarda \u00e9 retratado como un enorme cometa que deixa un burato na muralla."}
{"id": "212619", "revid": "23204", "url": "https://gl.wikipedia.org/wiki?curid=212619", "title": "Batalla de Cornoburgo", "text": ""}
{"id": "212620", "revid": "6279", "url": "https://gl.wikipedia.org/wiki?curid=212620", "title": "O dia\u00f1o nun vestido azul", "text": ""}
{"id": "212621", "revid": "98629", "url": "https://gl.wikipedia.org/wiki?curid=212621", "title": "Juan del Pino D\u00edaz", "text": "Juan del Pino D\u00edaz, nado en Santa Cruz de Tenerife o 24 de xu\u00f1o de 1914 \u00e9 un exfutbolista canario que xogaba na demarcaci\u00f3n de dianteiro.\nTraxectoria.\nNa s\u00faa primeira tempada en Vigo, 1940-1941, xogar\u00eda 19 partidos anotando 12 goles, por\u00e9n o equipo so lograr\u00eda salvarse do descenso ao ampliarse a Primeira Divisi\u00f3n de doce a catorce clubs. Esa mesma tempada o Celta chegar\u00eda a semifinais da Copa, quedando eliminado a mans do Valencia CF\nNo seu segundo ano en Vigo xogar\u00eda 24 partidos anotando 22 goles, sendo o segundo m\u00e1ximo goleador da categor\u00eda, e rematando o equipo celeste na quinta posici\u00f3n, esta boa actuaci\u00f3n serviulle para que Ricardo Zamora, adestrador da Selecci\u00f3n espa\u00f1ola de f\u00fatbol, o convocara para xogar contra Alema\u00f1a e Italia, pero sen poder chegar a debutar, xogando nas d\u00faas ocasi\u00f3ns o valencianista Mundo, pichichi desa tempada con 27 goles.\nNa tempada seguinte, a que ser\u00eda a \u00faltima no equipo celeste, o Celta repetir\u00eda o quinto lugar na clasificaci\u00f3n con 15 goles como achega do dianteiro canario. A an\u00e9cdota do ano ocorreu na \u00faltima xornada no Metropolitano de Madrid, na que o Celta tivo que po\u00f1er a tres porteiros diferentes, tras a lesi\u00f3n do gardameta titular e a expulsi\u00f3n do propio Del Pino que o substitu\u00edra.\nDende o Celta foi traspasado ao Sabadell, onde xogar\u00eda d\u00faas tempadas, rematando a s\u00faa carreira no Lleida.\nDel Pino deixar\u00eda marca no Celta, como un dos m\u00e1ximos goleadores do equipo vigu\u00e9s en primeira divisi\u00f3n."}
{"id": "212624", "revid": "5863", "url": "https://gl.wikipedia.org/wiki?curid=212624", "title": "Juan Fern\u00e1ndez Vilela", "text": "Juan Fern\u00e1ndez Vilela, nado en Ferrol o 16 de setembro de 1948, \u00e9 un exfutbolista galego que xogaba na demarcaci\u00f3n de centrocampista.\nMilitou durante 11 tempadas no Celta de Vigo, a onde chegou procedente do Racing de Ferrol, disputando 349 encontros oficiais co club vigu\u00e9s e anotando 50 goles. Foi ademais o primeiro ferrol\u00e1n en disputar uns Xogos Ol\u00edmpicos, ao participar coa selecci\u00f3n espa\u00f1ola en M\u00e9xico 1968, onde obtivo un diploma.\nTraxectoria.\nInicios.\nIniciouse como futbolista nas filas do Esteiro, equipo do seu barrio, co que chegou a conseguir o subcampionato rexional xuvenil. Na tempada 1965/66 fichou polo Racing de Ferrol para o seu equipo xuvenil. Ao completar a s\u00faa etapa xuvenil sa\u00edu cedido ao desaparecido Arsenal CF de Ferrol, que militaba na Terceira Divisi\u00f3n.\nRacing de Ferrol.\nNo ano 1967 xa se vinculou definitivamente co primeiro cadro de xogadores do Racing, debutando na Segunda Divisi\u00f3n o 29 de outubro ante o Rayo Vallecano, da man do adestrador Saturnino Grech. Marcou o seu primeiro gol na seguinte xornada, fronte o Real Oviedo no Estadio Manuel Rivera. \nNa tempada 1968/69 disputou 29 partidos de liga e anota sete goles. Ese ano o equipo racinguista mant\u00edvose dezasete xornadas invicto en Segunda Divisi\u00f3n e estivo a piques de ascender a Primeira Divisi\u00f3n, rematando o curso na cuarta posici\u00f3n, por detr\u00e1s de Sevilla, Celta de Vigo e Mallorca.\nCelta de Vigo.\nEn xu\u00f1o de 1969 foi traspasado ao Celta de Vigo, asinando inicialmente un contrato por tres anos, a\u00ednda que finalmente militou no club celeste durante once tempadas. Debutou na primeira xornada da Primeira divisi\u00f3n 1969/70, no antigo estadio de Atotxa fronte \u00e1 Real Sociedad, marcando o \u00fanico gol do seu equipo, que sucumbiu ante dous goles de Dionisio Urreisti.\nNestes anos tam\u00e9n contin\u00faan as s\u00faas experiencias internacionais, esta vez na categor\u00eda de promesas, baixo a direcci\u00f3n de Ladislao Kubala.\nNa s\u00faa segunda tempada en Vigo (a 1970/71), foi o m\u00e1ximo goleador con oito tantos dun Celta que baixo a batuta de Juan Arza rematou 6\u00ba na liga, conseguindo a primeira clasificaci\u00f3n da s\u00faa historia para unha competici\u00f3n europea, neste caso a Copa da UEFA, na que ser\u00eda a s\u00faa primeira edici\u00f3n. Por\u00e9n a participaci\u00f3n celtista na competici\u00f3n europea ser\u00eda breve, sendo eliminado en primeira rolda polo Aberdeen escoc\u00e9s.\nEn contraste cos meles das competici\u00f3ns europeas, a partir do ano 1975 sufriu anos de descensos e ascensos entre Primeira e Segunda Divisi\u00f3n, culminando no ano 1980 co descenso do equipo a Segunda Divisi\u00f3n B. Foi a s\u00faa \u00faltima tempada en Vigo, pechando o seu paso polo club celeste con 349 partidos oficiais e 50 goles.\nPontevedra CF.\nNa tempada 1980/81 alistouse nas filas do Pontevedra CF, nunha Segunda B na que xogaban entre outros o Celta, o Deportivo da Coru\u00f1a ou o Racing de Ferrol. O equipo pontevedr\u00e9s acabou descendendo ese ano a Terceira Divisi\u00f3n e unha tempada e media despois colgou as botas.\nSelecci\u00f3n espa\u00f1ola.\nAs s\u00faas boas condici\u00f3ns e progresi\u00f3n na s\u00faa etapa xuvenil fixeron que fora convocado para a selecci\u00f3n espa\u00f1ola xuvenil que participou no campionato de Europa xuvenil celebrado en Turqu\u00eda en 1967. Ao ano seguinte foi seleccionado por Jos\u00e9 Santamar\u00eda para integrar a selecci\u00f3n espa\u00f1ola nos Xogos Ol\u00edmpicos de 1968 en M\u00e9xico, convert\u00e9ndose deste xeito no primeiro ferrol\u00e1n en participar nuns Xogos Ol\u00edmpicos. No primeiro partido do torneo, xogado contra o Brasil no Estadio Azteca, Juan foi o autor do \u00fanico gol do partido que serviu para derrotar ao combinado brasileiro, e que, xunto ao triunfo tam\u00e9n ante Nixeria (3-0), deulle a Espa\u00f1a o pase \u00e1 seguinte fase. Foron finalmente eliminados nos oitavos de final pola selecci\u00f3n anfitrioa, M\u00e9xico, volvendo para a casa cun diploma ol\u00edmpico.\nXogou tam\u00e9n coas selecci\u00f3ns sub-19 e sub-21 baixo as ordes de Kubala.\nComo adestrador.\nPouco despois de deixar a pr\u00e1ctica do f\u00fatbol, regresou ao Celta de Vigo para integrar o equipo de t\u00e9cnicos, fac\u00e9ndose cargo de equipos da canteira e chegando a exercer como segundo adestrador do primeiro equipo nas \u00e9pocas de Colin Addison e Maguregui."}
{"id": "212625", "revid": "98629", "url": "https://gl.wikipedia.org/wiki?curid=212625", "title": "Canned Heat", "text": "Canned Heat \u00e9 unha banda de blues-rock/boogie rock boogie formada nos \u00c1nxeles en 1965. A importancia do grupo non s\u00f3 reside na s\u00faa m\u00fasica baseada no blues, sen\u00f3n tam\u00e9n nos seus esforzos para reintroducir e revivir as carreiras dalg\u00fans grandes \"bluesmen\", as\u00ed como as s\u00faas habilidades para a improvisaci\u00f3n.\nO grupo lider\u00e1bano Alan \"Blind Owl\" Wilson -\"Moucho Cego\"- (guitarra, harm\u00f3nica e voces) e Bob Hite (\"The Bear\" -O Oso-) (voces e harm\u00f3nica). Henry Vestine (co alcume \"Sunflower\" -Xirasol-), exmembro de The Mothers of Invention, de Frank Zappa, encarg\u00e1base da guitarra. Larry Taylor (\"The Mole\"-A Toupa-) (co\u00f1ecido ata ent\u00f3n coma o baixista de The Monkees), era o seu baixo de estudio, ata que rematou por incorporarse ao grupo por completo durante os anos setenta xunto co bater\u00eda Frank Cook. Posteriormente incorporouse definitivamente ao grupo o bater\u00eda mexicano Adolfo \"Fito\" da Parra. Canned Heat toma o seu nome do tema \"Canned Heat Blues\". Esta canci\u00f3n de Tommy Johnson, creada no 1928, fala dun alcoh\u00f3lico que comezou a beber desesperadamente Sterno, un combustible composto de etanol e alcol xelatinoso, e que \u00e9 chamado habitualmente \"Canned Heat\".\nHistoria.\nAlan Wilson axudou a redescubrir ao cantante de blues Son House, acompa\u00f1\u00e1ndoo no seu \u00e1lbum de retorno no 1965. O grupo, que tam\u00e9n se atopaba ben equipado, buscaba un contrato coa compa\u00f1\u00eda Liberty Records, a trav\u00e9s da personalidade de Albert Collins, bluesman con sona.\nO \u00e1lbum co que debutaron, Canned Heat, gravouse pouco despois da s\u00faa aparici\u00f3n no 1967 no Festival Pop de Monterrey. Adolfo da Parra (8 de febreiro de 1946, Cidade de M\u00e9xico) remplazou a Frank Cook na bater\u00eda para o seu segundo \u00e1lbum, \"Boogie with Canned Heat\". Este \u00e1lbum foi m\u00e1is exitoso, debido ao hit \u00abOn the Road Again\u00bb. No ano 1969 realizaron o inconsistente \u00e1lbum dobre \"Livin' the Blues\". Malia diso, obtiveron un novo \u00e9xito, \u00abGoing Up The Country\u00bb, unha canci\u00f3n constru\u00edda arredor do tema de Henry \"Ragtime Texas\" Thomas dos anos 20, chamado \"Bull Doz Blues\" (ad\u00f3itase citalo coma o \"Bulldozerblues\"). O guitarrista Harvey Mandel substitu\u00edu a Henry Vestine do 1969 ao 1970. A banda apareceu en agosto do 1969 no xa lendario Festival de M\u00fasica e Artes de Woodstock, participando no filme e no \u00e1lbum.\nO ano vindeiro foi o punto musical culminante do grupo orixinal. Trouxeron a John Lee Hooker gravar o \u00e1lbum dobre \"Hooker'N' Heat\", en maio de 1970. Foi o primeiro \u00e1lbum de Hooker en figurar nas listas de popularidade, chegando \u00e1 posici\u00f3n 73 en febreiro do 1971. Desafortunadamente, Alan Wilson morreu dunha sobredose de droga nun \"aparente suicidio\" en setembro do 1970, antes da sa\u00edda do \u00e1lbum. Os resultados da autopsia eran inconclu\u00edntes e el non deixou nota ou recado suicida, polo que as circunstancias da s\u00faa morte contin\u00faan sen aclararse.\nA banda tivo outro \u00e9xito adicional cunha nova versi\u00f3n do tema de Wilbert Harrison \u00abLet's Work Together\u00bb.\nNo ano 1970 uniuse \u00e1 banda para figurar como primeira voz o im\u00e1n menor de Bob Hite, que cantaba e tocaba o baixo e colaboraba nos arranxos. Durante este per\u00edodo, gravaron One More River to Cross en Atlantic Records. A derradeira gravaci\u00f3n de estudio con Bob Hite foi no 1978, dentro do \u00e1lbum \"Human Condition\", con Hite interpretando o tema principal, unha antiga gravaci\u00f3n de Alan Wilson, pero nunca foi lanzada. Unha d\u00e9cada despois, no 1987, dentro do \u00e1lbum \"Hooker 'N' Heat\" (Live at the Fox Venice Theater) foi regravada e lanzada con Hite, levando de novo a Hooker coma convidado. \u00c1mbalas d\u00faas gravaci\u00f3ns inclu\u00edan a participaci\u00f3n de Mark Skyer da banda Chicago. A interpretaci\u00f3n ao vivo foi enriquecida pola participaci\u00f3n de Larry Taylor no baixo (unha das curtas reuni\u00f3ns co grupo), Ronnie Barron ao piano e ao grupo vocal Os Chambers Brothers.\nBob Hite morreu en abril do 1981. Alg\u00fan tempo despois morreron Vestine (no 1997) e Richard Hite (no 2001). Cara 1989 as traxectorias de Canned Heat e Hooker cruz\u00e1banse outra vez. Agora, foi invitado na gravaci\u00f3n do \u00e1lbum \"The Healer\", o cal foi de novo un \u00e9xito. Adolfo da Parra conduce regularmente \u00e1 banda, e Larry Taylor regresou no 1994 despois de abandonar ao grupo no 1970. Taylor continuou coma baixista principal de reforzo en moitos grandes eventos, inclu\u00edndo a Kim Wilson e Tom Waits.\nO ex Canned Heat Harvey Mandel foi un daqueles m\u00fasicos que foi considerado para substitu\u00edr a Mick Taylor nos Rolling Stones. Con grandes esforzos, conseguiu aparecer no \u00e1lbum dos Stones \"Black and Blue\". O seu extenso traballo coma solista est\u00e1 considerado coma o tema m\u00e1is exitoso do proxecto: \"Hot Stuff\". Mandel continuou gravando e realizando el mesmo \u00e1lbums, e no 2004 gravou unha canci\u00f3n escrita polo co-fundador do sitio web MP3.com, Rod Underhill, un m\u00fasico e avogado que participou activamente como director musical do proxecto orixinal MP3.com. Mandel regularmente realiza gravaci\u00f3ns e xiras co \"Chicago Blues Reunion\", xunto a Nick Gravenites, Barry Goldberg, Tracy Nelson, Sam Lay e Corky Siegel."}
{"id": "212626", "revid": "98629", "url": "https://gl.wikipedia.org/wiki?curid=212626", "title": "BRILAT", "text": "A BRILAT, ou Brigada de Infanter\u00eda Ligera \"Galicia\" VII, \u00e9 unha unidade de infanter\u00eda lixeira do Ex\u00e9rcito de Terra de Espa\u00f1a, encadrada dentro das Forzas Lixeiras. Foi creada en 1966 coa denominaci\u00f3n inicial de Brigada de Infanter\u00eda Aerotransportable, e ten participado en diversas operaci\u00f3ns multinacionais en pa\u00edses coma Bosnia e Hercegovina, Kosovo, Iraq, Paquist\u00e1n, L\u00edbano, Afganist\u00e1n e Mal\u00ed.\nCambios de denominaci\u00f3n.\nA trav\u00e9s dos seus anos de existencia o nome de \"Brigada de Infater\u00eda Aerotransportable\" deu paso a \"Brigada de Infater\u00eda Ligera Aerotransportable\", m\u00e1is tarde a \"Brigada de Infater\u00eda Ligera Aerotransportable \"GALICIA\" VII\" e por \u00faltimo a \"Brigada de Infater\u00eda Ligera \"GALICIA\" VII - BRILAT\".\nLocalizaci\u00f3n e estrutura.\nDende 1988 a maior\u00eda das s\u00faas unidades at\u00f3panse en Pontevedra, actualmente na Base General Morillo, que ocupa terreos da parroquia de Salcedo, concello de Pontevedra, e unha pequena parte da de Figueirido, concello de Vilaboa. Esta base est\u00e1 integrada por uns 2\u00a0400 efectivos, dos cales \u00f3 redor de 1\u00a0700 son galegos. A porcentaxe de mulleres \u00e9 dun 11%.\nEn Siero, Asturias, hai un rexemento de infanter\u00eda, e en Santovenia de Pisuerga, Valladolid, un grupo de cabalar\u00eda de reco\u00f1ecemento.\nArmamento e veh\u00edculos.\nEntre o armamento que ten de dotaci\u00f3n individual est\u00e1 as pistolas Llama M-82 e HK USP, fus\u00eds HK G36, 12'70 Barret e Accuracy 7'62, e lanzafoguetes Instalaza C-90.\nComo armamento colectivo emprega sistemas coma a metralladora MG3, morteiros, o lanzagranadas LAG 40, o ob\u00fas 105/37 Light Gun, os m\u00edsiles contracarro TOW e MILAN, ou o m\u00edsil antia\u00e9reo Mistral.\nDisp\u00f3n de variedade de veh\u00edculos lixeiros e pesados, alg\u00fans deles procedentes do construtor galego URO e outros dos fabricantes Santana, Nissan, Iveco, Pegaso ou BAE Systems.\nTen blindados a rodas Centauro, e VEC, por\u00e9n, cando act\u00faa en zona de operaci\u00f3ns, emprega outros de m\u00e1is recente adquisici\u00f3n, coma o \"Iveco LMV Lince\" ou o \"RG-31 Nyala\", especialmente dese\u00f1ados para a protecci\u00f3n dos tripulantes contra artefactos explosivos.\nM\u00e1is materiais dos que fai uso son o radiotel\u00e9fono PR4-G ou o radar RAVEN.\nParticipaci\u00f3ns en misi\u00f3ns internacionais.\nEn 1995 comezou a participaci\u00f3n da BRILAT en misi\u00f3ns internacionais, no marco das Naci\u00f3ns Unidas ou da OTAN.\nNelas varios integrantes da BRILAT perderon a vida en diversas circunstancias.\nOperaci\u00f3ns en territorio nacional.\nNos anos 2002 e 2003 traballou na limpeza do chapapote das praias galegas tralo desastre do Prestige.\nTralos atentados do 11 de marzo de 2004, persoal da brigada patrullou estaci\u00f3ns e v\u00edas de ferrocarril durante meses.\nA BRILAT patrulla t\u00f3dolos anos os montes galegos en tempada estival, en prevenci\u00f3n dos incendios forestais.\nXefatura.\nA xefatura correspondeulle, dende 2009 ata 2014, ao xeneral de brigada ourens\u00e1n Jos\u00e9 Antonio Alonso Miranda, de 2014 a 2019 a Luis Cebri\u00e1n Carbonell e dende 2019 a Luis Cort\u00e9s Delgado.\nReco\u00f1ecementos.\nEn 1995 a brigada recibiu a Medalla de Ouro de Galicia, e en 2011 a Medalla de Ouro da Deputaci\u00f3n de Pontevedra."}
{"id": "212628", "revid": "56817", "url": "https://gl.wikipedia.org/wiki?curid=212628", "title": "Francisco Roig Zamora", "text": "Francisco Roig Zamora, nado en Santa Cruz de Tenerife o 15 de setembro de 1915, \u00e9 un ex-futbol\u00edsta canario que xogaba na demarcaci\u00f3n de dianteiro.\nA s\u00faa traxectoria en Primeira Divisi\u00f3n transcorre no Celta de Vigo a onde chega no ano 1940 ao igual que varios xogadores das illas, formando a conexi\u00f3n canaria que tan bo resultado deu en Vigo nos anos 40.\nDurante as 9 tempadas que Roig defendeu as cores do Celta disputou un total de 138 encontros de Liga, marcando a considerable cifra de 53 goles, sendo un dos m\u00e1ximos goleadores do equipo celeste da s\u00faa historia en Primeira Divisi\u00f3n."}
{"id": "212629", "revid": "23562", "url": "https://gl.wikipedia.org/wiki?curid=212629", "title": "Gisele Bundchen", "text": ""}
{"id": "212630", "revid": "98629", "url": "https://gl.wikipedia.org/wiki?curid=212630", "title": "Francis Cuggy", "text": "Francis Cuggy, nado en Walker (Northumberland) o 16 de xu\u00f1o de 1889 e finado na mesma vila o 27 de marzo de 1965, foi un futbolista e adestrador ingl\u00e9s que xogaba na posici\u00f3n de mediocentro defensivo.\nTraxectoria.\nFoi o primeiro adestrador da historia do Celta de Vigo ali\u00f1\u00e1ndose tam\u00e9n como xogador no equipo celeste, sendo probabelmente tam\u00e9n o primeiro estranxeiro do equipo.\nComezou a xogar no Willington Athletic, de onde sa\u00edu para fichar polo Sunderland en 1909, debutando na derrota ante o Aston Villa o 12 de febreiro de 1913. No Sunderlan estivo a piques de conseguir o dobrete na tempada 1912-1913 ao ga\u00f1ar o campionato ingl\u00e9s pero perdeu a final da Copa FA ante o Aston Villa que \u00e1 s\u00faa vez foi subcampi\u00f3n de Liga.\nCuggy foi d\u00faas veces internacional coa Selecci\u00f3n de f\u00fatbol de Inglaterra nas d\u00faas ocasi\u00f3ns ante Irlanda e en ambas citas o resultado foi de derrota para o combinado ingl\u00e9s.\nO comezo da primeira guerra mundial interrompeu a s\u00faa carreira futbol\u00edstica, reincorpor\u00e1ndose ao remate da mesma, na tempada 1919-1920, pero deixou o club en maio de 1921 para converterse en xogador e adestrador do Wallsend. Nos seus doce anos no Sunderland xogou un total de 190 partidos anotando catro goles.\nTras dous anos no Wallsend aceptou unha oferta do Celta de Vigo para adestrar ao club acabado de crear. Presentouse en Vigo en xaneiro de 1924 e poucos d\u00edas despois debutou como xogador ante un combinado de mari\u00f1eiros ingleses, o 17 de xaneiro de 1924 no campo de Coia\nPese a chegar ao Celta cun contrato de cinco tempadas so estivo d\u00faas na cidade ol\u00edvica sendo substitu\u00eddo por Andr\u00e9s Balsa ao final das mesmas, neses anos conquistou o t\u00edtulo de campi\u00f3n galego nas d\u00faas tempadas e levou ao Celta de Vigo \u00e1 semifinal da Copa de Espa\u00f1a da tempada 1924-1925 contra o Arenas de Getxo. Disputou un total de 24 partidos co Celta, ga\u00f1ando 16, empatando 4 e perdendo so 4 partidos, con 85 goles a favor e 32 en contra.\nEstes n\u00fameros converten a Francis Cuggy co adestrador con mellor media da historia do Celta, con 2,17 puntos por partido.\nUnha vez rematou o seu vencello co f\u00fatbol, Cuggy traballou nos estaleiros de Wearside.\nNo ano 2002, a camiseta que vestiu na final da FA Cup de 1913 foi sometida a poxa na casa de poxas Christie's de Londres, vend\u00e9ndose por 5.875 \u00a3.\nPalmar\u00e9s.\nSunderland AFC\nCelta de Vigo"}
{"id": "212631", "revid": "88215", "url": "https://gl.wikipedia.org/wiki?curid=212631", "title": "Manuel Copena Ara\u00fajo", "text": "Manuel Copena Ara\u00fajo, nado en Gondomar o 22 de novembro de 1911 e finado o 30 de novembro de 1987, foi un mestre, futbolista e pol\u00edtico galego, m\u00e1is co\u00f1ecido como Nolete, que xogaba na demarcaci\u00f3n de dianteiro.\nTraxectoria.\nComezando a s\u00faa carreira en equipos pequenos da contorna de Vigo, e mentres estudou Maxisterio na Escola Normal de Pontevedra xogou no Eiri\u00f1a Club de F\u00fatbol. En 1932 fichou polo Celta de Vigo, equipo no que estivo at\u00e9 1943 logo de 113 encontros e 96 goles marcados.\nFoi o home dos goles decisivos, tanto na promoci\u00f3n do primeiro ascenso a Primeira Divisi\u00f3n do equipo celeste en 1936, en 1940 ante o Deportivo da Coru\u00f1a tam\u00e9n en partido de promoci\u00f3n coma ao ano seguinte para evitar o descenso a Segunda Divisi\u00f3n ante o Real Zaragoza. Coma por exemplo tam\u00e9n un gol ante o Real Madrid en Bala\u00eddos que clasificaba o Celta para cuartos de final da Copa de Espa\u00f1a. Foi tam\u00e9n autor do primeiro tanto do equipo celeste en Primeira Divisi\u00f3n.\nUns anos antes de morrer recordaba para no \"Faro de Vigo\" os seus anos no Celta, club que non quixo deixar a pesar das numerosas ofertas que recibiu:\nTras retirarse como futbolista foi mestre en Gondomar e no Instituto Santa Irene de Vigo onde se xubilou en novembro de 1981. Militante de Falange Espa\u00f1ola Tradicionalista y de las JONS dende 1939, foi nomeado alcalde de Baiona entre xullo de 1965 e 1972. Foi tam\u00e9n xu\u00edz de paz nese mesmo concello."}
{"id": "212632", "revid": "111586", "url": "https://gl.wikipedia.org/wiki?curid=212632", "title": "Iv\u00e1n Mazepa", "text": "Iv\u00e1n Stepanovich Mazepa (en ucra\u00edno \u0406\u0432\u0430\u043d \u0421\u0442\u0435\u043f\u0430\u043d\u043e\u0432\u0438\u0447 \u041c\u0430\u0437\u0435\u043f\u0430), nado o 20 de marzo de 1639 e finado o 2 de outubro de 1709 e Bender Moldavia, cidade daquela do Imperio otom\u00e1n, e co\u00f1ecido como Iv\u00e1n Mazepa, foi un hetman cosaco.\nTraxectoria.\nMazepa foi o atam\u00e1n do Hetmanato cosaco, desde 1697 a 1708, reducido daquela \u00e1 beira esquerda de Ucra\u00edna.\nTivo un importante papel na batalla de Poltava, ao desertar do ex\u00e9rcito do tsar Pedro I, cando co\u00f1eceu a intenci\u00f3n deste de substitu\u00edlo por Alexandre Menxikov, e pasarse \u00e1s tropas do rei Carlos XII de Suecia, co que fuxiu a Bender tras a derrota na batalla.\nPor este motivo a Igrexa ortodoxa rusa lanzou un anatema contra del e, ao longo da posterior historia de Rusia e da Uni\u00f3n Sovi\u00e9tica, simbolizou o arquetipo da traiz\u00f3n.\nPor\u00e9n, os ucra\u00ednos consid\u00e9rano un heroe nacional, sendo rehabilitado desde a independencia de Ucra\u00edna, e a s\u00faa efixie repres\u00e9ntase nos billetes de 10 grivnias.\nMazepa na cultura.\nMazepa \u00e9 o protagonista de Mazepa (t\u00edtulo orixinal en ruso, \u041c\u0430\u0437\u0435\u043f\u0430), \u00f3pera en tres actos e seis escenas con m\u00fasica de Piotr Ilich Tchaikovski e libreto en ruso de V\u00edktor Burenin sobre o poema \"Poltava\" de Alexander Pushkin."}
{"id": "212633", "revid": "5863", "url": "https://gl.wikipedia.org/wiki?curid=212633", "title": "BRILAT Galicia VII", "text": ""}
{"id": "212638", "revid": "23204", "url": "https://gl.wikipedia.org/wiki?curid=212638", "title": "Erinaceus roumanicus", "text": "Erinaceus roumanicus \u00e9 unha especie da familia dos erinaceidos. A s\u00faa distribuci\u00f3n \u00e9 por Europa central e oriental, desde Polonia, Austria, nordeste de Italia, os Balc\u00e1ns, Grecia ata Ucra\u00edna, o C\u00e1ucaso norte e Rusia, chegando ata o r\u00edo Obi en Siberia.\nTaxonomicamente, considerouse unha subespecie de \"E. europaeus\", e m\u00e1is tarde de \"E. concolor\" pero considerando novos estudos xen\u00e9ticos e morfol\u00f3xicos realizados a partir de 1996 estableceuse como unha especie de seu, abrangue cinco subespecies - \"E. roumanicus roumanicus\", \"E. roumanicus bolkayi\", \"E. roumanicus drozdovskii\", \"E. roumanicus nesiotes\" e \"E. roumanicus pallidus\"."}
{"id": "212639", "revid": "89787", "url": "https://gl.wikipedia.org/wiki?curid=212639", "title": "Adolfo Merelles Caula", "text": "Adolfo Merelles Caula, nado en Ourense o 2 de xu\u00f1o de 1843 e finado en Madrid o 20 de febreiro de 1911, foi un avogado e pol\u00edtico galego.\nTraxectoria.\nFillo de Domingo Antonio Merelles. Foi deputado por Ourense (1869-1871) e por Ribadavia en doce lexislaturas entre 1871 e 1910. Elixido senador polas provincias de Canarias (1891-1893) e Ourense (1896-1898). Foi promotor de \"La Opini\u00f3n Liberal,\" un peri\u00f3dico editado en Ourense entre 1886 e 1887. Durante os diversos gobernos liberais foi director xeral de Obras P\u00fablicas e de Administraci\u00f3n e Fomento, subsecretario de Gobernaci\u00f3n (1886-1887) e de Ultramar (1894) e director xeral de Penales. Foi o pai de Adolfo Merelles Martel."}
{"id": "212643", "revid": "23204", "url": "https://gl.wikipedia.org/wiki?curid=212643", "title": "Ents", "text": ""}
{"id": "212644", "revid": "5863", "url": "https://gl.wikipedia.org/wiki?curid=212644", "title": "Praias galegas", "text": ""}
{"id": "212645", "revid": "85894", "url": "https://gl.wikipedia.org/wiki?curid=212645", "title": "Fernando Zunzunegui", "text": "Fernando Zunzunegui Rodr\u00edguez, nado en Vigo o 5 de outubro de 1943 e finado en Madrid o 28 de agosto de 2014, foi un futbolista galego que xogaba na demarcaci\u00f3n de defensa.\nTraxectoria.\nComezou a xogar no equipo xuvenil do Chao, pasando rapidamente ao Celta de Vigo. Nun primeiro momento foi cedido ao Turista, por\u00e9n o xa internacional xuvenil foi repescado tendo a\u00ednda tempo a debutar co primeiro equipo esa mesma tempada. Pronto se fixo cun posto na defensa titular. A tempada 1964-1965 foi o seu ano m\u00e1is completo no Celta pero tam\u00e9n o \u00faltimo\nRematada a tempada comezaron a chegar ofertas polo defensa vigu\u00e9s, fichando finalmente polo Real Madrid o 17 de xu\u00f1o de 1965 a cambio de mill\u00f3n e medio de pesetas e as cesi\u00f3ns de Pedrito, Lavandera e Roberto. No equipo madrile\u00f1o xogou durante seis tempadas en varias posici\u00f3ns, disputando un total de 76 encontros. A pesar da s\u00faa boa traxectoria sempre se lle recordar\u00e1 o autogol que anotou na final da Copa de 1968 que deu a vitoria ao FC Barcelona por 1-0.\nNo ano 1973 e despois de enfrontamentos co adestrador Miguel Mu\u00f1oz marchou para o Levante UD a xogar en Segunda Divisi\u00f3n."}
{"id": "212647", "revid": "23204", "url": "https://gl.wikipedia.org/wiki?curid=212647", "title": "Donald Eric Capps", "text": "Donald Eric Capps, nado en Omaha o 30 de xaneiro de 1939, \u00e9 un pastor luterano e te\u00f3logo estadounidense, antigo profesor de teolox\u00eda pastoral no Seminario Teol\u00f3xico de Princeton.\nTraxectoria.\nCapps estudou na Yale Divinity School e na Universidade de Chicago, onde realizou o doutoramento en 1970 cunha tese onde analizaba psico-historicamente a personalidade do te\u00f3logo ingl\u00e9s John Henry Newman, e particularmente as s\u00faas loitas vocacionais. Deu clases na Universidade de Chicago (1969-1974) e Universidade de Carolina do Norte (1974-1976), Universidade Phillips (1976-1981) e desde 1981 no Seminario Teol\u00f3xico de Princeton ata o seu retiro en 2009 pasando a ser profesor em\u00e9rito. Foi editor do \"Journal for the Scientific Study of Religion\" entre 1983 e 1988, e de 1990 a 1992 he foi presidente da Society for the Scientific Study of Religion. Desde 1972 \u00e9 pastor da Igrexa Evanx\u00e9lica Luterana en Am\u00e9rica. Co\u00f1ecido polos seus estudos biogr\u00e1ficos de persoeiros destacados da teolox\u00eda analizados tendo en conta a psicolox\u00eda din\u00e1mica e por avogar pola importancia da poes\u00eda, os referentes biogr\u00e1ficos e o humor para o labor pastoral"}
{"id": "212649", "revid": "88215", "url": "https://gl.wikipedia.org/wiki?curid=212649", "title": "Juan Manuel Fuentes", "text": "Juan Manuel Fuentes, nado en Ordes o 13 de novembro de 1977 \u00e9 un exfutbolista galego que xogaba na demarcaci\u00f3n de defensa ou centrocampista defensivo.\nComezou a xogar no filial do SD Compostela no ano 1996 pasando ao filial do Ponferradina ao ano seguinte, club en cuxa primeira ali\u00f1aci\u00f3n desenvolver\u00e1 toda a s\u00faa carreira futbol\u00edstica ata o seu retiro no ano 2010 despois de 299 partidos xogados e 4 goles marcados no equipo ponferradino."}
{"id": "212650", "revid": "98629", "url": "https://gl.wikipedia.org/wiki?curid=212650", "title": "Destruci\u00f3n de Isengarda", "text": "A Destruci\u00f3n de Isengarda \u00e9 unha batalla ficticia do legendarium do escritor brit\u00e1nico J. R. R. Tolkien.\nAntecedentes: a traiz\u00f3n de Isengarda.\nSaruman \"o Branco\" era o l\u00edder do Concilio Branco e o mago m\u00e1is poderoso dos istari, enviados \u00e1 Terra Media polos valar para opo\u00f1erse \u00f3 malvado Sauron. Por\u00e9n, foi corrompido polo influxo de Sauron \u00f3 entrar en contacto a trav\u00e9s dos palant\u00edri que ambos posu\u00edan nas torres de Orthanc e Barad-d\u00fbr respectivamente.\nAs\u00ed, convocou por medio de Radagast \"o Pardo\" a Gandalf \"o Gris\", o segundo dos istari, \u00e1 s\u00faa torre de Orthanc en Isengarda, co fin de co\u00f1ecer o paradoiro do Anel \u00danico e facerse con el. Cando Gandalf chegou a Orthanc, Saruman recibiuno amablemente, pero pouco despois f\u00edxolle notar o seu anoxo porque Gandalf no lle revelou o paradoiro do Anel. Saruman proseguiu a conversa insultando a Radagast \u00abo simple, o parvo, o est\u00fapido\u00bb, o que acabou de po\u00f1er en garda a Gandalf. Saruman continuou desvariando sobre a s\u00faa nova t\u00fanica, coa que pretend\u00eda abandonar o branco anterior para ser \u00abSaruman \"o Multicolor\"\u00bb. Cando Gandalf lle instou a que se centrara nas cuesti\u00f3ns importantes, Saruman reveloulle o seu proxecto de apoderarse do Anel e usalo para derrocar a Sauron e facerse co poder. Gandalf negouse, cr\u00e9ndoo tolo, polo que foi encerrado na parte superior de Orthanc.\nNese intre, Saruman ponse definitivamente \u00f3 servizo de Sauron, quen lle manda transformar Isengarda nunha fortaleza. Durante os seguintes d\u00edas, miles de orcos entraron en Isengarda, cambiando notablemente a paisaxe: destru\u00edndo t\u00f3dalas \u00e1rbores arredor de Orthanc, constru\u00edndo pontes entre as fosas que escavaron para forxar armas e preparar un ex\u00e9rcito para derrotar \u00f3 reino veci\u00f1o de Rohan.\nXestaci\u00f3n.\nMentres toda Rohan se preparaba para a Batalla de Cornoburgo, acantonando toda a tropa dispo\u00f1ible no Abismo de Helmo, os hobbits Merri e Pipin acompa\u00f1an a B\u00e1rbore a un lugar do Bosque de Fangorn para facer unha reuni\u00f3n de Ents chamada, C\u00e1mara dos Ents. Al\u00ed decidiuse logo de tres d\u00edas de deliberaci\u00f3n, atacar Isengarda para destru\u00edr a Saruman cuxas acci\u00f3ns molestaran moito \u00f3s ents.\nA batalla.\nProleg\u00f3menos.\n\u00c1 tarde do d\u00eda 2 de marzo do ano 3019 Terceira Idade do Sol uns trinta ents e un ex\u00e9rcito de cuornos dir\u00edxese a Isengarda, chegando pola noite. B\u00e1rbore e uns poucos ents dirix\u00edronse ata a vista das portas do Val. Al\u00ed viron como un impo\u00f1ente ex\u00e9rcito de orcos, medio orcos e dunlendinos sa\u00edan do Val con direcci\u00f3n \u00f3 Abismo de Helmo. Saruman, confiado na vitoria sobre os Rohirrim deixara Isengarda con moi poucas forzas no seu interior. \nUnha vez que os inimigos se afastaron, B\u00e1rbore foi ata as portas que gardaban o val fortificado e, golpe\u00e1ndoas fortemente chamou \u00f3 Mago Branco, solicit\u00e1ndolle que se rendese. Por suposto non s\u00f3 non recibiu resposta, sen\u00f3n que foi atravesado por frechas, que non lle causaron dano alg\u00fan. Emitiu un prolongado hum-hom e uns doce ents acudiron a grandes trancos. Xuntos, comezaron a destru\u00edr as portas, pero non s\u00f3 as Grandes Portas sen\u00f3n moitas partes da Muralla foron destru\u00eddas polos Ents.\nO combate.\nComezou pois, pasada a media noite, o ataque contra a fortaleza de Saruman. Un ex\u00e9rcito de cuornos rodeaba Isengarda (\u00e1 parte dos que marcharan \u00f3 Abismo de Helmo) e non deixaron sa\u00edr a ning\u00fan orco con vida. Mentres tanto, os Ents destru\u00edron toda a muralla do lado sur. Saruman quixo escapar, pero acabou encerr\u00e1ndose na torre.\nUnha vez a salvo, Saruman puxo a funcionar as m\u00e1quinas e un lume comezou a brotar por todos lados. O Ent Hayala e un centenar de cuornos arderon por completo. Isto enlouqueceu \u00f3 resto, que correron a destru\u00edr Orthanc, pero a dura roca coa que estaba feita non ced\u00eda. B\u00e1rbore, temendo polos seus, que se mancaban contra Orthanc, mandoulles parar. Despois disto, alg\u00fans espall\u00e1ronse polo val e outros foron \u00f3 norte, deixando unha garda pequena en Isengarda.\nInundaci\u00f3n.\nDurante todo o d\u00eda 3 de marzo, non se sentiu nin pasou nada, pero pola tarde, Merri e Pipin observaron que un \"bosque\" de cuornos custodiaba a parte setentrional do Val; e o\u00edron un balbordo. Os Ents estiveran taponando o r\u00edo Isen e os regatos que desembocaban nel. \u00c1 noite soltaron os diques e as augas do r\u00edo inundaron o val. Os lumes de Isengarda apag\u00e1ronse e t\u00f3dalas fendas e construci\u00f3ns ench\u00e9ronse de auga. A tarde do d\u00eda seguinte os Ents devolveron \u00f3 r\u00edo \u00f3 seu curso natural.\nTrala loita.\nTh\u00e9oden, Aragorn, Gandalf, Legolas, \u00c9omer, Gimli e vinte homes m\u00e1is marcharon cara a Isengarda. \u00d3 chegar viron os seus restos, e reencontr\u00e1ronse con Merri e Pipin, que vixiaban Orthanc durante a ausencia de B\u00e1rbore.\nSaruman quedou condenado a vivir con Gr\u00edma encerrado en Orthanc, e sempre vixiado por B\u00e1rbore e os ents. Prosegu\u00eda a Guerra do Anel, pero agora centr\u00e1base s\u00f3 en Barad-d\u00fbr."}
{"id": "212651", "revid": "5863", "url": "https://gl.wikipedia.org/wiki?curid=212651", "title": "Est\u00edo", "text": ""}
{"id": "212652", "revid": "98629", "url": "https://gl.wikipedia.org/wiki?curid=212652", "title": "Pectina", "text": "A pectina (do grego \"\u03c0\u03b7\u03ba\u03c4\u03b9\u03ba\u03cc\u03c2\" - \"pektikos\", \"conxelado, callado\") \u00e9 un heteropolisac\u00e1rido estrutural da parede celular primaria das c\u00e9lulas vexetais terrestres, onde se encontra entre as fibras de celulosa. Foi illada e descrita en 1825 por Henri Braconnot. Prod\u00facese comercialmente en forma dun po de branco a casta\u00f1o claro, que se extrae principalmente dos c\u00edtricos, e util\u00edzase na preparaci\u00f3n de alimentos como axente xelificante especialmente en marmeladas e xeleas. Util\u00edzase tam\u00e9n en recheos, medicinas, doces, como estabilizante de zumes de froita e bebidas l\u00e1cteas, e como fonte de fibra alimentaria.\nFunci\u00f3ns biol\u00f3xicas.\nNas plantas, a pectina consiste nun complexo conxunto de polisac\u00e1ridos (v\u00e9xase m\u00e1is abaixo) que est\u00e1n presentes na maior\u00eda das paredes celulares primarias e son especialmente abondosas nas partes non le\u00f1osas das plantas terrestres. Na parede, ademais de na parede primaria, a pectina est\u00e1 tam\u00e9n presente na l\u00e1mina media, onde axuda a unir as d\u00faas c\u00e9lulas veci\u00f1as. Na parede as pectinas establecen enlaces coa hemicelulosa, os i\u00f3ns calcio, outras pectinas e outros compo\u00f1entes.\nA cantidade, estrutura e composici\u00f3n qu\u00edmica da pectina difire entre as especies de plantas, e mesmo nunha mesma planta ao longo do tempo, ou en diferentes partes da planta. A pectina permite que as paredes celulares primarias se estendan durante o crecemento da planta. Durante a maduraci\u00f3n dos froitos, a pectina \u00e9 degradada polos encimas pectinases e pectinesterase, proceso no cal o froito se fai m\u00e1is brando a medida que a l\u00e1mina media se degrada e as c\u00e9lulas quedan m\u00e1is separadas unhas das outras. Un proceso similar de separaci\u00f3n celular causado pola degradaci\u00f3n da pectina ten lugar na zona de abscisi\u00f3n do pec\u00edolo (punto por onde se separan as follas que caen nas plantas de folla caduca).\nA pectina \u00e9 parte natural da dieta humana, pero non contrib\u00fae de forma significativa \u00e1 nutrici\u00f3n, porque forma parte da fibra indixerible. O consumo diario de pectina procedente das froitas e vexetais que comemos pode estimarse en arredor de 5\u00a0g (considerando un consumo de aproximadamente 500\u00a0g de froitas e vexetais diarios).\nNa dixesti\u00f3n humana, as pectinas \u00fanense ao colesterol no tracto gastrointestinal e fan m\u00e1is lenta a absorci\u00f3n de glicosa ao unirse aos carbohidratos. A pectina \u00e9 unha fibra alimentaria soluble.\nO consumo de pectina reduce os niveis de colesterol sangu\u00edneo. O mecanismo utilizado parece ser un incremento da viscosidade no tracto intestinal, que leva a unha reduci\u00f3n da absorci\u00f3n do colesterol da bile ou da comida. No colon do intestino groso, os microorganismos degradan a pectina.\nCaracter\u00edsticas qu\u00edmicas.\nAs pectinas, tam\u00e9n chamadas polisac\u00e1ridos p\u00e9cticos, son ricas en \u00e1cido galactur\u00f3nico. Dentro do grupo p\u00e9ctico foron identificados e caracterizados varios polisac\u00e1ridos distintos. Os homogalacturonanos son cadeas li\u00f1ais de \u00e1cido D-galactur\u00f3nico unido por enlace glicos\u00eddico \u03b1-(1-4).\nOs galacturonanos substitu\u00eddos caracter\u00edzanse pola presenza de residuos de azucres accesorios (como a D-xilosa ou a D-apiosa no caso dos xilogalacturonanos e apiogalacturonanos, respectivamente) que se ramifican desde o esqueleto de \u00e1cido D-galactur\u00f3nico da mol\u00e9cula.\nAs pectinas ramnogalacturonanos I (RG-I) conte\u00f1en un esqueleto formado polo disac\u00e1rido repetido: 4)\u00e1cido-\u03b1-D-galactur\u00f3nico-(1,2)-\u03b1-L-ramnosa-(1. Desde moitos dos residuos de ramnosa saen ramificaci\u00f3ns de varios residuos de azucres neutros. Os azucres neutros son principalmente D-galactosa, L-arabinosa e D-xilosa, e os tipos e proporci\u00f3ns de azucres neutros var\u00edan segundo a orixe da pectina.\nOutro tipo estrutural de pectina son os ramnogalacturonanos II (RG-II), que son un tipo de polisac\u00e9rido complexo moi ramificado menos frecuente. Os ramnogalacturonanos II son clasificados por alg\u00fans autores no grupo dos galacturonanos substitu\u00eddos, xa que o seu esqueleto est\u00e1 feito exclusivamente de unidades de \u00e1cido D-galactur\u00f3nico.\nA pectina illada ten un peso molecular que est\u00e1 tipicamente entre 60.000 e 130.000 g/mol, o cal var\u00eda segundo a s\u00faa orixe e condici\u00f3ns de extracci\u00f3n.\nNa natureza, arredor do 80 % dos grupos carboxilo dos \u00e1cidos galactur\u00f3nicos est\u00e1n esterificados con metanol. Esta proporci\u00f3n decrece durante o proceso de extracci\u00f3n da pectina. A proporci\u00f3n de \u00e1cido galactur\u00f3nico esterificado e non esterificado determina o comportamento da pectina en aplicaci\u00f3ns alimentarias, e esta \u00e9 a raz\u00f3n pola cal as pectinas se clasifican en moi esterificadas e pouco esterificadas (pectinas HM curtas e pectinas LM), segundo te\u00f1an m\u00e1is ou menos da metade ou de todos os seus \u00e1cidos galactur\u00f3nicos esterificados.\nAs unidades de \u00e1cido galactur\u00f3nico non esterificadas poden ser grupos \u00e1cidos libres (carboxilos) ou sales de sodio, potasio, ou calcio. Os sales de pectinas parcialmente esterificadas denom\u00ednanse pectinatos, pero se o grao de esterificaci\u00f3n \u00e9 inferior ao 5 % os sales denom\u00ednanse pectatos, e a forma insoluble \u00e1cida denom\u00ednase \u00e1cido p\u00e9ctico.\nAlgunhas plantas como a remolacha azucreira, pataca e peras conte\u00f1en pectinas con \u00e1cido galactur\u00f3nico acetilado ademais dos \u00e9steres metilados. A acetilaci\u00f3n impide a formaci\u00f3n de xeles pero incrementa os efectos estabilizantes e emulsionantes da pectina.\nA pectina amidada \u00e9 unha forma modificada da pectina. Nela, alg\u00fans dos \u00e1cidos galactur\u00f3nicos son convertidos con amon\u00edaco a amida do \u00e1cido carbox\u00edlico. Estas pectinas son menos tolerantes \u00e1s variaci\u00f3ns na concentraci\u00f3n de calcio.\nXeles de pectina.\nPara preparar un xel de pectina, os ingredientes deben ser quentados, para disolver a pectina. Despois de arrefriar por debaixo da temperatura de xelificaci\u00f3n, empeza a formarse o xel. Se o xel se forma demasiado firme, o resultado pode ser a sin\u00e9rese (extracci\u00f3n de l\u00edquido do xel) ou unha textura granular, entanto que unha xelificaci\u00f3n feble d\u00e1 lugar a xeles excesivamente soltos. Nas pectinas moi esterificadas con contidos de s\u00f3lidos solubles por riba do 60 % e un valor de pH entre 2,8 e 3,6, as pontes de hidr\u00f3xeno e interacci\u00f3ns hidrof\u00f3bicas que se forman unir\u00e1n as distintas cadeas de pectina. Estes enlaces vanse formando consonte a auga se une ao azucre e forza que as fibras de pectina se peguen unhas a outras. Isto forma unha rede molecular tridimensional que crea o xel macromolecular. O mecanismo de xelificaci\u00f3n denom\u00ednase xel de baixa actividade da auga ou xel azucre-pectina \u00e1cida.\nEn pectinas de baixa esterificaci\u00f3n, f\u00f3rmanse pontes i\u00f3nicas entre i\u00f3ns calcio e os grupos carboxilo ionizados do \u00e1cido galactur\u00f3nico. Isto \u00e9 idealizado no chamado \"modelo da caixa de ovos\u201d. As pectinas de baixa esterificaci\u00f3n necesitan calcio para formar o xel, pero poden facelo a valores m\u00e1is baixos de s\u00f3lidos solubles e m\u00e1is altos de pH ca as pectinas de alta esterificaci\u00f3n.\nAs pectinas amidadas comp\u00f3rtanse como pectinas de baixa esterificaci\u00f3n pero necesitan menos calcio e son m\u00e1is tolerantes ao exceso de calcio. Ademais, os xeles de pectinas amidadas son termorreversibles, \u00e9 dicir, poden ser quentadas e despois de arrefriar solidifican outra vez, cando un xel de pectina convencional permanecer\u00eda l\u00edquido.\nAs pectinas de alta esterificaci\u00f3n estabil\u00edzanse a temperaturas m\u00e1is altas ca as pectinas pouco esterificadas. Por\u00e9n, as reacci\u00f3ns de xelificaci\u00f3n con calcio increm\u00e9ntanse a medida que dimin\u00fae o grao de esterificaci\u00f3n. De xeito similar, valores m\u00e1is baixos de pH ou m\u00e1is altos de s\u00f3lidos solubles (normalmente azucres) incrementan a velocidade de xelificaci\u00f3n. Poden seleccionarse segundo as s\u00faas caracter\u00edsticas as pectinas m\u00e1is axeitadas para a elaboraci\u00f3n de marmeladas e xeleas, ou de xeleas de confeitar\u00eda.\nFontes e produci\u00f3n.\nFroitas que conte\u00f1en grandes cantidades de pectina son: maz\u00e1, guaiaba, marmelo, ameixa, grosella, laranxa e outros c\u00edtricos. Conte\u00f1en pequenas cantidades as cereixas, uvas e amorodos.\nOs niveis t\u00edpicos de pectina en distintas plantas (peso fresco) son:\nAs principais materias primas para a produci\u00f3n de pectinas son as mondas secas de c\u00edtricos ou a polpa de maz\u00e1, ambos os dous subprodutos da produci\u00f3n de zumes. A polpa da remolacha azucreira tam\u00e9n se utiliza en menor medida.\nA parrir destes materiais, a pectina extr\u00e1ese engadindo \u00e1cido quente dilu\u00eddo a pHs entre 1,5 e 3,5. Durante as varias horas que dura a extracci\u00f3n, a protopectina perde algunhas das s\u00faas ramificaci\u00f3n e as cadeas fanse m\u00e1is curtas, \u00e1 vez que se vai disolvendo. Despois de filtrada, o extracto conc\u00e9ntrase ao baleiro e a pectina despois precipita ao engdirlle alcohol e isopropanol. Unha vella t\u00e9cnica para precipitar a pectina utilizaba sales de aluminio pero xa non se usa. Ademais de con alcohois e cati\u00f3ns polivalentes, a pectina tam\u00e9n precipita con prote\u00ednas e deterxentes.\nA pectina precipitada con alcohois sep\u00e1rase despois, l\u00e1vase e s\u00e9case. Tratando a pectina inicial con \u00e1cidos dilu\u00eddos orix\u00ednanse pectinas de baixa esterificaci\u00f3n. Cando este proceso incl\u00fae hidr\u00f3xido de amonio, obt\u00e9\u00f1ense pectinas amidadas. Despois de secada e mo\u00edda, a pectina \u00e9 xeralmente estandarizada con azucre e \u00e1s veces sales de calcio ou \u00e1cidos org\u00e1nicos para obter un \u00f3ptimo rendemento en cada aplicaci\u00f3n particular.\nUsos.\nO principal uso da pectina (aglutinante vexetal) \u00e9 como axente xelificante, espesante e estabilizante alimentario.\nA aplicaci\u00f3n cl\u00e1sica \u00e9 darlle consistencia xelatinosa \u00e1s confeituras e marmeladas, que doutro modo ser\u00edan case zumes doces. Un uso dom\u00e9stico da pectina \u00e9 como ingrediente do azucre xelificante (ou \"azucre de marmelada\") no que est\u00e1 dilu\u00edda na xusta concentraci\u00f3n con azucre e algo de \u00e1cido c\u00edtrico para axustar o pH.\nNalg\u00fans pa\u00edses, a pectina tam\u00e9n est\u00e1 dispo\u00f1ible como soluci\u00f3n ou extracto, ou como un po para facer marmelada caseira.\nNas marmeladas convencionais que conte\u00f1en m\u00e1is do 60% de azucre e froitas s\u00f3lidas solubles, util\u00edzanse as pectinas moi esterificadas. Para os produtos diet\u00e9ticos \u00fasanse as pectinas pouco esterificadas e amidadas, porque con elas se necesita usar menos azucre.\nAs pectinas poden tam\u00e9n utilizarse para estabilizar bebidas proteicas \u00e1cidas, como os iogures bebibles, e como substituto das graxas en produtos enfornados. Os niveis t\u00edpicos de pectinas utilizados como aditivos alimentarios est\u00e1n entre o 0,5 \u2013 1,0%, o cal \u00e9 aproximadamente a mesma cantidade de pectina que te\u00f1en as froitas frescas.\nEn medicina, a pectina incrementa a viscosidade e o volume das feces, polo que se usa contra o estrinximento e a diarrea. Ata 2002, era un dos principais ingredientes utilizados no \"Kaopectate\" un f\u00e1rmaco que combate a diarrea, xunto coa caolinita. A pectina \u00e9 tam\u00e9n usada en pastillas para a gorxa como suavizante da irritaci\u00f3n. En produtos cosm\u00e9ticos, a pectina act\u00faa como estabilizante. A pectina \u00e9 tam\u00e9n utilizada en preparaci\u00f3ns para a curaci\u00f3n de feridas e en adhesivos m\u00e9dicos especiais, como nos aparatos de colostom\u00eda. Tam\u00e9n se considera un remedio natural para a n\u00e1usea.\nEn estudos sobre poboaci\u00f3n irradiada no accidente de Chern\u00f3bil (Ucra\u00edna) dirixidos polo Centro Ucra\u00edno de Medicina Radioactiva e o Instituto Belaruso de Medicina Radioactiva e Endocrinolox\u00eda inform\u00e1ronse de resultados positivos ao utilizar pectina como aditivo alimentario con nenos de \u00e1reas contaminadas, cun 50 % de mellor\u00eda nos grupos de control.\nNa nutrici\u00f3n dos ruminantes, dependendo do grao de lignificaci\u00f3n das peredes celulares inxeridas, a pectina \u00e9 dixestible ata o 90 % polos encimas bacterianos. Os nutricionistas dos ruminantes sinalan que a dixestibilidade e concentraci\u00f3n de enerx\u00eda nas forraxes pode mellorarse incrementando a concentraci\u00f3n de pectina nos mesmos.\nNa industria tabacaleira, a pectina consid\u00e9rase un excelente substituto da goma vexetal nos cigarros.\nA pectina tam\u00e9n se utiliza nos caramelos.\nSituaci\u00f3n legal.\nO Comit\u00e9 de Expertos de Aditivos Alimentarios da OAA/OMS (FAO/WHO) e a Uni\u00f3n Europea, non estableceron o valor num\u00e9rico do \"consumo diario aceptable\" (ADI) de pectina, xa que se considera unha substancia segura. Nos EEUU a pectina consid\u00e9rase oficialmente como \"xeralmente reco\u00f1ecida como segura\".\nEn Europa, as pectinas identif\u00edcanse baixo o n\u00famero E 440. Hai especificaci\u00f3ns en todas as lexislaci\u00f3ns nacionais e internacionais definindo a s\u00faa calidade e regulando o seu uso.\nHistoria.\nA pectina foi illada e descrita por primeira vez en 1825 por Henri Braconnot, a\u00ednda que a acci\u00f3n da pectina na elaboraci\u00f3n de marmeladas e confeituras xa se co\u00f1ec\u00eda desde moito antes. Para obter confeituras ben estabilizadas a partir de froita que ti\u00f1a pouca cantidade de pectina ou de calidade ru\u00edn, mestur\u00e1banse extractos de froitos ricos en pectina na receita.\nDurante a industrializaci\u00f3n, os fabricantes de froitas en conserva axi\u00f1a recorreron aos produtores de zume de maz\u00e1 para conseguir polpa de maz\u00e1, que era cocida para extraer a pectina.\nM\u00e1is tarde, nas d\u00e9cadas de 1920 e 1930, constru\u00edronse f\u00e1bricas que extra\u00edan comercialmente pectina da polpa de maz\u00e1 seca e despois das mondas de c\u00edtricos nas rexi\u00f3ns onde se produc\u00eda zume de maz\u00e1 nos Estados Unidos e Europa.\nAo primeiro, a pectina vend\u00edase como un extracto l\u00edquido, pero hoxe a pectina \u00fasase con frecuencia en forma de po seco que \u00e9 m\u00e1is doado de almacenar e de manexar ca un l\u00edquido."}
{"id": "212653", "revid": "23204", "url": "https://gl.wikipedia.org/wiki?curid=212653", "title": "Campos de Pelennor", "text": "Os Campos de Pelennor (\"Pelennor Fields\" no orixinal ingl\u00e9s), ou simplemente Pelennor (\u00abTerra cercada\u00bb en sindarin) son un lugar ficticio do universo imaxinario creado polo escritor brit\u00e1nico J. R. R. Tolkien, que aparece na s\u00faa novela \"O Se\u00f1or dos Aneis\". Eran uns f\u00e9rtiles prados que se estend\u00edan \u00f3 leste da cidade de Minas Tirith, no reino de Gondor. Estaban cruzados por cami\u00f1os e cheos de granxas que abastec\u00edan \u00e1 cidade. Estes campos estaban rodeados por unha gran muralla chamada Rammas Echor.\nHistoria.\nO 15 de marzo do ano 3019 da Terceira Idade (preto do termo desta), os Campos de Pelennor foron o escenario da maior batalla da Guerra do Anel e desa Idade, entre os ex\u00e9rcitos de Sauron e as forzas de Gondor e Rohan, a co\u00f1ecida como Batalla dos Campos de Pelennor."}
{"id": "212654", "revid": "89787", "url": "https://gl.wikipedia.org/wiki?curid=212654", "title": "Conodonta", "text": "Conodonta \u00e9 unha clase extinta de cordados, que se asemellaban a angu\u00edas. Durante moitos anos, co\u00f1eceuse s\u00f3 grazas a microf\u00f3siles dentiformes atopados de forma illada, e que agora se co\u00f1ecen como elementos conodontais. O nome d\u00e9bese a Christian Heinrich Pander (1856).\nDescrici\u00f3n.\nAs once impresi\u00f3ns f\u00f3siles co\u00f1ecidas amosan unha criatura ang\u00fciforme de 15 ou, m\u00e1is raramente, 19 elementos na cabeza dispostos con simetr\u00eda bilateral e que constit\u00fae un aparello alimentario radicalmente diferente das mand\u00edbulas dos peixes modernos. Obs\u00e9rvanse tres morfolox\u00edas dentarias: coniformes, ramiformes e pectiniformes, que puideron ter diferentes funci\u00f3ns. Os elementos conodontais est\u00e1n compostos de f\u00f3sfato c\u00e1lcico, o que fai que sexan resistentes \u00e1 disoluci\u00f3n.\nO tama\u00f1o habitual dos conodontes var\u00eda entre as 200 micr\u00f3metros ata 5 mil\u00edmetros a\u00ednda que os exemplares do x\u00e9nero \"Promissum\" poden chegar a 40\u00a0cm. Est\u00e1 amplamente admitido que os conodontes ti\u00f1an ollos grandes, aletas con radios, m\u00fasculos en forma de v e un notocordio e parece que estiveron entre os animais que m\u00e1is \u00e9xito tiveron nos oc\u00e9anos primix\u00e9neos \nPostulouse que toda a clase Conodonta desapareceu na extinci\u00f3n masiva do Tri\u00e1sico-Xur\u00e1sico, que aconteceu hai 200 mill\u00f3ns de anos.\nUso cient\u00edfico.\nOs conodontes empr\u00e9ganse amplamente en bioestratigraf\u00eda e mais tam\u00e9n como paleoterm\u00f3metros, posto que o fosfato e a materia org\u00e1nica que os compo\u00f1en sofre mudanzas de cor predecibles cando se someten a diferentes temperaturas; por este motivo \u00fasanse como indicadores de alteraci\u00f3ns t\u00e9rmicas na rocha que os cont\u00e9n. Esta caracter\u00edstica fixo dos conodontes unha ferramenta \u00fatil para as prospecci\u00f3ns petrol\u00edferas en rochas do C\u00e1mbrico ao Tri\u00e1sico superior. O \"\u00cdndice de Alteraci\u00f3n Conodonte\" \u00e9 unha escala que correlaciona a cor do conodonte coa temperatura m\u00e1xima que a rocha acadou na s\u00faa historia xeol\u00f3xica. \nClasificaci\u00f3n e filox\u00e9nese.\nConodonta est\u00e1 clasificado entre os Chordata base\u00e1ndose nas s\u00faas aletas con radios, nos seus m\u00fasculos en forma de v e notocordio.\nMilsom e Rigby caracter\u00edzano como un vertebrado semellante en aparencia \u00e1s angu\u00edas ou lampreas modernas\ne an\u00e1lises filoxen\u00e9ticas suxiren que eran m\u00e1is derivados que calquera deses grupos.\nMalia todo, esta an\u00e1lise presenta unha advertencia, as formas primitivas de conodontes, protoconodontes, parecen forman un clado diferente dos posteriores paraconodontes e euconodontes, semellando que non son parentes pr\u00f3ximos os verdadeiros conodontes.\nA\u00ednda m\u00e1is, algunhas an\u00e1lises non consideran os conodontes nin como vertebradoss nin craniados, por carecer das caracter\u00edsticas principais deses grupos.\nPrimeiras investigaci\u00f3ns.\nA primeira descrici\u00f3n e o nome d\u00e9bense ao embri\u00f3logo xermano-ruso Christian Heinrich Pander en 1856 que consideraba que eran dentes, os que denominou \"conodonten\", e que pertenc\u00edan a un grupo extinto de peixes. En 1926 os paleont\u00f3logos estadounidenses Edward Oscar Ulrich e Ray S. Bassler recapitularon os co\u00f1ecementos existentes e demostraron que eran \u00fatiles nos estudos estatigr\u00e1ficos, o que favoreceu a aparici\u00f3n de estudos posteriores. O traballo de campo realizado por Edwin E. Branson e Maurice G. Mehl en 1933-1934 permitiu ampliar o co\u00f1ecemento sobre a clase as\u00ed como o descubrimento feito simultaneamente por Hermann Schmidt e Harold Scott de elementos conodontais agrupados de forma natural supuxo unha reflexi\u00f3n sobre a s\u00faa categorizaci\u00f3n ."}
{"id": "212655", "revid": "4817", "url": "https://gl.wikipedia.org/wiki?curid=212655", "title": "Dash 1", "text": "Dash 1 (acr\u00f3nimo de Density And Scale Height 1 foi un sat\u00e9lite artificial da Forza A\u00e9rea dos Estados Unidos de Am\u00e9rica lanzado o 9 de maio de 1963 mediante un foguete Atlas Agena B desde a rampla LC-1-2 da Base Vandenberg da Forza A\u00e9rea.\nCaracter\u00edsticas.\nDash 1 consist\u00eda nun globo de 2,5 m de di\u00e1metro e 1\u00a0kg de masa que foi usado para medi-la densidade da atmosfera a altitudes duns 3500\u00a0km. A \u00f3rbita do sat\u00e9lite, inicialmente case circular e cunha apoxeo e perixeo de 3682,6\u00a0km e 3606,1\u00a0km respectivamente, foi volv\u00e9ndose cada vez m\u00e1is el\u00edptica baixo a acci\u00f3n da presi\u00f3n da radiaci\u00f3n solar."}
{"id": "212656", "revid": "4817", "url": "https://gl.wikipedia.org/wiki?curid=212656", "title": "Dash 2", "text": "Dash 2 (acr\u00f3nimo de Density And Scale Height 2 foi un sat\u00e9lite artificial da Forza A\u00e9rea dos Estados Unidos de Am\u00e9rica lanzado o 19 de xullo de 1963 mediante un foguete Atlas Agena B desde a rampla LC-1-2 da Base Vandenberg da Forza A\u00e9rea.\nCaracter\u00edsticas.\nDash 2 consist\u00eda nun globo de 2,5 m de di\u00e1metro e 1\u00a0kg de masa que foi usado para medir a densidade da atmosfera a altitudes duns 3500\u00a0km. A \u00f3rbita do sat\u00e9lite, inicialmente case circular e cunha apoxeo e perixeo de 3752\u00a0km e 3662\u00a0km respectivamente, foi volv\u00e9ndose cada vez m\u00e1is el\u00edptica baixo a acci\u00f3n da presi\u00f3n da radiaci\u00f3n solar. Dash 2 reentrou na atmosfera o 12 de abril de 1971."}
{"id": "212657", "revid": "4817", "url": "https://gl.wikipedia.org/wiki?curid=212657", "title": "Density And Scale Height 1", "text": ""}
{"id": "212658", "revid": "4817", "url": "https://gl.wikipedia.org/wiki?curid=212658", "title": "Density And Scale Height 2", "text": ""}
{"id": "212659", "revid": "89787", "url": "https://gl.wikipedia.org/wiki?curid=212659", "title": "Meiri\u00f1ados de Navarra", "text": "Os meiri\u00f1ados (en castel\u00e1n: \"merindades\", en \u00e9uscaro: \"merindadeak\") son territorios que estaban baixo a xurisdici\u00f3n do meiri\u00f1o, un oficial p\u00fablico encargado da administraci\u00f3n econ\u00f3mica, financeira e xudicial dun territorio. Establec\u00e9ronse tras a conquista do territorio occidental do reino de Navarra (Duranguesado, Se\u00f1or\u00edo de Biscaia, \u00c1raba e Guip\u00fascoa) en 1200, para establecer un sistema defensivo do resto do territorio. Cada meiri\u00f1o manti\u00f1a os castelos en perfecto estado e controlaba a actividade militar. Xa no s\u00e9culo XIII, en tempo do rei Teobaldo II (1253-1270), delimit\u00e1ronse catro meiri\u00f1ados: Monta\u00f1a ou Pamplona, Sang\u00fcesa, Tierra Estella e Ribera ou Tudela, e dot\u00f3uselles dunha organizaci\u00f3n m\u00e1is racional e eficaz. En 1407 creouse o meiri\u00f1ado de Olite, composto por distintas localidades anteriormente situadas en Sang\u00fcesa, Tudela e Estella.\nCada meiri\u00f1ado establec\u00eda un centro urbano principal: Pamplona na monta\u00f1a, Sang\u00fcesa e Estella nos seus respectivos meiri\u00f1ados, Tudela na Ribera e Olite no meiri\u00f1ado do seu nome. A importancia de cada un ti\u00f1a que ver coa suma de varios factores: a s\u00faa actividade econ\u00f3mica como centro artes\u00e1n e comercial, a s\u00faa densidade demogr\u00e1fica, a s\u00faa situaci\u00f3n estrat\u00e9xica e os seus castelos e murallas.\nOs partidos xudiciais abarcan o mesmo territorio que os meiri\u00f1ados e en tres casos as capitais son as mesmas (Pamplona, Tudela e Estella). Os partidos xudiciais de Aoiz e Tafalla corresponden aos meiri\u00f1ados de Sang\u00fcesa e Olite respectivamente."}
{"id": "212662", "revid": "23204", "url": "https://gl.wikipedia.org/wiki?curid=212662", "title": "Reino das Hawaii", "text": ""}
{"id": "212663", "revid": "25871", "url": "https://gl.wikipedia.org/wiki?curid=212663", "title": "Liliuokalani", "text": ""}
{"id": "212664", "revid": "5863", "url": "https://gl.wikipedia.org/wiki?curid=212664", "title": "UROVESA", "text": ""}
{"id": "212667", "revid": "5863", "url": "https://gl.wikipedia.org/wiki?curid=212667", "title": "Manuel Loureiro", "text": ""}
{"id": "212671", "revid": "89787", "url": "https://gl.wikipedia.org/wiki?curid=212671", "title": "Rize of the Fenix", "text": "Rize of the Fenix \u00e9 o terceiro \u00e1lbum da banda estadounidense de comedy rock Tenacious D, que se editou o 11 de maio de 2012, e est\u00e1 producido por John Kimbrough.\nListaxe de canci\u00f3ns.\nTodos os temas escritos por Tenacious D."}
{"id": "212672", "revid": "6279", "url": "https://gl.wikipedia.org/wiki?curid=212672", "title": "FDF", "text": ""}
{"id": "212674", "revid": "25871", "url": "https://gl.wikipedia.org/wiki?curid=212674", "title": "Boing", "text": "Boing \u00e9 unha canle de televisi\u00f3n privada espa\u00f1ola propiedade do 50% de Mediaset Espa\u00f1a e outro 50% de Time Warner que emite a trav\u00e9s da TDT e nas plataformas de televisi\u00f3n de pago Movistar+ e Vodafone TV, Orange TV, R e Euskatel. \nA programaci\u00f3n est\u00e1 orientada \u00f3 p\u00fablico infantil e xuvenil e os seus principais competidores son Disney Channel e Clan TVE. Comezou as s\u00faas emisi\u00f3ns o 1 de setembro de 2010.\nAudiencias.\nEvoluci\u00f3n da cota de pantalla mensual, segundo as medici\u00f3ns de audiencia elaborados en Espa\u00f1a por TNS. Est\u00e1n en letra grosa e azul os meses nos que foi l\u00edder de audiencia."}
{"id": "212675", "revid": "98629", "url": "https://gl.wikipedia.org/wiki?curid=212675", "title": "Hifa", "text": "Unha hifa \u00e9 unha estrutura filamentosa longa e ramificada propia dos fungos, e tam\u00e9n das bacterias do grupo das Actinobacteria (non relacionadas cos fungos). Na maior\u00eda dos fungos as hifas son o modo principal de crecemento vexetativo. O conxunto de hifas que non forma parte do corpo frut\u00edfero (formador de esporas) forma o chamado micelio, pero o propio corpo frut\u00edfero est\u00e1 formado tam\u00e9n por hifas. Os l\u00e9vedos son fungos unicelulares e non forman hifas propiamente ditas, sen\u00f3n pseudohifas (v\u00e9xase m\u00e1is abaixo).\nEstrutura.\nAs hifas constan dunha ou m\u00e1is c\u00e9lulas rodeadas por unha parede celular de forma tubular. Na maior\u00eda dos fungos as hifas est\u00e1n divididas en c\u00e9lulas por paredes celulares transversais chamadas \"septos\". Os septos est\u00e1n normalmente perforados por poros que son grandes dabondo como para que pasen por eles dunha c\u00e9lula a outra ribosomas, mitocondrias e \u00e1s veces n\u00facleos. O principal pol\u00edmero estrutural nas paredes celulares f\u00fanxicas \u00e9 a quitina. Alg\u00fans fungos te\u00f1en hifas aseptadas, que non est\u00e1n divididas por septos.\nCrecemento.\nAs hifas medran polos seus extremos. Durante o crecemento apical da hifa, as paredes celulares est\u00e9ndense pola ensamblaxe externa e polimerizaci\u00f3n dos compo\u00f1entes da parede celular, e a produci\u00f3n interna de nova membrana celular. O org\u00e1nulo spitzenk\u00f6rper est\u00e1 asociado co crecemento apical da hifa. Este org\u00e1nulo est\u00e1 composto por un agregado de ves\u00edculas membranosas que cont\u00e9\u00f1en os compo\u00f1entes da parede celular. O spitzenk\u00f6rper \u00e9 parte do sistema de endomembranas dos fungos, que ret\u00e9n e libera as ves\u00edculas que recibe procedentes do aparato de Golgi. Estas ves\u00edculas viaxan \u00e1 membrana celular seguindo os elementos do citoesqueleto e liberan o seu contido f\u00f3ra da c\u00e9lula polo proceso da exocitose. As membranas da ves\u00edcula contrib\u00faen ao crecemento da membrana plasm\u00e1tica e o seu contido forma a nova parede celular da hifa en crecemento. O spitzenk\u00f6rper m\u00f3vese ao longo do \u00e1pice da hifa e xera o crecemento apical e as ramificaci\u00f3ns. O grao de crecemento apical dunha hifa est\u00e1 regulado polo spitzenk\u00f6rper.\nA medida que a hifa se estende, poden formarse os septos detr\u00e1s do extremo en crecemento, dividindo a hifa en c\u00e9lulas individuais. As hifas poden ramificarse pola bifurcaci\u00f3n do extremo da hifa ou pola emerxencia dun novo extremo nunha hifa xa formada.\nModificaci\u00f3ns.\nAs hifas poden ser modificadas de moi diferentes formas para desempe\u00f1ar diversas funci\u00f3ns. Alg\u00fans fungos parasitos forman haustorios que funcionan como elementos absorbentes dentro das c\u00e9lulas h\u00f3spede. As chamadas arb\u00fasculas das micorrizas dos fungos mutualistas serven para unha funci\u00f3n similar no intercambio de nutrientes, e son importantes para axudaren \u00e1s plantas \u00e1 absorci\u00f3n de auga. As hifas poden envolver os gonidios dos liques, constitu\u00edndo gran parte da s\u00faa estrutura. Nos fungos que atrapan nematodos, as hifas poden ser modificadas en estruturas que funcionan como trampas para os vermes, con forma de aneis constritores e redes adhesivas. Poden formarse tam\u00e9n agregados paralelos de hifas chamados rizomorfos para transferir nutrientes a grandes distancias.\nTipos.\nHai diversos modos de clasificar as hifas. \nClasificaci\u00f3n segundo o tipo de parede e forma xeral.\nAs caracter\u00edsticas das hifas poden ser importantes na clasificaci\u00f3n dos fungos. Na taxonom\u00eda dos basidiomicetos, as hifas que comprenden o esporocarpo ou corpo frut\u00edfero (o cogomelo) poden ser identificadas como xenerativas, esquel\u00e9ticas, ou hifas de uni\u00f3n.\nBase\u00e1ndose nos tipos de hifas xenerativas, esquel\u00e9ticas e de uni\u00f3n, en 1932 E. J. H. Corner utilizou os termos monom\u00edtico, dim\u00edtico, e trim\u00edtico para describir os sistemas de hifas, para mellorar a clasificaci\u00f3n dos fungos poliporos.\nUn refinamento posterior a esta clasificaci\u00f3n introducido por Cornell en 1966 inclu\u00edu os termos sarcodim\u00edtico e sarcotrim\u00edtico. Os fungos que forman hifas esquel\u00e9ticas fusiformes unidas por hifas xenerativas forman sistemas de hifas que se denominan sarcodim\u00edticos. Uns poucos fungos forman hifas equel\u00e9ticas fusiformes, hifas xenerativas e hifas de uni\u00f3n e dise que te\u00f1en sistemas de hifas sarcotrim\u00edticos."}
{"id": "212677", "revid": "23204", "url": "https://gl.wikipedia.org/wiki?curid=212677", "title": "Dinast\u00eda Kal\u0101kaua", "text": "A Dinast\u00eda Kal\u0101kaua ou a Casa Kal\u0101kaua, foi a familia reinante do Reino de Hawai durante o per\u00edodo comprendido entre o comezo do reinado de Kal\u0101kaua en 1874 e o derrocamento da ra\u00ed\u00f1a Lili\u02bbuokalani en 1893. Lili\u02bbuokalani morreu en 1917 sen descendencia, deixando como herdeiros \u00f3s seus curm\u00e1ns e \u00e1 s\u00faa sobri\u00f1a Ka\u02bbiulani. A Dinast\u00eda Kal\u0101kaua descende dos antigos xefes da illa Kauai, elixidos por elecci\u00f3n cando non quedaron descendentes var\u00f3ns na Dinast\u00eda Kamehameha. "}
{"id": "212680", "revid": "23204", "url": "https://gl.wikipedia.org/wiki?curid=212680", "title": "Dinast\u00eda Kaw\u0101nanakoa", "text": "A Dinast\u00eda Kaw\u0101nanakoa, tam\u00e9n co\u00f1ecida como a Dinast\u00eda en espera Kaw\u0101nanakoa, son os presuntos herdeiros lex\u00edtimos do Reino de Hawai."}
{"id": "212682", "revid": "72012", "url": "https://gl.wikipedia.org/wiki?curid=212682", "title": "David Kaw\u0101nanakoa", "text": " \nDavid La\u02bbamea Kahalepouli Kinoiki Kaw\u0101nanakoa Pi\u02bbikoi, nado o 19 de febreiro de 1868 en Honolulu e finado o 2 de xu\u00f1o de 1908 en San Francisco, California, foi o patriarca da Dinast\u00eda Kaw\u0101nanakoa. Era o pr\u00edncipe na li\u00f1a de sucesi\u00f3n \u00f3 trono do Reino de Hawai no momento de derrocamento do reino."}
{"id": "212683", "revid": "35303", "url": "https://gl.wikipedia.org/wiki?curid=212683", "title": "Saba Santa", "text": ""}
{"id": "212684", "revid": "25871", "url": "https://gl.wikipedia.org/wiki?curid=212684", "title": "Kapiolani", "text": ""}
{"id": "212685", "revid": "25871", "url": "https://gl.wikipedia.org/wiki?curid=212685", "title": "David La\u02bbamea Kahalepouli Kinoiki Kaw\u0101nanakoa Pi\u02bbikoi", "text": ""}
{"id": "212686", "revid": "25871", "url": "https://gl.wikipedia.org/wiki?curid=212686", "title": "Lydia Lili\u02bbu Loloku Walania Wewehi Kamaka\u02bbeha", "text": ""}
{"id": "212687", "revid": "25871", "url": "https://gl.wikipedia.org/wiki?curid=212687", "title": "Lydia Kamaka\u02bbeha P\u0101k\u012b", "text": ""}
{"id": "212688", "revid": "25871", "url": "https://gl.wikipedia.org/wiki?curid=212688", "title": "Lydia K. Dominis", "text": ""}
{"id": "212689", "revid": "98629", "url": "https://gl.wikipedia.org/wiki?curid=212689", "title": "Batalla de Dale", "text": "A Batalla de Dale \u00e9 un conflito militar ficticio que pertence \u00f3 legendarium do escritor brit\u00e1nico J. R. R. Tolkien e cuxo desenvolvemento \u00e9 narrado nun dos ap\u00e9ndices da s\u00faa novela \"O Se\u00f1or dos Aneis\". Esta batalla forma parte da trama do videoxogo \"\".\nHistoria.\nDespois da retirada dos ex\u00e9rcitos ananos de Esgaroth, o Rei D\u00e1in retira as s\u00faas tropas a Dale para preparar a s\u00faa defensa. Mentres o ex\u00e9rcito combinado de ananos e homes se preparaba para defender a cidade, os habitantes de Dale refuxi\u00e1ronse en Erebor.\nCando os ex\u00e9rcitos de Dol Guldur comezan a atacar, os ananos e homes da cidade van retrocedendo ata chegar \u00e1 porta de Erebor, onde cae o rei D\u00e1in II e o rei Brand defendendo ambos a porta. Trala morte do seus respectivos pais, Thorin III e Bardo II dirixen a defensa feramente aguantando \u00e1s hoste de Dol Guldur ata que aparece o rei Thranduil con ex\u00e9rcitos elfos do Bosque Escuro e socorre \u00f3s ananos. As\u00ed o ex\u00e9rcito combinado rexeita \u00e1s forzas de Dol Guldur e salva Erebor. Por\u00e9n, a cidade de Dale queda destru\u00edda, pero m\u00e1is adiante o novo rei Bardo II v\u00f3lvea reconstru\u00edr. Thorin III \"helmo de Pedra\" \u00e9 coroado novo rei de Erebor e tanto Erebor coma Dale conv\u00e9rtense en aliados do Reino Unificado."}
{"id": "212690", "revid": "23204", "url": "https://gl.wikipedia.org/wiki?curid=212690", "title": "Khaz\u00e2d", "text": ""}
{"id": "212693", "revid": "89787", "url": "https://gl.wikipedia.org/wiki?curid=212693", "title": "The Strange Case Of...", "text": " \nThe Strange Case Of... \u00e9 o segundo \u00e1lbum de estudio da banda americana Halestorm, o cal foi publicado o 10 de abril de 2012. Este cont\u00e9n as canci\u00f3ns que formaban parte do EP Hello: It's Mz Hyde, que xa fora publicado en xaneiro de 2012 e contaron co mesmo produtor do seu primeiro \u00e1lbum, Howard Benson. O primeiro single Love Bites (So Do I), alcanzou moi r\u00e1pido os primeiros postos das listas Billboard, destacando que se converte na primeira banda liderada por unha muller en alcanzar o primeiro posto na lista Active Rock da radio nos Estados Unidos de Am\u00e9rica.\nListaxe de canci\u00f3ns.\nCanci\u00f3ns extras.\nA edici\u00f3n Deluxe do \u00e1lbum, cont\u00e9n a maiores as seguintes canci\u00f3ns:\nSingles e videograf\u00eda.\nEn febreiro de 2012 presentan este segundo \u00e1lbum cun v\u00eddeo para o que \u00e9 o primeiro single, Love Bites (So Do I). Nese mesmo mes, Here's to Us conv\u00e9rtese no segundo single, e d\u00e1se a co\u00f1ecer mediante a serie televisiva da FOX \u201cGlee\u201d, poid\u00e9ndose escoitar no episodio 14 da terceira temporada. En maio de 2012, publican un v\u00eddeo para a canci\u00f3n Freak Like Me con imaxes en vivo, coa intenci\u00f3n de promocionar a xira que realizaran no ver\u00e1n dese mesmo ano. O 20 de xu\u00f1o de 2012 d\u00e1se a co\u00f1ecer o v\u00eddeo do que ser\u00eda o novo single I Miss The Missery. O 9 de xullo do mesmo ano publican un v\u00eddeo, coa intenci\u00f3n de promocionar a xira europea, que conta coa canci\u00f3n Rock Show. O 11 de febreiro de 2013 publican outro v\u00eddeo para a canci\u00f3n Freak Like Me, como agradecemento a todos os seus fans que asistiron aos seus concertos "}
{"id": "212695", "revid": "88215", "url": "https://gl.wikipedia.org/wiki?curid=212695", "title": "Gustavo I de Suecia", "text": "Gustavo I de Suecia, tam\u00e9n chamado Gustav Vasa, nado o 12 de maio de 1496 e finado o 29 de setembro de 1560, foi o rei de Suecia desde 1523 at\u00e9 o seu pasamento. No seu tempo foi chamado Gustavo Eriksson (fillo de Erik). Seus pais eran Erik Johansson e Cecilia M\u00e5nsdotter.\nIntroduciu a monarqu\u00eda en Suecia e independizou Suecia de Dinamarca, evento que se celebra en Suecia como \"d\u00eda nacional\", o 6 de xu\u00f1o.\nTraxectoria.\nPrimeiros anos.\nO pai de Gustavo Eriksson, Erik Johansson, estivo involucrado no grupo do rexente Sten Sture o Novo e, polo tanto, era opositor \u00e1 Uni\u00f3n de Kalmar, que reun\u00eda Dinamarca, Suecia e Noruega baixo un mesmo soberano.\nCando o rei dan\u00e9s Cristi\u00e1n II, herdeiro da Uni\u00f3n de Kalmar, reclamou o seu dereito ao trono de Suecia, Gustavo Vasa formou parte do partido antiunionista, que rexeitaba as pretensi\u00f3ns do rei dan\u00e9s e proclamaba unha Suecia independente. Cristi\u00e1n II decidiu ent\u00f3n invadir Suecia e enfrontouse ao rexente Sten Sture. Gustavo tomou parte na batalla de Br\u00e4nnkyrka, o 2 de outubro de 1518, onde a vitoria foi para os antiunionistas. Mais Cristi\u00e1n acordou un salvoconduto con Sten Sture, no que se establec\u00eda que o monarca dan\u00e9s se retirar\u00eda de Suecia tras ter recibido cinco dos mellores homes de Sten Sture como ref\u00e9ns, os cales ser\u00edan liberados tras a sa\u00edda de Cristi\u00e1n. Entre eses homes atop\u00e1base Gustavo Vasa. O rei Cristi\u00e1n non cumpriu con eses compromisos e decidiu levar os ref\u00e9ns a Dinamarca e al\u00ed encarceralos.\nGustavo estivo prisioneiro no castelo Kal\u00f8, ao nordeste de \u00c5rhus. Logrou escapar da prisi\u00f3n en setembro de 1519 e chegar \u00e1 cidade alem\u00e1 de L\u00fcbeck. O 31 de maio de 1520 volveu a Suecia, desembarcando en Kalmar. As condici\u00f3ns do pa\u00eds eran outras, pois o 19 de xaneiro dese mesmo ano, Cristi\u00e1n II, nunha nova contenda, derrotara o ex\u00e9rcito de Sten Sture na batalla de \u00c5sunden, onde o propio Sture foi ferido de morte. Pouco despois, Cristi\u00e1n negociou cos suecos opositores, conced\u00e9ndolles unha amnist\u00eda, e foi coroado o 4 de novembro de 1520. O 8 e o 9 de novembro, Cristi\u00e1n realizou unha purga de posibles opositores, entre os que se encontraban o cu\u00f1ado e o propio pai de Gustavo, Erik Johansson. S\u00faa nai, s\u00faa avoa e tres das s\u00faas irm\u00e1s foron enviadas a prisi\u00f3n a Copenhague. Estes asasinatos son co\u00f1ecidos como o \"Ba\u00f1o de sangue de Estocolmo\".\nInsurrecci\u00f3n contra os daneses.\nGustavo sobreviviu escond\u00e9ndose en R\u00e4fsn\u00e4s, desde onde partiu cara a Dalecarlia, no noroeste do pa\u00eds. Desde al\u00ed intentou sublevar os habitantes desa provincia, a primeiras con moi pouca fortuna. Gustavo base\u00e1base probablemente en que un antepasado seu, Kettil Karlsson, botara de Suecia o rei dan\u00e9s Cristi\u00e1n I co apoio de xente de Dalecarlia.\nNa cidade de Mora, foi proclamado \"gobernador de Dalecarlia e de Suecia\", en xaneiro de 1521. Logo comezou o levantamento contra o goberno dan\u00e9s. Tomaron V\u00e4ster\u00e5s, enfront\u00e1ndose ao ex\u00e9rcito do bispo Gustavo Trolle. A insurrecci\u00f3n pronto se estendeu a toda Dalecarlia e \u00e1s provincias veci\u00f1as de G\u00e4strikland, V\u00e4stmanland e N\u00e4rke, das cales Gustavo se proclamou gobernante. A rebeli\u00f3n durar\u00eda dous anos, durante os cales o ex\u00e9rcito dan\u00e9s foi gradualmente derrotado. No ver\u00e1n de 1521, logrou a adhesi\u00f3n de suecos desertores do ex\u00e9rcito de Cristi\u00e1n.\nNa segunda metade de agosto de 1521, Gustavo foi reco\u00f1ecido na provincia de \u00d6sterg\u00f6tland como rexente de Suecia, mais non foi at\u00e9 1523 cando Gustavo logrou conquistar toda Suecia, pois a falta de materiais de asedio dificultaba a toma de castelos e deb\u00eda recorrerse ao sitio por fame. Nos portos, contouse co apoio de barcos de L\u00fcbeck a partir de 1522.\nO 20 de xu\u00f1o de 1523, Gustavo fixo a s\u00faa entrada en Estocolmo. O 7 de xullo do mesmo ano, entrou vitorioso en Kalmar, e en outubro rendeuse a \u00faltima resistencia en Finlandia.\nRei de Suecia.\nO 6 de xu\u00f1o de 1523, Gustavo foi elixido rei polo riksdag (parlamento) en Str\u00e4ngn\u00e4s, ao sur de Estocolmo. Esa data cel\u00e9brase como o d\u00eda nacional en Suecia. O seu ex\u00e9rcito sitiou a capital, e puideron, finalmente, entrar en Estocolmo o 24 de xu\u00f1o.\nA cerimonia oficial de coroaci\u00f3n realizouse o 12 de xaneiro de 1528, na Catedral de Uppsala. Coa coroaci\u00f3n de Gustavo, po\u00f1\u00edase fin \u00e1 presenza danesa en Suecia, e o partido contrario \u00e1 Uni\u00f3n de Kalmar puido acceder permanentemente ao poder.\nReformas.\nAt\u00e9 o momento de tomar poder Gustavo, o arcebispo en funci\u00f3ns era Gustavo Trolle. Trolle estaba aliado co rei dan\u00e9s e servira como rexente de Suecia baixo as s\u00faas ordes. Por iso, cando Gustavo foi elixido rei, Trolle exiliouse en Dinamarca. Gustavo ent\u00f3n solicitoulle ao papa Clemente VII que designara para ese cargo a Johannes Magnus.\nNon obstante, e debido ao illada que estaba Suecia no momento, o Papa, crendo que Cristi\u00e1n segu\u00eda no poder, ordenou a restituci\u00f3n de Trolle no cargo. O rei informou ao Papa das circunstancias, pero este mantivo a s\u00faa posici\u00f3n. Por iso, o Rei nomeou \"motu proprio\" a Laurentius Petri arcebispo, logo de escoitar as recomendaci\u00f3ns do estudoso luterano Olaus Petri (irm\u00e1n de Laurentius). Desde ese momento, o Papa perdeu a s\u00faa influencia sobre a Igrexa sueca.\nA partir de ent\u00f3n, os irm\u00e1ns lideraron unha campa\u00f1a para introducir o luteranismo. Gustavo apoiou os predicadores luteranos e a instalaci\u00f3n dunha igrexa independente de Roma, incluso utilizou a violencia contra os intentos de quen pretend\u00edan manter o catolicismo en Suecia.\nGustavo tomou a decisi\u00f3n de tomar para o rei unha parte dos ingresos monetarios eclesi\u00e1sticos, medida que m\u00e1is tarde se estendeu a outros bens da igrexa. O rei proclamouse como novo dirixente da igrexa en Suecia. En 1526 publicouse a primeira traduci\u00f3n do Novo Testamento ao sueco. Entre 1540 e 1541 publicouse a Biblia completa en sueco, chamada a Biblia de Gustavo Vasa, baseada na traduci\u00f3n alem\u00e1 que en 1534 fixera Marti\u00f1o Lutero.\nA disposici\u00f3n dos bens eclesi\u00e1sticos foi tomada en parte pola crise econ\u00f3mica que reinaba no pa\u00eds despois da guerra. L\u00fcbeck, que apoiara o levantamento de Gustavo, recibiu en compensaci\u00f3n beneficios no relativo ao comercio en Suecia, que case chegou a monopolizar.\nGuerras.\nPara marxinar a L\u00fcbeck do control do comercio sueco, Gustavo entrou na chamada \"Guerra do Conde\", apoiando o rei dan\u00e9s Cristi\u00e1n III contra os alem\u00e1ns. A vitoria ser\u00eda favorable para ambos monarcas, quen acordaron un pacto militar ante a posible ameaza do emperador Carlos V. Posteriormente, a uni\u00f3n sueco-danesa crebou, e Suecia emprendeu unha nova guerra contra Dinamarca. Por outra parte, Gustavo comezou unha guerra contra Rusia, por disputas na fronteira dese pa\u00eds con Finlandia.\nO rei dedicouse a fortalecer o Estado e os seus representantes. O poder do monarca f\u00edxose firme, e logrou a adhesi\u00f3n da aristocracia, daquelas moi debilitada tras a guerra contra Cristi\u00e1n II. Os labregos, polas s\u00faa parte, levant\u00e1ronse varias veces en armas. En Dalecarlia, suced\u00e9ronse tres levantamentos contra o rei (1524-1525, 1527-1528, e 1531-1533). En Sm\u00e5land, levantouse en armas Nils Dacke (1542-1543). Todas as revoltas foron reprimidas con sangue.\nO rei Gustavo chegou a ter un gran poder. A fortaleza do seu goberno baseouse nun forte respecto cara \u00e1 s\u00faa persoa e no establecemento dunha monarqu\u00eda hereditaria en Suecia, at\u00e9 ent\u00f3n electiva. Baseado na s\u00faa fortaleza, estabeleceu ducados hereditarios para os seus fillos menores.\nMorte.\nGustavo morreu no castelo de Estocolmo o 29 de setembro de 1560, aos 64 anos, v\u00edtima dunha enfermidade intestinal, que quizais fose disenter\u00eda ou tifo. Xace xunto coas s\u00faas tres c\u00f3nxuxes no Coro Vasa, na Catedral de Uppsala, rodeado de murais que representan escenas da s\u00faa vida.\nMatrimonios e descendencia.\nEn 1526, envioulle a Johannes Magnus un s\u00e9quito para pedir a man da princesa Jadvyga Jogailait\u0117, filla do rei Sexismundo I o Vello de Polonia, pero a pesar da s\u00faa insistencia previa, o monarca polaco non lle concedeu a man da s\u00faa filla pola simpat\u00eda que Gustavo ti\u00f1a polo protestantismo. Casou o 24 de setembro de 1531 coa princesa Catarina de Saxonia-Lauemburgo, o 1 de outubro de 1536 con Margarida Eriksdotter e o 22 de agosto de 1552 con Catarina Stenbock.\nOs seus fillos foron:"}
{"id": "212696", "revid": "27249", "url": "https://gl.wikipedia.org/wiki?curid=212696", "title": "Gustav Vasa", "text": ""}
{"id": "212697", "revid": "98629", "url": "https://gl.wikipedia.org/wiki?curid=212697", "title": "Sidney Magal", "text": "Sidney Magal, nome art\u00edstico de Sidney Magalh\u00e3es, nado no R\u00edo de Xaneiro o 19 de xu\u00f1o de 1953), \u00e9 un cantante e actor brasileiro.\nBiograf\u00eda.\nNado nunha familia de artistas, comezou a cantar en programas infant\u00eds de televisi\u00f3n, comezando mais tarde a traballar pola noite en casas nocturnas. O sobrenome art\u00edstico xurdiu nun tour por Europa.\nApareceu a mediados dos anos 70 coma un cantante de canci\u00f3ns sensuais e rom\u00e1nticas. O seu primeiro \u00e9xito foi un compacto coa suxerente m\u00fasica \"Se te agarro com outro te mato\". Incorporando elementos da m\u00fasica xitana, da m\u00fasica disco e da m\u00fasica latina. Nestes anos v\u00f3lvese popular, tendo unha presenza constante en programas de televisi\u00f3n. O seu maior \u00e9xito \u00e9 \"Sandra Rosa Madalena, a Cigana\", moi reproducida en programas como o de Silvio Santos e Chacrinha entre o final dos anos 70 e comezos dos anos 80. Un dos puntos \u00e1lxidos da s\u00faa popularidade foi a comezos dos anos 90 coa ef\u00e9mera explosi\u00f3n da lambada, Sydney Magal volveuse unha das maiores iconas desa \u00e9poca, triunfando coa canci\u00f3n Me chama que eu vou, que foi incluso tema da telenovela \"Rainha da Sucata\" da Rede Globo. Tam\u00e9n traballou no cine, participando na pel\u00edcula \"Amor Latino\", facendo de si mesmo. Os seus shows atraen un p\u00fablico maiormente feminino, que ao final acosa o cantante, buscando levar alg\u00fan recordo del. Nos anos 90 buscou cambiar un pouco a s\u00faa imaxe, gravando un CD de jazz e bossa nova, acompa\u00f1ado dunha orquestra. Por\u00e9n recentemente regravou os seus vellos \u00e9xitos para o compilatorio, \"Discoteca do Chacrinha\".\nDiscograf\u00eda.\n\u00c1lbums de estudio"}
{"id": "212721", "revid": "98629", "url": "https://gl.wikipedia.org/wiki?curid=212721", "title": "Batalla de Ribadauga", "text": "A Batalla de Ribadauga \u00e9 un conflito ficticio do legendarium do escritor J. R. R. Tolkien. Ocorre nun dos \u00faltimos cap\u00edtulos da novela \"O Se\u00f1or dos Aneis\".\nOcorreu o 3 de novembro do 3019 da Terceira Idade do Sol, e foi o enfrontamento entre os hobbits da Comarca e uns soldados comandados por Saruman. Esta batalla consid\u00e9rase a derradeira da Guerra do Anel. Consid\u00e9rase ademais a segunda batalla realizada dentro das fronteiras da Comarca (Logo da Batalla dos Campos Verdes) dende a s\u00faa fundaci\u00f3n hai m\u00e1is de 1400 anos.\nOs bandos, como se dixo anteriormente, estaban conformados polos hobbits da Comarca liderados por Frodo e Sam pero especialmente por Merri e Pipin, que utilizaron a s\u00faa experiencia nos ex\u00e9rcitos de Rohan e Gondor durante a Guerra do Anel. Pipin a\u00ednda se manti\u00f1a \u00f3 servizo de Gondor, polo que loitaba baixo a autoridade do novo goberno de Minas Tirith.\nNo bando inimigo estaban os invasores orcos dirixidos por Sargo (o nome que os orcos lle daban a Saruman, que significa \"anci\u00e1n\").\nA estratexia utilizada polos hobbits que lles deu a vitoria consistiu en emboscar \u00f3s inimigos bloqueando os cami\u00f1os polos que entraran na cidade, usando carromatos e carretas. A pesar de que se lles instou a renderse, os homes de Saruman decidiron pelexar a s\u00faa fuxida, pero foron vencidos polos hobbits. Pipin e Merri loitaron con coraxe na batalla, \u00f3 igual que Sam. Frodo tam\u00e9n se atopaba al\u00ed, pero ocupouse m\u00e1is de coidar \u00f3s feridos e de preocuparse por que os inimigos que se rendesen fosen respectados.\nLogo da batalla Frodo confrontou a Saruman xunto cos seus tres compa\u00f1eiros, e exiliouno para sempre da Comarca. Despois, Gr\u00edma asasinar\u00eda a Saruman cando se retiraba, e antes de que Frodo puidese reaccionar, os hobbits vixilantes lanzaron frechas contra Lingua de Verme, que morrer\u00eda inmediatamente. O \u00faltimo enfrontamento e a \u00faltima morte da Guerra do Anel ocorreron xusto onde comezou todo, en Hobbiton de onde Frodo inicialmente partira cara a Valfendido."}
{"id": "212723", "revid": "98629", "url": "https://gl.wikipedia.org/wiki?curid=212723", "title": "Campionato do Mundo de Motociclismo", "text": "O Campionato do Mundo de Motociclismo (oficialmente, \"FIM Road Racing World Championship Grand Prix\") \u00e9 a m\u00e1xima competici\u00f3n mundial de motociclismo de velocidade. Este certame, co\u00f1ecido \u00e1s veces como Campionato do Mundo de Velocidade, est\u00e1 rexido pola Federaci\u00f3n Internacional de Motociclismo e div\u00eddese en tres categor\u00edas: MotoGP, Moto2 e Moto3. As motocicletas do campionato son constru\u00eddas exclusivamente para esta competici\u00f3n, non para a comercializaci\u00f3n ao p\u00fablico; isto difer\u00e9nciase doutros campionatos que usan motos derivadas das de serie, como as Superbikes, as Supersport e as Superstock.\nHistoria.\nAntecedentes.\nA primeira vez que se puxo en xogo o t\u00edtulo mundial da motocicleta foi en 1905, cando Alessandro Anzani converteuse no primeiro campi\u00f3n do mundo da modalidade o 19 de xullo dese mesmo ano. Nunha carreira celebrada no Vel\u00f3dromo Zurenborg de Antuerpen (B\u00e9lxica), Anzani fixo valer o seu motor Alcyon Buchet de 1/3 litros para ga\u00f1ar a final tras a ca\u00edda do belga Olieslagers (Minerva), e acabando por diante do franc\u00e9s Andr\u00e9 Pernette (Kingfisher).\nAlessandro Anzani, inventor e inmigrante italiano, era un empregado de Edmond Gentil (\u00e1 s\u00faa vez, neto do inmigrante italiano Bernardo Gentile). Traballaba na f\u00e1brica Buchet, o grupo foi disolto e xunto ao enxe\u00f1eiro Jean Gentil-Ambroise Farcot tivo que abandonar a sociedade para continuar o traballo do seu padrasto falecido e que se converter\u00eda na potente factor\u00eda Albaret Farcot-Albaret. Continuou a investigaci\u00f3n continuada dos motores para aeronaves de Anzani Farcot, fortemente inspirada nos de 3 cilindros gama Farcot o que permitiu a Louis Bl\u00e9riot cruzar o Canle da Mancha en 1909.\nEra dos Grandes Premios.\nO primeiro mundial GP que organizou a Federaci\u00f3n Internacional de Motociclismo (FIM) data de 1949, e o seu evidente potencial econ\u00f3mico non pasou desapercibido desde ent\u00f3n. Os dereitos comerciais do campionato pertencen actualmente a Dorna Sports.\nTradicionalmente celebr\u00e1ronse varias carreiras en cada Gran Premio, segundo os distintos tipos de motocicletas e base\u00e1ndose na cilindrada do motor. existiron categor\u00edas de 50cc, 80cc, 125cc, 250cc, 350cc, 500cc e 750cc, e para sidecars categor\u00edas de 350cc e 500cc. Durante os anos 1950 e a maior\u00eda dos 1960, os motores de catro tempos dominaron o todas as categor\u00edas. Nos anos 1960, os motores de dous tempos comezaron a establecerse nas categor\u00edas m\u00e1is pequenas. Nos anos 1970, os dous tempos eclipsaron completamente aos motores de catro tempos.\nEn 1979, Honda intentou volver aos motores de catro tempos na categor\u00eda reina (500cc) coa Honda NR500, pero este proxecto fracasou e, en 1983, Fonda estaba ga\u00f1ando cunha dous tempos de 500cc. A categor\u00eda de m\u00e1is cilindrada (750cc) apareceu en 1977 e desapareceu en 1979, cunha duraci\u00f3n de tan s\u00f3 tres anos. A categor\u00eda de 50 cc foi substitu\u00edda pola de 80cc, finalmente esta categor\u00eda foi suprimida nos 1990, logo de haber estado dominada por marcas (Bultaco, Derbi) e pilotos (Nieto, Aspar) espa\u00f1ois. A categor\u00eda de 350 cc desapareceu nos 1980. Os sidecars foron apartados dos Grandes Premios nos 1990, quedando o campionato reducido \u00e1s categor\u00edas de moto3 (250cc), moto2 (600cc) e motogp (1.000cc).\nCategor\u00edas.\nMotoGP.\nTr\u00e1tase da \"categor\u00eda ra\u00ed\u00f1a\" do campionato, pois nela compiten as motos de maior cilindrada. Desde mediados dos 70 ata o ano 2002, a categor\u00eda permit\u00eda unha cilindrada de 500cc sen ter en conta se o motor era de dous ou catro tempos. Debido a isto, todos os motores eran de dous tempos grazas \u00e1 s\u00faa maior entrega de potencia a igual cilindrada. En 2002 cambiou a regulamentaci\u00f3n para facilitar o salto aos catro tempos, probablemente influenciado pola baixa cota de mercado das motos de r\u00faa de dous tempos. As novas regras permitiron aos construtores elixir entre motos de dous tempos (500cc ou menos) e motos de catro tempos (990cc ou menos).\nPese ao importante aumento de custos que significou este cambio, debido ao aumento de cilindrada puideron rapidamente dominar aos rivais que a\u00ednda usaban motores de dous tempos. O resultado foi que a partir de 2003 non quedaban xa motocicletas de dous tempos na categor\u00eda reina, co\u00f1ecida desde ent\u00f3n como MotoGP. M\u00e1is tarde, en 2007, a Federaci\u00f3n Internacional reduciu a 800cc a cilindrada m\u00e1xima; con todo, a partir de 2012 volveuse aos 1000cc.\nMoto2.\n\u00c9 o nivel intermedio do Mundial e caracter\u00edzase pola utilizaci\u00f3n de motos de 600cc, con motor de catro tempos. Estes motores entraron en liza para a tempada 2010, data na que desapareceron desta categor\u00eda as motocicletas de 250cc con motor de dous tempos.\nA\u00ednda que durante o 2010 pod\u00eda usarse o motor de dous tempos, todos os equipos pediron participar coas novas Moto2 e correr con motores de catro tempos, menos contaminantes e acordes ao cambio iniciado no concerto internacional do motociclismo de velocidade.\nMoto3.\nDo mesmo xeito que nas categor\u00edas superiores, os motores de dous tempos deixaron paso aos de catro. A partir de 2012 as motos de 125cc foron substitu\u00eddas por motos de catro tempos monocil\u00edndricas de ata 250cc. Esta nova categor\u00eda, co\u00f1ecida como Moto3, est\u00e1 aberta a todas as marcas construtoras e o custo do propulsor est\u00e1 limitado a 10.000\u20ac.\nCircu\u00edtos.\nO calendario actual de grandes premios consiste en 19 premios en 15 pa\u00edses distintos dos 5 continentes: Espa\u00f1a (con 4 grandes premios), Italia (2 grandes premios), Estados Unidos, Qatar, Xap\u00f3n, Francia, Gran Breta\u00f1a, Pa\u00edses Baixos, Alema\u00f1a, Rep\u00fablica Checa, Malaisia, Australia, Portugal, Austria e Tailandia.\nRegulamento.\nPuntuaci\u00f3n.\nO campi\u00f3n de cada categor\u00eda determ\u00ednase cun sistema de puntos que se basea nos resultados do conxunto dos Grandes Premios da tempada. O mesmo sistema de puntos determina o piloto ga\u00f1ador e o construtor ga\u00f1ador do Campionato Mundial.\nDisposici\u00f3n.\nA sa\u00edda de cada carreira est\u00e1 conformada por 3 columnas en todas as categor\u00edas, tanto MotoGP como Moto2 e Moto3 (isto ocorre a partir da tempada 2011, posto que ata este momento foran de 4 columnas nas d\u00faas categor\u00edas inferiores) e un n\u00famero de filas dependente do n\u00famero de pilotos (uns 20 en MotoGP). As posici\u00f3ns de sa\u00edda dec\u00eddense na quenda de clasificaci\u00f3n. Cada carreira dura aproximadamente 45 minutos, sen paradas en boxes para encher combustible nin cambiar pneum\u00e1ticos.\nPneum\u00e1ticos.\nA elecci\u00f3n dos pneum\u00e1ticos de carreira \u00e9 fundamental e extremadamente importante, xeralmente \u00e9 o piloto o que toma esta decisi\u00f3n base\u00e1ndose nas probas realizadas durante as sesi\u00f3ns de pr\u00e1cticas, de cualificaci\u00f3n e as quendas de arrequecemento antes das carreiras. A elecci\u00f3n de pneum\u00e1ticos tam\u00e9n esta suxeita \u00e1s predici\u00f3ns meteorol\u00f3xicas. O normal \u00e9 atopar unha combinaci\u00f3n entre agarre e durabilidade. Canto m\u00e1is brando \u00e9 o composto do pneum\u00e1tico maior agarre ter\u00e1, pero pola contra sufrir\u00e1 un maior desgaste que un pneum\u00e1tico duro. Na categor\u00eda de MotoGP hab\u00eda un pneum\u00e1tico especial denominado 'Q' ou \"pneum\u00e1tico de cualificaci\u00f3n\" que era usado na sesi\u00f3n de cualificaci\u00f3n para intentar lograr a pole. Este pneum\u00e1tico 'Q' caracteriz\u00e1base polo seu gran agarre, a\u00ednda que debido a isto s\u00f3 duraba unha volta ou como m\u00e1ximo d\u00faas. O pneum\u00e1tico de cualificaci\u00f3n foi eliminado debido aos altos custos. Para carreiras con choiva ou o asfalto mollado util\u00edzanse pneum\u00e1ticos especiais, que no caso de que se seque a pista sofren un elevado desgaste.\nNo 2005, outra regra foi inclu\u00edda. Anteriormente, se unha carreira empezaba en condici\u00f3ns secas e empezaba a chover, os pilotos e os comisarios de carreira pod\u00edan parar a carreira (mediante unha bandeira vermella), cambiar os pneum\u00e1ticos \u00e1 carreira e volver dar a sa\u00edda disput\u00e1ndose o n\u00famero de voltas restantes. Agora con esta nova regra, cando a carreira empece en seco e comece a chover os comisarios sacar\u00e1n unha bandeira branca, que autoriza aos pilotos a entrar en boxes (cando eles desexen) e cambiar os pneum\u00e1ticos de seco a h\u00famido. En ningunha outra condici\u00f3n os pilotos poder\u00e1n parar en boxes para cambiar os pneum\u00e1ticos.\nEstat\u00edsticas.\nPilotos.\nOs Campi\u00f3ns do Mundial de Motociclismo de Velocidade son galardoados como os pilotos m\u00e1is exitoso de cada tempada en cada unha das categor\u00edas. Giacomo Agostini foi o campi\u00f3n m\u00e1is galardoado na historia dos GP con 15 t\u00edtulos (8 en 500cc e 7 en 350cc). O piloto m\u00e1is dominante foi Mick Doohan, ga\u00f1ando 12 de 15 carreiras en 500cc o 1997 (o 80% das carreiras do ano), no mesmo ano Valentino Rossi ga\u00f1ou 11 de 15 carreiras en 125cc. Valentino Rossi \u00e9 o corredor actualmente en activo con mellor palmar\u00e9s. Habendo ga\u00f1ado 9 t\u00edtulos inclu\u00edndo 6 en MotoGP, 1 en 500cc, 1 en 250cc e 1 en 125cc.\nM\u00e1is de 300 pilotos ga\u00f1aron alg\u00fan gran premio do Campionato do Mundo de Motociclismo. En canto aos pilotos con m\u00e1is vitorias destaca Giacomo Agostini que conseguiu ata 122 primeiros postos. O piloto en activo con m\u00e1is vitorias \u00e9 Valentino Rossi con 105 (ata o inicio do campionato de 2011).\nNa seguinte t\u00e1boa pres\u00e9ntanse as vitorias agregadas pola nacionalidade dos pilotos (pa\u00edses con m\u00e1is de 50 vitorias de gran premio)."}
{"id": "212724", "revid": "56817", "url": "https://gl.wikipedia.org/wiki?curid=212724", "title": "Reino Unificado", "text": "O Reino Unificado (tam\u00e9n chamado Reino Reunido) \u00e9 un reino ficticio pertencente \u00f3 legendarium do escritor brit\u00e1nico J. R. R. Tolkien e que aparece na s\u00faa novela \"O Se\u00f1or dos Aneis\". \u00c9 o nome co que se co\u00f1eceu \u00e1 unificaci\u00f3n dos reinos de Gondor e Arnor trala Guerra do Anel, acontecida a finais da Terceira Idade do Sol. As s\u00faas capitais eran Ann\u00faminas (capital de Arnor) e Minas Tirith (capital de Gondor).\nO seu primeiro rei foi Aragorn II, coroado co nome de Elessar, quen foi sucedido polo seu fillo Eldarion trala s\u00faa morte no ano 120 da Cuarta Idade do Sol.\nMant\u00edvose a senescal\u00eda que anteriormente gobernou Gondor cando a li\u00f1axe dos reis se cortou, a\u00ednda que os senescais non conservaban os mesmos poderes de antes e estaban baixo as ordes do Rei. Por\u00e9n, recibiron un novo t\u00edtulo, o de Pr\u00edncipes de Ithilien, e a partir de ent\u00f3n viviron en Emyn Arnen. O primeiro senescal do Reino Unificado foi Faramir, fillo do anterior senescal, Denethor II, e o cargo seguiu herd\u00e1ndose de pai a fillo."}
{"id": "212725", "revid": "27155", "url": "https://gl.wikipedia.org/wiki?curid=212725", "title": "Pseudopeptidoglicano", "text": "O pseudopeptidoglicano, tam\u00e9n chamado pseudomure\u00edna , \u00e9 o principal compo\u00f1ente da parede celular dalgunhas arqueas, de composici\u00f3n polisacar\u00eddica e pept\u00eddica, que ten unha similar morfolox\u00eda, funci\u00f3n e estrutura f\u00edsica ca o peptidoglicano das bacterias, pero unha diferente estrutura qu\u00edmica.\nOs compo\u00f1entes b\u00e1sicos do pseudopeptidoglicano son un polisac\u00e1rido e pequenas cadeas de p\u00e9ptidos unidos a el. O esqueleto da mol\u00e9cula \u00e9 o polisac\u00e1rido, formado polos monosac\u00e1ridos derivados N-acetilglicosamina e o \u00e1cido N-acetiltalosaminur\u00f3nico (en vez deste \u00faltimo, o peptidoglicano bacteriano ten \u00e1cido N-acetilmur\u00e1mico), os cales alternan na mol\u00e9cula, est\u00e1n unidos por enlaces glicos\u00eddicos \u03b2(1-3), e disp\u00f3\u00f1ense en cadeas li\u00f1ais paralelas. Os p\u00e9ptidos colgan do \u00e1cido N-acetiltalasoaminour\u00f3nico e poden establecer enlaces cruzados cos p\u00e9ptidos doutras cadeas .\nO encima lisozima, que \u00e9 un mecanismo de defensa contra as bacterias, \u00e9 ineficaz contra as arqueas que te\u00f1en pseudopeptidoglicano, xa que non pode danar as s\u00faas paredes. A lisozima s\u00f3 pode romper os enlaces \u03b2(1-4) que ten o peptidoglicano, pero non os enlaces \u03b2(1-3) do pseudopeoptidoglicano.\nO peptidoglicano s\u00f3 aparece nalgunhas arqueas. Outras arqueas non te\u00f1en nin pseudopeptidoglicano nin peptidoglicano, sen\u00f3n paredes formadas por diversos polisac\u00e1ridos, glicoprote\u00ednas ou prote\u00ednas (ver capa S)."}
{"id": "212726", "revid": "27155", "url": "https://gl.wikipedia.org/wiki?curid=212726", "title": "Pseudomure\u00edna", "text": ""}
{"id": "212727", "revid": "23204", "url": "https://gl.wikipedia.org/wiki?curid=212727", "title": "Angmar", "text": "Angmar (sindarin: \u00abcasa de ferro\u00bb) \u00e9 un lugar ficticio pertencente \u00f3 legendarium do escritor brit\u00e1nico J. R. R. Tolkien. \u00c9 un reino fundado no ano 1300 da Terceira Idade do Sol, no extremo norte das Monta\u00f1as Bretemosas polo que resultou ser o Se\u00f1or dos Nazg\u00fbl, quen foi co\u00f1ecido como o Rei Bruxo de Angmar. Xa que o Rei Bruxo era un vasalo do Se\u00f1or Escuro Sauron, as guerras de Angmar contra os reinos dos d\u00fanedain foron levadas a cabo por orde de Sauron.\nA capital de Angmar era Carn D\u00fbm. O reino estaba conformado por homes malvados, inimigos dos D\u00fanedain, e por orcos.\nHistoria.\nPouco tempo despois da s\u00faa fundaci\u00f3n, guerreou contra os reinos divididos dos D\u00fanedain: Arthedain, Cardolan e Rhudaur. O Rei Bruxo conquistou Rhudaur, o m\u00e1is feble dos reinos que sucederon a Arnor, e substitu\u00edu \u00f3 rei por Hwaldar, un dos homes da li\u00f1axe \"maldita\" de Ulfang.\nBaixo o control do Rei Bruxo, Rhudaur invadiu en 1356 da T.E. a Arthedain e no ataque o rei Argeleb I morreu. Por\u00e9n, coa axuda dos ex\u00e9rcitos de Cardolan, Arthedain conseguiu manter unha li\u00f1a defensiva.\nNo 1409 T.E., Angmar atacou Cardolan, destru\u00edndo este reino. \u00d3 mesmo tempo, Rhudaur desapareceu, polo que s\u00f3 quedaba Arthedain como \u00fanico remanente do reino dos D\u00fanedain en Arnor. Arthedain, privado de aliados, loitou durante 500 anos m\u00e1is.\nNo 1974 T.E., Angmar reuniu as s\u00faas forzas e lanzou un asalto final sobre Arthedain. Angmar tomou a capital, Fornost, acabando as\u00ed co \u00faltimo reino dos D\u00fanedain do norte. O rei Arvedui foi empurrado cara \u00f3 extremo norte e refuxiouse cos homes da Ba\u00eda do xeo de Forochel. Pediu axuda a Gondor val\u00e9ndose dunha das Palant\u00edr que ti\u00f1a no seu poder.\nUn ano m\u00e1is tarde, o Pr\u00edncipe E\u00e4rnur de Gondor desembarcou nos Portos Grises cun ex\u00e9rcito de D\u00fanedain para axudar a Arthedain, pero chegou demasiado tarde. Os seus homes reun\u00edronse cun ex\u00e9rcito de elfos enviado por Elrond encabezado por Glorfindel. Xuntos destru\u00edron completamente as forzas de Angmar na Batalla de Fornost, pero o Rei Bruxo non foi eliminado. Escapou e refuxiouse en Mordor. O ex\u00e9rcito de elfos e homes marchou cara Carn D\u00fbm destru\u00edndo a cidade e matando a t\u00f3dolos seus habitantes, chegando as\u00ed a fin do reino de Angmar."}
{"id": "212728", "revid": "25871", "url": "https://gl.wikipedia.org/wiki?curid=212728", "title": "Jiaqing", "text": "Jiaqing (chin\u00e9s: \u5609\u6176\u5e1d; pinyin: Ji\u0101q\u00ecngd\u00ec), nado o 13 de novembro de 1760 e finado o 2 de setembro de 1820, foi o s\u00e9timo emperador da dinast\u00eda Qing, e o quinto emperador Qing emperor en gobernar sobre China, de 1796 a 1820.\nEra fillo do emperador Qianlong a quen sucedeu logo da s\u00faa abdicaci\u00f3n. Durante o seu reinado, perseguiu ao antigo favorito de seu pia Heshen e intentou restaurar o estado e intentou frear o contrabando de opio dentro da China mais tam\u00e9n loitou contra da chegada de europeos e das s\u00faas ideas."}
{"id": "212729", "revid": "1131", "url": "https://gl.wikipedia.org/wiki?curid=212729", "title": "Federaci\u00f3n Internacional de Motociclismo", "text": "A Federaci\u00f3n Internacional de Motociclismo (FIM, en franc\u00e9s: \"F\u00e9d\u00e9ration Internationale de Motocyclisme\") \u00e9 o \u00f3rgano gobernante das competici\u00f3ns de motociclismo. Representa a 98 federaci\u00f3ns nacionais de motociclismo que est\u00e1n divididas en seis rexi\u00f3ns continentais.\nDentro da FIM hai cinco disciplinas que sup\u00f3n 34 campionatos do mundo e outros t\u00edtulos: velocidade, motocross, trial, enduro, e track racing que combina o grasstrack (carreiras sobre herba) e o speedway. A FIM tam\u00e9n est\u00e1 involucrada noutras actividades non competitivas para a promoci\u00f3n deste deporte, a s\u00faa seguridade e outras actividades p\u00fablicas relacionadas.\nHistoria.\nA FIM creouse a partir da \"F\u00e9d\u00e9ration Internationale des Clubs Motocyclistes\" (FICM, Federaci\u00f3n Internacional de Clubs de Motocilcismo), que se fundou en Par\u00eds (Francia) o 21 de decembro de 1904. O Auto-Cycle Union (ACU) do Reino Unido foi un dos membros fundadores. En 1906, a FICM disolveuse, pero foi refundada en 1912, pero agora coa s\u00faa sede en Inglaterra. Os Seis D\u00edas Internacionais de Enduro celebr\u00e1ronse ao ano seguinte, e foi o primeiro evento internacional celebrado pola nova Federaci\u00f3n.\nO nome foi cambiado a \"F\u00e9d\u00e9ration Internationale Motocycliste\" (FIM) en 1949, o mesmo ano en que se celebrou a primeira edici\u00f3n do xa soado Campionato do Mundo de Motociclismo. A sede trasladouse a Xenebra (Su\u00edza) en 1959.\nEn 1994 a sede trasladouse de novo, agora a Mies (Su\u00edza), ocupando o seu propio edificio por primeira vez, cun dese\u00f1o recordando a unha motocicleta. O nome foi cambiado outra vez en 1998, pas\u00e1ndose a denominar \"F\u00e9d\u00e9ration Internationale de Motocyclisme\" tal como decidiuse no congreso celebrado en Cidade do Cabo (Sur\u00e1frica). O mesmo ano, o Comit\u00e9 Ol\u00edmpico Internacional reco\u00f1eceu provisionalmente \u00e1 FIM, alcanzando o total reco\u00f1ecemento nos Xogos Ol\u00edmpicos de Sidney 2000.\nEn 2004 celebrouse o seu centenario durante o congreso de Par\u00eds no mes de outubro. Desde 2006 o venezolano Vito Ippolito \u00e9 o primeiro latinoamericano que exerce a presidencia da FIM."}
{"id": "212730", "revid": "89787", "url": "https://gl.wikipedia.org/wiki?curid=212730", "title": "Lisozima", "text": "Os lisozimas (ou lisocimas), tam\u00e9n chamados muramidases ou N-acetilmuramida glicanhidrolases, son enzimas do grupo das glic\u00f3sido hidrolases (EC 3.2.1.17) que danan a parede celular bacteriana formada por peptidoglicano ao catalizaren a hidr\u00f3lise dos enlaces glicos\u00eddicos \u03b2(1-4) entre os residuos de \u00e1cido N-acetilmur\u00e1mico e N-acetil-D-glicosamina do peptidoglicano, e tam\u00e9n entre os residuos de N-acetil-D-glicosamina da quitina das paredes dos fungos .\nO lisozima abunda en certas secreci\u00f3ns corporais humanas como as b\u00e1goas, saliva, leite humano e moco. Tam\u00e9n est\u00e1 presente en gr\u00e1nulos citoplasm\u00e1ticos dos neutr\u00f3filos polimorfonucleares do sangue (PMN). Poden atoparse grandes cantidades de lisozima na clara dos ovos. Os lisozimas de tipo C est\u00e1n moi relacionadas coa alfa-lactoalbumina en secuencia e estrutura, e forman parte da mesma familia de mol\u00e9culas.\nNos humanos, o lisozima est\u00e1 codificada polo xene \"LYZ\", situado no cromosoma 12.\nFuncionamento.\nO enzima act\u00faa atacando o peptidoglicano, hidrolizando o enlace glicos\u00eddico \u03b2(1-4) entre os seus dous compo\u00f1entes b\u00e1sicos, o \u00e1cido N-acetilmur\u00e1mico e a N-acetilglicosamina. Isto faino un\u00edndose \u00e1 mol\u00e9cula de peptidoglicano, especialmente das bacterias grampositivas) polo seu sitio de uni\u00f3n na gran fenda que ten o enzima entre os seus dous dominios.\nSegundo o Mecanismo de Phillips, o lisozima \u00fanese a un tramo de seis azucres da mol\u00e9cula, o hexasac\u00e1rido. O lisozima distorsiona o cuarto azucre deste hexasac\u00e1rido (o anel D) que adopta unha conformaci\u00f3n en media cadeira. Neste estado tensionado, o enlace glicos\u00eddico pode romper doadamente.\nAs cadeas laterais dos amino\u00e1cidos \u00e1cido glut\u00e1mico en posici\u00f3n 35 (Glu35) e \u00e1cido asp\u00e1rtico 52 (Asp52) son fundamentais na actividade deste enzima. O Glu35 act\u00faa como un doante de prot\u00f3ns ao enlace glcos\u00eddico, cortando o enlace C-O no substrato, e o Asp52 act\u00faa como un nucle\u00f3filo para xerar un interemediato glicosil enzima. O intermediato glicosil enzima reacciona despois cunha mol\u00e9cula de auga, dando o produto da hidr\u00f3lise.\nPatolox\u00eda.\nO lisozima forma parte do sistema inmunitario innato. Os niveis reducidos de lisozima foron asociados con displasia broncopulmonar nos neonatos. Os leites maternizados en po para a alimentaci\u00f3n de meni\u00f1os carecen de lisozima, que si est\u00e1 presente no leite materno, e os meni\u00f1os alimentados con estes preparados te\u00f1en 3 veces m\u00e1is probabilidades de ter diarreas. Como a lisozima \u00e9 unha forma natural de protecci\u00f3n de pat\u00f3xenos grampositivos como \"Bacillus\" e \"Streptococcus\", unha deficiencia na alimentaci\u00f3n do neno en lisozima poder\u00eda explicar o incremento da incidencia da enfermidade.\nA pel \u00e9 unha barreira protectora contra moitas bacterias debido \u00e1 s\u00faa acidez e sequidade, pero a membrana conxuntiva do ollo est\u00e1 protexida pola secreci\u00f3n de enzimas, principalmente lisozima e defensina. Se esta protecci\u00f3n falla pode producirse conxuntivite.\nEn certos cancros (especialmente leucemia mielomonoc\u00edtica) a excesiva produci\u00f3n de lisozima polas c\u00e9lulas cancerosas poden levar a niveis t\u00f3xicos de lisozimas no sangue. Niveis altos de lisozima no sangue poden orixinar insuficiencia renal e diminuci\u00f3n do potasio sangu\u00edneo.\nAlgunhas formas de amiloidose te\u00f1en como causa a mutaci\u00f3n do xene do lisozima, o que orixina a acumulaci\u00f3n deste enzima en varios tecidos.\nHistoria.\nAs propiedades antibacterianas da clara do ovo, debidas ao lisozima que cont\u00e9n, foron observadas primeiro por Laschtschenko en 1909, a\u00ednda que non foi ata 1922 que se empezou a utilizar o nome \"lisozima\", acu\u00f1ado por Alexander Fleming (1881\u20131955), o descubridor da penicilina. Fleming observou a acci\u00f3n antibacteriana do lisozima cando trataba cultivos bacterianos con mucosidade nasal dun paciente que sufr\u00eda un arrefriado.\nA estrutura tridimensional do lisozima da clara do ovo de gali\u00f1a foi descrita por David Chilton Phillips (1924\u20131999) en 1965, ano en que obtivo o primeiro modelo deste enzima con resoluci\u00f3n de 2 \u00c5 por cristalograf\u00eda de raios X. A estrutura foi presentada publicamente na \"Royal Institution\" en 1965.\nO lisozima foi a segunda estrutura proteica e a primeira enzim\u00e1tica en ser resolta por m\u00e9todos de difracci\u00f3n de raios X, e o primeiro enzima en ser completamente secuenciado que conti\u00f1a todos os 20 amino\u00e1cidos proteinox\u00e9nicos com\u00fans.\nGrazas a estes traballos de Phillips, o lisozima foi o primeiro enzima para o que se suxeriu un mecanismo detallado e espec\u00edfico de cat\u00e1lise. Isto levou a Phillips a proporcionar unha explicaci\u00f3n de como os enzimas aceleran unha reacci\u00f3n qu\u00edmica en termos das s\u00faas estruturas f\u00edsicas. O mecanismo orixinal proposto por Phillips foi revisado posteriormente.\nHoward Florey (1898\u20131968) e Ernst B. Chain (1906\u20131979) tam\u00e9n fixeron investigaci\u00f3ns sobre lisozimas."}
{"id": "212732", "revid": "72012", "url": "https://gl.wikipedia.org/wiki?curid=212732", "title": "Abigail Campbell Kaw\u0101nanakoa", "text": " \nAbigail Wahi\u02bbika\u02bbahu\u02bbula Campbell Kaw\u0101nanakoa, nada o 1 de xaneiro de 1882 en Honolulu (Oahu) e finada o 12 de abril de 1945 na mesma cidade, foi unha pol\u00edtica e princesa hawaiana."}
{"id": "212733", "revid": "25871", "url": "https://gl.wikipedia.org/wiki?curid=212733", "title": "Abigail Wahi\u02bbika\u02bbahu\u02bbula Campbell Kaw\u0101nanakoa", "text": ""}
{"id": "212734", "revid": "56817", "url": "https://gl.wikipedia.org/wiki?curid=212734", "title": "Lista de Illas de Fidxi", "text": "As Fidxi son un arquip\u00e9lago do Oc\u00e9ano Pac\u00edfico que consta de 844 illas e illotes das cales aproximadamente 106 est\u00e1n habitadas.\nEst\u00e1 dividido en 9 grupos insulares xeogr\u00e1ficos separados. O m\u00e1is pequeno son as Illas do arrecife de Conway e Skerries, e o maior \u00e9 o Grupo Vanua Levu."}
{"id": "212735", "revid": "98629", "url": "https://gl.wikipedia.org/wiki?curid=212735", "title": "Moto3", "text": "Moto3 \u00e9 a categor\u00eda de menor cilindrada do Campionato do Mundo de Motociclismo de velocidade, regulado pola FIM. Destinada a motocicletas equipadas con motores de 250cc e catro tempos, substitu\u00edu en 2012 \u00e1 antiga categor\u00eda de 125cc (con motor de dous tempos).\nRegulamento.\nEsta categor\u00eda lim\u00edtase a motores dun s\u00f3 cilindro e un di\u00e1metro m\u00e1ximo de 81\u00a0mm. O peso total m\u00ednimo de motocicleta e condutor \u00e9 de 148\u00a0kg. Os pilotos non poden ter m\u00e1is de 28 anos, 25 se son \"wild-cards\" (pilotos invitados pola organizaci\u00f3n) ou acabados de contratar e participan por primeira vez no mundial."}
{"id": "212736", "revid": "35303", "url": "https://gl.wikipedia.org/wiki?curid=212736", "title": "Universidade Federal do Rio de Janeiro", "text": ""}
{"id": "212738", "revid": "2520", "url": "https://gl.wikipedia.org/wiki?curid=212738", "title": "Pediatra", "text": ""}
{"id": "212739", "revid": "56817", "url": "https://gl.wikipedia.org/wiki?curid=212739", "title": "Anemia de Fanconi", "text": "A Anemia de Fanconi (AF) \u00e9 unha doenza xen\u00e9tica que afecta a nenos e adultos de todos os grupos \u00e9tnicos. A doenza foi nomeada polo pediatra su\u00edzo que orixinalmente describiu esta desorde, Guido Fanconi. Non ha de ser confundida coa s\u00edndrome de Fanconi, unha desorde renal tam\u00e9n nomeada por Fanconi.\nA AF caracter\u00edzase por estatura baixa, anomal\u00edas no esqueleto (radio e c\u00fabito), incidencia aumentada de tumores s\u00f3lidos e leucemias, insuficiencia da medula \u00f3sea progresiva (anemia apl\u00e1sica), alteraci\u00f3ns renais (ril en ferradura, ril p\u00e9lvico e axenesia de ur\u00e9ter) e susceptibilidade celular para os axentes que afectan as ligaz\u00f3ns cruzadas do DNA, tal como a mitomicina C.\nPrevalencia xen\u00e9tica.\nA Anemia de Fanconi \u00e9 unha doenza autos\u00f3mica recesiva, isto \u00e9, c\u00f3mpre que o alelo mutado estea presente en \u00e1mbolos dous pais. Por\u00e9n, un 2% dos casos te\u00f1en unha herdanza ligada ao cromosoma X, o que significa que os fillos te\u00f1en un 50% de herdar a enfermidade.\nPolo menos 13 defectos que causan FA foron descritos en diferentes xenes: FANCA, FANCB, FANCC, FANCD1, FANCD2, FANCE, FANCF, FANCG, FANCI, FANCJ, FANCL, FANCM e FANCN. FANCB est\u00e1 presente no cromosoma X, sendo por tanto a \u00fanica excepci\u00f3n descrita \u00e1 doenza no referente a ser autos\u00f3mica recesiva, xa que dito xene ter\u00eda unha herdanza de tipo sexual.\nProgn\u00f3stico.\nA esperanza de vida nos doentes de Anemia de Fanconi abrangue at\u00e9 os 30 anos. Moitos dos pacientes desenvolven leucemia mieloida aguda. Ademais, existe unha prevalenza aumentada neste tipo de doentes de cancros de es\u00f3fago, est\u00f3mago e intestino, vulva e ano.\nTratamento.\nO tratamento de primeira li\u00f1a consiste na terapia con andr\u00f3xenos e factores de crecemento hematopo\u00e9tico, mais s\u00f3 adoitan responder ben un 50-75% dos doentes. Unha cura m\u00e1is permanente ser\u00eda o transplamento de medula \u00f3sea.\nNo referente \u00e1 prevenci\u00f3n, o consello xen\u00e9tico ou a selecci\u00f3n de embri\u00f3ns poder\u00eda ser unha soluci\u00f3n preconceptiva para evitar o nacemento de neonatos enfermos."}
{"id": "212741", "revid": "2520", "url": "https://gl.wikipedia.org/wiki?curid=212741", "title": "Enfermidade hereditaria", "text": ""}
{"id": "212742", "revid": "1505", "url": "https://gl.wikipedia.org/wiki?curid=212742", "title": "Doenza xen\u00e9tica", "text": "Unha doenza ou trastorno xen\u00e9tico \u00e9 unha variaci\u00f3n anormal e patol\u00f3xica dun ou m\u00e1is xenes, causando unha condici\u00f3n patol\u00f3xica no individuo que a padece. O consello xen\u00e9tico pode ser unha medida profil\u00e1ctica para a aparici\u00f3n deste tipo de doenzas.\nCausas.\nHai varias causas pos\u00edbeis:"}
{"id": "212743", "revid": "2520", "url": "https://gl.wikipedia.org/wiki?curid=212743", "title": "Doenza de Gaucher", "text": ""}
{"id": "212744", "revid": "65337", "url": "https://gl.wikipedia.org/wiki?curid=212744", "title": "Consello xen\u00e9tico", "text": "O consello xen\u00e9tico comprende o proceso polo cal os pacientes ou familiares portadores, con certo risco de doenzas xen\u00e9ticas, son asesorados sobre as consecuencias e a natureza da desorde xen\u00e9tica, sobre a probabilidade de desenvolvela ou transmitila, e sobre as opci\u00f3ns de planificaci\u00f3n familiar respecto da doenza. Este proceso \u00e9 complexo e ha de ser separado do diagn\u00f3stico e do soporte emocional.\nRaz\u00f3ns para o consello xen\u00e9tico.\nAs principais raz\u00f3ns que levan \u00e1s familias a solicitar consello xen\u00e9tico son:\nDoenzas m\u00e1is frecuentemente aconselladas.\nA meirande parte das doenzas non poden acontecer ag\u00e1s que \u00e1mbolos dous pais pos\u00faan a anomal\u00eda nos seus xenes, como por exemplo a Fibrose qu\u00edstica (FQ). Algunhas doenzas s\u00f3 precisan ser hereditas por un dos dous pais, como por exemplo a Enfermidade de Huntington (HD, \"Huntington Desease\"). Outras anomal\u00edas xen\u00e9ticas son causadas por mor dun erro ou mutaci\u00f3n acontecido durante a divisi\u00f3n celular, como por exemplo as trisom\u00edas. Outra das aplicaci\u00f3ns do aconsellamento xen\u00e9tico \u00e9 a detecci\u00f3n precoz de doenzas que poden comezar a ser tratadas no momento de seren detectadas, como pode ser a Fenilcetonuria (PKU). Os resultados dos test xen\u00e9ticos tam\u00e9n detectan:"}
{"id": "212745", "revid": "25871", "url": "https://gl.wikipedia.org/wiki?curid=212745", "title": "Kekauluohi Likelike", "text": ""}
{"id": "212746", "revid": "25871", "url": "https://gl.wikipedia.org/wiki?curid=212746", "title": "Miriam Kapili Kek\u0101uluohi Likelike", "text": ""}
{"id": "212747", "revid": "23204", "url": "https://gl.wikipedia.org/wiki?curid=212747", "title": "Walter Houston Clark", "text": "Walter Houston Clark, nado en Westfield o 15 de xullo de 1902 e finado en Cape Elizabeth o 15 de decembro de 1994 foi un psic\u00f3logo estadounidense especializado en psicolox\u00eda da relixi\u00f3n.\nTraxectoria.\nDoutorouse en psicolox\u00eda por Harvard e xa vi\u00f1a dando clase de ingl\u00e9s nunha escola de Lenox que tam\u00e9n axudara a fundar en 1926, logo continuou como profesor de psicolox\u00eda no Seminario de Hartford (1951-1962) e desde 1962 ata o seu retiro en 1967 na Escola Teol\u00f3xica Andover Newton. O seu primeiro libro foi un traballo sobre o Grupo de Oxford, \"The Oxford Group: Its History and Significance\" (1951), foi tam\u00e9n o autor dun libro de texto de psicolox\u00eda da relixi\u00f3n, \"The Psychology of Religion; An Introduction to Religious Experience and Behavior\" publicado en 1958. Posteriormente quedou moi influ\u00eddo polo que se denominou revoluci\u00f3n psicod\u00e9lica e a s\u00faa relaci\u00f3n coa experiencia m\u00edstica avogando polo consumo responsable de drogas como unha fonte para intensas experiencias relixiosas que tiraba o que xa estaba no interior da persoa cara ao exterior e que plasmou no libro \"Chemical Ecstasy: Psychedelic Drugs and Religion\" de 1969 e en \"Religious Experience: Its Nature and Function in the Human Psyche\" (1973), onde recolleu varios textos sobre o uso de substancias psicod\u00e9licas. Foi presidente da Academy of Religion and Psychical Research (1973)"}
{"id": "212748", "revid": "65337", "url": "https://gl.wikipedia.org/wiki?curid=212748", "title": "Kal\u0101kaua", "text": " \nDavid La\u02bbamea Kamanakapu\u02bbu Mahinulani Nalaiaehuokalani Lumialani Kal\u0101kaua, nado o 16 de novembro de 1836 en Honolulu (O\u02bbahu) e finado o 20 de xaneiro de 1891 en San Francisco (California), foi o \u00faltimo rei do Reino de Hawai. Foi o autor da letra do himno de Hawai, \"Hawai\u02bbi Pono\u02bb\u012b\"."}
{"id": "212749", "revid": "25871", "url": "https://gl.wikipedia.org/wiki?curid=212749", "title": "David Kal\u0101kaua", "text": ""}
{"id": "212751", "revid": "25871", "url": "https://gl.wikipedia.org/wiki?curid=212751", "title": "David La\u02bbamea Kamanakapu\u02bbu Mahinulani Nalaiaehuokalani Lumialani Kal\u0101kaua", "text": ""}
{"id": "212753", "revid": "15335", "url": "https://gl.wikipedia.org/wiki?curid=212753", "title": "Mylo Xyloto", "text": "Mylo Xyloto \u00e9 o quinto \u00e1lbum da banda inglesa de rock alternativo Coldplay, editado o 24 de outubro do ano 2011 a trav\u00e9s do selo Parlophone.\nLista de canci\u00f3ns.\nTodos os temas compostos por Guy Berryman, Jonny Buckland, Will Champion e Chris Martin."}
{"id": "212754", "revid": "98629", "url": "https://gl.wikipedia.org/wiki?curid=212754", "title": "Circunscrici\u00f3ns electorais de Asturias", "text": "O Principado de Asturias div\u00eddese para as s\u00faas elecci\u00f3ns auton\u00f3micas en tres circunscrici\u00f3ns electorais que agrupan varios concellos. Xunto a Murcia \u00e9 a \u00fanica comunidade aut\u00f3noma peninsular espa\u00f1ola que utiliza como circunscrici\u00f3n electoral unhas zonas inferiores \u00e1 provincia. A lei que regula o proceso electoral \u00e9 a 14/1986, do 26 de decembro, sobre r\u00e9xime de elecci\u00f3ns \u00e1 Xunta Xeral do Principado de Asturias, modificada pola Lei 3/1991, do 25 de marzo.\nCorresponden a cada circunscrici\u00f3n electoral un m\u00ednimo inicial de 2 deputados dos 45 que conforman a Xunta Xeral do Principado de Asturias, distribu\u00edndose entre as mesmas os 39 restantes en proporci\u00f3n \u00e1 s\u00faa poboaci\u00f3n de dereito segundo os seguintes criterios:\nNa I, II e III lexislaturas, as circunscrici\u00f3ns Central, Occidental e Oriental ti\u00f1an asignados, respectivamente, 32, 8 e 5 deputados. A partir da IV a distribuci\u00f3n cambiou a 33, 7 e 5. Na VII lexislatura a distribuci\u00f3n volveu cambiar a 34, 6 e 5. Os escanos as\u00edgnanse en base ao sistema D'Hondt"}
{"id": "212755", "revid": "22570", "url": "https://gl.wikipedia.org/wiki?curid=212755", "title": "Consello de Goberno do Principado de Asturias", "text": "O Goberno do Principado de Asturias \u00e9 unha das instituci\u00f3ns estatutarias que conforman o Principado de Asturias, sendo o \u00f3rgano superior colexiado que dirixe a pol\u00edtica e a Administraci\u00f3n desta comunidade aut\u00f3noma espa\u00f1ola e \u00e9, as\u00ed mesmo, o titular da funci\u00f3n executiva e da potestade regramentaria sobre dito territorio.\nComposici\u00f3n.\nPreside o Consello de Goberno o Presidente do Principado de Asturias, quen \u00e9 elixido pola Xunta Xeral do Principado de Asturias entre os seus membros. Este \u00e1 s\u00faa vez elixe os titulares das consellar\u00edas e o vicepresidente, os cales poden ser membros ou non da Xunta Xeral."}
{"id": "212756", "revid": "27249", "url": "https://gl.wikipedia.org/wiki?curid=212756", "title": "Goberno de Asturias", "text": ""}
{"id": "212757", "revid": "98629", "url": "https://gl.wikipedia.org/wiki?curid=212757", "title": "Viva la Vida or Death and All His Friends", "text": "Viva la Vida or Death and All His Friends \u00e9 o cuarto \u00e1lbum da banda inglesa de rock alternativo Coldplay, editado o 11 de xu\u00f1o do ano 2008 a trav\u00e9s do selo Parlophone. A cuberta do \u00e1lbum \u00e9 a pintura A Liberdade guiando o pobo de Eug\u00e8ne Delacroix.\nLista de canci\u00f3ns.\nTodos os temas compostos por Guy Berryman, Jonny Buckland, Will Champion e Chris Martin, ag\u00e1s as indicadas."}
{"id": "212758", "revid": "6939", "url": "https://gl.wikipedia.org/wiki?curid=212758", "title": "Remodernist film", "text": ""}
{"id": "212759", "revid": "6939", "url": "https://gl.wikipedia.org/wiki?curid=212759", "title": "Bornholmsk", "text": ""}
{"id": "212760", "revid": "5863", "url": "https://gl.wikipedia.org/wiki?curid=212760", "title": "Elecci\u00f3ns auton\u00f3micas de Asturias", "text": "As elecci\u00f3ns auton\u00f3micas de Asturias celebr\u00e1ronse en nove ocasi\u00f3ns desde a chegada da democracia ao Principado de Asturias.\nEn sete delas resultou vencedor o Partido Socialista Obrero Espa\u00f1ol, noutra o Partido Popular, e noutra Foro Asturias.\n\u00c1 parte dos xa citados, outros seis partidos obtiveron representaci\u00f3n na Xunta Xeral do Principado de Asturias: Izquierda Unida, Bloque por Asturies, Uni\u00f3n Renovadora Asturiana, Centro Democr\u00e1tico y Social, Part\u00edu Asturianista e Partido Comunista de Asturias.\nCaracter\u00edsticas.\nAs elecci\u00f3ns efect\u00faanse por sufraxio universal dos asturianos mediante voto secreto \u00e1s listas pechadas das candidaturas presentadas nas tres circunscrici\u00f3ns de Asturias.\nA asignaci\u00f3n dos 45 escanos da Xunta Xeral do Principado de Asturias real\u00edzase a trav\u00e9s do sistema D'Hondt segundo os votos obtidos por cada candidatura na s\u00faa circunscrici\u00f3n e por orde de lista dentro de cada candidatura."}
{"id": "212761", "revid": "7596", "url": "https://gl.wikipedia.org/wiki?curid=212761", "title": "Xunta Xeral do Principado de Asturias", "text": "A Xunta Xeral do Principado de Asturias (\"Xunta Xeneral del Princip\u00e1u d'Asturies\" en asturiano, \"Junta General del Principado de Asturias\" en castel\u00e1n) \u00e9 o \u00f3rgano supremo de representaci\u00f3n do pobo asturiano, segundo recolle o Estatuto de Autonom\u00eda de Asturias. Os seus membros son elixidos polos cidad\u00e1ns de forma democr\u00e1tica nas elecci\u00f3ns \u00e1 Xunta Xeral do Principado de Asturias e desempe\u00f1a o papel lexislativo.\nA funci\u00f3n executiva \u00e9 asignada a outro \u00f3rgano que xorde do propio parlamento: o Goberno do Principado de Asturias. O Presidente do Principado \u00e9 elixido pola Xunta Xeral entre os seus membros e este enc\u00e1rgase de designar o Consello de Goberno cuxo labor \u00e9 controlado pola c\u00e1mara. As\u00ed mesmo, tam\u00e9n lle corresponde \u00e1 Xunta Xeral aprobar os orzamentos da comunidade aut\u00f3noma.\nOrganizaci\u00f3n e funcionamento.\nDeputados e grupos parlamentarios.\nOs deputados representan o pobo asturiano e son escollidos por este base\u00e1ndose en tres circunscrici\u00f3ns electorais. Gozan duns dereitos e adquiren unhas obrigaci\u00f3ns. Tam\u00e9n desfrutan de certas prerrogativas como a inviolabilidade e o foro especial. Os deputados agr\u00fapanse en grupos parlamentarios.\nCada partido pol\u00edtico ou coalici\u00f3n electoral s\u00f3 pode constitu\u00edr un grupo parlamentario. Os grupos parlamentarios f\u00f3rmanse do seguinte xeito:\nA distribuci\u00f3n dos 45 deputados que compo\u00f1en a Xunta, na s\u00faa IX lexislatura, que foi composta o 27 de abril de 2012, \u00e9 a seguinte:\nO mesmo d\u00eda da composici\u00f3n da xunta, o Tribunal Superior de Xustiza de Asturias fixo p\u00fablica a s\u00faa decisi\u00f3n de non validar os votos da circunscrici\u00f3n occidental asturiana que daban un escano ao PSOE polo que por primeira vez na historia democr\u00e1tica asturiana a Xunta constitu\u00eduse con s\u00f3 44 deputados, \u00e1 espera da resoluci\u00f3n final do Tribunal Constitucional de Espa\u00f1a, que, finalmente, adxudicoulle o escano en disputa \u00e1 Federaci\u00f3n Socialista Asturiana. Ao final o escano ser\u00edalle adxudicado a Foro Asturias, polo voto exterior, polo recurso que presentara este ante o Tribunal de Xustiza de Asturias.\nComisi\u00f3ns.\nSon grupos de deputados que estudan asuntos que se lles encomendan e levan ao Pleno da Xunta Xeral propostas ou ditames. \u00c1s veces act\u00faan con poder decisorio, ao aprobar resoluci\u00f3ns de car\u00e1cter non lexislativo. Tam\u00e9n controlan o cumprimento que fai o Consello de Goberno das moci\u00f3ns e resoluci\u00f3ns de proposici\u00f3ns non de lei. Int\u00e9granas membros designados polos grupos parlamentarios no n\u00famero sinalado pola Mesa unha vez escoitada a Xunta de Portavoces. Todos os grupos te\u00f1en dereito a contar cun representante como m\u00ednimo en cada comisi\u00f3n. Cada comisi\u00f3n ten unha Mesa integrada por un Presidente, Vicepresidente e un Secretario elixidos entre os seus compo\u00f1entes.\nDeputaci\u00f3n Permanente.\nEst\u00e1 composta polos deputados que elixen os grupos parlamentarios en proporci\u00f3n \u00e1 s\u00faa importancia num\u00e9rica que designa a Mesa tras escoitar \u00e1 Xunta de sesi\u00f3ns. Pres\u00eddea o Presidente da Xunta Xeral e a s\u00faa Mesa \u00e9 a da c\u00e1mara.\nXunta de Portavoces.\nEst\u00e1 composta polos portavoces dos grupos parlamentarios e o Presidente da Xunta Xeral. Entre as s\u00faas misi\u00f3ns destacan a determinaci\u00f3n da orde do d\u00eda das sesi\u00f3ns do Pleno, e a designaci\u00f3n do n\u00famero de membros das comisi\u00f3ns e a Deputaci\u00f3n Permanente. As s\u00faas decisi\u00f3ns son tomadas por voto ponderado, representando cada portavoz tantos votos como deputados te\u00f1a o seu grupo parlamentario.\nPleno.\n\u00c9 o \u00f3rgano supremo da Xunta Xeral, formando parte del todos os deputados desta. Os membros do Consello de Goberno poden asistir e intervir nas sesi\u00f3ns independentemente de que sexan tam\u00e9n deputados da Xunta Xeral.\nA Mesa.\n\u00c9 o \u00f3rgano reitor da Xunta Xeral e ostenta a s\u00faa representaci\u00f3n colexiada. Componse do Presidente da Xunta Xeral, dous vicepresidentes e dous secretarios. Tam\u00e9n poden designarse vocais adscritos que asisten con voz e sen voto a algunhas das s\u00faas reuni\u00f3ns representado a partidos que non te\u00f1an ning\u00fan deputado nela. Algunhas das s\u00faas funci\u00f3ns son:\nRe\u00fanese convocada polo Presidente da Xunta Xeral e os seus membros esc\u00f3llense na sesi\u00f3n constitutiva da c\u00e1mara, presidida ao inicio por unha Mesa de idade constitu\u00edda polo deputado electo de maior idade como Presidente asistido polos dous de menor idade como secretarios.\nPresidente da Xunta Xeral.\nO Presidente da Xunta Xeral ostenta a m\u00e1xima representaci\u00f3n da c\u00e1mara e el\u00edxese na s\u00faa sesi\u00f3n constitutiva entre os deputados desta. Entre as s\u00faas misi\u00f3ns destacan dirixir os debates, interpretar o regulamento da c\u00e1mara e fixar de acordo coa Xunta de Portavoces a orde do d\u00eda das sesi\u00f3ns do Pleno. Preside tam\u00e9n, a Mesa, a Xunta de Portavoces e a Deputaci\u00f3n Permanente. A continuaci\u00f3n p\u00f3dese ver unha t\u00e1boa cos presidentes da Xunta Xeral desde 1982.\nVicepresidente Primeiro da Xunta Xeral.\nA continuaci\u00f3n p\u00f3dense ver os vicepresidentes primeiros da Xunta Xeral desde 1982.\nVicepresidente Segundo da Xunta Xeral.\nA continuaci\u00f3n p\u00f3dense ver os vicepresidentes segundos da Xunta Xeral desde 1982.\nHistoria.\nA Xunta Xeral do Principado de Asturias ten a s\u00faa orixe en 1388, cando o rei Xo\u00e1n I de Castela crea o Principado de Asturias, inaugurando o t\u00edtulo de Pr\u00edncipe de Asturias o infante Don Henrique, que logo ser\u00eda Henrique III de Castela. Como \u00f3rgano xestor creouse a Xunta de Concellos, que estivo vixente at\u00e9 1834, cando se suprimiu para a creaci\u00f3n da Deputaci\u00f3n Provincial.\nCabe destacar que o 25 de maio de 1808, a Xunta Xeral proclamouse soberana, rebel\u00e1ndose contra o poder central en mans dos franceses. Envi\u00e1ronse embaixadores a Inglaterra e declar\u00f3uselle a guerra a Napole\u00f3n.\nSede parlamentaria.\nA Xunta Xeral ten a s\u00faa sede actualmente nun palacio de estilo neocl\u00e1sico situado no terreo do antigo convento de San Francisco, na r\u00faa Fruela de Oviedo. Antes de utilizar este palacio reun\u00edase na Catedral de Oviedo."}
{"id": "212762", "revid": "1131", "url": "https://gl.wikipedia.org/wiki?curid=212762", "title": "Premio Teodoro Cuesta", "text": "O Premiu Teodoro Cuesta de Poes\u00eda creouse en 1991, dentro des actividades da Casa da Cultura Teodoro Cuesta de Mieres, convert\u00e9ndose en poucos anos no m\u00e1is prestixioso dos que se celebren en Asturias en poes\u00eda.\nO Premio leva o nome de quen fora un grande poeta da s\u00faa \u00e9poca, Teodoro Cuesta, natural da vila de Mieres, na que naceu o 9 de novembro de 1929, morrendo en Oviedo, o 1 de febreiro de 1895.\nA dotaci\u00f3n actual deste galard\u00f3n \u00e9 de 4.000 \u20ac, resultando da colaboraci\u00f3n ente a Oficina de Pol\u00edtica Ling\u00fc\u00edstica do Principado de Asturias e o Servizo de Normalizaci\u00f3n Ling\u00fc\u00edstica do Concello de Mieres.\nGa\u00f1adores.\nTodos os poemarios est\u00e1n publicados, a excepci\u00f3n do correspondente ao ano 1994, que se inclu\u00edu anos m\u00e1is tarde nunha antolox\u00eda da escritora, e os ga\u00f1adores ex-aequo de 2006."}
{"id": "212763", "revid": "25871", "url": "https://gl.wikipedia.org/wiki?curid=212763", "title": "Pablo Rodr\u00edguez Medina", "text": "Pablo Rodr\u00edguez Medina, nado en L'Entregu, Samart\u00edn del Rei Aurelio en 1978, \u00e9 un escritor asturiano en linguas castel\u00e1 e asturiana. Licenciado en Filolox\u00eda Hisp\u00e1nica e Especialista en Filolox\u00eda Asturiana, as s\u00faas obras acadaron distinci\u00f3ns tanto a nivel rexional como estatal."}
{"id": "212764", "revid": "87653", "url": "https://gl.wikipedia.org/wiki?curid=212764", "title": "Presidente do Principado de Asturias", "text": "O Presidente de Asturias, segundo o Estatuto de Autonom\u00eda de Asturias, preside o Consello de Goberno do Principado de Asturias, cuxa actividade dirixe, coordina a Administraci\u00f3n da comunidade aut\u00f3noma, designa e separa os conselleiros e ostenta a suprema representaci\u00f3n do Principado e a ordinaria do Estado en Asturias. \u00c9 elixido pola Xunta Xeral do Principado de Asturias entre os seus membros e \u00e9 nomeado polo rei de Espa\u00f1a.\nA Xunta Xeral el\u00edxeo por maior\u00eda absoluta en primeira convocatoria e por maior\u00eda simple nas posteriores. Entre cada convocatoria te\u00f1en que transcorrer como m\u00ednimo corenta e oito horas. Se pasados dous meses desde a constituci\u00f3n da Xunta Xeral non foi elixido ning\u00fan candidato, esta quedar\u00e1 disolta proced\u00e9ndose a convocar novas elecci\u00f3ns."}
{"id": "212765", "revid": "27249", "url": "https://gl.wikipedia.org/wiki?curid=212765", "title": "Presidente de Asturias", "text": ""}
{"id": "212767", "revid": "25871", "url": "https://gl.wikipedia.org/wiki?curid=212767", "title": "Federaci\u00f3n Socialista Asturiana", "text": "A Federaci\u00f3n Socialista Asturiana (FSA-PSOE) \u00e9 unha organizaci\u00f3n pol\u00edtica de corte socialdem\u00f3crata que constit\u00fae a federaci\u00f3n asturiana do Partido Socialista Obrero Espa\u00f1ol.\nHistoria.\nTras a creaci\u00f3n do PSOE o 2 de maio de 1879, iranse organizando grupos socialistas nas principais localidades asturianas. Desta maneira xorde en 1891 a agrupaci\u00f3n local de Xix\u00f3n, \u00e1 que lle segue a de Oviedo en 1892, e as de Mieres e Sama de Langreo (Langreo) en 1897. Entre os anos 1899 e 1901, o socialismo arr\u00e1igase en Asturias, celebr\u00e1ndose o 27 de xaneiro de 1901 no Centro Obreiro de Oviedo o Congreso fundacional da Federaci\u00f3n Socialista Asturiana do Partido Socialista Obreiro Espa\u00f1ol (FSA-PSOE). Manuel Vigil Montoto \u00e9 elixido presidente do primeiro Comit\u00e9 Provincial.\nEn 1934, a FSA formou parte da alianza obreira formalizada na UHP e estivo a favor do pacto subscrito entre o sindicato socialista UXT e a Confederaci\u00f3n Rexional do Traballo de Asturias, Le\u00f3n e Palencia da organizaci\u00f3n anarcosindicalista CNT. A UHP \u2014\u00e1 que se lle ir\u00edan sumando logo outras organizaci\u00f3ns obreiras\u2014 tivo unha importancia significativa na Revoluci\u00f3n de 1934.\nDurante a guerra civil, o socialista Belarmino Tom\u00e1s presidir\u00e1 o Consello Interprovincial de Asturias e Le\u00f3n, transformado logo en Consello Soberano de Asturias e Le\u00f3n.\nTras o franquismo e coa Transici\u00f3n Espa\u00f1ola, a FSA recobra protagonismo. Nesa \u00e9poca Felipe Gonz\u00e1lez dar\u00e1 un mitin no estadio de El Molin\u00f3n de Xix\u00f3n ao que asisten 25.000 persoas.\nA FSA consegurir\u00e1 alcanzar a Presidencia do Principado en 1983 con Pedro de Silva Cienfuegos-Jovellanos. En 1991 suc\u00e9delle Juan Luis Rodr\u00edguez-Vigil Rubio, quen tras presentar a dimisi\u00f3n polo esc\u00e1ndalo do Petromocho ser\u00e1 substitu\u00eddo por Antonio Trev\u00edn Lomb\u00e1n en 1993. Tras unha lexislatura na oposici\u00f3n, a FSA consegue en 1999 da man Vicente \u00c1lvarez Areces acceder de novo ao goberno auton\u00f3mico, grazas en parte \u00e1 inestabilidade xerada pola ruptura de Sergio Marqu\u00e9s co PP, fundando a URAS, en 1998. \nTras os seis meses do goberno en minor\u00eda de Francisco \u00c1lvarez-Cascos, presidente por Foro Asturias, a FSA recuperou en 2012 a presidencia de Asturias con Javier Fern\u00e1ndez Fern\u00e1ndez. Foi reelixido nas elecci\u00f3ns de maio de 2015.\nNa crise do PSOE do 2016, emerxeu un novo liderado na FSA-PSOE que desembocou no 32 congreso e a elecci\u00f3n de Adri\u00e1n Barb\u00f3n como secretario xeral o 1 de outubro de 2017. O propio secretario xeral foi o cabeza de lista das elecci\u00f3ns auton\u00f3micas o 26 de maio de 2019, obtendo seis escanos m\u00e1is que os obtidos por Javier Fern\u00e1ndez en 2015. Adri\u00e1n Barb\u00f3n tomou posesi\u00f3n como Presidente do Principado de Asturias o 20 de xullo de 2019."}
{"id": "212768", "revid": "1131", "url": "https://gl.wikipedia.org/wiki?curid=212768", "title": "Campionato do Mundo de Motociclismo de 250 cc", "text": "O Campionato do Mundo de Motociclismo de 250cc foi unha das categor\u00edas do Campionato do Mundo de Motociclismo de velocidade, regulado pola FIM. Disputouse entre 1949 e 2009, pasando a ser Moto2 a partir do 2010."}
{"id": "212769", "revid": "5863", "url": "https://gl.wikipedia.org/wiki?curid=212769", "title": "Javier Fern\u00e1ndez Fern\u00e1ndez (pol\u00edtico)", "text": "Javier Fern\u00e1ndez, nado en Mieres o 7 de xaneiro de 1948, \u00e9 un pol\u00edtico asturiano pertencente ao PSOE. \u00c9 secretario xeral da Federaci\u00f3n Socialista Asturiana desde o 4 de novembro de 2000 e Presidente do Principado de Asturias desde o 26 de maio de 2012.\nBiograf\u00eda.\nNaceu na cidade asturiana de Mieres, concretamente, no barrio de Requejo. Prov\u00e9n dunha familia fortemente ligada \u00e1 esquerda desde a Guerra Civil Espa\u00f1ola.\nTras o bacharelato, cursa estudos de enxe\u00f1ar\u00eda de minas na escola de Oviedo e posteriormente dipl\u00f3mase en calidade ambiental. En 1978, abre en Xix\u00f3n, canda outros dous compa\u00f1eiros de profesi\u00f3n, un despacho de proxectos e estudos de enxe\u00f1ar\u00eda. M\u00e1is tarde, en 1984, aproba as oposici\u00f3ns para o Corpo Especial de Enxe\u00f1eiros de Minas do Estado e \u00e9 destinado a Cantabria.\nTraxectoria pol\u00edtica.\nEn 1987 af\u00edliase ao Partido Socialista Obrero Espa\u00f1ol en Xix\u00f3n. Tras as elecci\u00f3ns auton\u00f3micas de 1991, sendo Presidente do Principado de Asturias Juan Luis Rodr\u00edguez-Vigil e conselleiro de Industria, Comercio e Turismo Victor Zapico, Javier Fern\u00e1ndez \u00e9 nomeado Director Rexional de Minas e Enerx\u00eda. Coa chegada do Partido Popular \u00e1 presidencia do Principado en 1995, Javier Fern\u00e1ndez volve ao seu posto como inspector de minas, pero por pouco tempo, xa que o PSOE incl\u00faeo nas listas ao Congreso dos Deputados para as elecci\u00f3ns xerais de marzo de 1996 e obt\u00e9n un escano.\nO PSOE ga\u00f1a as elecci\u00f3ns auton\u00f3micas de 1999 e \u00e9 investido Presidente do Principado Vicente \u00c1lvarez Areces que lle conf\u00eda a Javier Fern\u00e1ndez a consellar\u00eda de Industria, Comercio e Turismo; deixando este o seu escano no Congreso.\nEn novembro de 2000, Javier Fern\u00e1ndez pres\u00e9ntase \u00e1 secretar\u00eda xeral da Federaci\u00f3n Socialista Asturiana no XXVII Congreso Rexional, e consegue a vitoria por unha estreita marxe de votos. A partir dese momento, dimite como conselleiro e volve ao seu posto de funcionario na Direcci\u00f3n Xeral de Minas, compaxinando a acci\u00f3n pol\u00edtica co seu posto de traballo.\nEn xullo de 2003 \u00e9 designado senador en representaci\u00f3n da Comunidade Aut\u00f3noma, permanecendo na C\u00e1mara Alta at\u00e9 abril de 2012.\nEn 2004 e 2008 revalida o cargo de secretario xeral dos socialistas asturianos. Nas elecci\u00f3ns auton\u00f3micas de 2007 ocupa o segundo posto na lista da FSA \u00e1 Xunta Xeral do Principado, xusto detr\u00e1s do presidente Vicente \u00c1lvarez Areces.\nEn xullo de 2010, amosa a s\u00faa disposici\u00f3n de encabezar a lista da FSA para as elecci\u00f3ns auton\u00f3micas de 2011, sendo ratificada a s\u00faa candidatura en outubro. O PSOE gana en votos pero consegue un escano menos que Foro Asturias polo que renuncia a presentar candidatura para a presidencia do Principado na Xunta Xeral. \u00c9 investido presidente Francisco \u00c1lvarez-Cascos e Javier Fern\u00e1ndez \u00e9 o l\u00edder da oposici\u00f3n.\nNon obstante, o escaso apoio co que contaba o goberno de FAC na Xunta Xeral e a incapacidade do seu presidente para alcanzar acordos, provocan un adianto electoral en marzo de 2012. Nesta ocasi\u00f3n, o PSOE gana en votos e en escanos, obtendo 17 dos 45 que compo\u00f1en a c\u00e1mara. Javier Fern\u00e1ndez \u00c9 investido Presidente do Principado de Asturias o 26 de maio de 2012 en primeira volta, tras recibir os votos do seu partido, de Izquierda Unida e de Uni\u00f3n, Progreso y Democracia."}
{"id": "212770", "revid": "1410", "url": "https://gl.wikipedia.org/wiki?curid=212770", "title": "Campionato do Mundo de Motociclismo de 350 cc", "text": "O Campionato do Mundo de Motociclismo de 350cc foi unha das categor\u00edas do Campionato do Mundo de Motociclismo de velocidade, regulado pola FIM. Disputouse entre 1949 e 1982, cando desapareceu."}
{"id": "212772", "revid": "23204", "url": "https://gl.wikipedia.org/wiki?curid=212772", "title": "Provincia de \u00c7anakkale", "text": "\u00c7anakkale \u00e9 unha das provincias de Turqu\u00eda, sit\u00faase no noroeste do pa\u00eds na rexi\u00f3n de M\u00e1rmara. A capital \u00e9 a cidade de \u00c7anakkale. Conta cunha parte europea (Tracia) e outra asi\u00e1tica (Anatolia) separadas polo estreito dos Dardanelos que conecta o Mar de M\u00e1rmara co Exeo. A parte europea est\u00e1 por formada pola pen\u00ednsula de Gall\u00edpoli mentres a asi\u00e1tica coincide en gran parte coa rexi\u00f3n hist\u00f3rica de Tr\u00f3ade. A s\u00faa superficie \u00e9 de 9737\u00a0km\u00b2 e a poboaci\u00f3n de 490.397 habitantes (2010). Na provincia at\u00f3pase o sitio arqueol\u00f3xico de Troia."}
{"id": "212773", "revid": "1093", "url": "https://gl.wikipedia.org/wiki?curid=212773", "title": "Javier Fern\u00e1ndez", "text": "Javier Fern\u00e1ndez p\u00f3dese referir a:"}
{"id": "212774", "revid": "35560", "url": "https://gl.wikipedia.org/wiki?curid=212774", "title": ".ni", "text": ".ni \u00e9 o Dominio de Nivel Superior xeogr\u00e1fico (ccTLD) para Nicaragua, administrado pola Universidade Nacional de Enxe\u00f1er\u00eda dende a s\u00faa introduci\u00f3n en 1989. O dominio .ni foi o quinto ccTLD delegado en Latinoam\u00e9rica. Antes houbo Arxentina (1987) (.ar), Chile (1988) (.cl), e nese mesmo ano 1989 M\u00e9xico (.mx) e o Brasil (.br).\nDominios de segundo nivel.\nT\u00f3dolos rexistros son de terceiro nivel, baixo os seguintes subdominios:\n.com.ni: Entidades Comerciais.\n.gob.ni: Ministerios e Entidades do Goberno.\n.edu.ni: Entidades e Organismos Educativos.\n.org.ni: Entidades e Dependencias non Gobernamentais.\n.nom.ni: Dominios Persoais.\n.net.ni: Entidades de Redes de Organizaci\u00f3ns.\n.mil.ni: Entidades Militares.\n.co.ni: Empresas Comerciais de calquera parte do mundo.\n.biz.ni: Empresas Comerciais que o soliciten.\n.web.ni: Empresas Comerciais que o soliciten\n.int.ni: Organizaci\u00f3ns con tratados internacionais.\n.ac.ni: Entidades do sector acad\u00e9mico.\n.in.ni: Dominios .in\n.info.ni: Sitios Informativos."}
{"id": "212775", "revid": "1131", "url": "https://gl.wikipedia.org/wiki?curid=212775", "title": "Cidade do Motor de Arag\u00f3n", "text": "A Cidade do Motor de Arag\u00f3n, tam\u00e9n co\u00f1ecida como Motorland Arag\u00f3n, \u00e9 un complexo dedicado \u00e1 industria do motor situado no municipio de Alca\u00f1iz, na provincia de Teruel, Espa\u00f1a, que foi inaugurado no ano 2008.\nCunha superficie de 350 hect\u00e1reas, a Cidade dispor\u00e1 de seis circu\u00edtos: un aut\u00f3dromo, un de karting e catro de terra. Igualmente, contar\u00e1 cun parque tecnol\u00f3xico de 21 hect\u00e1reas para investigaci\u00f3n e proba de materiais de fabricantes de veh\u00edculos e unha \u00e1rea de lecer e cultura dese\u00f1ada polo arquitecto Norman Foster.\n\u00c9 a sede do Gran Premio de Motociclismo de Arag\u00f3n do Mundial de MotoGP desde a tempada 2010, cando entrou como substituto do de Hungr\u00eda, xa que o Circu\u00edto de Balatonring non se acabou a tempo.\nCircu\u00edto de velocidade.\nO proxecto foi desenvolvido polo arquitecto alem\u00e1n Hermann Tilke, considerado por moitos o mellor dese\u00f1ador de circu\u00edtos do mundo e a cuxo gabinete se deben os actuais trazados dos circu\u00edtos de Sepang (Malaisia), Bahrain, Shanghai (China), Istambul (Turqu\u00eda) e Fuji (Xap\u00f3n). Tam\u00e9n estivo inmerso no proxecto o piloto probador do equipo McLaren Pedro Mart\u00ednez de la Rosa en funci\u00f3n de asesor t\u00e9cnico.\nAs s\u00faas principais caracter\u00edsticas ser\u00e1n:\nO trazado \u00e9 ampliable ata os 10\u00a0km para disputar probas de resistencia e at\u00f3pase adaptado \u00e1 orograf\u00eda do Bajo Arag\u00f3n; esta \u00faltima \u00e9 unha das principais caracter\u00edsticas do circu\u00edto dese\u00f1ado por Tilke: que intenta adaptarse ao terreo da contorna.\nUnha vez constru\u00eddo, o circu\u00edto ser\u00e1 homologable \u00e1 categor\u00eda 1T da Federaci\u00f3n Internacional do Autom\u00f3bil, o cal permitir\u00eda efectuar nel adestramentos de F\u00f3rmula 1, e \u00e1s categor\u00edas 2, 3 e 4 e \"Grao A Grand Prix\" da Federaci\u00f3n Internacional de Motociclismo.\nCircu\u00edto de karting.\nDese\u00f1ado polo espa\u00f1ol Jaime Nogu\u00e9 (GPO), o trazado ser\u00e1 homologable para a disputa de competici\u00f3ns internacionais da especialidade. As s\u00faas principais caracter\u00edsticas son:\nO dese\u00f1o deste circu\u00edto permite alargalo ou acurtalo segundo a competici\u00f3n que se celebre no mesmo. \u00c1 s\u00faa vez o circu\u00edto principal poder\u00e1 dividirse en dous circu\u00edtos independentes de 1\u00a0km de lonxitude aproximado para cada un, os circu\u00edtos dispor\u00e1n de dous paddocks e viarios de acceso para o seu uso independente.\nCircu\u00edtos de terra.\nDese\u00f1ados polo arquitecto aragon\u00e9s Carlos Miret Bernal, os diferentes trazados ocupar\u00e1n unha superficie de 34 hect\u00e1reas. Permitir\u00e1n a celebraci\u00f3n de competici\u00f3ns de autocross, motocross, rallycross e dirt-track."}
{"id": "212778", "revid": "35560", "url": "https://gl.wikipedia.org/wiki?curid=212778", "title": ".ee", "text": ".ee \u00e9 o Dominio de Nivel Superior xeogr\u00e1fico (ccTLD) para Estonia."}
{"id": "212780", "revid": "35560", "url": "https://gl.wikipedia.org/wiki?curid=212780", "title": ".eg", "text": ".eg \u00e9 o Dominio de Nivel Superior xeogr\u00e1fico (ccTLD) para Exipto."}
{"id": "212782", "revid": "10599", "url": "https://gl.wikipedia.org/wiki?curid=212782", "title": "Motorland Arag\u00f3n", "text": ""}
{"id": "212783", "revid": "35560", "url": "https://gl.wikipedia.org/wiki?curid=212783", "title": ".er", "text": ".er \u00e9 o Dominio de Nivel Superior xeogr\u00e1fico (ccTLD) para Eritrea."}
{"id": "212787", "revid": "89787", "url": "https://gl.wikipedia.org/wiki?curid=212787", "title": "Bel\u00edssima", "text": "Bel\u00edssima \u00e9 unha telenovela brasileira escrita por S\u00edlvio de Abreu, que se estreou na Rede Globo no d\u00eda 7 de novembro de 2005 rematada o 8 de xullo de 2006. Cont\u00e9n 209 episodios.\nConta cos actores Gl\u00f3ria Pires, Fernanda Montenegro, Cl\u00e1udia Abreu, Carolina Ferraz, Marcello Antony, Cl\u00e1udia Raia, Reynaldo Gianecchini, Camila Pitanga, Alexandre Borges, Lima Duarte, Irene Ravache e Tony Ramos."}
{"id": "212788", "revid": "89787", "url": "https://gl.wikipedia.org/wiki?curid=212788", "title": "Luc\u00e9lia Santos", "text": "Maria Luc\u00e9lia dos Santos, nada en Santo Andr\u00e9 o 20 de maio de 1957, \u00e9 unha actriz brasileira.\nLuc\u00e9lia \u00e9 filla de Maur\u00edlio Sim\u00f5es dos Santos e de Maria Moura dos Santos.\nFoi internacionalmente famosa pola s\u00faa actuaci\u00f3n na telenovela \"A escrava Isaura\", que se mostrou con \u00e9xito en 79 pa\u00edses. \nLuc\u00e9lia tam\u00e9n fixo varias outras telenovelas de grande \u00e9xito, como \"Locomotivas\", \"Feij\u00e3o Maravilha\", \"\u00c1gua Viva\", \"Guerra dos Sexos\", \"Vereda Tropical\" e \"Sinh\u00e1 Mo\u00e7a\", ademais da serie \"Ciranda Cirandinha\" e a miniserie \"Meu Destino \u00e9 Pecar\", outra obra baseada en Nelson Rodrigues.\nEstaba casada co director John Neschling, con quen ten un fillo, Pedro Neschling, que tam\u00e9n \u00e9 actor."}
{"id": "212789", "revid": "45576", "url": "https://gl.wikipedia.org/wiki?curid=212789", "title": "Beqa", "text": "Beqa \u00e9 unha illa das Fidxi, preto da illa principal de Viti Levu, 10 quil\u00f3metros ao sur. A illa ten unha superficie de 36 quil\u00f3metros cadrados e alcanza unha altitude m\u00e1xima de 462 metros.\nTradici\u00f3n.\nDas 9 aldeas da illa, Dakuibeqa (a vila principal), Dakuni, Soliyaga Rukua son famosas pola tradici\u00f3n de andar sobre o lume.\nEnerx\u00eda.\nO Fiyi Times informou o 25 de febreiro de 2006 que os m\u00e1is de 3000 habitantes dos seis pobos e os cinco resorts estaban explorando xeitos de atopar unha fonte confiable de enerx\u00eda para Bekaa. Estabanse considerando as enerx\u00edas e\u00f3lica e solar, as\u00ed como o tendido dun cable a trav\u00e9s do Estreito de Beqa desde a parte continental.\nEconom\u00eda.\nA principal fonte de ingresos de Beqa \u00e9 o turismo, conta con 4 resorts: Lawaki Beach House, Beqa Lagoon Resort (antes Marlin Bay Resort), Kulu Bay Resort, Lalati Resort e nun illote fronte a Beqa (chamado Steward Island) o m\u00e1is ou menos exclusivo Royal Davui Resort. Actualmente, non hai outros Resorts previstos en Beqa.\nExisten algunhas empresas agr\u00edcolas a pequena escala que cunha mellor infraestrutura poder\u00edan ser ampliadas e convertidas nunha fonte de ingresos m\u00e1is grande para os distintos pobos da Beqa."}
{"id": "212790", "revid": "1888", "url": "https://gl.wikipedia.org/wiki?curid=212790", "title": "Georg Luk\u00e1cs", "text": ""}
{"id": "212791", "revid": "785", "url": "https://gl.wikipedia.org/wiki?curid=212791", "title": "Jos\u00e9 Mar\u00eda Crespo Rodr\u00edguez", "text": "Jos\u00e9 Mar\u00eda Crespo Rodr\u00edguez, tam\u00e9n co\u00f1ecido como Jos\u00e9 Mar\u00eda Rodr\u00edguez Gonz\u00e1lez, nado na Xesta (Lal\u00edn) o 7 de agosto de 1882 e finado en Lal\u00edn o 2 de xu\u00f1o de 1971, foi un profesor e escritor galego.\nTraxectoria.\nFillo de Antonio Crespo Pamp\u00edn. Mestre e procurador dos tribunais de Xustiza, foi profesor numerario da secci\u00f3n de letras nas Escolas Normais de Pontevedra, Salamanca, Santiago de Compostela e Logro\u00f1o. Tam\u00e9n foi director da Normal de Santiago de Compostela (1935-1940, 1945-1952). Escribiu en 1916 o primeiro manual de Xeograf\u00eda dedicado especificamente a Galicia, \"Nociones de geograf\u00eda de Galicia\"."}
{"id": "212792", "revid": "56817", "url": "https://gl.wikipedia.org/wiki?curid=212792", "title": "Kropyvnytsky", "text": "Kropyvnytsky (en ucra\u00edno \"\u041a\u0440\u043e\u043f\u0438\u0432\u043d\u0438\u0446\u044c\u043a\u0438\u0439\", anteriormente Elisavetgrad) \u00e9 unha cidade do centro de Ucra\u00edna, nas marxes do r\u00edo Inhul, capital administrativa do \u00f3blast de Kirovohrad. A s\u00faa poboaci\u00f3n \u00e9 de 239.400 habitantes (2004).\nDesenvolvemento.\nDesenvolveuse a mediados do s\u00e9culo XVIII arredor dun asentamento militar. Ao longo da segunda metade do s\u00e9culo XIX adquiriu prominencia ao se converter nun importante centro comercial. Na \u00e9poca sovi\u00e9tica adquiriu o status de centro agr\u00edcola e da industria lixeira. A ca\u00edda da URSS supuxo para a cidade unha diminuci\u00f3n do potencial econ\u00f3mico que volveu recuperarse en parte a partir de 2002."}
{"id": "212793", "revid": "1888", "url": "https://gl.wikipedia.org/wiki?curid=212793", "title": "Bataille", "text": ""}
{"id": "212794", "revid": "1888", "url": "https://gl.wikipedia.org/wiki?curid=212794", "title": "Blanchot", "text": ""}
{"id": "212795", "revid": "5863", "url": "https://gl.wikipedia.org/wiki?curid=212795", "title": "Eladio Medel", "text": "Eladio Medel Iglesias, nado en Maside o 21 de maio de 1973, \u00e9 un avogado e escritor galego.\nTraxectoria.\nDoutor en Dereito pola Universidade de Vigo, exerce como avogado en Ourense desde o ano 2000.\nComo escritor publicou o poemario \"F\u00f3ra do muro\" (2010) e o ensaio \"Compliance. Modelo e sistema de prevenci\u00f3n penal\" (2018) que logo da reforma do C\u00f3digo Penal en 2015 explica como se ten que producir a introduci\u00f3n do \"compliance officer\" na empresa. Colabora na revista \"INviable\".\nFoi militante de Podemos, e nas elecci\u00f3ns xerais de 2015 encabezou a candidatura Ourense pola Esquerda."}
{"id": "212796", "revid": "89787", "url": "https://gl.wikipedia.org/wiki?curid=212796", "title": "Rafael Fern\u00e1ndez \u00c1lvarez", "text": "Rafael Luis Fern\u00e1ndez \u00c1lvarez, nado en Oviedo o 17 de setembro de 1913 e finado no mesmo lugar o 18 de decembro de 2010, foi un dirixente pol\u00edtico asturiano, o primeiro presidente do Principado de Asturias.\nBiograf\u00eda.\nNaceu en Oviedo en 1913. Casou con Purificaci\u00f3n Tom\u00e1s en 1937, filla do dirixente socialista asturiano durante a II Rep\u00fablica Belarmino Tom\u00e1s \u00c1lvarez. Enviuvou en 1990 e casou en 1996 con Bel\u00e9n Torrecillas San Mill\u00e1n.\nPol\u00edtico pertencente \u00e1 Federaci\u00f3n Socialista Asturiana (FSA-PSOE). Durante a guerra civil, xogou un importante papel dentro do bando republicano. As\u00ed, como membro do Consello Interprovincial de Asturias e Le\u00f3n (logo Consello Soberano), foi Conselleiro de Facenda; anteriormente fora Conselleiro de Xuventude.\nExiliouse en M\u00e9xico tras a ocupaci\u00f3n de Asturias polas tropas franquistas (setembro-outubro de 1937). Regresou a Espa\u00f1a en 1977. Foi o presidente, a partir de 1978, do Consello Rexional de Asturias (nome do \u00f3rgano provisional preauton\u00f3mico creado para Asturias polo Goberno de Adolfo Su\u00e1rez) at\u00e9 as elecci\u00f3ns auton\u00f3micas de maio de 1983, as primeiras tras a aprobaci\u00f3n do Estatuto de Autonom\u00eda de Asturias. Por iso, p\u00f3dese considerar como o primeiro Presidente do Principado de Asturias."}
{"id": "212797", "revid": "1505", "url": "https://gl.wikipedia.org/wiki?curid=212797", "title": "Ram\u00f3n Polo", "text": "Ram\u00f3n Polo Pardo, nado en Corcubi\u00f3n o 13 de abril de 1901, foi un futbolista galego que xogaba na demarcaci\u00f3n de dianteiro.\nTraxectoria.\nFormar\u00eda parte do Real Club Celta de Vigo dende a s\u00faa fundaci\u00f3n no ano 1923 procedente do Fortuna, un dos equipos que deu lugar ao club celeste ao fusionarse co Vigo Sporting.\nPese a non ser un dianteiro nato, xa que era interior esquerdo, a s\u00faa rapidez e habilidade xunto a un tiro contundente e preciso fixeron que sexa un dos m\u00e1ximos goleadores da historia do Celta, con 157 goles en 257 encontros.\nAntes do nacemento do Celta, Polo xa ti\u00f1a xogado coa selecci\u00f3n galega de f\u00fatbol no debut oficial da mesma o 19 de novembro de 1922 ante a selecci\u00f3n de Castela, partido que rematar\u00eda con vitoria galega por 4-1, marcando Polo tres goles. Ram\u00f3n Polo compartir\u00eda equipo con xogadores como: Isidro, Otero, Pasar\u00edn, Queralt, Balbino, Hermida, Moncho Gil, Ram\u00f3n Gonz\u00e1lez, Chiarroni e Pinilla. A selecci\u00f3n galega estaba reco\u00f1ecida pola Federaci\u00f3n Espa\u00f1ola e disputaba encontros internacionais. O primeiro foi contra Lisboa o 7 de xaneiro de 1923, que rematou cun 3-1, con dous goles de Polo e outro de Reigosa.\nUnha vez xa no Celta comeza a dar sinais da s\u00faa gran val\u00eda, axudando nos campionatos galegos ga\u00f1ados en 1923-24. 1924-25 e 1925-26. A s\u00faa habilidade goleadores levouno a formar parte da selecci\u00f3n espa\u00f1ola, debutando o 4 de outubro de 1925 contra a selecci\u00f3n de Hungr\u00eda en Budapest con vitoria espa\u00f1ola. Foi o seu segundo e \u00faltimo partido co combinado o 2 de abril de 1933 en Vigo contra a selecci\u00f3n de Portugal, ga\u00f1ando Espa\u00f1a por 3-0.\nNa tempada 1927-1928, o Celta con Polo nas s\u00faas filas volve conquistar o Campionato galego, inaugur\u00e1ndose ese ano tam\u00e9n o estadio de Bala\u00eddos, en cuxo partido inaugural lle marcar\u00eda dous goles ao Real Uni\u00f3n de Ir\u00fan\nA partir do ano 1929 o Celta ter\u00e1 que compaxinar o campionato rexional, o cal volver\u00e1 ga\u00f1ar en varias ocasi\u00f3n, coa Liga espa\u00f1ola acabada de crear, na cal comezar\u00e1 competindo en Segunda Divisi\u00f3n\nNa tempada 1930-31, o equipo xoga en Terceira Divisi\u00f3n resultando campi\u00f3n e retornando a Segunda pese a non poder contar con Polo durante todo o ano por unha lesi\u00f3n nun derbi contra o Deportivo da Coru\u00f1a nun choque co centrocampista Esparza.\nAo ano seguinte anotar\u00eda 6 goles en Segunda Divisi\u00f3n e 4 na tempada 1932-33, marca que conseguir\u00eda ao ano seguinte, pen\u00faltimo da s\u00faa carreira como futbolista. Carreira que rematar\u00eda estando a piques de conseguir o ascenso a Primeira Divisi\u00f3n. Colgando as botas no ano 1935, xusto antes do primeiro ascenso do Celta, o cal non puido celebrar coma xogador.\nDentro do imaxinario colectivo hab\u00eda quen dic\u00eda que era o \u00fanico xogador europeo capaz de bater ao porteiro de Boca Juniors, polo que se lle co\u00f1ec\u00eda na Arxentina como a \"sombra negra de Tessorieri\", e tam\u00e9n que nun derbi contra o Deportivo partira o peron\u00e9 provocando penalti, lesi\u00f3n que o manter\u00eda lonxe dos campus durante un ano, pero que marcara o penal lanz\u00e1ndoo coa perna rota."}
{"id": "212798", "revid": "88215", "url": "https://gl.wikipedia.org/wiki?curid=212798", "title": "Eduardo Sobrado V\u00e1zquez", "text": "Eduardo Sobrado V\u00e1zquez, co\u00f1ecido como Sobrado ou Yayo, nado en Madrid o 20 de abril de 1926 e finado o 1 de xu\u00f1o de 2001, foi un futbolista espa\u00f1ol que xogaba na demarcaci\u00f3n de dianteiro.\nTraxectoria.\nEra fillo do industrial vigu\u00e9s aficando en Madrid, Manuel Sobrado Fern\u00e1ndez. Comezou xogando no Pac\u00edfico, Ferroviaria, Toledo, O'Donnell e Daimiel antes de fichar polo Deportivo Manchego na tempada 1945-46. Tras destacar neste equipo pasou ao Gimn\u00e1stica Segoviana, de onde o sacou Ricardo Zamora para xogar co Celta de Vigo en Primeira Divisi\u00f3n no ano 1947. Asinou un contrato por cinco anos e 230.000 pesetas (40.000 cada un dos dous primeiros anos e 50.000 os tres seguintes).\nTras unha cesi\u00f3n no Berb\u00e9s debutou co primeiro equipo celeste o 5 de decembro de 1948 en Bilbao nunha derrota por 3-2 contra o Athletic Club, anotando o seu primeiro gol co Celta.\nNa tempada 1949-50 trala marcha de Zamora e a chegada como adestrador de Pasar\u00edn, asentouse no equipo titular compartindo unha dianteira que se chamar\u00eda \"dianteira el\u00e9ctrica\" con Atienza, Hermidita, Mekerle e V\u00e1zquez. Nesta tempada marcou 9 goles en 25 partidos, o que axudou a completar unha gran tempada do Celta a pesar de que un baix\u00f3n ao final do ano relegou ao equipo celeste \u00e1 s\u00e9tima posici\u00f3n.\nO ano seguinte mantivo as s\u00faas cifras goleadoras, marcando 12 goles en 21 partidos, o que lle valeu unha convocatoria para a selecci\u00f3n espa\u00f1ola, xogando un \u00fanico encontro o 17 de xaneiro de 1951 contra a selecci\u00f3n de Suecia en Estocolmo, compartindo dianteira con Ga\u00ednza, Zarra e Basora.\nTodos estes \u00e9xitos individuais fixeron que antes de darse por conclu\u00edda a tempada 1950-51 d\u00faas das estrelas do Celta, o propio Sobrado e Gabriel Alonso se incorporasen ao Real Madrid para participar na Copa do Xeneral\u00edsimo desa mesma tempada. Dentro desa mesma operaci\u00f3n tam\u00e9n se inclu\u00edu ao dianteiro Olmedo.\nPor\u00e9n non puido repetir as s\u00faas grandes actuaci\u00f3ns no club merengue e tras dous anos nun papel secundario foi traspasado ao Racing de Santander e despois ao Real Betis en Segunda Divisi\u00f3n."}
{"id": "212799", "revid": "29398", "url": "https://gl.wikipedia.org/wiki?curid=212799", "title": "Pablo Olmedo", "text": "Pablo Olmedo Garmendia, nado en Madrid o 13 de abril de 1929 foi un futbolista que xogaba na demarcaci\u00f3n de dianteiro.\nTraxectoria.\nDebutou en Primeira Divisi\u00f3n co Real Madrid con s\u00f3 19 anos o 12 de setembro de 1948, sendo esta primeira tempada espectacular, anotando 15 goles en 24 encontros.\nPese a este bo papel o ano seguinte o Real Madrid fichar\u00eda a dous xogadores do Celta de Vigo, Gabriel Alonso e Sobrado entrando Olmedo na operaci\u00f3n e recalando en Vigo en calidade de cedido por unha tempada.\nNo equipo ol\u00edvico fixo moi bo ano, disputando 26 encontros e anotando 6 goles, po\u00f1endo como colof\u00f3n un 6-1 contra o Deportivo da Coru\u00f1a en Bala\u00eddos. Tras o cal Olmedo retornou ao Real Madrid para disputar a Copa de Espa\u00f1a, en cuxa primeira eliminatoria se enfrontou ao Celta con vitoria madrile\u00f1a.\nNo ver\u00e1n de 1953 volv\u00eda formar parte das negocici\u00f3ns entre Celta e Real Madrid, froito das cales o Celta traspasaba ao gardameta Pazos a cambio do porteiro Adauto Iglesias, Pedro Cantero e ao propio Pablo Olmedo. Estas negociaci\u00f3ns non foron nada f\u00e1ciles, tendo que darlle Bernabeu un ultimato ao centrocampista para que firmara un contrato de tres anos polo Celta.\nPese a este truculento regreso permanecer\u00eda no Celta ata o ano 1960 convert\u00e9ndose nun xogador decisivo do equipo neses anos. As s\u00faas mellores tempadas foron a 53-54, na que anotou 11 tantos en 29 partidos, e a 54-55 na que marcou 15 goles superando como m\u00e1ximo goleador do equipo a Mauro, con 12 tantos.\nNas tempadas seguintes a ra\u00edz de problemas cas lesi\u00f3ns nas costas e co adestrador Pasar\u00edn, polos que foi apartado do equipo, vai perdendo peso no equipo, ata que o Celta descende a Segunda Divisi\u00f3n, onde Olmedo xoga os \u00faltimos partidos co Celta. Deixou ao Celta despois de 8 tempadas e 54 goles anotados, 45 deles en primeira divisi\u00f3n\nTras deixalo f\u00fatbol seguiu vivindo en Vigo onde morreu moi novo, con 51 anos, a causa dun infarto."}
{"id": "212801", "revid": "98629", "url": "https://gl.wikipedia.org/wiki?curid=212801", "title": "Juan de L\u00e1ngara", "text": "Juan Cayetano de L\u00e1ngara y Huarte (A Coru\u00f1a 1736 - Madrid, 18 de xaneiro de 1806), fillo do mari\u00f1eiro Juan de L\u00e1ngara y Aritzmendi, foi un mari\u00f1eiro, militar, matem\u00e1tico e cart\u00f3grafo galego que exerceu o cargo de Ministro de Mari\u00f1a e de Director Xeral da Armada baixo o reinado de Carlos IV.\nVida.\nXuventude.\nComezou como gardamarina en C\u00e1diz o 1 de maio de 1750 aos 14 anos de idade, sorprendendo aos seus superiores polas s\u00faas capacidades e dedicaci\u00f3n foi proposto por Jorge Juan, por ent\u00f3n capit\u00e1n da Compa\u00f1\u00eda e director de estudos, para que ampliara os seus estudos de matem\u00e1ticas en Par\u00eds.\nAo seu regreso, comezou a s\u00faa carreira na mari\u00f1a navegando polas costas de Espa\u00f1a e \u00c1frica. M\u00e1is tarde, e ao mando do nav\u00edo mercante \"El Buen Consejo\" e as fragatas de guerra \"Venus\" e \"Santa Rosal\u00eda\", fixo tres viaxes \u00e1s Filipinas entre os anos 1766 e 1771. Nestas traves\u00edas pon en uso os adiantos na arte do pilotaxe. No ano 1773 ao mando da \"Venus\", e de cami\u00f1o a Manila, nunha noite de l\u00faa ocorr\u00e9uselle a posibilidade de determinar a lonxitude pola distancia dese astro a unha estrela.\nEn 1775 o Vicerrei do Per\u00fa Manuel Amat y Juniet enviouno a Tahit\u00ed dende O Callao ao mando de \"El \u00c1guila\", evacuando a misi\u00f3n espa\u00f1ola na illa e retornando ao Per\u00fa.\nServizos cient\u00edficos.\nPor aquel ent\u00f3n exist\u00eda unha gran pugna cient\u00edfica entre as naci\u00f3ns europeas. No ano 1774 L\u00e1ngara recibe a orde de efectuar pr\u00e1cticas e experimentos coa fragata \"Santa Rosal\u00eda\". Esta expedici\u00f3n cient\u00edfica ti\u00f1a como fin po\u00f1er en pr\u00e1ctica no mar t\u00f3dalas observaci\u00f3ns, m\u00e9todos e adiantos da f\u00edsica, a astronom\u00eda e a arte de navegar, ciencias que vi\u00f1an de alcanzar un grado de perfeccionamento do que desconfiaban os mari\u00f1eiros, exclusivamente pr\u00e1cticos. L\u00e1ngara navegou durante seis meses polo Atl\u00e1ntico corrixindo erros das cartas n\u00e1uticas. Nesta expedici\u00f3n \u00edan como auxiliares: Jos\u00e9 de Mazarredo, Juan Ruiz de Apodaca, Varela e Alvear.\nMisi\u00f3n no Atl\u00e1ntico.\nNo ano 1776, ao mando do nav\u00edo \"Poderoso\", buque insignia de Francisco Javier Everardo-Tilly\u200e, Marqu\u00e9s de Casa-Tilly, participou na expedici\u00f3n contra as colonias portuguesas do Brasil e para conquistar a Colonia del Sacramento. Tomou parte na conquista da illa de Santa Catarina, ao sur do Brasil. Interveu no control e a vixilancia das fronteiras, detendo as incursi\u00f3ns lusitanas e establecendo o bloqueo ata lograr a capitulaci\u00f3n da praza. Tam\u00e9n estivo presente na defensa da illa Mart\u00edn Garc\u00eda.\nEn 1779, declarada a guerra a Gran Breta\u00f1a, permaneceu polas inmediaci\u00f3ns das illas Terceiras ao mando dunha divisi\u00f3n composta polos nav\u00edos \"Poderoso\" e \"Leandro\" e d\u00faas fragatas. Pese a duros temporais que supuxeron o naufraxio do nav\u00edo principal \"Poderoso\", do cal so puido salvar \u00e1 tripulaci\u00f3n nas fragatas grazas ao atino das s\u00faas decisi\u00f3ns, mantivo activa a divisi\u00f3n coa cal apresou a fragata corsaria brit\u00e1nica \"Wincheon\" sobre a illa de Santa Mar\u00eda. Foi ascendido a xefe de escuadra o 11 de decembro de 1779.\nBatalla do Cabo de San Vicente.\nO 14 de xaneiro de 1780, ao mando dunha escuadra composta por once nav\u00edos e d\u00faas fragatas, sostivo un combate preto do Cabo de San Vicente contra forzas brit\u00e1nicas ao mando do almirante Sir George Rodney, formadas por 21 nav\u00edos e 10 fragatas. Ante a desigualdade da contenda, L\u00e1ngara tentou eludir o combate pero Rodney procurou forzalo a manobrar apoiado na superioridade tecnol\u00f3xica dos buques brit\u00e1nicos. Juan de L\u00e1ngara mantivo dende o buque \"Real F\u00e9nix\" un choque contra varios nav\u00edos inimigos \u00e1 vez, caendo entre mortos e feridos m\u00e1is da terceira parte da dotaci\u00f3n do nav\u00edo insignia. O mesmo xefe de escuadra foi ferido de gravidade. Os brit\u00e1nicos designan esta contenda como a batalla do luar por terse combatido dende as 16:00 ata as 2:00 do d\u00eda seguinte.\n\u00c9 curioso o acontecido co \"San Juli\u00e1n\", que unha vez dominado polos brit\u00e1nicos embarrancou na costa a causa do d\u00eda tormentoso, e os captores tiveron que pedir axuda aos cativos espa\u00f1ois, que non llela deron sen\u00f3n a condici\u00f3n de que os brit\u00e1nicos se volvesen prisioneiros, d\u00e1ndose o caso de que o buque entrou en C\u00e1diz levando cativos os seus mesmos vencedores.\nA pesar da derrota sufrida foi tal o comportamento de L\u00e1ngara que, a pesar do recente do seu anterior ascenso promov\u00e9uselle ao grado de tenente xeneral o 3 de febreiro de 1781.\nMando da escuadra.\nEn 1783 d\u00e9uselle o mando da escuadra que ti\u00f1a de unirse con outra francesa para a conquista de Xamaica, pero t\u00e9ndose firmado a paz con Gran Breta\u00f1a quedou sen realizarse a misi\u00f3n.\nDez anos despois decl\u00e1raselle a guerra \u00e1 Rep\u00fablica Francesa e d\u00e1selle a L\u00e1ngara o mando da escuadra do Oc\u00e9ano, formada por 18 nav\u00edos; tendo como buque insignia o \"Reina Luisa\". Con ela operou no Mediterr\u00e1neo e, en conxunto coa escuadra brit\u00e1nica de Sir Samuel Hood, tomou o porto de Tol\u00f3n co seu arsenal. Unha vez sendo impos\u00edbel manter a conquista evac\u00faa Tol\u00f3n e participa na defensa de Rosas e captura a fragata \"Ifigenia\".\nDirector da Armada.\nEn 1795, compaxinando co cargo comandante principal dos batall\u00f3ns de mari\u00f1a, foi nomeado Capit\u00e1n Xeneral do departamento de C\u00e1diz.\nNo ano 1796 foi designado Ministro de Mari\u00f1a e dous anos m\u00e1is tarde, sen cesar no cargo, ascendeu a Capit\u00e1n Xeneral da Real Armada e foi nomeado Director Xeneral. Retirouse en 1799.\nCondecoraci\u00f3ns e distinci\u00f3n.\nL\u00e1ngara foi Cabaleiro da Orde de Calatrava e Cabaleiro da Orde de Carlos III. Co grao de Capit\u00e1n Xeneral ocupou unha praza efectiva no Consello de Estado.\nMatrimonio.\nCasou en 1758 con Mar\u00eda Lutgarda de Ulloa, Marquesa do Real Transporte e da Victoria, filla do tam\u00e9n mari\u00f1eiro Antonio de Ulloa."}
{"id": "212802", "revid": "25871", "url": "https://gl.wikipedia.org/wiki?curid=212802", "title": "Rogelio Tapia", "text": "Rogelio Tapia, nado en Lavadores (Vigo) o 10 de xullo de 1903 e finado o 10 de xaneiro de 1986, foi un futbolista galego que xogaba na demarcaci\u00f3n de dianteiro.\nTraxectoria.\nXogou no Real Club Fortuna de Vigo ata que a fusi\u00f3n deste co Real Vigo Sporting Club deu lugar ao Real Club Celta de Vigo pasando \u00e1 disciplina do mesmo. Xogou no equipo celeste durante sete tempadas anotando 119 goles en 113 partidos oficiais, o que lle vale para figurar como cuarto m\u00e1ximo goleador en partidos oficiais da historia do club, cunha media de 1,05 goles por partido, s\u00f3 por detr\u00e1s de Iago Aspas, Ram\u00f3n Polo e Nolete.\nCuriosamente, na acta do seu debut o nome de Rogelio aparece na ali\u00f1aci\u00f3n xunto a Pasar\u00edn na defensa, no seguinte partido figura no mediocampo xunto a Bienvenido e a Balbino, e a partir dese momento xa so se lle asociar\u00e1 coa posici\u00f3n de ariete.\nRogelio tam\u00e9n ostenta o r\u00e9cord de xogador do Celta con m\u00e1is goles nun s\u00f3 encontro, conseguindo 8 goles o 17 de xaneiro de 1926 na vitoria por 15-0 do Celta ante o Uni\u00f3n Sporting.\nComo dianteiro goleador que era vestiu en varias ocasi\u00f3ns o equipamento da Selecci\u00f3n galega de f\u00fatbol antes da guerra civil. Concretamente disputou un encontro amig\u00e1bel contra a selecci\u00f3n do centro de Espa\u00f1a o 28 de xullo de 1929, a ali\u00f1aci\u00f3n do equipo estaba formada por: Isidro, Manol\u00edn, Pasar\u00edn; Pepe Hermida, Rivera, Basterrechea; Reigosa, Hilario, Polo e P\u00e9rez. Ese partido terminar\u00eda con empate a 0.\nO seu mellor ano no Celta foi a tempada 1926-27, na que anotou 36 goles en 23 encontros.\nRogelio deixa o Celta en 1932, pero a\u00ednda xogar\u00eda unha tempada no Uni\u00f3n Sporting Club de Lavadores."}
{"id": "212803", "revid": "25871", "url": "https://gl.wikipedia.org/wiki?curid=212803", "title": "Germ\u00e1n Waidele Figuerido", "text": "Germ\u00e1n Waidele Figuerido m\u00e1is co\u00f1ecido como \"Mekerle\" foi un futbolista galego nado o 11 de novembro de 1927 en Ourense e finado o 2 de outubro de 2012, que xogaba na posici\u00f3n de dianteiro.\nTraxectoria.\nO dianteiro ourens\u00e1n chegou na tempada 1948-49 a un Celta de Vigo que vi\u00f1a de ser subcampi\u00f3n da Copa do Xeneral\u00edsimo, cuxa final perdeu contra o Sevilla FC. Debutou en Primeira Divisi\u00f3n o 16 de xaneiro de 1949 en Alcoi nunha derrota por 1-0 ante o Alcoyano.\nA tempada seguinte ser\u00e1 a da s\u00faa confirmaci\u00f3n, xa que coincide co nacemento da chamada \"Dianteira el\u00e9ctrica\" ou \"Fronte de xuventudes\" pola s\u00faa curta idade, que estaba composta por: Atienza, Hermidita, Sobrado, V\u00e1zquez e o propio Mekerle. Estrease como goleador fronte ao Athletic Club en San Mam\u00e9s e ten como un dos seus puntos \u00e1lxidos a vitoria ante o FC Barcelona por 6-4.\nA tempada 1950-51 foi a mellor da carreira de Mekerle, anotando 12 goles en 23 partidos\nDespois dunha ano no que tivo un papel secundario por problemas extradeportivos co adestrador ao negarse a entrar no campo de Sarri\u00e1, o que lle custou unha multa econ\u00f3mica e case a expulsi\u00f3n da disciplina ol\u00edvica, abandona Vigo no ano 1954 con destino ao H\u00e9rcules CF, onde act\u00faa a un gran nivel, especialmente o primeiro dos dous anos que estr\u00eda en terras alicantinas\nNas 6 tempadas que Mekerle xogou no Celta disputou un total de 82 partidos oficiais en Liga marcando 29 goles.\nTralo abandono da carreira de futbolista o ourens\u00e1n seguiu vinculado ao campos de xogo, agora como adestrador.\nFaleceu con 84 anos en Gandia, o 2 de outubro de 2012."}
{"id": "212807", "revid": "27155", "url": "https://gl.wikipedia.org/wiki?curid=212807", "title": "Bdellovibrio", "text": "O Bdellovibrio \u00e9 un x\u00e9nero de bacterias aerobias obrigadas gramnegativas, que parasitan a outras bacterias. O nome procede de \"bdellum\", que en lat\u00edn significa samesuga, xa que a bacteria se fixa como unha samesuga a outras bacterias , e de \"vibrio\", pola s\u00faa forma de coma, a\u00ednda que algo torsionada.\nUnha das principais caracter\u00edsticas deste x\u00e9nero \u00e9 que os seus membros son parasitos doutras bacterias gramnegativas (as grampositivas son inmunes), xa que entran no seu espazo peripl\u00e1smico (ou periplasma) e se alimentan dos biopol\u00edmeros do citoplasma do seu h\u00f3spede, como prote\u00ednas ou \u00e1cidos nucleicos. Despois de entraren no espazo peripl\u00e1smico do h\u00f3spede (espazo que hai entre a membrana plasm\u00e1tica e a membrana externa da parede celular do h\u00f3spede), os \"Bdellovibrio\" forman unha estrutura chamada bdelloplasto, que comprende tanto o depredador/parasito coma a presa/h\u00f3spede. A c\u00e9lula predadora pode permanecer dormente nesta fase, sen afectar \u00e1 viabilidade do h\u00f3spede. Por\u00e9n, en moitos casos, \"Bdellovibrio\" devora a s\u00faa presa e m\u00fadase a outra. Debido a isto, \"Bdellovibrio\" pode ser considerado como unha bacteria depredadora e non s\u00f3 como un parasito.\nAs especies de \"Bdellovibrio\" enc\u00f3ntranse en augas doces e salgadas ou no solo e viven unha existencia intraperipl\u00e1smica (no espazo peripl\u00e1smico). Para cultivar \"Bdellovibrio\" \u00fasase NB/500 (caldo nutritivo a unha diluci\u00f3n de 1:500) e mest\u00farase con \u00e1gar-\u00e1gar quente con \"E. coli\" (o h\u00f3spede) a 30\u00a0\u00b0C durante unha semana.\n\"Bdellovibrio\" cult\u00edvase principalmente de dous modos: utilizando revestimentos YPSC e lisados de presas.\nVisto con microscopio, \"Bdellovibrio\" ten a aparencia dun bacilo m\u00f3bil con forma de coma (vibri\u00f3n) que ten un tama\u00f1o de arredor de 0,3-0,5 \u00b5m de largo e 0,5-1,4 de longo cun flaxelo apenas visible. As colonias de \"Bdellovibrio\" aparecen como unha placa clara nun cultivo de \"E. coli\". Estas \"calvas\" nos cultivos lembran \u00e1s que forman os virus bacteri\u00f3fagos.\nOutra caracter\u00edstica notable de \"Bdellovibrio\" \u00e9 a presenza dunha va\u00ed\u00f1a que cobre o seu flaxelo. Esta \u00e9 unha caracter\u00edstica rara entre as bacterias. A mobilidade flaxelar cesa unha vez que \"Bdellovibrio\" penetra na s\u00faa presa. Nalg\u00fans casos o flaxelo p\u00e9rdese; noutros fai protrusi\u00f3n desde a membrana externa (da parede gramnegativa) da c\u00e9lula depredada/h\u00f3spede.\nO xenoma circular de \"Bdellovibrio\" ten uns 3,8 magabases.\nO \"Bdellovibrio\" ataca a bacterias gramnegativas ao chocar con elas a velocidades de 160\u00a0\u00b5m/s, ou unhas 100 veces a s\u00faa lonxitude por segundo. Nada utilizando un \u00fanico flaxelo polar envai\u00f1ado ondulado. Despois da colisi\u00f3n, o \"Bdellovibrio\" adh\u00edrese \u00e1 membrana externa da presa e \u00e1 capa de peptidoglicano cunha especie de gancho, e despois produce un pequeno buraco na membrana externa. A c\u00e9lula de \"Bdellovibrio\" entra despois no espazo peripl\u00e1smico. Permanece adherida reversiblemente a ela durante un curto per\u00edodo de \"reco\u00f1ecemento\". Despois deste per\u00edodo, queda irreversiblemente unida pola parte oposta ao flaxelo. Unha vez dentro do espazo peripl\u00e1smico, o \"Bdellovibrio\" sela o buraco da membrana e converte a c\u00e9lula h\u00f3spede nun esferoblasto. Apl\u00edca unha mestura de encimas hidrol\u00edticos en puntos localizados que impide un dano excesivo \u00e1 presa e contrarresta a difusi\u00f3n. Este complexo de d\u00faas c\u00e9lulas denom\u00ednase agora bdelloplasto. O \"Bdellovibrio\" utiliza encimas hidrol\u00edticos para degradar mol\u00e9culas da c\u00e9lula h\u00f3spede, as cales usa para alongar e formar unha estrutura filamentosa. Cando os nutrientes da c\u00e9lula h\u00f3spede se esgotan, este filamento faise septado para formar a proxenie de \"Bdellovibrios\" . A proxenie adquire mobilidade antes de lisar \u00e1 c\u00e9lula h\u00f3spede e \u00e9 liberada ao medio. O ciclo de vida completo dura entre unha e tres horas, e produce unha media de c\u00e9lulas fillas de 3-6 por cada c\u00e9lula h\u00f3spede de \"E. coli\", ou 20-30 en \"Spirilum\" .\n\"Bdellovibrio bacteriovorus\" foi descrita por primeira vez por Stolp e Starr en 1963. Outras d\u00faas especies que foron descritas, \"Bdellovibrio starrii\" e \"Bdellovibrio stolpii\", foron cambiadas agora a outro x\u00e9nero distinto, o \"Bacteriovorax\".\n\u00c1 s\u00faa vez, a bacteria \"Bdellovibrio\" pode ser parasitada por virus bacteri\u00f3fagos espec\u00edficos."}
{"id": "212808", "revid": "98629", "url": "https://gl.wikipedia.org/wiki?curid=212808", "title": "Motociclismo de velocidade", "text": "O motociclismo de velocidade \u00e9 unha modalidade deportiva do motociclismo disputada en circu\u00edtos de carreiras pavimentados. As motocicletas que se usan poden ser prototipos, \u00e9 dicir desenvolvidas especificamente para competici\u00f3n, ou derivadas de modelos de serie (en xeral motocicletas deportivas) con modificaci\u00f3ns para aumentar as prestaci\u00f3ns. No primeiro grupo entran as que participan no Campionato do Mundo de Motociclismo, e no segundo as Superbikes, as Supersport e as Superstock.\nAs motocicletas deben presentar unha serie de caracter\u00edsticas como son a estabilidade, a alta velocidade (tanto en recta como en paso por curva), alta aceleraci\u00f3n, gran freada, f\u00e1cil manobrabilidade e baixo peso.\nUnha carreira desta modalidade normalmente consta dun ou dous d\u00edas de adestramentos formados por varias sesi\u00f3ns (libres e oficiais) nas que os pilotos intentan dar unha volta ao circu\u00edto o m\u00e1is r\u00e1pido posible, a cal determinar\u00e1 a s\u00faa posici\u00f3n na grella de sa\u00edda da carreira propiamente dita.\nTras a volta de arrequecemento, f\u00f3rmase a grella de sa\u00edda, e a carreira empeza cando se apaga o sem\u00e1foro vermello. Os pilotos deben virar un n\u00famero determinado de voltas ao circu\u00edto, ou ben virar a maior cantidade de voltas nun tempo determinado. A carreira finaliza coa tradicional bandeira a cadros.\nDentro dun mesmo evento poden haber distintas carreiras dependendo do tipo de motocicleta e das s\u00faas cilindradas, e nalg\u00fans deles disp\u00fatanse varias mangas para cada categor\u00eda."}
{"id": "212809", "revid": "22570", "url": "https://gl.wikipedia.org/wiki?curid=212809", "title": "Ligue 2 2011/12", "text": "A tempada 2011\u201312 da Ligue 2 foi a 73\u00aa edici\u00f3n deste torneo. Comezou o 29 de xullo de 2011 e rematou o 29 de maio de 2012. A categor\u00eda estivo composta por 20 equipos, dos cales Bastia, Reims e Troyes ascenderon \u00e1 Ligue 1, mentres que Metz, Boulogne e Amiens descenderon ao Championnat National."}
{"id": "212810", "revid": "56817", "url": "https://gl.wikipedia.org/wiki?curid=212810", "title": "Football Club de Metz", "text": "O Football Club de Metz \u00e9 un club de f\u00fatbol franc\u00e9s da cidade de Metz, na Lorena. Foi fundado en 1932 e actualmente compite no Championnat National, logo de descender na tempada 2011\u201312."}
{"id": "212811", "revid": "895", "url": "https://gl.wikipedia.org/wiki?curid=212811", "title": "FC Metz", "text": ""}
{"id": "212812", "revid": "23204", "url": "https://gl.wikipedia.org/wiki?curid=212812", "title": "Elendil", "text": "Elendil, alcumado \"o Alto\", \u00e9 un personaxe ficticio pertencente \u00f3 \"legendarium\" do escritor brit\u00e1nico J. R. R. Tolkien. \u00c9 un home da raza dos numenoreanos. O seu nome significa \u00abO que ama as estrelas\u00bb, que ven de \"Elen\" (\u00abestrela\u00bb) m\u00e1is \"-ndil\" (\u00abamante\u00bb, \u00abnamorado\u00bb, \u00abque ama\u00bb).\nFillo de Amandil, era o herdeiro \u00f3 se\u00f1or\u00edo de And\u00fani\u00eb, da illa de N\u00famenor, e ti\u00f1a sangue real, sendo descendente do mesmo Elros. \u00d3 igual que o seu pai, foi un dos poucos numenoreanos que non creron en Sauron.\nO seu pai conminouno a escapar da inminente destruci\u00f3n de N\u00famenor, logo de que o rei Ar-Ph\u00e2razon, influenciado por Sauron, se atrevese a desafiar \u00f3s Valar e navegar en pe de guerra a Valinor. Tras embarcarse cos seus na costa leste da illa, conseguiu escapar do afundimento de N\u00famenor en nove barcos: catro para el, tres para Isildur e dous para An\u00e1rion, os seus fillos. Con eles \u00edan varios Fieis (leais \u00f3s Valar e \u00f3s Elfos), e tam\u00e9n levaban sete Pedras Videntes e un agromo da \u00c1rbore Branca que Isildur lograra salvar antes da s\u00faa queima. Tras sortear terribles tormentas e monta\u00f1as de auga que elevaron \u00f3s barcos ata as nubes, desembarcaron nas costas occidentais da Terra Media. Al\u00ed fundaron reinos no exilio: no norte reinou Elendil no Reino de Arnor; no sur reinaron os seus fillos no Reino de Gondor.\nElendil trabou unha grande amizade con Gil-Galad, rei dos Noldor da Terra Media, quen resid\u00eda en Lindon. Tam\u00e9n distribu\u00edu as Palantir en distintos lugares do seu reino, colocando unha en Elostirion, a m\u00e1is alta torre de Emyn Beraid. Al\u00ed resid\u00eda Elendil, e a trav\u00e9s dela pod\u00eda ver a al\u00e9n do Mar as Terras Imperecedoiras: Eress\u00eba, onde a Pedra Mestra resid\u00eda a\u00ednda, e Aman. Pero Sauron tam\u00e9n escapara do cataclismo e volvera \u00e1 Terra Media, convertido nunha ameaza para os d\u00fanedain sobreviventes. De xeito que Elendil formou con Gil-galad a \u00faltima Alianza de Homes e Elfos, e as grandes forzas reunidas marcharon contra Mordor.\nNa prolongada guerra, Elendil morreu e a s\u00faa espada Narsil quebrouse \u00f3 seu car\u00f3n. Pero val\u00e9ndose dos restos desa espada, o seu fillo Isildur cortoulle a man a Sauron, arranc\u00e1ndolle deste xeito o Anel \u00danico. Isildur, antes de partir cara Arnor e no maior dos segredos, fixo constru\u00edr un t\u00famulo nos alto do Halifirien e enterrar os restos do seu pai."}
{"id": "212813", "revid": "98629", "url": "https://gl.wikipedia.org/wiki?curid=212813", "title": "Minas Tirith", "text": "Minas Tirith (\"Torre da Garda\", en sindarin) \u00e9 unha cidade do universo da Terra Media de J. R. R. Tolkien.\nNa Primeira Idade, Minas Tirith era a Torre constru\u00edda por Finrod Felagund en Tol Sirion para vixiar os pasos norte\u00f1os do r\u00edo Sirion. Foi tomada por Sauron e recuperada grazas a Beren, L\u00fathien e Huan.\nNa Terceira Idade, Minas Tirith era a cidade capital do reino de Gondor. Orixinalmente co\u00f1ec\u00e9uselle como Minas Anor (\"Torre do Sol\", en sindarin), adoptando o novo nome tralo cambio de capital, trala decadencia da antiga capital Osgiliath.\nA s\u00faa construci\u00f3n data do 3320 da Segunda Idade baixo o goberno de An\u00e1rion, irm\u00e1n de Isildur e segundo fillo de Elendil. Ostoher reconstru\u00edu a cidade no ano 420 da Terceira Idade, e gradualmente foise volvendo m\u00e1is importante que Osgiliath, a capital orixinal. O rei Tarondor cambiou a residencia do rei de xeito permanente \u00e1 cidade en 1540.\nMinas Tirith est\u00e1 rodeada polo Rammas Echor, unha gran parede que circunda os Campos de Pelennor. Esta parede foi constru\u00edda por Ecthelion II, pai de Denethor II, pero non foi unha boa defensa contra as lexi\u00f3ns de orcos de Mordor.\nA cidade est\u00e1 dividida en sete niveis de 100\u00a0p\u00e9s de altura cada un, rodeados de murallas brancas de pedra. As portas que conectan cada nivel dan cara distintas direcci\u00f3ns (a Gran Porta, a puerta do nivel m\u00e1is baixo, estaba orientada cara o leste) facendo un zig-zag para que a entrada dos inimigos sexa m\u00e1is lenta. No s\u00e9timo nivel at\u00f3pase a cidadela de Minas Tirith coa Torre Branca de Ecthelion, de trescentos p\u00e9s de altura. Despois da batalla contra o ex\u00e9rcito de Mordor, e de que o ariete Grond destru\u00edse a Gran Porta da muralla, un continxente de ananos comandados por Gimli repararon a puerta con mithril.\nA descrici\u00f3n de Tolkien acerca da forma f\u00edsica de Minas Tirith est\u00e1 seguida escrupulosamente por Peter Jackson no seu filme \"\". Por\u00e9n, no libro non \u00e9 a Cidadela o lugar da coroaci\u00f3n de Aragorn, a cal realmente ocorre na chaira f\u00f3ra de Minas Tirith."}
{"id": "212814", "revid": "23204", "url": "https://gl.wikipedia.org/wiki?curid=212814", "title": "Primeira Idade do Sol", "text": ""}
{"id": "212815", "revid": "23204", "url": "https://gl.wikipedia.org/wiki?curid=212815", "title": "Minas Anor", "text": ""}
{"id": "212816", "revid": "56817", "url": "https://gl.wikipedia.org/wiki?curid=212816", "title": "A1 Ethniki 2011-12", "text": "A tempada 2011-2012 da A1 Ethniki foi a 72\u00aa edici\u00f3n da m\u00e1xima competici\u00f3n de baloncesto en Grecia. A competici\u00f3n contou con 13 equipos, que se enfrontaron entre si \u00f3 longo de 24 xornadas. Trala tempada regular, os 8 primeiros da t\u00e1boa disputaron as eliminatorias polo t\u00edtulo de campi\u00f3n, t\u00edtulo que rematou nas mans do Olympiacos por 10\u00aa ocasi\u00f3n, tras vencer \u00f3 Panathinaikos na final. O Olympiacos non ga\u00f1aba a liga dende 1997, ano no que tam\u00e9n acadara a s\u00faa primeira Euroliga. En 2012 volveu ga\u00f1ar a liga 15 anos despois, e maila s\u00faa segunda Euroliga.\nEliminatorias polo t\u00edtulo.\nO campi\u00f3n da tempada 2011-12 da A1 Ethniki foi o Olympiacos BC."}
{"id": "212817", "revid": "35560", "url": "https://gl.wikipedia.org/wiki?curid=212817", "title": ".et", "text": ".et \u00e9 o Dominio de Nivel Superior xeogr\u00e1fico (ccTLD) para Etiop\u00eda."}
{"id": "212818", "revid": "35560", "url": "https://gl.wikipedia.org/wiki?curid=212818", "title": ".ge", "text": ".ge \u00e9 o Dominio de Nivel Superior xeogr\u00e1fico (ccTLD) para Xeorxia. Os dominios de nivel superior est\u00e1n dispo\u00f1ibles para os residentes de Xeorxia (sen limitaci\u00f3ns) ou para compa\u00f1\u00edas estranxeiras para a representaci\u00f3n legal de calquera persoa local (limitado a un dominia por cada rexistrante). Os dominios de segundo nivel tam\u00e9n est\u00e1n dispo\u00f1ibles para o rexistro de varios tipos diferentes de rexistrantes:"}
{"id": "212820", "revid": "98629", "url": "https://gl.wikipedia.org/wiki?curid=212820", "title": "War Horse", "text": "War Horse \u00e9 un filme estadounidense dirixido por Steven Spielberg que se estreou no 2011. Bas\u00e9ase na novela \"War Horse\" de Michael Morpurgo.\nSinopse.\nNunha localidade inglesa, Albert, o fillo dun granxeiro, ve nacer un poldro. Pouco despois, o seu pai m\u00e9rcao nunha poxa, e o rapaz ponlle de nome Joey. Pero a familia arru\u00ednase e non ten m\u00e1is remedio que vender o cabalo xusto cando estoura a primeira guerra mundial (1914-1918). Ese \u00e9 o punto de partida dunha viaxe na que tanto Albert como Joey loitar\u00e1n por sobrevivir \u00e1 contenda e volver estar xuntos."}
{"id": "212821", "revid": "89787", "url": "https://gl.wikipedia.org/wiki?curid=212821", "title": "Dinast\u00eda Ke\u014dua", "text": "A Dinast\u00eda Ke\u014dua Nui (\"Hale O Ke\u014dua Nui\" en lingua hawaiana) ou simplemente Dinast\u00eda Ke\u014dua, foi unha familia nobre de Hawai da que descenderon as familias reinantes de Kamehameha I e Lunalilo. A dinast\u00eda perviviu por li\u00f1a masculina a trav\u00e9s do primox\u00e9nito de Ke\u014dua, Kalokuokamaile, quen formou a Dinast\u00eda Kalokuokamaile."}
{"id": "212823", "revid": "23204", "url": "https://gl.wikipedia.org/wiki?curid=212823", "title": "Age of Mythology", "text": "Age of Mythology (comunmente abreviado como AoM) \u00e9 un videoxogo para PC de estratexia en tempo real en base mitol\u00f3xica desenvolvida por Ensemble Studios e publicada por Microsoft Game Studios. Lanzado \u00f3 mercado o 1 de novembro de 2002 nos Estados Unidos e unha semana m\u00e1is tarde en Europa. O xogo ten unha expansi\u00f3n co\u00f1ecida como \"\".\nForma parte da saga de videoxogos \"Age of Empires\". \"Age of Mythology\" est\u00e1 inspirado nos mitos e lendas dos gregos, exipcios e n\u00f3rdicos. Por\u00e9n, moitos elementos do xogo son semellantes \u00f3s outros videoxogos de \"Age of Empires\". As campa\u00f1as est\u00e1n baseadas no almirante da Atl\u00e1ntida Arkantos, o cal se ve obrigado a viaxar polas terras das tres culturas do xogo \u00e1 caza dun ciclope que se aliou con Poseid\u00f3n en contra da Atl\u00e1ntida.\nOpci\u00f3ns do xogo.\nO xogo permite xogar individualmente (escenarios individuais), contra outros opo\u00f1entes v\u00eda Internet ou superar t\u00f3dolos niveis dunha campa\u00f1a. Nesta campa\u00f1a, o heroe Arkantos, nado na Atl\u00e1ntida, ter\u00e1 que partir da s\u00faa patria por perder o favor dos deuses. Emprender\u00e1 unha aventura que o levar\u00e1 \u00e1 Guerra de Troia, a recuperar as reliquias do deus exipcio Osiris e visitar o inframundo a fin de vencer \u00f3 principal antagonista do xogo (Gargarensis). Arkantos acada a inmortalidade como premio pola s\u00faa xesta."}
{"id": "212824", "revid": "98629", "url": "https://gl.wikipedia.org/wiki?curid=212824", "title": "Yellapragada Subbarao", "text": "Yellapragada Subbarao, tam\u00e9n escrito como Subba Raw, nado o 12 de xaneiro de 1895 e finado o 8 de agosto de 1948, foi un cient\u00edfico indio que fixo importantes achegas no tratamento do cancro. Desenvolveu a maior parte da s\u00faa carreira nos Estados Unidos.\nOrixe e educaci\u00f3n.\nNaceu nunha familia humilde da caste sacerdotal no departamento de Godavary, na actualidade no estado de Andhra Pradesh. Estudou na Escola de Medicina de Madr\u00e1s grazas \u00e1 axuda econ\u00f3mica dalg\u00fans amigos.\nSubbarao intentou traballar para o servizo sanitario de Madr\u00e1s pero non o conseguiu. Encontrou un emprego como profesor de anatom\u00eda na escola ayurv\u00e9dica do Dr. Lakshmipathi's. Estaba fascinado polas posibilidades terap\u00e9uticas da medicina tradicional india e prop\u00faxose investigalas desde unha perspectiva moderna.\nUn encontro fortu\u00edto cun m\u00e9dico estadounidense, que estaba de visita cunha bolsa da fundaci\u00f3n Rockefeller, cambiou a s\u00faa vida e emigrou aos Estados Unidos.\nCarreira nos Estados Unidos.\nDespois de obter un diploma da Harvard School of Tropical Medicine foi contratado polo centro como profesor axudante. Con Cyrus Fiske, desenvolveu un m\u00e9todo para determinar o contido en f\u00f3sforo en tecidos e flu\u00eddos corporais. Descubriu o papel da fosfocreatina e o ATP na actividade muscular. Obtivo o seu doutoramento en 1930.\nTras non lograr unha praza permanente en Harvard, foi contratado polos laboratorios Lederle (na actualidade, unha divisi\u00f3n de Wyeth). En Lederle, desenvolveu un m\u00e9todo para sintetizar o \u00e1cido f\u00f3lico, vitamina B9, base\u00e1ndose nos traballos de Lucy Wills no papel do \u00e1cido f\u00f3lico contra a anemia. Tras este traballo, e a petici\u00f3n do Dr. Sidney Farber, desenvolveu o anticancer\u00edxeno metotrexato, un dos primeiros medicamentos da quimioterapia oncol\u00f3xica, que a\u00ednda se segue usando. Tam\u00e9n descubriu a dietilcarbamazina que foi empregada pola OMS contra a filariose. Baixo a direcci\u00f3n de Subbarao, Benjamin Duggar descubriu a primeira variedade da tetraciclina, chamada Aureomycin\nReco\u00f1ecemento tard\u00edo.\nO legado de Subbaro foi escurecido por outros logros e a s\u00faa falta de \"autopromoci\u00f3n\". Un avogado especialista en patentes asombrouse ao co\u00f1ecer que nunca fixera o menor esforzo por protexer a propiedade intelectual dos seus descubrimentos. Xamais concedeu entrevistas, participou en congresos ou deu conferencias.\nO seu colega George Hitchings, que compartillou o Premio Nobel de Medicina con Gertrude Elion, dixo, \"Alg\u00fans dos nucle\u00f3tidos illados por Subbarao tiveron que ser redescubertos anos m\u00e1is tarde por outros investigadores porque Fiske, aparentemente por celos, non permitiu que os traballos de Subbaro sa\u00edran \u00e1 luz.\""}
{"id": "212827", "revid": "89787", "url": "https://gl.wikipedia.org/wiki?curid=212827", "title": "Ke\u014dua", "text": " \nKe\u014dua Kalanikupuapa\u02bbikalaninui Ahilapalapa, tam\u00e9n co\u00f1ecido como Ke\u014dua ou Ke\u014dua Nui (\"Ke\u014dua o Grande\" en lingua hawaiana), foi un nobre hawaiano, proxenitor da Dinast\u00eda Ke\u014dua e pai de Kamehameha I, primeiro monarca do reino unificado de Hawai.\nKe\u014dua morreu entre os anos 1767 e 1768. Os seus restos foron guindados \u00f3s cant\u00eds da Ba\u00eda de Kealakekua, \u00e1 cal os nativos hawaianos alcuman como \"pali kapu o Ke\u014dua\", que significa \u00abos cant\u00eds esquecidos de Ke\u014dua\u00bb."}
{"id": "212829", "revid": "23204", "url": "https://gl.wikipedia.org/wiki?curid=212829", "title": "Moria", "text": "No universo de J. R. R. Tolkien, Moria eran a m\u00e1is grande mina constru\u00edda polos ananos, tam\u00e9n co\u00f1ecida como Khazad-d\u00fbm, a Mina do Anano.\nFoi fundada por Durin I \"o Inmortal\" nos albores da Primeira Idade nas covas que daban a Azanulbizar. Atop\u00e1base no centro das Monta\u00f1as Bretemosas, baixo os picos Caradhras, Fanuidhol e Celebdil. Estivo bastante afastada dos demais reinos ananos durante a Primeira Idade, pero como consecuencia da ru\u00edna de Belegost e Nogrod trala Guerra da C\u00f3lera, moitos ananos emigraron a Moria, facendo desta a maior cidade anana. Foi unha gran Mina que durante moitas Idades produciu inmensas riquezas, s\u00edmbolo do poder\u00edo anano na Terra Media, pero tam\u00e9n causa de moitas desditas e pesares.\nDurante milenios foi un gran centro de comercio ata que os habitantes da cidade escavaron demasiado fondo na busca do mithril. Un Balrog agoch\u00e1base nas profundidades das Monta\u00f1as Bretemosas dende a destruci\u00f3n de Thangorodrim, miles de anos atr\u00e1s. O Balrog expulsou \u00f3s ananos de al\u00ed, e dende ent\u00f3n en Moria s\u00f3 houbo escuridade e grandes poboaci\u00f3ns de trasgos. Estas minas aparecen na novela \"O Se\u00f1or dos Aneis\", un lugar que a Irmandade do Anel tivo que atravesar para continuar o seu cami\u00f1o."}
{"id": "212831", "revid": "23204", "url": "https://gl.wikipedia.org/wiki?curid=212831", "title": "Moria (Terra Media)", "text": ""}
{"id": "212832", "revid": "23204", "url": "https://gl.wikipedia.org/wiki?curid=212832", "title": "A Comarca", "text": "A Comarca (na s\u00faa versi\u00f3n orixinal en ingl\u00e9s: The Shire) \u00e9 unha localizaci\u00f3n ficticia que forma parte do \"legendarium\" creado polo escritor brit\u00e1nico J. R. R. Tolkien e que aparece nas s\u00faas novelas \"O hobbit\" e \"O Se\u00f1or dos Aneis\".\n\u00c9 unha rexi\u00f3n situada no noroeste da Terra Media, un dos continentes do mundo ficticio de Arda onde transcorre a maior parte do \"legendarium\" de J. R. R. Tolkien. At\u00f3pase, \u00e1 s\u00faa vez, dentro da gran rexi\u00f3n de Eriador, onde anteriormente existiu o reino de Arnor. Est\u00e1 poboada exclusivamente por hobbits, unha raza emparentada cos homes e caracterizada pola s\u00faa baixa estatura. Fundada a mediados da Terceira Idade do Sol, a s\u00faa historia co\u00f1ecida \u00e9 reducida e sen apenas acontecementos importantes debido \u00e1 natureza pac\u00edfica dos seus habitantes, a excepci\u00f3n dos feitos ocorridos durante a Guerra do Anel.\nOs hobbits ch\u00e1mana \"S\u00fbza\" (que significa \u00abComarca\u00bb) ou \"S\u00fbzat\" (\u00abA Comarca\u00bb), termos que te\u00f1en a s\u00faa orixe no roh\u00edrrico, a lingua de Rohan coa que entraron en contacto antes de colonizar a Comarca. Por outro lado, na lingua \u00e9lfica sindarin ch\u00e1mana \"i Drann\". Tam\u00e9n \u00e9 chamada Catro cadernas, nome que fai referencia \u00e1 s\u00faa divisi\u00f3n territorial.\nSe ben non aparece mencionada como tal na novela \"O hobbit\", J. R. R. Tolkien xa ti\u00f1a ent\u00f3n unha idea de como era a Comarca, creada \u00aboficialmente\u00bb durante a composici\u00f3n do primeiro cap\u00edtulo de \"O Se\u00f1or dos Aneis\" e inspirada principalmente no barrio de Sarehole, Birmingham, onde o autor viviu durante a s\u00faa nenez.\nDescrici\u00f3n na ficci\u00f3n.\nTolkien foi moi minucioso no tocante aos detalles exactos da Comarca. \"O hobbit\" e \"O Se\u00f1or dos Aneis\" conte\u00f1en pouca informaci\u00f3n sobre a s\u00faa elaborada xeograf\u00eda ficticia, historia, calendario e constituci\u00f3n, se ben os ap\u00e9ndices de edici\u00f3ns posteriores recollen m\u00e1is detalles. O acad\u00e9mico especializado en Tolkien Tom Shippey comenta que, de todos os xeitos, espertan na mente do lector unha sensaci\u00f3n de \u00abprofundidade\u00bb, dun lugar complexo e real, unha cualidade que Tolkien consideraba esencial para o \u00e9xito dunha obra de fantas\u00eda.\nXeograf\u00eda.\nCatro cadernas.\nNa ficci\u00f3n de Tolkien, descr\u00edbese a Comarca como unha terra pequena pero fermosa, id\u00edlica e pr\u00f3spera, adorada polos hobbits que a habitaban. Ti\u00f1an agricultura, pero non industrializada. A paisaxe estaba formada por outeiros de calcaria e fragas, como a campi\u00f1a inglesa. A Comarca estaba situada no interior, e a maior\u00eda dos hobbits tem\u00eda o Mar. A s\u00faa extensi\u00f3n era de 40 leguas (193 km ou 120 millas) de leste a oeste e 50 leguas (241 km ou 150 millas) de norte a sur, cunha \u00e1rea aproximada de 47 000 m\u00b2 (18 000 millas cadradas): m\u00e1is ou menos equivalente aos Midlands ingleses.\nA principal parte da Comarca, e a m\u00e1is vella, estaba delimitada ao leste polo r\u00edo Brandivi\u00f1o, ao norte por terras altas que ascend\u00edan at\u00e9 os Outeiros de Tardefosca, ao oeste polas Lombas Distantes e ao sur por unhas bra\u00f1as. M\u00e1is adiante expandiuse cara ao leste at\u00e9 Gamoedo entre o Brandivi\u00f1o e o Bosque Vello, e (moito m\u00e1is tarde) cara ao oeste, at\u00e9 a Marca Occidental entre as Lombas Distantes e os Outeiros das Torres.\nA Comarca estaba dividida en catro cadernas (cuartas partes), ao igual que Islandia no pasado; de xeito similar, o condado de Yorkshire estivera dividido en tres distritos. A Pedra das Tres Cadernas marcaba aproximadamente o centro da Comarca. Estaba inspirada en Four Shire Stone (que significa \u00abPedra dos Catro Condados\u00bb), preto de Moreton-in-Marsh, onde outrora lindaban entre si catro condados, e dende 1931, fano tres. En Inglaterra hai varias \u00abPedras dos Tres Condados\u00bb (Three Shire Stones), como no Distrito dos Lagos, e antigamente hab\u00eda \u00abCarballos dos Tres Condados\u00bb (Three Shire Oaks), como en Whitwell, Derbyshire, coa funci\u00f3n de marcar o lugar no que conflu\u00edan tres condados. Pipin naceu en Pozobranco (Whitwell no orixinal ingl\u00e9s), na Terra de Tuc.\nDentro das cadernas est\u00e1n as terras natais dalg\u00fans clans, non reco\u00f1ecidas oficialmente: case todos os Tuc viven en Redobrada ou preto dela, no Pa\u00eds do Outeiro Verde.\nGamoedo.\nGamoedo, tam\u00e9n co\u00f1ecida como as \u00abMarcas Leste\u00bb, estaba xusto ao leste da Comarca, al\u00e9n do r\u00edo Brandivi\u00f1o. Recib\u00eda o seu nome da familia Brandigamo, e fund\u00e1rase \u00abmoito tempo antes\u00bb como \u00abunha especie de colonia da Comarca\u00bb.\" O rei Elessar outorgou a Fronteira do Oeste, tam\u00e9n chamada as \u00abMarcas Oeste\u00bb, \u00e1 Comarca despois da Guerra do Anel.\nPrebe.\nAo leste da Comarca atop\u00e1base a illada vila de Prebe, que era \u00fanica pola convivencia de hobbits e homes. Nela estaba a pousada chamada \"O Poni Rampante\", c\u00e9lebre pola s\u00faa excelente cervexa, que os hobbits e mais o mago Gandalf tiveron ocasi\u00f3n de probar. Moitos dos habitantes de Prebe, inclu\u00eddo o pousadeiro Orxeiro Manteiga (Barliman Butterbur no orixinal ingl\u00e9s), ti\u00f1an apelidos de orixe vexetal. O termo ingl\u00e9s \"butterbur\" ref\u00edrese a unha planta do x\u00e9nero \"Petasites\" que Tolkien describ\u00eda como \u00abrepoluda e grosa\u00bb, elixida claramente porque resultaba axeitada para un home gordo. Tolkien suxer\u00eda d\u00faas orixes pos\u00edbeis para a xente de Prebe: unha alternativa era que fora fundada e poboada por homes dos Edain que non chegaron a Beleriand na Primeira Idade, ficando ao leste das monta\u00f1as en Eriador; a outra era que os homes proced\u00edan dos brunos. \nO nome orixinal de Prebe, \"Bree\", significa \u00abouteiro\u00bb; Tolkien xustificou o top\u00f3nimo situando a vila e a Terra de Prebe circundante en torno a un outeiro, chamado Momprebe. O nome da vila Brill, en Buckinghamshire, un lugar que Tolkien adoitaba visitar e que o inspirou na creaci\u00f3n de Prebe, ten o mesmo significado: \"Brill\" \u00e9 unha contracci\u00f3n moderna de \"Bre\u0292-hyll\". Ambas as s\u00edlabas queren dicir \u00abouteiro\u00bb \u2013a primeira en c\u00e9ltico e a segunda en ingl\u00e9s antigo.\nHistoria.\nOs primeiros asentamentos de hobbits na Comarca datan do ano 1601 da Terceira Idade (ano 1 da Era da Comarca), e foron iniciativa dos irm\u00e1ns Marcho e Blanco. Os hobbits do val do Anduin migraran ao oeste atravesando as perigosas Monta\u00f1as Bretemosas, vivindo en zonas inhabitadas de Eriador antes de se trasladaren \u00e1 Comarca.\nTrala ca\u00edda de Arnor, a Comarca mant\u00edvose como reino independente; a xente da Comarca elix\u00eda un Thain que asum\u00eda os poderes do rei. Os primeiros Thains eran os xefes do clan Gamovello. Cando os Gamovello se asentaron en Gamoedo, o cargo de Thain transferiuse pacificamente ao clan Tuc. Os Montes\u00edos do Norte protex\u00edan en segredo a Comarca, vixiando as fronteiras e repelendo os intrusos. Polo xeral, os \u00fanicos estra\u00f1os que entraban na Comarca eran ananos que viaxaban polo Gran Cami\u00f1o dende as s\u00faas minas nas Monta\u00f1as Azuis e, \u00e1s veces, elfos que se dirix\u00edan aos Portos Grises. En 1147 E.C., os hobbits impediron unha invasi\u00f3n de orcos na Batalla dos Campos Verdes. En 1158 E.C., milleiros de hobbits faleceron no Longo Inverno e na gran fame que o seguiu. No Inverno Cruel de 1311 C.E., lobos brancos procedentes de Forodwaith invadiron a Comarca cruzando o r\u00edo Brandivi\u00f1o conxelado.\nOs protagonistas d\u2019\"O hobbit\" e \"O Se\u00f1or dos Aneis\", Bilbo e Frodo Bulseiro, viv\u00edan en Vila Bulsa, un luxoso \"smial\" ou burato-hobbit escavado no Outeiro, na parte norte da vila de Hobbiton na Caderna Oeste. En 1341 E.C., Bilbo Bulseiro deixou a Comarca ao emprender a aventura que se relata n\u2019\"O hobbit\". Volveu o ano seguinte, traendo consigo un anel m\u00e1xico que resultou ser o Anel \u00danico. Catro Espectros do Anel invadiron a Comarca na procura do Anel. Mentres Frodo, Sam, Merri e Pipin estaban f\u00f3ra na s\u00faa misi\u00f3n de destru\u00edr o Anel, Saruman apoderouse da Comarca a trav\u00e9s do seu secuaz Loto Sacovila-Bulseiro. Xuntos gobernaron a Comarca como unha parodia de estado moderno, con ruf\u00edans armados, talla de \u00e1rbores, destruci\u00f3n de fermosos edificios antigos e fea industrializaci\u00f3n.\nA Comarca foi liberada coa axuda de Frodo e os seus compa\u00f1eiros ao volveren da Batalla de Ribadauga (a derradeira batalla da Guerra do Anel). A Comarca replantouse con terra do xard\u00edn de Galadriel en Lothl\u00f3rien (un agasallo para Sam). Os habitantes da Comarca consideraron o ano 1420 E.C. como o m\u00e1is produtivo e pr\u00f3spero da s\u00faa historia.\nLingua.\nOs hobbits da Comarca falaban a Oestron ou Lingua Com\u00fan da Terra Media. Por\u00e9n, Tolkien presentou o seu idioma como ingl\u00e9s moderno n\u2019\"O hobbit\" e \"O Se\u00f1or dos Aneis\", igual que usara a lingua n\u00f3rdica antiga para os nomes dos ananos. Para resolver este envurullo ling\u00fc\u00edstico, creou a ficci\u00f3n de que as linguas de certas partes da Terra Media foran \u00abtraducidas\u00bb a diversas linguas europeas, inventando o idioma dos Xinetes de Rohan, o roh\u00edrrico, que logo \u00abtraduciu\u00bb como o dialecto mercio do ingl\u00e9s antigo, que co\u00f1ec\u00eda ben. Deste xeito estabeleceuse unha relaci\u00f3n semellante a unha li\u00f1axe entre Rohan e a Comarca.\nGoberno.\nA Comarca ti\u00f1a un goberno moi b\u00e1sico. O alcalde de Pedra Furada era o cargo de maior rango e, na pr\u00e1ctica, equivalente ao alcalde da Comarca. Hab\u00eda un \"Servizo de Carteiros\" para o correo e 12 \"oficiais\" (tres por cada caderna) da \"Vixilancia\" para a polic\u00eda; a s\u00faa funci\u00f3n principal era reunir o gando extraviado. A xeito de reforzos hab\u00eda un n\u00famero vari\u00e1bel de \"Fronteirizos\", un corpo non oficial que vixiaba as raias. No per\u00edodo d\u2019\"O Se\u00f1or dos Aneis\", hab\u00eda moitos m\u00e1is Fronteirizos do habitual, un dos poucos indicios que ti\u00f1an os hobbits sobre os turbulentos tempos que corr\u00edan. Os l\u00edderes das principais familias exerc\u00edan autoridade sobre os seus territorios.\nO Se\u00f1or de Gamoedo, xefe hereditario do clan Brandigamo, gobernaba Gamoedo e ti\u00f1a unha certa autoridade sobre o Estrago, xusto al\u00e9n do r\u00edo Brandivi\u00f1o.\nDe maneira similar, o xefe do clan Tuc, a mi\u00fado chamado \u00abO Tuc\u00bb, gobernaba a morada ancestral dos Grandes Smials dos Tuc, a vila de Redobrada e a zona da \"Terra de Tuc\", e desempe\u00f1aba o cargo de Thain.\nInspiraci\u00f3n.\nUn calco de Inglaterra.\nShippey escribe que a Comarca non \u00e9 simplemente evocadora de Inglaterra: Tolkien esmerouse en crear a Comarca como un calco de Inglaterra, elemento por elemento.\nExisten outras conexi\u00f3ns; Tolkien equiparaba a latitude de Hobbiton \u00e1 de Oxford (\u00e9 dicir, arredor dos 52\u00b0 N). A Comarca corresp\u00f3ndese aproximadamente coa rexi\u00f3n dos Midlands do Oeste de Inglaterra nun pasado remoto, estend\u00e9ndose a Worcestershire (onde medrou Tolkien), formando, en palabras de Shippey, \u00abunha unidade cultural moi arraigada na historia\u00bb. O nome da vila de Farthinghoe en Northamptonshire inspirou a idea de dividir a Comarca en catro cadernas (Farthings en ingl\u00e9s). Tolkien escribiu que a herba de pipa \u00abs\u00f3 florece en lugares recollidos e c\u00e1lidos, como Fondolongo\u00bb;\" no s\u00e9culo XVII, a zona de Evesham en Worcestershire era c\u00e9lebre polo seu tabaco.\nNomes enxebres.\nTolkien deulle \u00e1 Comarca un car\u00e1cter enxebre e ingl\u00e9s de diversos xeitos, dende o uso de nomes como Travesa da Bulsada (Bagshot Row no orixinal ingl\u00e9s) e o Mu\u00ed\u00f1o at\u00e9 pubs rurais con nomes com\u00fans como \u00abO Drag\u00f3n Verde\u00bb (The Green Dragon no orixinal ingl\u00e9s) en Ribadauga, \u00abA Mata de Hedra\u00bb (The Ivy Bush no orixinal ingl\u00e9s), preto de Hobbiton no cami\u00f1o de Ribadauga, e \u00abA Perca de Ouro\u00bb (The Golden Perch no orixinal ingl\u00e9s) en Cepeira, soado pola s\u00faa excelente cervexa. Michael Stanton comenta en \"J.R.R. Tolkien Encyclopedia\" que a Comarca est\u00e1 baseada en parte na nenez de Tolkien en Sarehole e en parte na vida rural inglesa en xeral con, en palabras de Tolkien, \u00abxard\u00edns, \u00e1rbores e agro sen mecanizar\u00bb. A capital da Comarca, Pedra Furada (Michel Delving no orixinal ingl\u00e9s) \u00e9 un calembur filol\u00f3xico: o nome en ingl\u00e9s soa moi semellante ao da vila Micheldever en Hampshire, pero significa \u00abMoita Cavada\u00bb de buratos-hobbit, do ingl\u00e9s antigo \"micel\", \u00abgran\u00bb e \"delfan\", \u00abcavar\u00bb.\nExperiencia durante a nenez.\nA industrializaci\u00f3n da Comarca estaba baseada na experiencia de Tolkien durante a s\u00faa nenez co estrago da paisaxe rural de Worcestershire pola difusi\u00f3n da industria pesada a medida que medraba a cidade de Birmingham. Unha interpretaci\u00f3n pos\u00edbel \u00e9 que o cap\u00edtulo \u00abLimpando a Comarca\u00bb, que relata unha revoluci\u00f3n dos hobbits e a restauraci\u00f3n da Comarca preindustrial, cont\u00e9n un elemento de desexo cumprido por parte do autor, ao que se suma o corno m\u00e1xico que Merri emprega para chamar os habitantes \u00e1 acci\u00f3n.\nAdaptaci\u00f3ns.\nCine.\nA Comarca aparece no filmes de animaci\u00f3n \"The Hobbit\" de 1977 e \"The Lord of the Rings\" de 1978.\nNa trilox\u00eda cinematogr\u00e1fica d\u2019\"O Se\u00f1or dos Aneis\" de Peter Jackson, a Comarca aparece en ' e en '. As escenas da Comarca rod\u00e1ronse nunha localizaci\u00f3n preto de Matamata, en Nova Zelandia. Trala rodaxe, devolveuse a zona ao seu estado natural, pero mesmo sen o set do filme, converteuse nunha importante atracci\u00f3n tur\u00edstica. Por mor do mal tempo, non foi pos\u00edbel demoler inmediatamente 18 dos 37 buratos-hobbit; antes de que se puidesen retomar as obras, a afluencia de turistas superou as 12 000 visitas anuais \u00e1 granxa de Ian Alexander, onde estiveran situadas Hobbiton e Vila Bulsa.\nA versi\u00f3n de Prebe de Jackson presenta constantemente un aspecto desagrad\u00e1bel e ameazador, ao que se suman efectos especiais e o Ollo de Sauron cando Frodo pon o Anel. Na adaptaci\u00f3n animada de Ralph Bakshi d\u2019\"O Se\u00f1or dos Aneis\" de 1978, Alan Tilvern puxo a voz de Orxeiro Manteiga (como \u00abPousadeiro\u00bb); David Weatherley interpretou a Manteiga na versi\u00f3n de Jackson, mentres que James Grout foi o actor elixido para o serial radiof\u00f3nico d\u2019\"O Se\u00f1or dos Aneis\" producido por BBC Radio en 1981. Na adaptaci\u00f3n rusa de baixo orzamento d\u2019\"A Irmandade do Anel\" de 1991, titulada \"Khraniteli\", Manteiga aparece como \u00abLavr Narkiss\u00bb, interpretado por Nikolay Burov. Na miniserie televisiva de Yle de 1993 \"Hobitit\", o papel de Manteiga (\u00abViljami Voivalvatti\u00bb en fin\u00e9s, que significa \u00abGuillerme Manteiga\u00bb) recaeu en Mikko Kivinen.\nJackson volveu inclu\u00edr a Comarca nos seus filmes ' e '. As escenas da Comarca rod\u00e1ronse na mesma localizaci\u00f3n.\nXogos.\nNo videoxogo de estratexia en tempo real \"\" de 2006, a Comarca aparece como nivel na campa\u00f1a da facci\u00f3n malvada, na que o xogador a invade comandando un ex\u00e9rcito de trasnos, e como mapa no modo multixogador de escaramuza.\nNo MMORPG \"The Lord of the Rings Online\" de 2007, a Comarca aparece case na s\u00faa totalidade como unha das principais rexi\u00f3ns do xogo. A Comarca est\u00e1 habitada por centos de personaxes non xogadores, e o xogador pode participar en centos de misi\u00f3ns. As \u00fanicas partes do mapa orixinal de Christopher Tolkien que non est\u00e1n inclu\u00eddas no xogo son algunhas zonas da Caderna Oeste e a maior\u00eda da Caderna Sur. Amais, parte da Caderna Norte forma parte da rexi\u00f3n de Tardefosca, por motivos de xogabilidade.\nNo videoxogo de acci\u00f3n \"\" de 2009, a Comarca aparece como un dos campos de batalla durante a campa\u00f1a da facci\u00f3n malvada, na que se ve arrasada polas forzas de Mordor.\nGames Workshop tam\u00e9n produciu en 2004 un suplemento titulado \"The Scouring of the Shire\" para o xogo de batallas estrat\u00e9xicas \"The Lord of the Rings\". Este suplemento conti\u00f1a regras para un gran n\u00famero de miniaturas que representaban o estado da Comarca trala conclusi\u00f3n da Guerra do Anel."}
{"id": "212833", "revid": "23204", "url": "https://gl.wikipedia.org/wiki?curid=212833", "title": "The Shire", "text": ""}
{"id": "212834", "revid": "89787", "url": "https://gl.wikipedia.org/wiki?curid=212834", "title": "Dinast\u00eda Kamehameha", "text": "A Dinast\u00eda Kamehameha (\"Hale O Kamehameha\" en lingua hawaiana) ou Casa Kamehameha, foi a familia reinante do Reino de Hawai entre a unificaci\u00f3n das illas por Kamehameha I en 1810 e a morte de Kamehameha V en 1872. A dinast\u00eda descende da Familia Ke\u014dua, xa que Kamehameha I era o segundo fillo de Ke\u014dua Nui.\nAs s\u00faas principais contribuci\u00f3ns foron a instituci\u00f3n dunha forma de goberno baseada na constituci\u00f3n, a abolici\u00f3n dos antigos sistemas de normas e leis hawaianas (co\u00f1ecidas como \"Kapu\") en favor das leis occidentais, a proclamaci\u00f3n do Edicto de Tolerancia dando liberdade de relixi\u00f3n, e a promulgaci\u00f3n da Gran Mahele, que permitiu a propiedade privada das terras por primeira vez en Hawai."}
{"id": "212836", "revid": "23204", "url": "https://gl.wikipedia.org/wiki?curid=212836", "title": "Balrog", "text": "Os Balrogs son criaturas demon\u00edacas ficticias pertencentes \u00f3 legendarium de J. R. R. Tolkien, que te\u00f1en a habilidade de manexar o lume, e outros poderes do mal. O nome \"Balrog\" \u00e9 unha palabra sindarin que significa \"demo de poder\", sendo \"Valarauko\" a s\u00faa versi\u00f3n en quenya. (\"Vala\", significa \"poder\", \"rauko[r]\", demo). A\u00ednda que a s\u00faa primeira aparici\u00f3n expresa foi na novela \"O Se\u00f1or dos Aneis\", existen menci\u00f3ns noutros libros anteriores de Tolkien, como \"O Silmarillion\".\nDescrici\u00f3n.\nOs balrogs son Maiar \u00f3 servizo de Melkor e Sauron descritos como seres enormes e ameazantes, coa habilidade de controlar o lume, a escuridade e as tebras. Induc\u00edan terror en inimigos e aliados por igual, e a mera menci\u00f3n do seu nome fac\u00eda tremer \u00f3s m\u00e1is valentes guerreiros. Acostumaban ir armados con l\u00e1tegos \u00edgneos de varias puntas, e \u00e1s veces con enormes espadas de chamas.\nA\u00ednda que nos libros d\u00e9ixase ver pouco da intelixencia e motivaci\u00f3ns dos balrogs, suponse que ti\u00f1an grandes intelectos, debido \u00f3 seu pasado Maia. Os balrogs foron os \u00fanicos subordinados de Melkor con xenu\u00edna lealdade cara \u00f3 seu se\u00f1or, como se ve cando o rescataron de Ungoliant."}
{"id": "212837", "revid": "25871", "url": "https://gl.wikipedia.org/wiki?curid=212837", "title": "Ke\u014dua Kalanikupuapa\u02bbikalaninui Ahilapalapa", "text": ""}
{"id": "212838", "revid": "25871", "url": "https://gl.wikipedia.org/wiki?curid=212838", "title": "Ke\u014dua Nui", "text": ""}
{"id": "212839", "revid": "23204", "url": "https://gl.wikipedia.org/wiki?curid=212839", "title": "William D'Antonio", "text": "William V. D'Antonio, nado en New Haven o 7 de febreiro de 1926, \u00e9 un soci\u00f3logo estadounidense.\nTraxectoria.\nEstudou en Yale e Winsconsin, doutor\u00e1ndose en sociolox\u00eda e antropolox\u00eda na Universidade Estatal de M\u00edchigan, comezando a dar clases de sociolox\u00eda nesa universidade, pasando \u00e1 de Notre Dame (1959-1971), pasando \u00e1 Universidade de Connecticut entre 1971 e 1982 deixando as clases para asumir o posto de oficial executivo da American Sociological Association, onde se mantivo ata 1991. En 1993 incorporouse \u00e1 Universidade Cat\u00f3lica de Am\u00e9rica como profesor investigador adxunto. Foi tam\u00e9n presidente da Sociedade para o Estudo Cient\u00edfico da Relixi\u00f3n (1978-1979), da Sociedade para a Sociolox\u00eda da Relixi\u00f3n (1993) e do Instituto Internacional de Sociolox\u00eda (1992-1993). Desde 1987 dirixe unha serie de enquisas para o \"National Catholic Reporter\" para o co\u00f1ecemento das actitudes dos cat\u00f3licos estadounidenses."}
{"id": "212842", "revid": "56817", "url": "https://gl.wikipedia.org/wiki?curid=212842", "title": "Gwaihir", "text": "Gwaihir \u00e9 unha criatura ficticia que pertence \u00f3 legendarium do escritor brit\u00e1nico J. R. R. Tolkien e que aparece nas novelas \"O hobbit\" e \"O Se\u00f1or dos Aneis\". \u00c9 unha aguia xigante descendente de Thorondor, e toma o seu lugar como rei das aguias na Terceira Idade do Sol.\nA s\u00faa primeira aparici\u00f3n (a\u00ednda que sen ser nomeado explicitamente) na historia da Terra Media foi no ano 2941 T. E. cando xunto a un grupo de aguias baixo o seu mando, rescatou a Compa\u00f1\u00eda de Thorin, a Bilbo Bulseiro e a Gandalf do ataque dos lobos de Isengarda no Claro dos Lobos nas Monta\u00f1as Bretemosas.\nNo mesmo ano participou na Batalla dos Cinco Ex\u00e9rcitos \u00f3 p\u00e9 da Monta\u00f1a Solitaria conducindo a t\u00f3dalas Aguias das monta\u00f1as e loitando a favor de ananos, homes e elfos, sendo decisiva a s\u00faa acci\u00f3n.\nGwaihir tam\u00e9n axuda a Gandalf o Gris, cando o salva do cativerio de Saruman na torre de Orthanc en Isengarda, e tam\u00e9n presta axuda a Gandalf \u00f3 sacalo do pico de Zirak-Zigil despois da Batalla co Balrog.\n\u00d3 final da historia, Gwaihir remata a misi\u00f3n do seu antergo Thorondor de axudar \u00f3s homes e \u00f3s elfos, cando voa cara \u00e1 Batalla nas Portas de Mordor. Xunto a Gandalf, vai \u00f3 rescate de Frodo cando se produce a ca\u00edda de Sauron. Xunto a el voaba o seu irm\u00e1n Landroval."}
{"id": "212843", "revid": "25871", "url": "https://gl.wikipedia.org/wiki?curid=212843", "title": "Illa de Hawaii", "text": ""}
{"id": "212844", "revid": "23204", "url": "https://gl.wikipedia.org/wiki?curid=212844", "title": "Aguia (Terra Media)", "text": "As Aguias son as m\u00e1is grandes e nobres aves creadas por Manw\u00eb e Yavanna antes do despertar dos Fillos de Il\u00favatar. Segundo os di\u00e1logos sostidos entre estes dous Valar, recollidos no Silmarillion, Manw\u00eb reveloulle a Yavanna que na Canci\u00f3n dos Ainur os cantos de ambos se elevaran xuntos. Isto quer\u00eda dicir que o reino de Manw\u00eb (o ar) e o de Yavanna (os seres vivos) crear\u00edan algo xuntos. Manw\u00eb p\u00faxolles a estas aguias esp\u00edritos benaventurados para que deste xeito fosen os seus nobres vasalos, vix\u00edas e mensaxeiros.\nHistoria.\nA s\u00faa misi\u00f3n principal era a de ser mensaxeiras de Manw\u00eb, a\u00ednda que tam\u00e9n ti\u00f1an a de axudar \u00f3s elfos e \u00f3s homes contra Morgoth, na Primeira Idade do Sol, cando o seu l\u00edder era Thorondor. Durante esta Idade, rescataron a Maedhros e Fingon, a Beren e L\u00fathien cando roubaron o Silmaril da coroa de Morgoth, a Fingolfin no seu combate contra Morgoth e rescataron o seu corpo para que descansara nun lugar a salvo, preto da cidade de Gondolin. Tam\u00e9n participaron na Guerra da C\u00f3lera.\nNa Segunda Idade, cando a condenaci\u00f3n de N\u00famenor se achegaba, moitos homes creron ver, entre as escuras nubes de treboada, \u00e1s aguias de Manw\u00eb voando cara a eles dende o Occidente en formaci\u00f3n de combate, e interpret\u00e1rono como un sinal da ira dos Valar.\nNa Terceira Idade, as aguias das Monta\u00f1as Bretemosas, dirixidas por Gwaihir, axudaron a Gandalf e a Radagast. Antes da Batalla dos Cinco Ex\u00e9rcitos, axudaron a Gandalf, \u00f3s ananos e a Bilbo Bulseiro, ademais de que participaron en dita batalla. Durante a Guerra do Anel liberaron a Gandalf de Orthanc e rescataron a Frodo e a Sam das ladeiras en chamas de Orodruin.\nDescrici\u00f3n.\nAs aguias eran realmente xigantescas. Na Primeira Idade ti\u00f1an ata 30 metros de envergadura das \u00e1s. Na Terceira Idade eran m\u00e1is pequenas, pero a\u00ednda o suficientemente grandes como para levar \u00e1s costas a un home. Ademais, pod\u00edan falar as linguas dos homes e elfos e viv\u00edan moito tempo."}
{"id": "212846", "revid": "89787", "url": "https://gl.wikipedia.org/wiki?curid=212846", "title": "Kamehameha I", "text": " \nKamehameha I, nado en Kapakai en 1758 e finado en Kamakahonu o 8 de maio de 1819, tam\u00e9n co\u00f1ecido como Kamehameha o Grande, foi un mandatario hawaiano. Conquistou o Arquip\u00e9lago de Hawai e estableceu formalmente o Reino de Hawai en 1810.\nTraxectoria.\nO seu nome completo \u00e9 Kalani Pai\u02bbea Wohi o Kaleikini Keali\u02bbikui Kamehameha o \u02bbIolani i Kaiwikapu kaui Ka Liholiho K\u016bnui\u0101kea. Mediante a creaci\u00f3n de alianzas coas principais potencias coloniais do Pac\u00edfico, Kamehameha preservou a independencia de Hawai baixo o seu mandato. A figura de Kamehameha destaca especialmente pola s\u00faa vehemente defensa dos valores tradicionais hawaianos e do sistema kapu que rex\u00eda as leis e a relixi\u00f3n. Tam\u00e9n \u00e9 recordado pola \"K\u0101n\u0101wai M\u0101malahoe\", unha lei que protex\u00eda os dereitos humanos dos non combatentes en tempos de guerra.\nNo ano 1871, Kamehameha V estableceu por decreto a festividade do D\u00eda Kamehameha, na honra \u00f3 rei Kamehameha I. Esta festa s\u00e9guese a celebrar o 11 de xu\u00f1o t\u00f3dolos anos. Asemade, erixiuse unha estatua na s\u00faa lembranza en Ali\u02bbi\u014dlani Hale, sede do sistema xudicial de Hawai. Existen outras d\u00faas estatuas id\u00e9nticas en Kohala e no Capitolio dos Estados Unidos."}
{"id": "212847", "revid": "5863", "url": "https://gl.wikipedia.org/wiki?curid=212847", "title": "Imeldo Corral", "text": "Imeldo Corral Gonz\u00e1lez, nado en Ferrol o 7 de xullo de 1889 e finado na mesma cidade o 8 de setembro de 1976, foi un pintor galego.\nTraxectoria.\nDeixou unha produci\u00f3n de m\u00e1is de d\u00faas mil obras, sobre todo de paisaxes e mari\u00f1as da s\u00faa comarca, con t\u00edtulos como \"Ma\u00f1\u00e1n de neboeiro\", \"Unha corredoira\", \"R\u00edo de S\u00e1a\", \"O Souto\", \"Autorretrato\", \"Br\u00e9tema en San Paulo D'enriba\", \"Sol da ma\u00f1a nos casti\u00f1eiros\"...\nFoi membro numerario da Real Academia de Belas Artes do Rosario da Coru\u00f1a e membro de honra da Sociedad Art\u00edstica Ferrolana. O concello de Ferrol outorgoulle a Medalla ao M\u00e9rito Art\u00edstico en 1976.\nEstudou aos dezaoito anos un ano de Debuxo na Escola de Artes e Oficios de Ferrol. Logo trasl\u00e1dase a Madrid, onde traballou como copista no Museo do Prado. No entanto, fac\u00eda debuxos e pinturas en \u00f3leo, pastel e acuarela.\nRealizou a s\u00faa primeira exposici\u00f3n en 1912 en Madrid canda outros pintores galegos da man do Centro Galego de Madrid. Formou parte de d\u00faas exposici\u00f3ns colectivas na Coru\u00f1a en 1917 e 1918. Ese \u00faltimo ano ten lugar a s\u00faa primeira exposici\u00f3n individual, en Madrid.\nNos seguintes anos, seguiu expo\u00f1endo en Galicia. Tam\u00e9n presentou a s\u00faa obra en cidades como Le\u00f3n ou Barcelona. Chegou a expor en Buenos Aires a trav\u00e9s do Centro Galego da capital arxentina."}
{"id": "212848", "revid": "23204", "url": "https://gl.wikipedia.org/wiki?curid=212848", "title": "Alatar", "text": ""}
{"id": "212849", "revid": "23204", "url": "https://gl.wikipedia.org/wiki?curid=212849", "title": "Pallando", "text": ""}
{"id": "212850", "revid": "25871", "url": "https://gl.wikipedia.org/wiki?curid=212850", "title": "Kamehameha o Grande", "text": ""}
{"id": "212851", "revid": "25871", "url": "https://gl.wikipedia.org/wiki?curid=212851", "title": "Kalani Pai\u02bbea Wohi o Kaleikini Keali\u02bbikui Kamehameha o \u02bbIolani i Kaiwikapu kaui Ka Liholiho K\u016bnui\u0101kea", "text": ""}
{"id": "212853", "revid": "98629", "url": "https://gl.wikipedia.org/wiki?curid=212853", "title": "Saint-Nazaire", "text": "Saint-Nazaire, en bret\u00f3n Sant-Nazer \u00e9 unha cidade francesa, do departamento de Loira Atl\u00e1ntico, situada no norte do estuario do r\u00edo Loira.\nHistoria.\nO nome da cidade prov\u00e9n de san Nazario, que viaxou con Celso de Mil\u00e1n e evanxelizou os habitantes da rexi\u00f3n. Os seus corpos foron descubertos preto de Mil\u00e1n en 395.\nO burgo primitivo data do s\u00e9culo XV. Saint-Nazaire naceu co seu porto e creceu coa construci\u00f3n naval.\nEn 1808 era unha aldea de pescadores e \"lamaneurs\" (pilotos que gu\u00edan os barcos comerciais no estuario), constru\u00edda sobre un promontorio rochoso onde resid\u00edan mari\u00f1eiros, pescadores, comerciantes e artes\u00e1ns.\nA construci\u00f3n naval comezou no s\u00e9culo XVIII nas ribeiras do r\u00edo Brivet, barrio incorporado ao concello en 1865. Nos anos 1860 implantouse un primeiro estaleiro.\nDurante a segunda guerra mundial o ex\u00e9rcito de ocupaci\u00f3n alem\u00e1n constru\u00edu unha base submarina na localizaci\u00f3n da d\u00e1rsena de Saint-Nazaire, daquelas o \u00fanico porto do Atl\u00e1ntico oeste capaz de recibir os grandes acoirazados alem\u00e1ns.\nEn 1942 e 1943 suced\u00e9ronse intensos bombardeos aliados sobre a cidade, quedando esta completamente destru\u00edda. Tras a liberaci\u00f3n da cidade, o 11 de maio de 1945, foi reconstru\u00edda baixo a direcci\u00f3n do arquitecto No\u00ebl Lemaresquier.\nO porto.\nO Porto Atl\u00e1ntico Nantes Saint-Nazaire \u00e9 o primeiro porto da costa atl\u00e1ntica francesa e o cuarto porto mar\u00edtimo de Francia.\nCun tr\u00e1fico exterior anual de 30 mill\u00f3ns de toneladas, acolle cada ano m\u00e1is de 3.000 barcos mercant\u00eds. \nDe Saint-Nazaire saen tres veces por semana os ferris que levan at\u00e9 Xix\u00f3n os cami\u00f3ns de transporte de mercador\u00edas.\nA ponte.\nEn 1975 entrou en servizo a ponte colgante que atravesa o estuario do Loira na s\u00faa desembocadura, entre Saint-Nazaire e Saint-Br\u00e9vin. \u00c9 a ponte m\u00e1is longa de Francia, cun total de 3356 m e 720 m na s\u00faa parte atirantada."}
{"id": "212854", "revid": "23204", "url": "https://gl.wikipedia.org/wiki?curid=212854", "title": "Istari", "text": "Os Istari (en singular Istar) son personaxes ficticios que forman parte do legendarium creado polo escritor brit\u00e1nico J. R. R. Tolkien. Eran un grupo de maiar enviados \u00e1 Terra Media polos Valar na Terceira Idade do Sol para axudar \u00e1s razas libres na s\u00faa loita contra Sauron. Chamados tam\u00e9n Ithryn (en singular Ithron) na lingua sindarin, foron m\u00e1is comunmente co\u00f1ecidos como magos.\nMembros.\nFron cinco os Istari enviados \u00e1 Terra Media:\nHistoria.\nChegaron arredor do ano 1000 T. I. e cando apareceron na Terra Media semellaban homes anci\u00e1ns para os que os anos pasaban paseni\u00f1o.\nMoi poucos entre os habitantes da Terra Media co\u00f1ec\u00edan a natureza dos Istari e moitos pensaron que se trataban de elfos ou homes sabios. A pesar das s\u00faas metas e a s\u00faa orixe, os Istari eran capaces de abeirar sentimentos humanos. Deste xeito, Gandalf sent\u00eda un gran afecto polos hobbits e outros pod\u00edan sentirse inclinados polos sentimentos humanos m\u00e1is negativos como a cobiza, a envexa ou a desexo de poder.\nSaruman era entre eles o de maior poder e o xefe do Consello Branco. No ano 2759 TI foi convidado polos gobernantes de Gondor e Rohan a instalarse en Isengarda. Saruman era un sabio na arte dos Aneis de Poder e foi corrompido progresivamente polo desexo de posu\u00edr os Aneis e pola influencia directa de Sauron a trav\u00e9s do palant\u00edr de Orthanc. Finalmente foi corrompido totalmente e converteuse nun aliado de Sauron na Guerra do Anel ata que foi derrotado polos Ents e Gandalf, quen quebrou a s\u00faa vara expuls\u00e1ndoo do Consello Branco. Saruman morrer\u00eda m\u00e1is tarde a mans dun dos seus propios vasalos, Gr\u00edma Lingua de Verme, na Comarca trala destruci\u00f3n do Anel \u00danico.\nDurante a Guerra do Anel, Gandalf liderou \u00f3s pobos libres na s\u00faa vitoria fronte a Sauron. Trala destruci\u00f3n de Sauron, Gandalf abandonou a Terra Media atravesando o Gran Mar xunto cos portadores do anel e os elfos."}
{"id": "212855", "revid": "25871", "url": "https://gl.wikipedia.org/wiki?curid=212855", "title": "Kaahumanu", "text": ""}
{"id": "212861", "revid": "89787", "url": "https://gl.wikipedia.org/wiki?curid=212861", "title": "The Pick of Destiny", "text": "The Pick of Destiny \u00e9 o segundo \u00e1lbum da banda estadounidense de comedy rock Tenacious D, e \u00e9 a banda sonora da pel\u00edcula hom\u00f3nima. Editouse o 14 de novembro de 2006, e est\u00e1 producido por John King, e conta coas colaboraci\u00f3ns de Meat Loaf, Ronnie James Dio e Dave Grohl.\nListaxe de canci\u00f3ns.\nTodos os temas escritos por Jack Black e Kyle Gass, ag\u00e1s as indicadas."}
{"id": "212863", "revid": "7523", "url": "https://gl.wikipedia.org/wiki?curid=212863", "title": "Manuel S\u00e1nchez Murias", "text": ""}
{"id": "212864", "revid": "29398", "url": "https://gl.wikipedia.org/wiki?curid=212864", "title": "Queralt", "text": ""}
{"id": "212865", "revid": "98629", "url": "https://gl.wikipedia.org/wiki?curid=212865", "title": "Luciano Reigosa", "text": "Luciano Reigosa Mart\u00edn, nado en Vigo foi un futbolista galego que xogaba na demarcaci\u00f3n de extremo dereita.\nTraxectoria.\nMilitaba no Real Club Fortuna de Vigo cando este se fusionou co Real Vigo Sporting Club para formar o Real Club Celta de Vigo, pasando a formar parte do primeiro equipo do mesmo, onde compartir\u00eda dianteira con Chicha, Gerardito, Lu\u00eds Correa, Pedro Pinilla e Polo.\nFormou parte do Celta que ga\u00f1ou non s\u00f3 o primeiro campionato galego no que participou se non en repetidas ocasi\u00f3n neses anos.\nTam\u00e9n formou parte o 30 de decembro de 1928 do equipo que inaugurou o campo de Bala\u00eddos contra o Real Uni\u00f3n de Ir\u00fan, encontro que rematou cun contundente 7-0.\nLuciano Reigosa tam\u00e9n defendeu as cores da Selecci\u00f3n galega de f\u00fatbol, conseguindo goles como o marcado \u00e1 selecci\u00f3n de Lisboa o 7 de xaneiro de 1923\nO extremo galego permaneceu no Celta de Vigo durante as primeiras 10 tempadas da historia do club celeste, ao final das cales se lle deu unha merecida homenaxe ante o Deportivo da Coru\u00f1a na que venceu o club vigu\u00e9s por 1-0, con gol de Valcarcel."}
{"id": "212866", "revid": "89787", "url": "https://gl.wikipedia.org/wiki?curid=212866", "title": "Ardeidos", "text": "Os ardeidos (Ardeidae) son unha familia de aves Pelecaniformes que incl\u00fae m\u00e1is de 60 especies, cuxos membros m\u00e1is co\u00f1ecidos son as garzas (tam\u00e9n comprende os abetouros e gazotas). Os ardeidos hai quen os clasifica dentro da orde Ciconiiformes.\nSon aves patilongas, e algunhas especies chegan a medir at\u00e9 85\u00a0cm de alto. Xeralmente a s\u00faa plumaxe \u00e9 branca, o seu peteiro amarelo e as s\u00faas longas patas grises, a\u00ednda que a plumaxe var\u00eda segundo a estaci\u00f3n do ano. Alim\u00e9ntanse de peixes, crust\u00e1ceos e pequenos anfibios, e te\u00f1en como h\u00e1bitat as zonas pantanosas ou pr\u00f3ximas aos lagos de todo o mundo.\nXeralmente son aves solitarias, pero \u00e9 normal velas reunidas en comunidade na \u00e9poca de cr\u00eda. Ani\u00f1an en \u00e1rbores altas, onde fan ni\u00f1os rudos, practicamente planos, e chegan a po\u00f1er at\u00e9 6 ovos.\nTaxonom\u00eda.\nOs ardeidos subdiv\u00eddense en catro subfamilias e 19 x\u00e9neros, alg\u00fans discutidos:"}
{"id": "212867", "revid": "12452", "url": "https://gl.wikipedia.org/wiki?curid=212867", "title": "Ardeidae", "text": ""}
{"id": "212868", "revid": "5863", "url": "https://gl.wikipedia.org/wiki?curid=212868", "title": "Mistral (m\u00edsil)", "text": "Mistral \u00e9 a denominaci\u00f3n dun m\u00edsil terra-aire fabricado por MBDA e con orixe en Francia.\nCaracter\u00edsticas.\nMistral \u00e9 un m\u00edsil port\u00e1til de curto alcance dese\u00f1ado para ser lanzado desde diferentes plataformas: veh\u00edculos de superficie, buques, helic\u00f3pteros, mediante sistemas port\u00e1tiles... O seu desenvolvemento comezou en 1974 e a elecci\u00f3n do contratista principal para fabricalo, Matra (m\u00e1is tarde renomeada como Matra BAE Dynamics, m\u00e1is tarde convertida en MBDA trala fusi\u00f3n con Aeroespatiale Matra e Alenia Marconi Systems), f\u00edxose en 1980. As primeiras probas do m\u00edsil tiveron lugar entre 1983 e 1988 e entrou en produci\u00f3n en 1989. Est\u00e1 despregado nunhas 40 forzas armadas de 27 pa\u00edses distintos, cunhas 16.000 unidades encargadas.\nO m\u00edsil alcanzou a capacidade operativa entrando en servizo para as tres Forzas Armadas francesas en 1990. Ten unha masa de 19\u00a0kg, un alcance m\u00e1ximo de intercepci\u00f3n de 6\u00a0km e unha altura m\u00e1xima de voo de 3\u00a0km, alcanzando velocidades de Mach 2,5. F\u00edxase pasivamente no obxectivo usando a cabeza frontal infravermella que traballa a d\u00faas lonxitudes de onda: 3 e 5 \u03bcm. A cabeza buscadora ten un \u00e1ngulo de visi\u00f3n estreito para evitar ser confundida polas posibles contramedidas do obxectivo.\nNo momento do lanzamento o Mistral \u00e9 propulsado por un pequeno motor que lle da un pulo inicial e que \u00e9 exectado para a entrada en acci\u00f3n do motor principal de propelente s\u00f3lido. Tralo lanzamento o m\u00edsil desprega catro aletas no frontal para o control da direcci\u00f3n.\nLanzadores.\nO Mistral pode ser usado desde unha variedade de sistemas de lanzamento, entre os que se contan:"}
{"id": "212869", "revid": "23204", "url": "https://gl.wikipedia.org/wiki?curid=212869", "title": "Rep\u00fablica Socialista Checoslovaca", "text": "A Rep\u00fablica Socialista Checoslovaca foi o nome oficial de Checoslovaquia entre 1960 a finais de 1989, pouco despois da Revoluci\u00f3n de Veludo), era un estado sat\u00e9lite da Uni\u00f3n Sovi\u00e9tica que formaba parte do Bloque do leste.\nTras o Golpe de estado de 1948, que supuxo a toma do poder polo Partido Comunista de Checoslovaquia co apoio da URSS, o pa\u00eds declarouse unha rep\u00fablica popular logo que a Constituci\u00f3n do Nove de Maio entrara en vigor. O nome tradicional \"\u010ceskoslovensk\u00e1 republika\" (\"Rep\u00fablica Checoslovaca\") mudouse o 11 de xullo de 1960 que a Constituci\u00f3n de Checoslovaquia de 1960 se tornara oficial, como un s\u00edmbolo da \"vitoria final do socialismo\" no pa\u00eds, e permaneceu as\u00ed ata a Revoluci\u00f3n de Veludo. O pa\u00eds era membro do Pacto de Varsovia e do Consello de Axuda Mutua Econ\u00f3mica"}
{"id": "212870", "revid": "31271", "url": "https://gl.wikipedia.org/wiki?curid=212870", "title": "Rep\u00fablica Socialista de Checoslovaquia", "text": ""}
{"id": "212871", "revid": "85894", "url": "https://gl.wikipedia.org/wiki?curid=212871", "title": "Luis Lamas Novo", "text": "Luis Alberto Lamas Novo, nado en Lugo o 3 de xullo de 1971, \u00e9 un avogado e pol\u00edtico galego do PPdeG.\nTraxectoria.\nLicenciado en Dereito pola Universidade da Coru\u00f1a (1994) e m\u00e1ster en Prevenci\u00f3n de Riscos Laborais pola Universidade Polit\u00e9cnica de Catalu\u00f1a (2004). Foi Presidente de Novas Xeraci\u00f3ns na provincia de Lugo (1992-2002), concelleiro no Concello de Lugo (1995-2003) e Vicesecretario Provincial do PP en Lugo (2003-2006). Foi profesor da Escola Universitaria de Relaci\u00f3ns Laborais do Campus de Lugo dende 1998 e asesor xur\u00eddico da Mutua Galega en Lugo e Castela Le\u00f3n (2002). O 18 de maio de 2009 foi nomeado presidente de Sogama e desempe\u00f1ou ademais a subdirecci\u00f3n do centro."}
{"id": "212872", "revid": "5863", "url": "https://gl.wikipedia.org/wiki?curid=212872", "title": "Manuel Brea Abades", "text": "Manuel Brea Abades, nado en Cereixo (A Estrada) en 1891 e finado o 8 de novembro de 1931, foi un xornalista e escritor galego.\nTraxectoria.\nEmigrou a Arxentina en 1909, foi celador dun hospital en Buenos Aires. Amigo persoal e colaborador do presidente arxentino Hip\u00f3lito Yrigoyen, colaborou no peri\u00f3dico \"La Naci\u00f3n\". Retornou a Galicia en 1920, foi presidente da Federaci\u00f3n Agraria da Estrada e tomou parte na fundaci\u00f3n de \"El Emigrado\" en representaci\u00f3n dos emigrados da Arxentina. En 1921, desconforme coa li\u00f1a de \"El Emigrado\" ao que quer\u00eda darlle un rumbo pol\u00edtico m\u00e1is neutral para contribu\u00edr \u00e1 reunificaci\u00f3n do agrarismo local, fundou o peri\u00f3dico \"La Estrada\". Volveu marchar a Buenos Aires en decembro de 1926, asociouse \u00e1 Uni\u00f3n Estradense, traballou no diario \"La Acci\u00f3n\" e dirixiu o semanario \"El Ideal Argentino\". Novamente retornado \u00e1 Estrada, na Segunda Rep\u00fablica foi director de \"Estrada Republicana\" e \"La Rep\u00fablica\" de Silleda, e correspondente de diversos xornais da emigraci\u00f3n como \"La Libertad\" e \"Galicia\" de Buenos Aires. Foi tiroteado polo cura de Rub\u00edn, Manuel L\u00f3pez Garc\u00eda, o 1 de novembro de 1931, finando d\u00edas despois.\nVida persoal.\nCasou en Buenos Aires con Dolores Fern\u00e1ndez e foi pai de Jos\u00e9 Amor, Mar\u00eda Ang\u00e9lica, Higinio, Francisco, Carmen e Elida Brea Fern\u00e1ndez."}
{"id": "212873", "revid": "75439", "url": "https://gl.wikipedia.org/wiki?curid=212873", "title": "Sergio Marqu\u00e9s", "text": "Sergio Rutilio Marqu\u00e9s Fern\u00e1ndez, nado en Xix\u00f3n o 4 de agosto de 1946 e finado na mesma cidade o 8 de maio de 2012, foi un pol\u00edtico asturiano. Ocupou o cargo de Presidente do Principado de Asturias entre 1995 e 1999.\nTraxectoria.\nLicenciouse en Dereito pola Universidade de Oviedo. En 1977 entrou a formar parte da Alianza Popular. Formou parte da candidatura dese partido \u00e1 Xunta Xeral do Principado de Asturias nas elecci\u00f3ns auton\u00f3micas de 1987, resultando elixido deputado e renovando o escano en 1991. En setembro de 1993, foi elixido vicepresidente do Partido Popular asturiano.\nTras a renuncia de Isidro Fern\u00e1ndez Rozada, encabeza a candidatura do PP \u00e1 Xunta Xeral do Principado, resultando vencedor, con maior\u00eda simple, fronte \u00e1 encabezada polo ent\u00f3n Presidente do Principado Antonio Trev\u00edn. Foi investido Presidente do Principado e ostentou o cargo at\u00e9 as elecci\u00f3ns de 1999.\nMais o seu mandato non estivo exento de pol\u00e9micas. A diferenza de criterio entre parte do seu Goberno e os dirixentes rexionais e estatais do PP (especialmente con Francisco \u00c1lvarez-Cascos, de quen se dixo que quer\u00eda gobernar Asturias desde Madrid) fixeron que Sergio Marqu\u00e9s decidise romper as relaci\u00f3ns co seu partido, e o 2 de decembro de 1998 fundou a Uni\u00f3n Renovadora Asturiana (URAS), partido que xiraba arredor da s\u00faa persoa e formado case exclusivamente polos desencantados co Partido Popular. Continuou adiante co seu goberno, en minor\u00eda, e concorreu como cabeza de lista nas elecci\u00f3ns auton\u00f3micas de 1999, obtendo un pobre resultado (s\u00f3 3 deputados) e pasando \u00e1 oposici\u00f3n.\nMoitos dos dirixentes do PP, que en principio apoiaran as teses de Marqu\u00e9s e deixaran o PP para integrarse na URAS, foron abandonando o novo partido pouco a pouco, e nas elecci\u00f3ns auton\u00f3micas e municipais de 2003 regresaron \u00e1s filas populares. Marqu\u00e9s encabezou de novo a candidatura de URAS \u00e1 Xunta Xeral, mais desta vez non obtivo ning\u00fan escano.\nEn 2004, Marqu\u00e9s impulsou a creaci\u00f3n de Uni\u00f3n Asturianista, unha coalici\u00f3n entre o seu partido e o Part\u00edu Asturianista (PAS) de Xuan Xos\u00e9 S\u00e1nchez Vicente. Encabezou a candidatura deste novo partido \u00e1s elecci\u00f3ns auton\u00f3micas de 2007, obtendo 13.338 votos (2,2%), cos que non conseguiu escano.\nSergio Marqu\u00e9s faleceu o 8 de maio de 2012 na s\u00faa cidade natal, tras sufrir un infarto do que non puido recuperarse."}
{"id": "212880", "revid": "56817", "url": "https://gl.wikipedia.org/wiki?curid=212880", "title": "Unione Sportive Boulogne C\u00f4te d'Opale", "text": "O Union Sportive de Boulogne-sur-Mer C\u00f4te d'Opale, comunmente referido como US Boulogne ou simplemente Boulogne, \u00e9 un club de f\u00fatbol franc\u00e9s da cidade de Boulogne-sur-Mer, no Norte-Paso de Calais. Foi fundado en 1898 e actualmente compite no Championnat National, logo de descender na tempada 2011\u201312."}
{"id": "212882", "revid": "895", "url": "https://gl.wikipedia.org/wiki?curid=212882", "title": "US Boulogne", "text": ""}
{"id": "212883", "revid": "1131", "url": "https://gl.wikipedia.org/wiki?curid=212883", "title": "Xos\u00e9 Lu\u00eds Regueira Fern\u00e1ndez", "text": ""}
{"id": "212884", "revid": "1131", "url": "https://gl.wikipedia.org/wiki?curid=212884", "title": "Backstreet Boys", "text": "Backstreet Boys \u00e9 un grupo estadounidense vocal. \u00c9 unha das bandas que m\u00e1is discos vendeu de t\u00f3dolos tempos, con 130 mill\u00f3ns de exemplares. Os membros son Nick Carter, Howie Dorough, AJ McLean, Kevin Richardson e Brian Littrell. Richardson deixou o grupo en 2006 e volveu en 2012."}
{"id": "212885", "revid": "98629", "url": "https://gl.wikipedia.org/wiki?curid=212885", "title": "The Road to El Dorado", "text": "The Road to El Dorado \u00e9 un filme estadounidense dos estudios DreamWorks Animation dirixido por Eric \"Bibo\" Bergeron e Don Paul, que se estreou no 2000.\nSinopse.\nO mapa da fabulosa e m\u00edtica cidade de El Dorado, onde se atopa o maior tesouro da historia, chega a mans de dous estafadores, Tulio e Miguel, mentres se atopan presos no barco de Hern\u00e1n Cort\u00e9s. Despois de fuxir, atravesar\u00e1n todo tipo de perigos co fin de conseguir descubrir a m\u00edtica cidade e apoderarse das s\u00faas riquezas."}
{"id": "212886", "revid": "98629", "url": "https://gl.wikipedia.org/wiki?curid=212886", "title": "Ca\u00f3tica Ana", "text": "Ca\u00f3tica Ana \u00e9 un filme espa\u00f1ol dirixido por Julio Medem que se estreou no 2007.\nSinopse.\nAna (Manuela Vell\u00e9s) e a s\u00faa mellor amiga Linda (Bebe) comparten o piso que unha mecenas de novos talentos ten en Madrid, e onde tam\u00e9n se refuxian outros aspirantes a artistas, entre eles un mozo saharau\u00ed cun triste pasado e un hipnotizador estadounidense. Antes de chegar \u00e1 capital, Ana viv\u00eda co seu pai hippy, en Eivisa, onde traballaba de camareira."}
{"id": "212887", "revid": "23204", "url": "https://gl.wikipedia.org/wiki?curid=212887", "title": "Celeborn", "text": "Celeborn (en \u00e9lfico \"\u00c1rbore de prata\") \u00e9 un personaxe ficticio do mundo fant\u00e1stico creado por J. R. R. Tolkien. Era un dos m\u00e1is sabios e poderosos Se\u00f1ores Elfos de toda a Terra Media. Elfo Sindar nado durante as Idades das \u00c1rbores, na xuventude de Endor. Viviu en Beleriand, no reino de Doriath, antes da s\u00faa destruci\u00f3n. Era parente do rei Thingol. Al\u00ed co\u00f1eceu a Galadriel durante unha visita que esta fixo a Menegroth (a capital), e logo dun longo per\u00edodo de tempo na Primeira Idade) casaron e tiveron unha \u00fanica filla, Celebr\u00edan.\nCando Beleriand se afundiu baixo as augas, Celeborn e Galadriel dirix\u00edronse cara Lindon, onde permaneceron ata o s\u00e9culo oitavo da Segunda Idade, data na que se estableceron en Eregion. Tempo despois, Celeborn e Galadriel marcharon e fundaron o reino de Lothl\u00f3rien, un reino de elfos que co paso do tempo pasou a ser un dos maiores inimigos de Sauron.\nDurante a Guerra do Anel, Celeborn e Galadriel recibiron \u00f3s membros da Irmandade do Anel e d\u00e9ronlles agasallos e consello. M\u00e1is adiante, Lothl\u00f3rien resistiu tres ataques dirixidos dende Dol Guldur (no Bosque Escuro) o 11, 15 e 22 de marzo de 3019 da Terceira Idade do Sol. \u00d3 pouco de acabar a Guerra, os muros de Dol Guldur foron derrubados por Galadriel, e o lugar quedou limpo (28 de marzo de 3019 TE). O 6 de abril, Celeborn fixo un encontro con Thranduil, e ambos se repartiron o Bosque Escuro (que ademais pasar\u00eda a denominarse o \"Bosque das Follas Verdes\", ou Eryn Lasgalen): Thranduil decidiu quedar coa parte setentrional, mentres que Celeborn preferiu a parte austral, \u00e1 que chamou L\u00f3rien Oriental. O anaco que quedaba no medio d\u00e9ronllo \u00f3s Be\u00f3rnidas e \u00f3s Homes do Bosque.\nTrala partida de Galadriel, Celeborn non tardou en cansarse e retirouse a Valfendido. Pero alg\u00fan tempo despois, non se sabe exactamente cando, tam\u00e9n partiu \u00e1s Terras Imperecedoiras.\n\u00c1rbore xeneal\u00f3xica.\ncodice_1\nAdaptaci\u00f3ns cinematogr\u00e1ficas.\nO actor neozeland\u00e9s Marton Csokas foi o encargado de interpretar a Celeborn, nos filmes ' e '."}
{"id": "212888", "revid": "23204", "url": "https://gl.wikipedia.org/wiki?curid=212888", "title": "Arwen", "text": "Arwen (traducido do sindarin como \u00abdoncela nobre\u00bb), tam\u00e9n chamada Und\u00f3miel (\u00abestrela da tarde\u00bb), \u00e9 un personaxe ficticio que forma parte do \"legendarium\" creado polo escritor brit\u00e1nico J. R. R. Tolkien e que aparece na s\u00faa novela \"O Se\u00f1or dos Aneis\". \u00c9 unha peredhil ou medio elfa, filla de Elrond e Celebr\u00edan, irm\u00e1 de Elladan e Elrohir e tataraneta de L\u00fathien \"Tin\u00faviel\".\nDurante s\u00e9culos viviu entre Valfendido, o refuxio e fogar do seu pai, e Lothl\u00f3rien, a terra natal da s\u00faa nai. Uns anos antes de que rematase a Terceira Idade do Sol, \u00e9poca na que se desenvolve a novela, co\u00f1eceu \u00f3 d\u00fanedain Aragorn nos bosques de Valfendido e namor\u00e1ronse o un do outro. Por el renunciou \u00e1 inmortalidade propia da s\u00faa metade \u00e9lfica para converterse na s\u00faa esposa e na ra\u00ed\u00f1a consorte do Reino Unificado de Gondor e Arnor trala Guerra do Anel.\nAdaptaci\u00f3ns a outros medios.\nNos filmes de Peter Jackson ', ' e \"\", o personaxe de Arwen toma un gran protagonismo, superior \u00f3 que ten na novela, pois \u00f3s autores do gui\u00f3n parec\u00edalles necesario \u00abfeminizar\u00bb un tanto o argumento, demasiado cargado de personaxes masculinos. En particular, resultou controvertido que substitu\u00edse \u00f3 personaxe de Glorfindel na escena do vao de Bruinen.\nO papel de Arwen nestes filmes \u00e9 interpretado pola actriz Liv Tyler."}
{"id": "212889", "revid": "25871", "url": "https://gl.wikipedia.org/wiki?curid=212889", "title": "Jeremy Irvine", "text": "Jeremy William Fredric Smith, nado o 1 de xullo de 1990 en Cambridgeshire, \u00e9 un actor ingl\u00e9s de cinema, televisi\u00f3n e teatro m\u00e1is co\u00f1ecido polo seu nome art\u00edstico Jeremy Irvine.\nTraxectoria.\nFixo o seu debut como actor en 2011 no filme \"War Horse\", co que se deu a co\u00f1ecer. En 2012, interpretou a Philip \"Pip\" Pirrip na adaptaci\u00f3n cinematogr\u00e1fica de \"Great Expectations\".\nIrvine acadou reputaci\u00f3n como actor de m\u00e9todo despois de adelgazar 13\u00a0kg para o filme \"The Railway Man\" (2013) e incluso interpretar el mesmo as escenas de tortura. Dende ent\u00f3n destacan os seus papeis como actor protagonista nos filmes \"\" (2015) e \"Fallen\" (2016)."}
{"id": "212890", "revid": "89787", "url": "https://gl.wikipedia.org/wiki?curid=212890", "title": "Aminoazucre", "text": "En qu\u00edmica, un aminoazucre \u00e9 un monosac\u00e1rido que cont\u00e9n un grupo amino, que ocupa o lugar dun dos grupos hidroxilo do azucre, xeralmente o unido ao carbono 2. Son exemplos a glicosamina e a galactosamina.\nO nome sistem\u00e1tico dos aminoazucres \u00e9 \"x\"-amino-\"x\"-desoximonosac\u00e1rido. Por exemplo, a glicosamina ser\u00eda 2-amino-2-desoxi-D-glicopiranosa.\nExisten outras substancias que tecnicamente non ser\u00edan aminoazucres, pero que se poden considerar derivados de aminoazucres que xa non te\u00f1en un grupo amino libre. Entre eles est\u00e1n os derivados N-acetilados como a N-acetilglicosamina ou a N-acetilgalactosamina e os \u00e1cidos si\u00e1licos. Estas substancias at\u00f3panse formando parte de polisac\u00e1ridos como a quitina e o peptidoglicano ou de glicosaminoglicanos ou glicoprote\u00ednas.\nOs aminoglic\u00f3sidos son conxugados de varios aminoazucres derivados que poden estar unidos a aminociclitois. Son compostos de orixe microbiana con propiedades antibi\u00f3ticas, que inhiben a s\u00edntese proteica bacteriana, como por exemplo a estreptomicina."}
{"id": "212891", "revid": "5863", "url": "https://gl.wikipedia.org/wiki?curid=212891", "title": "Alexandre M\u00ednguez Gonz\u00e1lez", "text": ""}
{"id": "212892", "revid": "89787", "url": "https://gl.wikipedia.org/wiki?curid=212892", "title": "Rub\u00e9n Luengo Miguel del Corral", "text": "Rub\u00e9n Luengo Miguel del Corral, nado en Cambados o 31 de agosto de 1991, \u00e9 un escritor e poeta galego.\nTraxectoria.\nOrixinario de Cambados, reside no Grove dende os tres anos. Estuda Xornalismo na Universidade de Santiago de Compostela. O seu poema \"Quen lle roubou a Rosal\u00eda?\" ga\u00f1ou do III certame de poes\u00eda Xos\u00e9 A. Barral en 2009. Leva publicados dous libros de poes\u00eda, un en castel\u00e1n \"Cien de Ellas\", e outro en galego, \"Do inverno e das paredes\"."}
{"id": "212895", "revid": "10599", "url": "https://gl.wikipedia.org/wiki?curid=212895", "title": "Motril CF", "text": ""}
{"id": "212897", "revid": "23204", "url": "https://gl.wikipedia.org/wiki?curid=212897", "title": "Haldir", "text": "Haldir (cuxo nome en sindarin quere dicir \"heroe oculto\") un personaxe ficticio da novela \"O Se\u00f1or dos Aneis\" de J. R. R. Tolkien; un elfo gris do bosque de L\u00f3rien (galadhrim) quen xunto \u00f3s seus irm\u00e1ns R\u00famil e Orophim custodiaba a entrada \u00f3 bosque.\nAcolleu \u00e1 Irmandade do Anel despois de que esta abandonase Moria e conduciunos ata Celeborn e Galadriel. O feito de protexer a Aragorn e \u00f3s seus compa\u00f1eiros evitoulles un enfrontamento cos orcos que dominaron Moria trala morte de Balin, e que os perseguiron ata a entrada mesma de Lothlorien. Tam\u00e9n evitou que Gollum sorprendese a Frodo mentres este durm\u00eda no bosque cos elfos. Conduciu \u00e1 Irmandade a Cerim Amroth, e na despedida de Galadriel regaloulle a Samsagaz Gamll\u00ed unha soga \u00e9lfica, que o axudar\u00eda nas s\u00faas aventuras futuras.\nAdaptaci\u00f3ns.\nNa serie de radio de 1981, o actor Haydn Wood pon a voz de Haldir.\nNa trilox\u00eda de Peter Jackson, Haldir \u00e9 interpretado por Craig Parker. Curiosamente, no filme \"\", Peter Jackson decidiu amosar unha escuadra de elfos galadhrim lideradas por Haldir de L\u00f3rien, en axuda \u00e1s xentes de Rohan no Abismo de Helmo, para demostrar a preocupaci\u00f3n do pobo \u00e9lfico cos homes. Este ex\u00e9rcito, as\u00ed como a conseguinte morte de Haldir, son invenci\u00f3ns do cineasta e non existen no libro de Tolkien."}
{"id": "212898", "revid": "89787", "url": "https://gl.wikipedia.org/wiki?curid=212898", "title": "Kamehameha II", "text": " \nKamehameha II, nado en 1797 en Hilo (Illa de Hawai) e finado o 14 de xullo de 1824, foi o segundo rei do Reino de Hawai. Era co\u00f1ecido como Liholiho pero o seu nome completo era Kalaninui kua Liholiho i ke kapu \u02bbIolani. Cando ascendeu \u00f3 trono, o seu nome pasou a ser Kalani Kalei\u02bbaimoku o Kaiwikapu o La\u02bbamea i Kauikawekiu Ahilapalapa Keali\u02bbi Kauinamoku o Kahekili Kalaninui i Mamao \u02bbIolani i Ka Liholiho.\nTraxectoria.\nEra o primox\u00e9nito de Kamehameha I e da s\u00faa esposa de m\u00e1is alto rango, Ke\u014dp\u016bolani. Foi educado como herdeiro \u00f3 trono dende os cinco anos.\nKamehameha II subiu \u00f3 trono \u00f3 morrer Kamehameha I en maio de 1819, pero entre outras condici\u00f3ns, obrig\u00e1rono a desempe\u00f1ar un papel exclusivamente cerimonial; deixando o poder administrativo en mans de Ka\u2018ahumanu, a esposa preferida do seu padre, a quen se lle concedeu o t\u00edtulo de \"Kuhina Nui\", equivalente aproximado dun primeiro ministro.\nKamehameha II \u00e9 principalmente co\u00f1ecido por decretar a abolici\u00f3n do antigo sistema de leis chamado kapu, tan s\u00f3 seis meses despois de comezar o seu reinado. Durante o seu reinado tam\u00e9n se produciu a chegada dos primeiros misioneiros cristi\u00e1ns \u00f3 arquip\u00e9lago de Hawai.\nEn novembro de 1823, viaxou a Londres coa intenci\u00f3n de culminar as negociaci\u00f3ns dunha alianza entre Hawai e o Reino Unido. Por\u00e9n, antes de encontrarse co rei Xurxo IV, el e a s\u00faa consorte, Kam\u0101malu, colleron o sarampelo xa que non estaban inmunizados. Kam\u0101malu faleceu o 4 de xullo de 1824 e Kamehameha II seis d\u00edas despois. O seu sucesor foi o seu irm\u00e1n m\u00e1is novo, Kauikeaouli, que se converteu en Kamehameha III."}
{"id": "212899", "revid": "25871", "url": "https://gl.wikipedia.org/wiki?curid=212899", "title": "Liholiho", "text": ""}
{"id": "212900", "revid": "25871", "url": "https://gl.wikipedia.org/wiki?curid=212900", "title": "Kalaninui kua Liholiho i ke kapu \u02bbIolani", "text": ""}
{"id": "212902", "revid": "25871", "url": "https://gl.wikipedia.org/wiki?curid=212902", "title": "Kalani Kalei\u02bbaimoku o Kaiwikapu o La\u02bbamea i Kauikawekiu Ahilapalapa Keali\u02bbi Kauinamoku o Kahekili Kalaninui i Mamao \u02bbIolani i Ka Liholiho", "text": ""}
{"id": "212904", "revid": "25871", "url": "https://gl.wikipedia.org/wiki?curid=212904", "title": "Kalakaua", "text": ""}
{"id": "212905", "revid": "25871", "url": "https://gl.wikipedia.org/wiki?curid=212905", "title": "Kaiulani", "text": ""}
{"id": "212906", "revid": "23204", "url": "https://gl.wikipedia.org/wiki?curid=212906", "title": "Gil-galad", "text": "Gil-Galad (que traducido do sindarin significa \u00abestrela radiante\u00bb) \u00e9 un personaxe ficticio que forma parte do \"legendarium\" creado polo escritor brit\u00e1nico J. R. R. Tolkien e que aparece na s\u00faa novela p\u00f3stuma \"O Silmarillion\"; \u00e9, ademais, mencionado na obra \"O Se\u00f1or dos Aneis\", en cuxos ap\u00e9ndices se ofrecen m\u00e1is detalles da s\u00faa historia. \u00c9 un elfo do clan Noldor, fillo de Fingon.\nHistoria.\nO seu nome era Ereinion (en \u00e9lfico \u2018descendente de reis\u2019), pero chegou a ser m\u00e1is co\u00f1ecido polo seu alcume Gil-Galad. Era fillo de Fingon e o derradeiro dos descendentes de Finw\u00eb \"N\u00f6lome\" na Terra Media, xunto con Galadriel e Elrond.\nDespois da morte do seu t\u00edo Turgon no ano 517 P. I., conv\u00e9rtese no \u00faltimo dos Altos Reis dos Noldor no exilio.\nNaceu na Primeira Idade en Hithlum durante o principado de Fingon e durante o reinado do seu av\u00f3 Fingolfin. Al\u00ed viviron en paz as tres xeraci\u00f3ns ata que estourou a Dagor Bragollach, na cal cae o seu av\u00f3 Fingolfin en duelo persoal contra Morgoth, e na que os reinos Noldorin son arrasados, morrendo moitos dos parentes de Ereinion.\nGil-Galad morreu na batalla da grande alianza de homes e elfos contra Sauron, cando o Se\u00f1or Escuro, completamente acurralado, sae de Barad-d\u00fbr e combate \u00f3s se\u00f1ores dos dous ex\u00e9rcitos: Gil-Galad, C\u00edrdan e Elrond pola parte dos elfos e Elendil e o seu fillo Isildur, pola dos homes."}
{"id": "212907", "revid": "25871", "url": "https://gl.wikipedia.org/wiki?curid=212907", "title": "Keoua", "text": ""}
{"id": "212908", "revid": "65337", "url": "https://gl.wikipedia.org/wiki?curid=212908", "title": "Simurg", "text": "O simurg \u00e9 un ser mitol\u00f3xico descrito en textos zoro\u00e1stricos de grande antig\u00fcidade, coma o Avesta e o Bundehish. Nestes escritos nom\u00e9ase \u00f3 paxaro lendario Saena (ou \"senmurv\" en idioma pahlev\u00ed. Descr\u00edbese coma un gran grif\u00f3n, dotado dunha especial preeminencia e sabedor\u00eda. Sent\u00e1base no m\u00e1is alto da \"\u00c1rbore de t\u00f3dalas sementes\" e co seu bater de \u00e1s esparex\u00eda estas sementes por toda a terra. Esta \u00e1rbore medraba no medio do Vourukasha, ou mar descrito coma o punto de reuni\u00f3n de t\u00f3dalas augas, e ademais albergaba o ni\u00f1o do propio Simurg.\u200b\nO Simurg na tradici\u00f3n cultural persa.\nTextos posteriores vinculan \u00f3 Simurg cos heroes propios da tradici\u00f3n persa. Un exemplo son os textos do Shahnama escritos por Firdus\u00ed, preto do 1010 (2000 anos despois do Avesta). A\u00ednda que non \u00e9 seguro, moitos estudosos consideran o Saena o mesmo ser co Simurg, por ter \u00e1s mesmas caracter\u00edsticas e poderes.\nO\u200b Shahnama explica a vida do pai do grande heroe persa Rustam, Zal. Zal, nace de pais que ansiaban ter un fillo, mais o aspecto do beb\u00e9 \u00e9 infrecuente: o seu corpo \u00e9 puro e a s\u00faa pel \u00e9 resplandecente. O pai, Sam, s\u00e9ntese avergo\u00f1ado e abandona \u00f3 neno no macizo de Elbuz.\nO Simurg descobre o neno nas monta\u00f1as cando busca alimento para as s\u00faas cr\u00edas. O ave leva o neno o seu ni\u00f1o para alimentar as cr\u00edas pero unha voz interna ord\u00e9nalle que coide do neno.\nUnha vez feito adulto, O Simurg suxire a Zal que regrese cos homes profetiz\u00e1ndolle que ser\u00e1 pai dun dos meirandes heroes. O Simurg d\u00e1lle unha das s\u00faas plumas para que en momentos de perigo lle prenda lume e a faga servir coma sinal, promet\u00e9ndolle que o axudar\u00eda en todo momento.\nPasados os anos, Zal p\u00eddelle axuda \u00f3 Simurg no nacemento do seu fillo xa que a s\u00faa muller, Rudabeh, sofre grandes dores no parto. O Simurg axuda no nacemento do neno por ces\u00e1rea e grazas as s\u00faas menci\u00f1as, a nai recup\u00e9rase do parto. Ademais o Simurg prognostica o gran futuro do neno Rustam.\nNoutro relato do Shahnama o Simurg, grazas \u00e1 intersecci\u00f3n de Zal, cura a Rustam as feridas deste recibidas por Isfandiyar e extrae as frechas cravadas no seu corpo.\u200b Ademais revela a Rustam como vencer a Isfandiyar: ten que preparar unha frecha especial con tres plumas e d\u00faas puntas de frecha. Esta frecha ten que cravarse nun dos ollos de Isfandiyar. As\u00ed Rustam ga\u00f1a a batalla.\nNoutra historia contada por Firdus\u00ed, no Shahnama, Isfandiyar mata a outra ave tam\u00e9n chamada Simurg. Mais aqu\u00ed identificada coma un ave perversa.\nO Simurg na tradici\u00f3n isl\u00e1mica.\nPosteriormente coa chegada do islamismo e da s\u00faa corrente m\u00edstica, o \u200bsufismo, o Simurg pasou a considerarse un s\u00edmbolo relixioso. Na obra A conferencia dos paxaros identificase \u00f3 Simurg coa divindade, por\u00e9n \u200bnoutras ocasi\u00f3n identificouse \u00f3 Simurg co mestre suf\u00ed que orienta \u00f3s seus disc\u00edpulos no seu cami\u00f1o espiritual."}
{"id": "212909", "revid": "96271", "url": "https://gl.wikipedia.org/wiki?curid=212909", "title": "Krasnodar", "text": "Krasnodar () \u00e9 unha cidade no sur de Rusia, capital administrativa do krai de Krasnodar, localizada nas marxes do Kuban a 148\u00a0km ao nordeste do porto de Novorossiysk no Mar Negro. A s\u00faa poboaci\u00f3n \u00e9 de 744.933 habitantes (2010). Fundada en 1793 co nome de Ekaterinodar, tomou o nome actual en 1920."}
{"id": "212910", "revid": "88215", "url": "https://gl.wikipedia.org/wiki?curid=212910", "title": "Primeiro Ministro de Andorra", "text": "O Primeiro Ministro de Andorra (\"Cap de Govern\" en catal\u00e1) \u00e9 o xefe de goberno do Principado de Andorra. \n\u00c9 escollido polo Consell General d'Andorra, o Parlamento andorrano.\nEsta \u00e9 a lista dos xefes de goberno do Principado de Andorra dende a creaci\u00f3n dese cargo, o 8 de xaneiro de 1982."}
{"id": "212911", "revid": "23204", "url": "https://gl.wikipedia.org/wiki?curid=212911", "title": "Brad Dourif", "text": "Bradford Claude \"Brad\" Dourif, nado en Huntington (Virxinia Occidental) o 18 de marzo de 1950, \u00e9 un actor estadounidense. Co\u00f1ecido polos seus papeis de Billy Bibbit en \"Algu\u00e9n voou sobre o ni\u00f1o do cuco\" e Gr\u00edma Lingua de Verme en ' e '."}
{"id": "212913", "revid": "15490", "url": "https://gl.wikipedia.org/wiki?curid=212913", "title": "Nicolas Cazal\u00e9", "text": "Nicolas Cazal\u00e9, nado en Pau (Pireneos Atl\u00e1nticos) o 24 de abril de 1977, \u00e9 un actor e modelo franc\u00e9s principalmente co\u00f1ecido pola s\u00faa participaci\u00f3n en filmes como \"Le Grand Voyage\" ou \"Ca\u00f3tica Ana\". O seu pai \u00e9 bearn\u00e9s e a s\u00faa nai ten ascendencia alxeriana."}
{"id": "212915", "revid": "23204", "url": "https://gl.wikipedia.org/wiki?curid=212915", "title": "Arnold Dashefsky", "text": "Arnold Dashefsky, nado en 1942, \u00e9 un soci\u00f3logo estadounidense, director do Centro de Estudos Xudaicos e Vida Xud\u00eda Contempor\u00e1nea da Universidade de Connecticut.\nTraxectoria.\nEstudou nas universidades de Temple e Minnesota nos Estados Unidos e na Universidade Hebrea de Xerusal\u00e9n. Profesor de universidade desde 1964 Dashefsky \u00e9 profesor de sociolox\u00eda na Universidade de Connecticut. Publicou varios libros sobre identidade xud\u00eda, familia, inmigraci\u00f3n e etnicidade, foi un dos fundadores en 1971 Asociaci\u00f3n para o Estudo Cient\u00edfico do Xuda\u00edsmo da que foi tam\u00e9n presidente (1990-1996). Desde 2004 \u00e9 director do Mandell L. Berman Institute \u2013 North American Jewish Data Bank."}
{"id": "212916", "revid": "25871", "url": "https://gl.wikipedia.org/wiki?curid=212916", "title": "Barad-d\u00fbr", "text": "Barad-d\u00fbr (\u2018torre escura\u2019 en sindarin) \u00e9 unha torre ficticia descrita no \"legendarium\" do escritor brit\u00e1nico J. R. R. Tolkien, que aparece na s\u00faa novela \"O Se\u00f1or dos Aneis\", e brevemente en \"O Silmarillion\". Tr\u00e1tase da fortaleza principal de Sauron, o antagonista da novela. Est\u00e1 situada preto das Ered Lithui (\u2018monta\u00f1as da cinsa\u2019), \u00f3 norte de Mordor.\nEtimolox\u00eda.\nO nome \"Barad-d\u00fbr\" \u00e9 sindarin, e \u00e9 un nome composto de \"Barad\" (\u2018torre\u2019) + \"d\u00fbr\" (\u2018escura\u2019), para dar \"Barad-d\u00fbr\" (\u2018torre escura\u2019). Na lingua negra de Mordor co\u00f1\u00e9cese como \"Lugb\u00farz\".\nDescrici\u00f3n.\nTolkien describe a Torre Escura cunha escala tan xigantesca que era case irreal, a\u00ednda que non d\u00e1 moitos detalles m\u00e1is al\u00f3 do seu tama\u00f1o e impresionante forza, e que era a fortaleza principal para as tropas de Sauron, dende a que se emit\u00edan as s\u00faas ordes. Ademais serv\u00eda de arsenal, prisi\u00f3n e forno. En calquera caso, descr\u00edbese como escura, rodeada de tebras e permanentemente envolta en negras n\u00e9boas, polo que non pode ser vista con claridade. A primeira descrici\u00f3n de Barad-d\u00fbr que aparece en \"O Se\u00f1or dos Aneis\" \u00e9 a trav\u00e9s dunha visi\u00f3n que Frodo tivo en Amon Hen, na que percibiu a inmensa torre do xeito seguinte:\nMoito m\u00e1is avanzada a historia, mentres Frodo e Sam sub\u00edan pola ladeira do Monte do Destino, \u00f3 descorrerse o veo tenebroso polo cambio nos ventos do mundo, lograron entrevela por un intre:\nTrala destruci\u00f3n do Anel \u00danico, Frodo e Sam volven ver Barad-d\u00fbr, pero desta volta caendo sobre os seus alicerces."}
{"id": "212917", "revid": "88215", "url": "https://gl.wikipedia.org/wiki?curid=212917", "title": "Adolfo Atienza Landeta", "text": "Adolfo Atienza Landeta, nado en Madrid o 1 de decembro de 1927 e finado o 9 de xullo de 2008 na mesma cidade, foi un futbolista espa\u00f1ol. Xogaba de extremo dereito.\nTraxectoria.\nPese a iniciarse no f\u00fatbol na s\u00faa cidade natal, no barrio de \"Tetu\u00e1n de las Victorias\" e no \"Club Deportivo Cuatro Caminos\", pronto emigrou a Galiza aos 14 anos de idade, ao ser destinados seus pais, mestres, a Santiago de Compostela.\nCon 15 anos debuta en 1\u00aa Rexional co Club Arenal, tres anos despois na tempada 1947-48 ficha polo Club Santiago da Terceira Divisi\u00f3n, equipo m\u00e1is importante da cidade compostel\u00e1. Por\u00e9n militar\u00eda pouco tempo no equipo xa que no mes de decembro de 1947 ficha polo Celta de Vigo dirixido por Ricardo Zamora, para ser cedido ao Club Berb\u00e9s de Vigo debido \u00e1 gran competencia do equipo c\u00e9ltico.\nAo ano seguinte debuta en Bala\u00eddos en Primeira Divisi\u00f3n contra o FC Barcelona.\nNesta primeira etapa en Vigo de seis tempadas, sempre en primeira divisi\u00f3n, anota 45 goles en 109 encontros.\nEstas cifras fan que sexa convocado aos adestramentos da Selecci\u00f3n espa\u00f1ola de f\u00fatbol en seis ocasi\u00f3ns, a\u00ednda que non chegar\u00eda a debutar en partido oficial. Tam\u00e9n chamar\u00eda a atenci\u00f3n do Real Madrid, que o ficha no ver\u00e1n de 1953 por 600\u00a0000 pesetas e a cesi\u00f3n do extremo Guas\u00ed.\nO extremo madrile\u00f1o militar\u00eda no equipo branco ata o ano 1955 coincidindo coa chegada de Alfredo Di St\u00e9fano, disputando 25 encontros e logrando 8 tantos.\nDa disciplina merengue pasar\u00eda ao UD Las Palmas e posteriormente ao Real Ja\u00e9n.\nO 6 de setembro de 1958 Adolfo Atienza regresa ao Celta a cambio do traspaso de Alvar\u00edn e a cesi\u00f3n de Bolitos ao club andaluz.\nEsta segunda etapa en Vigo non foi tan brillante como a primeira rematando co descenso do equipo ao final desa tempada. A seguinte campa\u00f1a no Celta, a 1959-60 ser\u00eda a \u00faltima do xogador madrile\u00f1o na disciplina, abandon\u00e1ndoa antes de rematar a tempada.\nRematou a s\u00faa carreira futbol\u00edstica na SD Ponferradina.\nPersoal.\nEra irm\u00e1n do tam\u00e9n futbolista \u00c1ngel Atienza, co\u00f1ecido como Atienza II."}
{"id": "212918", "revid": "1131", "url": "https://gl.wikipedia.org/wiki?curid=212918", "title": "Estadio Ciudad de Lucena", "text": "O Estadio Ciudad de Lucena \u00e9 un estadio de f\u00fatbol espa\u00f1ol da cidade andaluza de Lucena (C\u00f3rdoba), e serve como local\u00eda ao Lucena CF. Inaugurado en 2010, ten capacidade para 5.000 espectadores e \u00e9 de c\u00e9spede artificial."}
{"id": "212919", "revid": "1987", "url": "https://gl.wikipedia.org/wiki?curid=212919", "title": "Cirith Ungol", "text": "Cirith Ungol (pr.: \"/kiri\u03b8 ungol/\", \u00e9 un lugar ficticio do legendarium de J. R. R. Tolkien. Significa \"a fenda da ara\u00f1a\" en sindarin e \u00e9 o paso a trav\u00e9s de Ephel D\u00faath, as monta\u00f1as occidentais de Mordor e o \u00fanico cami\u00f1o ata esta terra dende o oeste. O paso era gardado pola Torre de Cirith Ungol, constru\u00edda polos homes de Gondor trala Guerra da \u00daltima Alianza.\nDescrici\u00f3n.\nCheg\u00e1base a el atravesando o muro de pedra que rodeaba o cami\u00f1o a Minas Morgul e seguindo un sendeiro que se abr\u00eda \u00f3 sueste por un desfiladeiro que contornaba unha elevaci\u00f3n, ata chegar a unha angosta abertura desa elevaci\u00f3n.\nEste paso foi utilizado polo Rei Bruxo de Angmar, Se\u00f1or dos Nazg\u00fbl, no ano 2000 da Terceira Idade do Sol, cando as s\u00faas forzas sa\u00edron de Mordor e puxeron sitio a Minas Ithil. No 2002, Minas Ithil caeu e foi rebautizada como Minas Morgul, \u00aba torre da feiticer\u00eda\u00bb. Durante os seguintes mil anos, o paso permaneceu pechado, porque era aqu\u00ed onde fixo o seu agocho a xigantesca ara\u00f1a maligna Ella-Lara\u00f1a. Calquera que intentase pasar era devorado polo monstro.\nDurante a misi\u00f3n do Anel, Frodo Bulseiro e Samsagaz Gamll\u00ed foron levados a este paso por Gollum ata a Gorida de Ella-Lara\u00f1a."}
{"id": "212920", "revid": "89787", "url": "https://gl.wikipedia.org/wiki?curid=212920", "title": "Marcha sobre Washington polo traballo e a liberdade", "text": "A Marcha sobre Washington polo traballo e a liberdade, tam\u00e9n co\u00f1ecida como a Gran Marcha sobre Washington foi unha das maiores manifestaci\u00f3ns a prol dos dereitos humanos na historia dos Estados Unidos en reivindicaci\u00f3n dos dereitos civ\u00eds e econ\u00f3micos dos afroamericanos. Tivo lugar en Washington, D.C. o 28 de agosto de 1963. Foi esta manifestaci\u00f3n na que Martin Luther King pronunciou o seu hist\u00f3rico discurso \"Te\u00f1o un so\u00f1o\" ante o Lincoln Memorial defendendo a harmon\u00eda racial durante a marcha."}
{"id": "212921", "revid": "23204", "url": "https://gl.wikipedia.org/wiki?curid=212921", "title": "Carlos Fenoy", "text": "Carlos Alberto Fenoy Muguerza, nado en Buenos Aires o 15 de outubro de 1948, \u00e9 un exfutbolista arxentino que xogaba na demarcaci\u00f3n de gardameta.\nTraxectoria.\nNa Arxentina desenvolver\u00eda a s\u00faa carreira en Newell's Old Boys, V\u00e9lez S\u00e1rsfield e Club Atl\u00e9tico Hurac\u00e1n, chegando a Europa na tempada 1976-77 ao Real Club Celta de Vigo\nO gardameta arxentino xogou no Celta catro tempadas, durante as cales disputou 90 encontros e marcou 5 goles, todos no seu segundo ano en Vigo, ao encargarse de lanzar gran parte dos penaltis, estre\u00e1ndose ante a Real Sociedad de Arconada. O equipo viuse obrigado a disputar a promoci\u00f3n de descenso, na cal perder\u00eda e se ver\u00eda relegado a Segunda Divisi\u00f3n, caso que se repetiu en varias ocasi\u00f3ns neses anos nos que o Celta tivo o papel de equipo \"ascensor\" entre Primeira e Segunda Divisi\u00f3n.\nAo cabo das catro tempadas foi traspasado ao Real Valladolid despois dunha tempada na que pasou de ser un \u00eddolo para a afecci\u00f3n a ser pitado e recriminado polas s\u00faas actuaci\u00f3ns, desped\u00edndose do equipo mediada a tempada. No equipo castel\u00e1n xogou oito tempadas, marcando outro gol."}
{"id": "212922", "revid": "23204", "url": "https://gl.wikipedia.org/wiki?curid=212922", "title": "Emyn Muil", "text": "Emyn Muil (\u2018outeiros do espanto\u2019 en sindarin) son un grupo de monta\u00f1as ficticias creadas polo escritor brit\u00e1nico J. R. R. Tolkien para o seu \"legendarium\", e descritas na novela \"O Se\u00f1or dos Aneis\". Eran un grupo de afiadas e escarpadas formaci\u00f3ns rochosas e profundos vales colocados en direcci\u00f3n Norte-Sur que se estend\u00edan a ambos os lados do Anduin, sobre o Rauros, preto do lugar no que se ergu\u00edan os Argonath.\nHistoria.\nNas Emyn Muil orientais, Frodo e Sam extravi\u00e1ronse, e logo de atopar a Gollum, este guiounos cara Mordor. Nas Emyn Muil occidentais viaxaron Aragorn, Legolas e Gimli en busca de Merri e Pipin."}
{"id": "212923", "revid": "56817", "url": "https://gl.wikipedia.org/wiki?curid=212923", "title": "Morannon", "text": "Morannon (\u2018porta negra\u2019 en sindarin) era o nome das xigantescas portas que eran a \u00fanica entrada \u00e1 escura terra de Mordor. Eran enormes batentes de ferro que \u00edan dun a outro extremo de Cirith Gorgor (\u2018o paso dos espectros\u2019), entre Ered Lithui (os \u2018montes da cinsa\u2019) e Ephel D\u00faath (as \u2018monta\u00f1as da sombra\u2019), cerc\u00e1ndoo. Detr\u00e1s abr\u00edase o estreito val de Ud\u00fbn. Diante estend\u00edanse a Desolaci\u00f3n do Morannon, Dagorlad (a \u2018chaira da batalla\u2019) e o Pantano dos Mortos. Estaban custodiadas por d\u00faas torres cunha vixilancia insomne.\nDurante a s\u00faa penosa viaxe cara Mordor, Frodo e Sam chegan a Morannon e ven \u00f3s ex\u00e9rcitos de Khand, convocados por Sauron para a s\u00faa guerra, entrar en Mordor por al\u00ed. Deciden non usar Morannon para entrar en Mordor, e elixen outra ruta que Gollum co\u00f1ec\u00eda (Cirith Ungol).\nTempo despois, o ex\u00e9rcito do Oeste, comandado por Aragorn, desaf\u00eda \u00f3 Se\u00f1or Escuro ante a Porta Negra. O maligno Boca de Sauron, lugartenente da Torre Escura, sae daquela pola Morannon \u00aba parlamentar\u00bb con eles, pero tralo fracaso das negociaci\u00f3ns, o ex\u00e9rcito en pleno de Sauron sae pola Porta Negra, sumindo \u00f3s Homes nunha marea negra. Trala ca\u00edda de Sauron, os homes do Oeste entran pola Morannon e consuman a s\u00faa vitoria."}
{"id": "212924", "revid": "23204", "url": "https://gl.wikipedia.org/wiki?curid=212924", "title": "Porta Negra", "text": ""}
{"id": "212925", "revid": "63181", "url": "https://gl.wikipedia.org/wiki?curid=212925", "title": "Tampere", "text": " \nTampere (en sueco Tammerfors) \u00e9 unha cidade de Finlandia, capital da rexi\u00f3n de Pirkanmaa. Segundo o censo do 31 de xaneiro de 2012 ten unha poboaci\u00f3n de 215.315 habitantes. A cidade est\u00e1 situada ao sur do pa\u00eds, entre os lagos N\u00e4sij\u00e4rvi e Pyh\u00e4j\u00e4rvi. \u00c9 a terceira cidade m\u00e1is poboada de Finlandia por detr\u00e1s de Helsinqui e Espoo, e a cidade interior m\u00e1is grande de Escandinavia.\nEtimolox\u00eda.\nA\u00ednda que o nome de Tampere derive dos r\u00e1pidos de Tammerkoski (tanto a cidade como os r\u00e1pidos reciben o nome de Tammerfors en sueco), a orix\u00e1 do prefixo \"Tammer-\" deste nome ten sido suxeito de numerosos debates. \u00c1nte acepta a etimolox\u00eda \"directa\" de Rahkonen e Heikkil\u00e4 do protosami \"*T\u00ebmp\u00ebl(k\u014d\u0161k\u00eb)\", significando \"*t\u00ebmp\u00ebl\" \"secci\u00f3n profunda e lenta dunha corrente\" e \"*k\u014d\u0161k\u00eb\" \"r\u00e1pidos\" (af\u00edn ao \"koski\" fin\u00e9s).\nOutras teor\u00edas incl\u00faen que prov\u00e9n da palabra sueca \"damber\", que significa presa; outra que se orixina das antigas palabras escandinavas \"\u00feambr\" (\"ventre groso\") e \"\u00feambion\" (\"ventre inchado\"), posiblemente refer\u00edndose \u00e1 forma dos r\u00e1pidos. Outra suxesti\u00f3n vincula o nome \u00e1 palabra sueca \"Kvatemberdagar\", ou moist coloquialmente \"Tamperdagar\", que significa t\u00e9mporas do calendario lit\u00farxico cristi\u00e1n occidental. A palabra finesa para carballo tam\u00e9n se encontra na especulaci\u00f3n, a\u00ednda que Tampere se encontra f\u00f3ra da distribuci\u00f3n natural do carballo europeo.\nHistoria.\nTampere foi fundada como mercado \u00e1 beira da canle Tammerkoski en 1775 por Gustavo III de Suecia e catro anos despois, o 1 de outubro de 1779, se lle concederon dereitos de cidade. Daquela trat\u00e1base dunha vila pequena que consist\u00eda nuns poucos quil\u00f3metros cadrados de terra arredor de Tammerkoski.\nTampere medrou como cidade comercial importante e centro industrial no s\u00e9culo XIX. Durante a segunda metade deste s\u00e9culo Tampere concentraba case a metade da industria de Finlandia.\nTampere foi o epicentro de moitos acontecementos pol\u00edticos importantes da historia de Finlandia no s\u00e9culo XX. o 1 de novembro de 1905, durante a Revoluci\u00f3n Rusa de 1905, proclamouse a famosa Punainen julistus (en galego \"Declaraci\u00f3n Vermella\") de Yrj\u00f6 M\u00e4kelin na praza central da cidade, dende o balc\u00f3n do Keskustori, o que conduciu ao sufraxio universal e \u00e1 concesi\u00f3n de m\u00e1is liberdades para os finlandeses. En 1918, cando Finlandia acababa de conseguir a independencia, a cidade converteuse nun lugar estrat\u00e9xico da resistencia vermella durante a Guerra Civil Finlandesa (28 de xaneiro a 15 de maio de 1918), sendo o seu basti\u00f3n baixo o mando de Hugo Salmela ata a s\u00faa ocupaci\u00f3n polas forzas brancas o 6 de abril, facendo 10.000 prisioneiros.\nLogo da segunda guerra mundial, Tampere experimentou un notable crecemento ao anexionar algunhas zonas veci\u00f1as como Messukyl\u00e4 (1947), Lielahti (1950), Aitolahti (1966) e finalmente Teisko (1972).\nDende mediados dos anos '90, o peso espec\u00edfico da industria da cidade foi mudando cara ao sector das novas tecnolox\u00edas, principalmente as telecomunicaci\u00f3ns e as tecnolox\u00edas da informaci\u00f3n, sendo o centro tecnol\u00f3xico de Hemia en Hervanta a sede de numerosas compa\u00f1\u00edas destes sectores.\nXeograf\u00eda.\nTampere est\u00e1 situada aproximadamente no centro da rexi\u00f3n de Pirkanmaa, da cal \u00e9 a s\u00faa capital e cidade m\u00e1is poboada, e limita cos concellos de Kangasala, Lemp\u00e4\u00e4l\u00e4, Nokia, Orivesi, Pirkkala, Ruovesi e Yl\u00f6j\u00e4rvi. O concello ten unha extensi\u00f3n total de 689,59\u00a0km\u00b2, dos cales 164,66\u00a0km\u00b2 son auga.\nEst\u00e1 situada nun istmo entre os lagos N\u00e4sij\u00e4rvi (ao norte) e Pyh\u00e4j\u00e4rvi (ao sur), e dividida polos r\u00e1pidos de Tammerkoski, que corren de norte a sur e unen ambos lagos cun desnivel de 18 metros.\nLagos.\nO 24% da superficie do concello de Tampere son masas de auga, cont\u00e1ndose nel en torno a 160 lagos, con todo, dous terzos destes lagos son de pequeno tama\u00f1o, tendo unha superficie inferior \u00e1s 10 hect\u00e1reas, e tan s\u00f3 o 10% dos lagos da cidade te\u00f1en m\u00e1is de 50 hect\u00e1reas. De todos estes lagos, os maiores son o N\u00e4sij\u00e4rvi e o Pyh\u00e4j\u00e4rvi. O N\u00e4sij\u00e4rvi \u00e9 o 16\u00ba lago m\u00e1is grande de Finlandia: ten 44 quil\u00f3metros de lonxitude e as s\u00faas augas ba\u00f1an tam\u00e9n os municipios de Yl\u00f6j\u00e4rvi e Ruovesi. Consiste \u00e1 s\u00faa vez en tres grandes \u00e1reas, Koljonsel\u00e4, N\u00e4sinsel\u00e4 e Vankavesi\nOutros lagos importantes de Tampere son o S\u00e4rkij\u00e4rvi (145 hect\u00e1reas), o Kaukaj\u00e4rvi (142 hect\u00e1reas), o Hervantaj\u00e4rvi (83 hect\u00e1reas), o Iidesj\u00e4rvi (64 hect\u00e1reas) ou o Tohloppi (63 hect\u00e1reas).\nClima.\nTampere ten un clima sub\u00e1rtico (K\u00f6ppen \"Dfc\"), rexistr\u00e1ndose no Aeroporto de Tampere-Pirkkala (TMP) tan s\u00f3 3 meses por riba dos 10\u00a0\u00b0C. Os invernos non son especialmente fr\u00edos, sendo a temperatura media no mes de xaneiro de -6,4\u00a0\u00b0C, mais os ver\u00e1ns son suaves. De media, a tempada de neve dura catro ou cinco meses, dende novembro ata principios de abril.\nA temperatura media anual \u00e9 de 4,8\u00a0\u00b0C e a m\u00e1is alta rexistrada dende 1980 foi de 32,5\u00a0\u00b0C en xullo de 2010, mentres que a m\u00e1is baixa foi de -35,8\u00a0\u00b0C en xaneiro de 1987. Polo que respecta \u00e1s precipitaci\u00f3ns, o maior rexistro nun mes foi de 218,5\u00a0mm no mes de xullo de 1988, e a precipitaci\u00f3n media anual \u00e9 de 619,9\u00a0mm.\nDemograf\u00eda.\nCunha poboaci\u00f3n de 240\u00a0433 habitantes en agosto de 2020, Tampere \u00e9 o terceiro municipio m\u00e1is poboado de Finlandia por detr\u00e1s de Helsinqui e Espoo, e a segunda \u00e1rea urbana do pa\u00eds con 343\u00a0089 habitantes, s\u00f3 por detr\u00e1s da \u00e1rea do Gran Helsinqui. A poboaci\u00f3n de Tampere \u00e9 nova, en 2019 resid\u00edan na cidade 45,444 persoas maiores de 65 anos, o que sup\u00f3n un 19% da poboaci\u00f3n, mentres que o 67% ti\u00f1an entre 15 e 64 anos, e case a metade da poboaci\u00f3n ti\u00f1a entre 19 e 49 anos. Por sexos, 115\u00a0535 das persoas residentes en 2019 eran homes, mentres que 122\u00a0605 eran mulleres. Tampere \u00e9 unha das rexi\u00f3ns urbanas de m\u00e1is r\u00e1pido crecemento de Finlandia, e \u00e9 a cidade m\u00e1is atractiva para mudarse, unha tendencia de crecemento demogr\u00e1fico que se expande aos municipios lindeiros.\nPolo que respecta \u00e1 poboaci\u00f3n estranxeira, en 2019 viv\u00edan na cidade 19\u00a0156 persoas non nadas en Finlandia, o que sup\u00f3n unha porcentaxe do 8% da poboaci\u00f3n, sendo a proporci\u00f3n de persoas nadas noutros pa\u00edses menor que en Helsinqui e Turku pero maior que en Oulu. O maior n\u00famero de persoas estranxeiras en 2019 proced\u00edan de Rusia (3\u00a0305), Iraq (1\u00a0691) e Afganist\u00e1n (1\u00a0405).\nGoberno.\nConsello municipal.\nO Consello municipal est\u00e1 composto por 67 concelleiras e concelleiros. A composici\u00f3n das d\u00faas \u00faltimas lexislaturas \u00e9 a seguinte:\nEducaci\u00f3n.\nEnsinanza b\u00e1sica e secundaria.\nA cidade de Tampere conta cun total de 32 escolas de ensinanza b\u00e1sica agrupadas en cinco \u00e1reas: sur, sueste, centro, nord\u00e9s e oeste. Ademais das escolas administradas pola cidade, existe unha escola sueca (Svenska samskolan i Tammerfors), unha escola cristi\u00e1 (Tampereen kristillinen koulu), unha escola Rudolf Steiner (Tampereen Rudolf Steiner -koulu) e a escola normal de Tampere, onde se forma o profesorado. Nas escolas primarias da cidade \u00e9 posible realizar a ensinanza en lingua estranxeira dende o primeiros graos.\nTransporte.\nTransporte urbano.\nEn torno ao 60% dos desprazamentos da rexi\u00f3n de Tampere son realizados en coche, mentres que o 40% restante real\u00edzanse en bicicleta, andando ou en transporte p\u00fablico. A finais de 2011 a poboaci\u00f3n residente na cidade posu\u00eda en torno a 98\u00a0000 coches, o que sup\u00f3n un 15,7% m\u00e1is que no ano 2005 Este incremento no n\u00famero de veh\u00edculos aumentou tam\u00e9n o volume de tr\u00e1fico nas principais estradas e ruas da cidade. O n\u00famero de viaxes en transporte urbano na cidade ten ido reduc\u00edndose dende mediados da d\u00e9cada de 1980, chegando a realizarse en 2005 menos da metade dos realizados en 1986. Esta tendencia est\u00e1 a mudar nos \u00faltimos anos, nos que se est\u00e1 a producir un aumento motivado pola situaci\u00f3n econ\u00f3mica, a mellora do transporte p\u00fablico e o aumento da concienciaci\u00f3n ecol\u00f3xica.\nNa d\u00e9cada de 2010 a cidade de Tampere tentou investir no transporte en bicicleta e a p\u00e9, que xunto co emprego do transporte p\u00fablico forman parte do Plan Urbano de Mobilidade Sustentable (\"Sustainable Urban Mobility Plan\", co\u00f1ecido polas s\u00faas siglas en ingl\u00e9s SUMP) destinado a aumentar o n\u00famero de desprazamentos deste tipo. Grazas a isto Tampere foi reco\u00f1ecida co t\u00edtulo de Suomen py\u00f6r\u00e4ilykunta en 2013. En 2015 unha enquisa revelou que a popularidade no emprego da bicicleta e ir a p\u00e9 aumentara durante os anos 2014 e 2015.\nNa rexi\u00f3n de Tampere ou Tampere, Kangasala, Lemp\u00e4\u00e4l\u00e4, Nokia, Orivesi, Pirkkala, Vesilahti e Yl\u00f6j\u00e4rvi a autoridade en materia de transporte p\u00fablico \u00e9 a Tampereen seudun joukkoliikenne (en galego Transporte p\u00fablico da Rexi\u00f3n de Tampere). En 2013 a compa\u00f1\u00eda p\u00fablica de transporte Tampereen Kaupunkiliikenne (co\u00f1ecida polas s\u00faas siglas TKL) foi a responsable do 71% do transporte p\u00fablico interno Entre 1948 e 1976 a cidade operou o tr\u00e1fico de trolebuses, chegando a ter a maior rede de trolebuses de Finlandia.\nAdemais do transporte en autob\u00fas, estase a constru\u00edr unha li\u00f1a de tranv\u00eda que se espera comece a operar en agosto de 2021 co nome Tampereen Ratikka. En novembro de 2016 o Concello de Tampere decidiu a construci\u00f3n da infraestrutura con 41 votos a favor, 25 votos en contra, e unha abstenci\u00f3n, e as obras da primeira fase comezaron en 2017.\nA cidade est\u00e1 a tentar mellorar o tr\u00e1nsito de pasaxeiros aumentando a funcionalidade e o nivel de servizos do sistema de transporte, as\u00ed como investindo no sistema de venda de billetes e o tr\u00e1fico. Ademais estase a iniciar o servizo de tren de proximidades nas li\u00f1as de ferrocarril que conectan a Tampere coas cidades veci\u00f1as de Nokia e Lemp\u00e4\u00e4l\u00e4.\nCultura.\nGastronom\u00eda.\nA especialidade culinaria m\u00e1is famosa de Tampere \u00e9 a mustamakkara (en galego \"salchicha negra\"). A mustamakkara \u00e9 unha salchicha elaborada con sangue, carne e graxa de porco, centeo triturado e fari\u00f1a. Debe o seu nome \u00e1 s\u00faa cor escura e caracter\u00edzase polo seu centro xugoso e o seu exterior crocante. Adoita servirse con marmelada de arandeira vermella e leite fr\u00edo.\nMuseos.\nA cidade de Tampere conta cunha ampla oferta muse\u00edstica e \u00e9, segundo o muse\u00f3logo Janne Vilkuna, a capital muse\u00edstica de Finlandia pola s\u00faa innovaci\u00f3n e dinamismo. A responsabilidade sobre os museos hist\u00f3ricos, de arte e especialidades corresponde ao servizo de museos da cidade, co\u00f1ecido como \"Tampere museot\". A s\u00faa funci\u00f3n principal \u00e9 a xesti\u00f3n do patrimonio cultural, incrementalo, dalo a co\u00f1ecer, e apoia os museos privados da cidade. O Museo de Arte Sara Hild\u00e9n pos\u00fae unha unidade propia no grupo de servios culturais e de ocio.\nO principal museo da cidade \u00e9 o Museokeskus Vapriikki (en galego \"Centro Muse\u00edstico Vapriikki\"). Inaugurado en 1996 e localizado nos antigos talleres da factor\u00eda de Tampella na beira do Tammerkoski, Vapriikki conta con distintos espazos ou museos nos que se expo\u00f1en as distintas colecci\u00f3ns, sendo o primeiro centro muse\u00edstico aberto no pa\u00eds. O 18 de outubro de 2017, durante a Gala da Cultura do S\u00e9culo, Vapriikki foi nomeado \"Museo do S\u00e9culo\". O centro pode acoller dez exposici\u00f3ns de distintas tem\u00e1ticas de xeito simult\u00e1neo e nel se encontran o Museo de Historia Natural, o Museo finland\u00e9s do h\u00f3ckey sobre xeo, o Museo Rupriikki dos Medios de Comunicaci\u00f3n, o Museo Finland\u00e9s dos Xogos, o Museo do Correo, e o Museo de Minerais\nM\u00fasica.\nA Tampere Filharmonia e unha orquestra sinf\u00f3nica composta por 97 m\u00fasicos, foi fundada en 1930 e ten a s\u00faa sede no Tampere-talo, a sala de concertos m\u00e1is grande de Finlandia. Denominada dende 1947 \"Tampereen kaupunginorkesteri\" (en galego \"Orquestra Cidade de Tampere\"), en 2002\u00a0mudou o seu nome pola s\u00faa denominaci\u00f3n actual. Ademais dos seus concertos sinf\u00f3nicos, a orquestra ofrece tam\u00e9n representaci\u00f3ns de \u00f3pera e ballet, e cada dous anos participa na Tampere Biennale, un festival de car\u00e1cter bianual organizado dende 1986 adicado \u00e1 m\u00fasica contempor\u00e1nea que se ten convertido nun dos eventos de m\u00fasica contempor\u00e1nea m\u00e1is prestixiosos de Finlandia.\nEn 2001 un grupo formado por integrantes da Tampere Filharmonia creou TampereRaw, unha pequena orquestra adicada \u00e1 interpretaci\u00f3n de m\u00fasica contempor\u00e1nea que dende a s\u00faa fundaci\u00f3n ten ofrecido numerosos concertos e participado en festivais en Finlandia e Estonia.\nCada ano dende 1982 cel\u00e9brase na cidade o Tampere Jazz Happening, un festival anual que re\u00fane as figuras m\u00e1is populares do jazz contempor\u00e1neo finland\u00e9s e internacional.\nDeporte.\nClubs deportivos.\nA escena deportiva de Tampere est\u00e1 dominada polo h\u00f3ckey sobre xeo. A cidade \u00e9 co\u00f1ecida como a capital do h\u00f3ckey sobre xeo de Finlandia, sendo a primeira cidade finlandesa na que se constru\u00edu unha pista ao aire libre e o primeiro estadio cuberto, o Tampereen j\u00e4\u00e4halli, que ademais foi o primeiro escenario finland\u00e9s en acoller un Campionato do Mundo en 1965. Tampere \u00e9 a casa dos dous equipos que m\u00e1is veces conquistaron o campionato masculino finland\u00e9s: Tappara e Ilves, con 17 e 16 campionatos cada un. A principios da d\u00e9cada de 1960 as tres medallas do campionato finland\u00e9s foron conquistadas por tres equipos da cidade (Ilves, Tappara e Koovee en tres ocasi\u00f3ns, e cinco equipos da cidade ga\u00f1aron dito campionato nalgunha ocasi\u00f3n: Ilves, Tappara, Koovee, TBK e TaPa. Polo que se refire \u00e1 categor\u00eda feminina, Ilves Naiset \u00e9 un dos equipos m\u00e1is laureados da modalidade en Finlandia, tendo conseguido dez campionatos (o \u00faltimo deles en 2010), once pratas e cinco bronces.\nOutro deporte con clubs salientables na cidade son o f\u00fatbol baloncesto, principalmente da man do Tampere United (abreviado TamU), fundado en 1998, proclamouse campi\u00f3n de Finlandia e tres ocasi\u00f3ns (2001, 2006 e 2007), e conquistou tam\u00e9n a Suomen Cup e a Liigacup en 2007 e 2009 respectivamente, con todo, logo dun esc\u00e1ndalo europeo de arranxo de partidos o club foi exclu\u00eddo de todas as competici\u00f3ns en 2011, retomando en 2012 as s\u00faas actividades dende o nivel m\u00e1is baixo, a Kutonen; outro equipo de f\u00fatbol da cidade que conseguiu alg\u00fan t\u00edtulo a nivel nacional \u00e9 o FC Ilves, fundado o 27 de maio de 1931 campi\u00f3n finland\u00e9s en 1983 e campi\u00f3n da Suomen Cup en 1979, 1990 e 2019. Tam\u00e9n no baloncesto a cidade conseguiu \u00e9xitos a nivel nacional co seu principal representante, o Tampereen Pyrint\u00f6 (alcumado Pyrbasket), tres veces campi\u00f3n finland\u00e9s (2010, 2011 e 2014) e d\u00faas campi\u00f3n da copa finlandesa (1969 e 2012). No f\u00fatbol sala Ilves FS ga\u00f1ou para a cidade oito campionatos finlandeses masculinos (2004, 2005, 2007, 2010, 2011, 2012, 2013 e 2014), as\u00ed como outros catro en categor\u00eda feminina (2014, 2015, 2016 e 2017), e catro t\u00edtulos de copa (2006, 2010, 2011 e 2015) en categor\u00eda masculina e un en feminina (2014), d\u00faas Supercopas femininas e sete masculinas (2015 e 2016, e 2004, 2006, 2007, 2010, 2011, 2013 e 2014 respectivamente), o que o converte no equipo m\u00e1is laureado de Finlandia na modalidade. Isku-Volley, o principal equipo de voleibol\u00a0da cidade proclamouse catro veces campi\u00f3n masculino de Finlandia (1963, 1988, 2002, 2006) e outras catro campi\u00f3n de copa (1982, 2001, 2002, 2011), mentres que en 1960 o Tampereen Veikot proclamouse campi\u00f3n nacional en categor\u00eda feminina.\nEn 2017 o Manse PP deulle o primeiro t\u00edtulo de pes\u00e4pallo en categor\u00eda feminina \u00e1 cidade, e catro anos despois o mesmo club conseguiu o campionato finland\u00e9s en categor\u00eda masculina.\nEventos.\nTampere ten sido o escenario de numerosos eventos deportivos internacionais e nacionais.\nA cidade acolleu en catro ocasi\u00f3ns o Campionato do Mundo, sendo o Tampereen j\u00e4\u00e4halli (m\u00e1is co\u00f1ecido como Hakamets\u00e4) o primeiro escenario finland\u00e9s en acoller o evento en 1965. Posteriormente foi sede xunto con Helsinqui (1982) e d\u00faas xunto con Helsinqui e Turku (1991, 1997 e 2003). O estadio Nokia Arena, que se inaugurou en 2021, foi o escenario da edici\u00f3n de 2022, que tivo a s\u00faa segunda sede na capital. En categor\u00eda feminina, Tampere acolleu o Campionato do mundo feminino de h\u00f3ckey sobre xeo \u00e9n 1992.\nEn 1977 o lago Kaukaj\u00e4rvi, un dos m\u00e1is de cen lagos da cidade, foi a sede do Campionato do Mundo J\u00fanior de Remo e en 1995 do Campionato do Mundo de Remo.\nCada ano dende 1982 cel\u00e9brase na cidade o Tampere Open, un dos torneos de tenis m\u00e1is salientables de Finlandia. En 2007 celebrouse por primeira vez o torneo feminino. O Tampere Open \u00e9 o torneo \"challenger\" m\u00e1is antigo do mundo. Cel\u00e9brase no Centro de Tenis de Tampere\u00a0sobre terra batida.\nEn 2018 a cidade acolleu o Campionato do Mundo de Atletismo Sub-20, que se celebrou no Estadio de Ratina, un recinto constru\u00eddo en 1966 e con capacidade para 30\u00a0000 espectadores, que tam\u00e9n ten acollido encontros clasificatorios de f\u00fatbol, as\u00ed como concertos.\nEn 2021, o estadio de Hakamets\u00e4 foi unha das sedes do EuroVolley 2021, acollendo partidos da fase de grupos do torneo continental.\nAdemais, a cidade de Tampere presentou a s\u00faa candidatura para acoller os Xogos Ol\u00edmpicos de Inverno de 1976. Na votaci\u00f3n celebrada en \u00c1msterdam, a candidatura recibiu 12 votos na primeira rolda, eliminando a Vancouver e pasando \u00e1 segunda votaci\u00f3n, na que s\u00f3 puido conseguir oito votos, o que puxo fin \u00e1 s\u00faa carreira ol\u00edmpica.\nCidades irmandadas.\nA cidade de Tampere est\u00e1 irmandada coas seguintes cidades:\nCidades amigas.\nEn 1988 comezou o programa de cidades amigas, o cal en 2020 contaba con d\u00faas cidades coas que a cidade de Tampere ten un v\u00ednculo de cooperaci\u00f3n:"}
{"id": "212926", "revid": "25871", "url": "https://gl.wikipedia.org/wiki?curid=212926", "title": "Zea Mays (grupo musical)", "text": "Zea Mays \u00e9 un grupo musical de rock xurdido na cidade de Bilbao en 1997."}
{"id": "212927", "revid": "98629", "url": "https://gl.wikipedia.org/wiki?curid=212927", "title": "Jos\u00e9 Manuel Alvelo", "text": "Jos\u00e9 Manuel Alvelo Parredo, nado en Lugo o 4 de maio de 1962, \u00e9 un exfutbolista galego. Xogaba na demarcaci\u00f3n de centrocampista.\nTraxectoria.\nAlvelo formou parte dunha das xeraci\u00f3ns m\u00e1is prodixiosas da canteira c\u00e9ltica. Chegou ao primeiro equipo, daquela en Segunda Divisi\u00f3n, na tempada 1983/84, xogando no seu primeiro ano co Celta adestrado por F\u00e9lix Carnero 32 partidos, e marcando 2 goles.\nA tempada 1984-85 ser\u00eda unha das mellores a nivel persoal xa que colaborar\u00eda con 6 goles ao ascenso do Celta a Primeira Divisi\u00f3n, onde far\u00eda moi mal ano, consum\u00e1ndose o descenso a Segunda Divisi\u00f3n ao final da tempada.\nPor\u00e9n recuperar\u00eda a categor\u00eda en s\u00f3 un ano, algo conseguido por moi poucos equipos, volvendo a ser Alvelo un dos xogadores m\u00e1is importantes, disputando 37 encontros e marcando 2 goles, un deles fundamental no \"play-off\" de ascenso.\nO ano de volta \u00e1 primeira categor\u00eda ser\u00eda un mal ano para Alvelo, que comezar\u00eda como titular pero que ir\u00eda perdendo importancia ao longo da tempada, a\u00ednda que ao final da mesma recuperou parte do seu \"status\" dentro do equipo. Este ano ademais o Celta far\u00eda moi bo papel, estando a punto de se clasificar para a Copa da UEFA finalizando o ano en s\u00e9tima posici\u00f3n. Alvelo xogar\u00eda un total de 29 encontros.\nJos\u00e9 Manuel Alvelo xogou o \u00faltimo partido o 20 de agosto de 1988 no Trofeo Cidade de Vigo contra o Botafogo. Poucas horas despois sufriu un accidente de tr\u00e1fico que lle produciu unha fractura de v\u00e9rtebras cervicais e unha lesi\u00f3n medular irrevers\u00edbel.\nAlvelo celebrara a vitoria, primeiro coa s\u00faa moza e despois traslad\u00e1ndose a Sanxenxo cuns amigos, na viaxe de retorno produciuse o fatal accidente. O Peugeot 205 golpeou coa beira da calzada e acabou chocando contra un muro.\nInternado nun primeiro momento no sanatorio vigu\u00e9s de Nuestra Se\u00f1ora de F\u00e1tima e ante a falta de dispo\u00f1ibilidade de camas na unidade de parapl\u00e9xicos da Coru\u00f1a, optouse por trasladalo a Toledo ao Centro Nacional de Rehabilitaci\u00f3n de Parapl\u00e9jicos, onde lle diagnosticaron:\nO 28 de decembro realizouse un partido de homenaxe no que se enfrontaron a Selecci\u00f3n espa\u00f1ola de f\u00fatbol de Zubizarreta, Mart\u00edn V\u00e1zquez, Larra\u00f1aga, Julio Salinas ou Butrague\u00f1o e o Celta de Vigo dos seus antigos compa\u00f1eiros. O presidente do Celta Jos\u00e9 Luis Rivadulla imp\u00faxolle a Primeira Medalla de Ouro do Club.\nEn 2013 a Xunta de Galicia outorgoulle a medalla \u00f3 M\u00e9rito Deportivo."}
{"id": "212928", "revid": "98629", "url": "https://gl.wikipedia.org/wiki?curid=212928", "title": "Primeiro ministro de Burkina Faso", "text": "O posto de primeiro ministro de Burkina Faso foi creado en 1971, cando o pa\u00eds a\u00ednda se chamaba Alto Volta. O primeiro ministro de Burkina Faso \u00e9 escollido pola presidente co consenso da lexislatura. O poder executivo \u00e9 partillado entre o primeiro ministro e o presidente."}
{"id": "212929", "revid": "89787", "url": "https://gl.wikipedia.org/wiki?curid=212929", "title": "Ze Esatek!", "text": "Ze Esatek! \u00e9 un grupo musical de rock, ska e reggae xurdido en Guip\u00fascoa no ano 2009."}
{"id": "212930", "revid": "56817", "url": "https://gl.wikipedia.org/wiki?curid=212930", "title": "Denethor", "text": "No universo de J. R. R. Tolkien da Terra Media, Denethor \u00e9 un nome que comparten varios personaxes:"}
{"id": "212931", "revid": "24991", "url": "https://gl.wikipedia.org/wiki?curid=212931", "title": "Esne Beltza", "text": "Esne Beltza \u00e9 un grupo musical de ska e reggae orixinario do Pa\u00eds Vasco."}
{"id": "212932", "revid": "23204", "url": "https://gl.wikipedia.org/wiki?curid=212932", "title": "Denethor II", "text": "Denethor II \u00e9 un personaxe ficticio que aparece na novela \"O Se\u00f1or dos Aneis\" de J. R. R. Tolkien. Foi o vix\u00e9simo sexto e derradeiro Mordomo Rexente de Gondor. Denethor era un home de aire m\u00e1is se\u00f1orial que ning\u00fan dos seus antergos mordomos. Escoitaba os consellos e logo fac\u00eda o que lle parec\u00eda. Por unha rara casualidade, o sangue de N\u00famenor corr\u00eda case puro polas s\u00faas veas e ti\u00f1a a antiga habilidade de ler nas mentes e os coraz\u00f3ns dos seus interlocutores.\nHistoria.\nSucedeu \u00f3 seu pai Ecthelion II trala s\u00faa morte no ano 2984 da T. E.. No ano 2976 T. E. Denethor casou con Finduilas de Dol Amroth (2950 - 2988 T. E.), filla do Pr\u00edncipe Adrahil. Tiveron dous fillos: Boromir (2978 - 26 de febreiro de 3019 T. E.) e Faramir (n. 2983 T. E.). Finduilas languideceu lentamente en Minas Tirith, lonxe do mar e aterrada pola permanente Sombra do leste, e morreu nova. A s\u00faa morte volveu a\u00ednda m\u00e1is sombr\u00edo e taciturno a Denethor.\nDenethor (2930 - 3019 T. E.) empregou a Palant\u00edr de Minas Tirith para vixiar as forzas de Sauron. Os esforzos por controlar a Palantir e loitar contra a mente de Sauron avellent\u00e1rono antes de tempo e o co\u00f1ecemento do poder abafador de Sauron deprimiuno grandemente. Sauron utilizou a Palantir para infiltrarse en Minas Tirith, arrastrando a Denethor cara \u00e1 desesperaci\u00f3n.\nA morte de Boromir, o seu primox\u00e9nito e fillo favorito, e o sitio de Minas Tirith, a capital do reino, acabaron por volvelo tolo. Ordenou \u00f3s seus homes que o queimaran vivo nunha pira funeraria xunto \u00f3 seu fillo agonizante Faramir (que el cr\u00eda xa morto), pois segundo el xa non hab\u00eda salvaci\u00f3n posible para os Homes do Oeste. Por\u00e9n, Faramir puido ser rescatado grazas \u00e1 r\u00e1pida acci\u00f3n de Peregrin Tuc e Beregond. Denethor en troques non puido ser disuadido e morreu entre as chamas, apertando a Palant\u00edr contra si.\nTrala s\u00faa morte, foi sucedido como Mordomo de Gondor por Faramir.\nAdaptaci\u00f3ns.\nNo filme de Peter Jackson \"\", Denethor foi interpretado polo actor John Noble. Nel, Denethor aparece como un home completamente irracional, e ata cruel, enviando \u00f3 seu \u00fanico fillo con vida, Faramir, a unha misi\u00f3n suicida para capturar a cidade de Osgiliath, e rexeita acender as almenaras de axuda para chamar \u00f3s seus aliados de Rohan. No libro, o perigo das s\u00faas acci\u00f3ns cont\u00e9n certa l\u00f3xica."}
{"id": "212933", "revid": "63181", "url": "https://gl.wikipedia.org/wiki?curid=212933", "title": "Kuopio", "text": " \nKuopio \u00e9 unha cidade da rexi\u00f3n de Savonia do Norte (Finlandia). Ten 97.552 habitantes (2012), sendo a cidade m\u00e1is poboada da provincia de Finlandia Oriental.\nKuopio \u00e9 co\u00f1ecida por ser o berce dos pasteis de peixe finlandeses Kalakukko, polo dialecto Savo, polo outeiro de Puijo e pola torre de Puijo, que ofrece ao visitante unha vista magn\u00edfica da rexi\u00f3n. O outeiro de Puijo alberga tam\u00e9n unha competici\u00f3n anual de salto de esqu\u00ed.\nTop\u00f3nimo.\nHai diversas hip\u00f3teses sobre a orixe do nome Kuopio. A primeira rem\u00f3ntase ao s\u00e9culo XVI, cando un persoeiro de grande influencia chamado Kauhanen en Tavinsalmi trocou o seu nome por Skopa e a pronunciaci\u00f3n da xente era \"Coopia\", derivando despois a \"Cuopio\". A segunda explicaci\u00f3n afirma que o nome prov\u00e9n do verbo fin\u00e9s \"kuopia\", que quere dicir, por exemplo, cando un cabalo ra\u00f1a o chan cos pezu\u00f1os. A terceira hip\u00f3tese di que o nome vir\u00eda dun nome de home propio de Carelia \"Prokopij\", de Ruokolahti na Idade Media. Esta \u00faltima explicaci\u00f3n parece ser a m\u00e1is probable, xa que est\u00e1 documentada polo Instituto de Investigaci\u00f3n para as Linguas de Finlandia.\nHistoria.\nKuopio foi fundada en 1653 polo gobernador Peter Brahe, mais a data oficial de fundaci\u00f3n reco\u00f1ecida \u00e9 o 17 de novembro de 1775, cando o rei Gustavo III de Suecia ordenou que fose establecida a cidade de Kuopio. O municipio de Karttula foi anexionado ao de Kuopio en 2011, do mesmo xeito que fixeran anteriormente os de Vehmersalmi (2005), Riistavesi (1973) e Kuopion maalaiskunta (1969).\nDemograf\u00eda.\nEvoluci\u00f3n da poboaci\u00f3n :\nXeograf\u00eda.\nA cidade est\u00e1 rodeada polo lago Kallavesi e parte da cidade foi constru\u00edda en illas, como o proxecto \"Saaristokaupunki\" (literalmente \"Cidade Arquip\u00e9lago\"), a \u00e1rea residencial m\u00e1is grande que se est\u00e1 a constru\u00edr na actualidade en Finlandia. O seu relevo \u00e9 bastante marcado, estando o centro da cidade dominado polo outeiro de Puijo e a s\u00faa torre.\nDende a s\u00faa fusi\u00f3n con Vehmersalmi en 2005, limita cos concellos de: Siilinj\u00e4rvi e Nilsi\u00e4 ao norte, Juankoski e Tuusniemi ao leste, Lepp\u00e4virta ao sur, Suonenjoki e Kartula ao oeste, e Maaninka ao noroeste.\nLingua.\nA meirande parte da poboaci\u00f3n de Kuopio fala fin\u00e9s, habendo unha minor\u00eda de falantes de sueco (0,1%). Algunhas das primeiras escolas con estudos en fin\u00e9s foron creadas en Kuopio, como a escola para cegos (1871) e a escola de comercio (1887). A nivel dialectal, a cidade est\u00e1 situada en plena zona dos dialectos da Finlandia oriental, e m\u00e1is concretamente os que son denominados Savo (de Savonia), os cales ocupan unha extensi\u00f3n moito m\u00e1is grande do que \u00e9, de feito, a rexi\u00f3n hist\u00f3rica de Savonia.\nEducaci\u00f3n e cultura.\nKuopio \u00e9 unha das cidades con maior tradici\u00f3n no campo da educaci\u00f3n. A cidade \u00e9 co\u00f1ecida como o centro cultural de Finlandia Oriental, oferecendo diversos eventos importantes como o festival de danza de Kuopio e o festival de vi\u00f1o de Kuopio."}
{"id": "212934", "revid": "5863", "url": "https://gl.wikipedia.org/wiki?curid=212934", "title": "Normas Ortogr\u00e1ficas e Morfol\u00f3xicas do Idioma Galego", "text": ""}
{"id": "212935", "revid": "56817", "url": "https://gl.wikipedia.org/wiki?curid=212935", "title": "Addicted", "text": "Addicted \u00e9 o sexto \u00e1lbum de estudio de Sweetbox e o quinto e \u00faltimo \u00e1lbum de estudio con Jade Villalon \u00e1 fronte da formaci\u00f3n. Lanzouse o 1 de marzo de 2006 no Xap\u00f3n e acadou un disco de ouro. A versi\u00f3n coreana incl\u00fae un bonus DVD con cinco actuaci\u00f3ns en directo. O \u00e1lbum significou unha volta os sons dance do \u00e1lbum Jade ao tempo que incorporaba tendencias m\u00e1is novas.\nSeis dos temas de \"Addicted\" compux\u00e9ronos Jade e Geo para Ayumi Hamasaki que os reelaborou e traduciu, present\u00e1ndose aqu\u00ed coas composici\u00f3ns, letras e melod\u00edas vocais orixinais. As versi\u00f3ns de Hamasaki apareceron no \u00e1lbum (Miss)understood. \"Addicted\" vendeu 121\u00a0397 discos e converteuse no 111 \u00e1lbum por vendas no Xap\u00f3n no 2006 ."}
{"id": "212937", "revid": "1131", "url": "https://gl.wikipedia.org/wiki?curid=212937", "title": "Reitorado", "text": "No sistema universitario, o reitorado \u00e9 a m\u00e1xima autoridade acad\u00e9mica e ostenta a representaci\u00f3n desta. Exerce a direcci\u00f3n, goberno e xesti\u00f3n da universidade, desenvolve as li\u00f1as de actuaci\u00f3n aprobadas polos \u00f3rganos colexiados (Consello Social, Consello de Goberno e Claustro Universitario), e executa os seus acordos. Para o desenvolvemento destas funci\u00f3ns \u00e9 asistido polo Consello de Direcci\u00f3n no que est\u00e1n presentes os vicerreitores, a secretaria xeral e o xerente."}
{"id": "212938", "revid": "1131", "url": "https://gl.wikipedia.org/wiki?curid=212938", "title": "Secretar\u00eda Xeral Universitaria da Universidade de Santiago de Compostela", "text": "A Secretaria Xeral Universitaria \u00e9 unha axencia da Universidade de Santiago de Compostela que exerce a secretar\u00eda do Claustro Universitario, e do Consello de Goberno, difunde e da fe de todos os actos e acordos dos \u00f3rganos colexiados de representaci\u00f3n, goberno e administraci\u00f3n xerais da Universidade, ag\u00e1s do Consello Social. Outras das s\u00faas funci\u00f3ns son: a direcci\u00f3n do Servizo de Xesti\u00f3n Acad\u00e9mica, da Oficina de An\u00e1lise de Reclamaci\u00f3ns, da parte administrativa do Arquivo Universitario, do Rexistro Xeral, da Asesor\u00eda Xur\u00eddica da Universidade e do Servizo de Normalizaci\u00f3n Ling\u00fc\u00edstica. As\u00ed mesmo corresp\u00f3ndelle a custodia e recolecci\u00f3n das actas de cualificaci\u00f3n dos estudantes e \u00e9 responsable da xesti\u00f3n electoral, en coordinaci\u00f3n coa Comisi\u00f3n Electoral Central da Universidade.\nA secretaria xeral \u00e9 membro nato do Consello Social e preside a Comisi\u00f3n de Normalizaci\u00f3n Ling\u00fc\u00edstica do Claustro Universitario.\nA secretaria xeral adxunta auxilia \u00e1 secretaria xeral na s\u00faa labor de goberno."}
{"id": "212939", "revid": "1131", "url": "https://gl.wikipedia.org/wiki?curid=212939", "title": "Sociedade Filat\u00e9lica, de Arte e Humanidades Eume", "text": "A Sociedade Filat\u00e9lica, de Arte e Humanidades Eume \u00e9 unha asociaci\u00f3n cultural da vila de Pontedeume cuxos principais obxectivos son o fomento da filatelia e da vida cultural local. \u00c9 froito da uni\u00f3n en 2002 das sociedades \"C\u00edrculo Filat\u00e9lico Eume\", fundada en 1969, e \"Arte e Humanidades Eume\", fundada en 1986. \u00c9 membro da Federaci\u00f3n Galega de Sociedades Filat\u00e9licas, e como tal organizou a exposici\u00f3n da Federaci\u00f3n, EXFIGALICIA, nos anos 1971 e 1979.\nHistoria.\nA afecci\u00f3n \u00e1 filatelia en Pontedeume tr\u00f3uxoa un emigrante eum\u00e9s en Cuba, Ram\u00f3n Irijoa, quen ao volver a Pontedeume en 1910, abriu un establecemento na r\u00faa Real para a venda e intercambio de material filat\u00e9lico, e onde se organizaban tertulias sobre o tema.\nFroito desta tradici\u00f3n, nace en 1969 o \"C\u00edrculo Filat\u00e9lico Eume\", sendo o seu primeiro presidente o polifac\u00e9tico mestre eum\u00e9s Pablo D\u00edaz Novo. As primeiras actividades do C\u00edrculo est\u00e1n relacionadas cos actos do \"VII Centenario da Fundaci\u00f3n da Vila de Pontedeume\". Foron estas a organizaci\u00f3n da I Exposici\u00f3n Filat\u00e9lica adicada ao VII Centenario, a cu\u00f1axe de moedas conmemorativas e un cu\u00f1o especial.\nDurante os anos seguintes continou o seu labor filat\u00e9lico organizando todo tipo de exposici\u00f3ns (filat\u00e9licas, pintura, fotograf\u00eda,etc.) publicaci\u00f3ns de libros e cu\u00f1os conmemorativos, conferencias, concursos, e mesmo a inauguraci\u00f3n de monumentos \u00e1 Filatelia (1973) e \u00e1 Her\u00e1ldica (1976), ambos nos Xard\u00edns de Lombardero. En 1983 nace \"Expodeume\", exposici\u00f3n tem\u00e1tica de car\u00e1cter anual. O I Expodeume estaba adicado a \"O Periodismo e a Filatelia\".\nEn 1986 f\u00fandase \"Arte e Humanidades Eume\" para dinamizar a vida cultural eumesa. Un dos seus primeiros fins foi a organizaci\u00f3n dun extenso arquivo, dedicando a iso todo o ano 1989.\nTralo pasamento en 2000 do fundador e presidente do C\u00edrculo, Pablo D\u00edaz Novo, e despois dunha reestruturaci\u00f3n da s\u00faa directiva, en 2002 prod\u00facese a fusi\u00f3n de ambas sociedades, sendo nomeado presidente Antonio Leira Noche. A nova sociedade contin\u00faa organizando e promovendo as actividades propias das sociedades fundadoras."}
{"id": "212941", "revid": "983", "url": "https://gl.wikipedia.org/wiki?curid=212941", "title": "Kwahu", "text": "Kwawu ou Kwahu \u00e9 unha rexi\u00f3n hist\u00f3rica de Ghana habitada polo pobo kwawu da etnia akan que se estableceu na rexi\u00f3n no s\u00e9culo XVII e que formou parte do Imperio Ashanti ata que se rebelou en 1875 logo da Terceira Guerra Anglo-Ashanti, convert\u00e9ndose en protectorado brit\u00e1nico en 1888. Corresponde aproximadamente co norte da rexi\u00f3n administrativa Oriental."}
{"id": "212942", "revid": "31271", "url": "https://gl.wikipedia.org/wiki?curid=212942", "title": "Kwawu", "text": ""}
{"id": "212943", "revid": "31271", "url": "https://gl.wikipedia.org/wiki?curid=212943", "title": "Academia Hisp\u00e1nica de Filatelia", "text": ""}
{"id": "212947", "revid": "56817", "url": "https://gl.wikipedia.org/wiki?curid=212947", "title": "X&amp;Y", "text": "X&amp;Y \u00e9 o terceiro \u00e1lbum da banda inglesa de rock alternativo Coldplay, editado o 6 de xu\u00f1o de 2005 a trav\u00e9s do selo Parlophone.\nLista de canci\u00f3ns.\nTodos os temas compostos por Guy Berryman, Jonny Buckland, Will Champion e Chris Martin, ag\u00e1s os indicados."}
{"id": "212948", "revid": "22570", "url": "https://gl.wikipedia.org/wiki?curid=212948", "title": "Suck It and See", "text": "Suck It and See \u00e9 o cuarto disco de estudio dos Arctic Monkeys, unha banda de indie rock brit\u00e1nica, lanzado o 6 de xu\u00f1o do 2011 a trav\u00e9s da compa\u00f1\u00eda Domino Records.\nLista de canci\u00f3ns.\nTodas as canci\u00f3ns compostas por Alex Turner."}
{"id": "212949", "revid": "23204", "url": "https://gl.wikipedia.org/wiki?curid=212949", "title": "Jos\u00e9 de Santiago y G\u00f3mez", "text": "Jos\u00e9 de Santiago y G\u00f3mez, nado en Vigo o 2 de xaneiro de 1858 e finado en Castell\u00f3 de la Plana en 1922, foi un historiador, avogado e escritor galego.\nTraxectoria.\nLogo de prematuro falecemento do pai, a s\u00faa nai, Pastora G\u00f3mez, casou con Jos\u00e9 Mar\u00eda Posada, ao que debe a s\u00faa formaci\u00f3n literaria. Fixo o bacharelato no Instituto de Pontevedra, que rematou en 1875. Estudou Dereito en Santiago de Compostela e en Madrid, onde traballou moitos anos como avogado. Compaxinou o traballo cunha meticulosa pescuda en bibliotecas e arquivos de todo o relacionado coa s\u00faa cidade natal e comarca. Foi autor de varios libros, na s\u00faa maior\u00eda estudos hist\u00f3ricos sobre a lingua e a literatura galegas. Deixou \u00e1 s\u00faa morte gran cantidade de obras inacabadas.\nVida persoal.\nCasou con Mar\u00eda Polo de Bernab\u00e9."}
{"id": "212950", "revid": "85894", "url": "https://gl.wikipedia.org/wiki?curid=212950", "title": "John Roberts", "text": "John Roberts, nado o 10 de novembro de 1971 en Brooklyn, Nova York, \u00e9 un actor estadounidense de voz e televisi\u00f3n."}
{"id": "212951", "revid": "85894", "url": "https://gl.wikipedia.org/wiki?curid=212951", "title": "Dan Mintz", "text": "Daniel Alexander \"Dan\" Mintz, nado o 25 de setembro de 1981 en Anchorage (Alasca), \u00e9 un actor estadounidense."}
{"id": "212952", "revid": "1131", "url": "https://gl.wikipedia.org/wiki?curid=212952", "title": "Eugene Mirman", "text": "Eugene Boris Mirman, nado en Moscova o 24 de xullo de 1974, \u00e9 un actor estadounidense."}
{"id": "212953", "revid": "85894", "url": "https://gl.wikipedia.org/wiki?curid=212953", "title": "Kristen Schaal", "text": "Kristen Schaal, nada o 24 de xaneiro de 1978 en Longmont, Colorado, \u00e9 unha actriz estadounidense."}
{"id": "212954", "revid": "75439", "url": "https://gl.wikipedia.org/wiki?curid=212954", "title": "Will Sasso", "text": "William \"Will\" Sasso, nado o 1975 en Ladner, British Columbia, \u00e9 un actor estadounidense.\nParticipou en series e pel\u00edculas, destacan The Three Stooges ( Os tres chiflados) estreada no ano 2012."}
{"id": "212955", "revid": "23204", "url": "https://gl.wikipedia.org/wiki?curid=212955", "title": "Loren Bouchard", "text": "Loren Hal Bouchard, nado o 1969 en Nova York, \u00e9 un actor estadounidense."}
{"id": "212956", "revid": "23204", "url": "https://gl.wikipedia.org/wiki?curid=212956", "title": "Jim Dauterive", "text": "James Thomas \"Jim\" Dauterive \u00e9 un actor estadounidense."}
{"id": "212957", "revid": "56817", "url": "https://gl.wikipedia.org/wiki?curid=212957", "title": "Debra Wilson", "text": "Debra Wilson Skelton \u00e9 unha actriz estadounidense."}
{"id": "212958", "revid": "85894", "url": "https://gl.wikipedia.org/wiki?curid=212958", "title": "Nathan Lane", "text": "Joseph Nathan Lane, nado o 3 de febreiro de 1956 en Jersey City, Nova Jersey, \u00e9 un actor estadounidense."}
{"id": "212959", "revid": "23204", "url": "https://gl.wikipedia.org/wiki?curid=212959", "title": "Xes\u00fas Antonio Gul\u00edas Lamas", "text": "Xes\u00fas Antonio Gul\u00edas Lamas, nado en Beariz o 29 de maio de 1948, \u00e9 un escritor e antrop\u00f3logo galego.\nTraxectoria.\nNaceu no seo dunha familia de labregos e canteiros que o marcaron profundamente cunha pescuda da s\u00faa identidade como investigador e terramont\u00e9s. Estudou no Seminario de Ourense e no Instituto Nacional de Misi\u00f3ns Estranxeiras (IEME) en Madrid, onde tam\u00e9n cursou antropolox\u00eda.\nO seu interese pola cantar\u00eda e pola arquitectura medieval levouno a recoller de viva voz entre os canteiros, sobre todo de Montes, o material que dar\u00eda lugar ao \"Diccionario do Verbo dos canteiros\".\nO seu compromiso con Beariz e coa Terra de Montes gui\u00e1rono sempre na investigaci\u00f3n da s\u00faa historia e na recollida das s\u00faas lendas e tradici\u00f3ns.\nFoi presidente da Asociaci\u00f3n de Amigos da Terra de Montes dende o ano 2003 ata o 2005 e recibiu a medalla de ouro da mesma asociaci\u00f3n no ano 2009."}
{"id": "212960", "revid": "75439", "url": "https://gl.wikipedia.org/wiki?curid=212960", "title": "Ernie Sabella", "text": "Ernest \"Ernie\" Sabella, nado o 1949 en Westchester, Nova York, \u00e9 un actor estadounidense."}
{"id": "212961", "revid": "1410", "url": "https://gl.wikipedia.org/wiki?curid=212961", "title": "Christopher Knights", "text": "Christopher Knights \u00e9 un actor de voz, operador de c\u00e1mara e editor de cinema ingl\u00e9s."}
{"id": "212962", "revid": "85894", "url": "https://gl.wikipedia.org/wiki?curid=212962", "title": "Greg Baldwin", "text": "Gregory D. \"Greg\" Baldwin, nado en Grants (Novo M\u00e9xico) o 13 de setembro de 1960, \u00e9 un actor estadounidense."}
{"id": "212963", "revid": "23204", "url": "https://gl.wikipedia.org/wiki?curid=212963", "title": "Randall Duk Kim", "text": "Randall Duk Kim, nado o 1943, \u00e9 un actor estadounidense."}
{"id": "212965", "revid": "85894", "url": "https://gl.wikipedia.org/wiki?curid=212965", "title": "Claudia Moro", "text": "Claudia Moro Fern\u00e1ndez, nada en Santiago de Compostela o 10 de novembro de 1985, \u00e9 unha modelo galega.\nTraxectoria.\nFoi Miss Espa\u00f1a representando a Madrid, e competiu polo Miss Universo no ano 2008, acadando o s\u00e9timo lugar."}
{"id": "212966", "revid": "56817", "url": "https://gl.wikipedia.org/wiki?curid=212966", "title": "Xerencia da Universidade de Santiago de Compostela", "text": "A Xerente da Universidade de Santiago de Compostela exerce, baixo a dependencia do reitor a xesti\u00f3n dos servizos administrativos e econ\u00f3micos da universidade, coordina a administraci\u00f3n dos demais servizos da mesma establecidos nos estaturos e aqueloutras que o reitor lle encomende.\nA resoluci\u00f3n reitoral do 01/08/2011 de delegaci\u00f3n de competencias en determinados \u00f3rganos universitarios, recolle que se delegan na xerenta competencias en materias econ\u00f3micas e orzamentarias, contrataci\u00f3n administrativa, patrimonio, na \u00e1rea de tecnolox\u00edas da informaci\u00f3n e comunicaci\u00f3n, en prevenci\u00f3n de risco e nas unidades de apoio \u00e1 xesti\u00f3n de centros e departamentos, as\u00f3 como a xefatura do persoal de administraci\u00f3n e servizos.\n\u00c9 membro nato dos seguintes \u00f3rganos colexiados: Claustro Universitario, Consello de Goberno e Consello Social\nTam\u00e9n forma parte dos seguintes \u00f3rganos: Comisi\u00f3n de Administraci\u00f3n Electr\u00f3nica, Comisi\u00f3n de Calidade e Planificaci\u00f3n, Comisi\u00f3n Reitora CIMUS, Comisi\u00f3n Reitora CIQUS, Comit\u00e9 de Direcci\u00f3n do Sistema de Xesti\u00f3n de Calidade da \u00c1rea Acad\u00e9mica, Comit\u00e9 de Seguridade e Sa\u00fade, Comit\u00e9 de Seguridade da Informaci\u00f3n, Comisi\u00f3n do Plan de Pensi\u00f3ns, Consello de Administraci\u00f3n de UNINOVA, Consello de Administraci\u00f3n de UNIXEST, Consello de Administraci\u00f3n de Cursos Internacionais da USC, Vogal Padroado Fundaci\u00f3n USC-Deportiva, Comisi\u00f3n Sectorial CRUE de Tecnolox\u00eda da Informaci\u00f3n e Comunicaci\u00f3ns.\nLigaz\u00f3ns externas.\nP\u00e1xina oficial da USC"}
{"id": "212968", "revid": "56817", "url": "https://gl.wikipedia.org/wiki?curid=212968", "title": "Vicerreitor\u00eda de Responsabilidade Social e Calidade da Universidade de Santiago de Compostela", "text": "O titular da Vicerreitor\u00eda de Responsabilidade Social e Calidade \u00e9 a persoa respons\u00e1bel de coordinar as acci\u00f3ns de mellora da calidade dos servizos que presta a Universidade de Santiago de Compostela. Dentro dos seus obxectivos est\u00e1n os de dese\u00f1ar e realizar procedementos de avaliaci\u00f3n da docencia, investigaci\u00f3n e servizos, mellorar a calidade de vida nos Campus, crear unha Oficina de Igualdade de X\u00e9nero e crear e apoiar figuras de excelencia docente no profesorado."}
{"id": "212969", "revid": "56817", "url": "https://gl.wikipedia.org/wiki?curid=212969", "title": "Vicerreitor\u00eda de Estudantes, Cultura e Formaci\u00f3n Continua da Universidade de Santiago de Compostela", "text": "A Vicerreitor\u00eda de Estudantes e Formaci\u00f3n Continua \u00e9 a encargada de levar \u00e1 pr\u00e1ctica os sinais de identidade que dirixen as acci\u00f3ns da Universidade de Santiago de Compostela como \u2018a universidade das persoas\u2019. Esta encomenda l\u00e9vase a cabo a trav\u00e9s de varios servizos que asisten a todos os membros da comunidade universitaria dende unha perspectiva social."}
{"id": "212970", "revid": "56817", "url": "https://gl.wikipedia.org/wiki?curid=212970", "title": "Vicerreitor\u00eda de Investigaci\u00f3n e Innovaci\u00f3n da Universidade de Santiago de Compostela", "text": "A Vicerreitor\u00eda de Investigaci\u00f3n e Innovaci\u00f3n \u00e9 a encargada de coordinar todas as acci\u00f3ns de investigaci\u00f3n e innovaci\u00f3n da Universidade de Santiago de Compostela. Os seus cometidos principais son elaborar un plan de I+D+i da USC, divulgar na sociedade os progresos no co\u00f1ecemento cient\u00edfico feitos pola USC e velar pola transferencia dos resultados de investigaci\u00f3n aos sectores p\u00fablico e privado."}
{"id": "212972", "revid": "85894", "url": "https://gl.wikipedia.org/wiki?curid=212972", "title": "Jyv\u00e4skyl\u00e4", "text": "Jyv\u00e4skyl\u00e4 \u00e9 unha cidade finlandesa, \u00e9 a capital e a cidade m\u00e1is poboada da rexi\u00f3n de Finlandia Central. A cidade \u00e9 co\u00f1ecida como a \"Atenas de Finlandia\" polos numerosos centros educativos que ten. A cidade tam\u00e9n \u00e9 famosa polos edificios dese\u00f1ados por Alvar Aalto, e por ser a sede do Rally de Finlandia e do Festival de Jyv\u00e4skyl\u00e4.\nDemograf\u00eda.\nPoboaci\u00f3n.\nJyv\u00e4skyl\u00e4 foi a cidade finlandesa que maior crecemento experimentou no s\u00e9culo XX. A poboaci\u00f3n continuou a medrar no s\u00e9culo XXI.\nLinguas.\nA lingua predominante entre os habitantes de Jyv\u00e4skyl\u00e4 e o fin\u00e9s, falado polo 96,7% da poboaci\u00f3n como lingua materna en 2010. A porcentaxe de falantes de sueco \u00e9 dun 0,2%, mentres que os falantes doutras linguas son un 3% da poboaci\u00f3n.\nInmigraci\u00f3n.\nA finais do ano 2010 a cidade ti\u00f1a arredor de 3.100 estranxeiros. A meirande parte dos inmigrantes da cidade proceden de Afganist\u00e1n, Rusia, Estonia e Ir\u00e1n.\nHistoria.\nJyv\u00e4skyl\u00e4 foi fundada o 22 de marzo de 1837 polo tsar Nicolao I de Rusia e constru\u00edda do nada. A vila orixinal estaba situada entre o lago Jyv\u00e4sj\u00e4rvi (que est\u00e1 conectado ao lago P\u00e4ij\u00e4nne) e Harju, o monte de Jyv\u00e4skyl\u00e4, e consist\u00eda na meirande parte do centro urbano actual. A principios do s\u00e9culo XX a cidade experimentou un notable crecemento. A meirande ampliaci\u00f3n tivo lugar logo da Guerra de Continuaci\u00f3n (segunda guerra mundial), cando acolleu aos refuxiados de Carelia e doutros puntos do pa\u00eds. Hoxe en d\u00eda Jyv\u00e4skyl\u00e4 ten un crecemento duns 1.000 habitantes por ano.\nXeograf\u00eda.\nJyv\u00e4skyl\u00e4 est\u00e1 situada na J\u00e4rvi-Suomi (Finlandia Lacustre), habendo ata 328 lagos na cidade. Os lagos e r\u00edos constit\u00faen un 20,1% (295\u00a0km2) da superficie total da cidade. Os lagos m\u00e1is grandes son o P\u00e4ij\u00e4nne, o Lepp\u00e4vesi, o Tuomioj\u00e4rvi, o Palokkaj\u00e4rvi, o Luonetj\u00e4rvi e o Alvaj\u00e4rvi-Korttaj\u00e4rvi. O centro da cidade est\u00e1 situado \u00e1 beira do pequeno Jyv\u00e4sj\u00e4rvi.\nA paisaxe de Jyv\u00e4skyl\u00e4 \u00e9 monta\u00f1osa, boscosa e chea de auga. O arquitecto Alvar Aalto comparou a paisaxe monta\u00f1osa de Jyv\u00e4skyl\u00e4 coa Toscana italiana: \"A pendente de Jyv\u00e4skyl\u00e4 \u00e9 case coma as monta\u00f1as de vi\u00f1edos de Fiesole\".\nClima.\nA latitude \u00e9 o factor que m\u00e1is condiciona o clima de Jyv\u00e4skyl\u00e4. Debido \u00e1 s\u00faa situaci\u00f3n setentrional, o inverto \u00e9 longo, con neve, fr\u00edo e escuro. Durante os meses centrais do inverno a cidade ten unicamente cinco horas de luz. Os ver\u00e1ns son suaves e cunha temperatura diaria media m\u00e1xima de 22\u00a0\u00b0C en xullo. Durante o ver\u00e1n Jyv\u00e4skyl\u00e4 experimenta longos d\u00edas e noites luminosas coma o sol da media noite.\nDeportes.\nO principal deporte da cidade \u00e9 o h\u00f3ckey sobre xeo, o seu principal equipo, o JYP, compite na m\u00e1xima categor\u00eda deste deporte no pa\u00eds, a SM-liiga, competici\u00f3n que ga\u00f1ou en 2009 e 2012. O seu equipo de f\u00fatbol xoga na terceira divisi\u00f3n.\nA cidade tam\u00e9n \u00e9 co\u00f1ecida por ser a sede do Rally de Finlandia, que xeralmente se disputa na rexi\u00f3n a primeira fin de semana de agosto, atraendo a gran cantidade de p\u00fablico.\nJyv\u00e4skyl\u00e4 \u00e9 un dos catro principais centros do salto de ski do pa\u00eds, sendo a cidade natal do gran campi\u00f3n finland\u00e9s desta modalidade, Matti Nyk\u00e4nen."}
{"id": "212973", "revid": "23204", "url": "https://gl.wikipedia.org/wiki?curid=212973", "title": "Emilio Duro Pe\u00f1a", "text": "Emilio Duro Pe\u00f1a, nado en Froufe (O Irixo) o 6 de xu\u00f1o de 1919 e finado en Ourense en 1995, foi un sacerdote e investigador galego.\nTraxectoria.\nCursou a carreira eclesi\u00e1stica no seminario de San Francisco de Ourense e ampliou estudos de teolox\u00eda na Universidade Pontificia de Comillas pensionado pola diocese. Desenvolveu o seu labor sacerdotal nas parroquias de Santa Mari\u00f1a da Cid\u00e1 (O Irixo) e Santa Mar\u00eda de Melias (O Pereiro de Aguiar). Foi profesor das c\u00e1tedras de Filosof\u00eda e Teolox\u00eda no Seminario Maior de Ourense, secretario de estudos e bibliotecario. Durante o seu per\u00edodo de docencia escribiu \"Adnotationes Criticae\" (1948). En 1951 foi nomeado c\u00f3engo arquiveiro da catedral de Ourense. En 1972 foi o primeiro director do Instituto de Estudios Orensanos Padre Feijoo. Colaborou, entre outras publicaci\u00f3ns, en \"Anuario de Estudios Medievales\", \"Archivos Leoneses\", \"Compostellanum\", \"Cuadernos de Estudios Gallegos\" e \"Hispania Sacra\"."}
{"id": "212974", "revid": "1131", "url": "https://gl.wikipedia.org/wiki?curid=212974", "title": "N\u00e1rodn\u00ed divadlo", "text": "O N\u00e1rodn\u00ed divadlo (en galego Teatro Nacional) \u00e9 unha das instituci\u00f3ns culturais m\u00e1is importantes da Rep\u00fablica Checa, localizado na cidade de Praga. Este teatro \u00e9 co\u00f1ecido como a alma m\u00e1ter da \u00f3pera checa e como o monumento nacional \u00e1 historia e arte checos."}
{"id": "212975", "revid": "19415", "url": "https://gl.wikipedia.org/wiki?curid=212975", "title": "Teatro Nacional de Praga", "text": ""}
{"id": "212976", "revid": "19415", "url": "https://gl.wikipedia.org/wiki?curid=212976", "title": "Teatro Nacional (Praga)", "text": ""}
{"id": "212977", "revid": "27155", "url": "https://gl.wikipedia.org/wiki?curid=212977", "title": "Mucopolisac\u00e1rido", "text": ""}
{"id": "212979", "revid": "25871", "url": "https://gl.wikipedia.org/wiki?curid=212979", "title": "Lousa", "text": "A lousa \u00e9 unha rocha metam\u00f3rfica formada pola compactaci\u00f3n de arxilas, aparece en cor escuro dividida en xistos, moi empregada nos tellados da provincia de Lugo. Est\u00e1 considerado como un dos materiais mais sostibles ambientalmente para as cubertas de edificios debido \u00e1 s\u00faa m\u00ednima emisi\u00f3n de CO2 e consome menos auga que unha de cer\u00e1mica.\nEspa\u00f1a \u00e9 o primeiro exportador do mundo desta pedra, obtidas nos xacementos do Bierzo, Valdeorras, Zamora e Badaxoz. A\u00ednda que \u00e9 Gales o pa\u00eds que m\u00e1is exporta, competindo con Portugal, Italia, Estados Unidos e Alema\u00f1a. Brasil exporta unha rocha similar (a metalutita) de peor calidade ao exfoliar trala s\u00faa colocaci\u00f3n.\nMorfolox\u00eda.\nTr\u00e1tase dunha rocha homox\u00e9nea de gran fino formada no Carbon\u00edfero a partir de terras arxilosas que sufriron un proceso mixto de compresi\u00f3n litost\u00e1tica e logo unha compresi\u00f3n tect\u00f3nica, isto fixo que sexan f\u00e1ciles de dividir en l\u00e1minas ou capas. At\u00f3pase formada \u00e1 s\u00faa vez por varios minerais entre os que destacan o cuarzo e a moscovita, sendo de cor azulada ou negra agrisada, a\u00ednda que existen outros tons (verde, vermello etc) a s\u00faa brillantez d\u00e9bese \u00e1 cantidade de cuarzo e mica, as\u00ed como do nivel de pu\u00eddo, polo que \u00e9 usada en decoraci\u00f3n a\u00ednda que o seu uso mais prolongado foi no tellado das casas e menor no de paredes."}
{"id": "212980", "revid": "1888", "url": "https://gl.wikipedia.org/wiki?curid=212980", "title": "Camilo Benso di Cavour", "text": ""}
{"id": "212981", "revid": "1888", "url": "https://gl.wikipedia.org/wiki?curid=212981", "title": "Camillo Benso di Cavour", "text": ""}
{"id": "212982", "revid": "23204", "url": "https://gl.wikipedia.org/wiki?curid=212982", "title": "Reino Unificado (Terra Media)", "text": ""}
{"id": "212983", "revid": "23204", "url": "https://gl.wikipedia.org/wiki?curid=212983", "title": "Cuarta Idade do Sol", "text": ""}
{"id": "212984", "revid": "89787", "url": "https://gl.wikipedia.org/wiki?curid=212984", "title": "R\u00edo Bann", "text": "O r\u00edo Bann (River Bann en ingl\u00e9s, en ga\u00e9lico irland\u00e9s an Bhanna, posiblemente proveniente de \"an bhan-abha\", \"o r\u00edo branco\") \u00e9 o maior r\u00edo de Irlanda do Norte, cunha lonxitude total de 129\u00a0km. O r\u00edo nace na esquina sueste de Irlanda do Norte flu\u00edndo cara \u00e1 costa noroeste, det\u00e9ndose no medio do cami\u00f1o para formar o gran lago Neagh. Segundo C.Michael Hogan, o val do r\u00edo Bann \u00e9 a \u00e1rea de asentamento dos primeiros humanos tras a fin da \u00faltima glaciaci\u00f3n. O r\u00edo xogou un papel importante na industrializaci\u00f3n do norte de Irlanda, especialmente coa industria do li\u00f1o. Hoxe en d\u00eda, a pesca do salm\u00f3n e a angu\u00eda \u00e9 a principal atracci\u00f3n econ\u00f3mica do r\u00edo. O r\u00edo \u00e9 a mi\u00fado empregado para dividir Irlanda do Norte nunha zona oeste e leste. As poboaci\u00f3ns, concellos e empresas do \"oeste do Bann\" son vistos a mi\u00fado como que te\u00f1en menos investimento por parte do goberno que os outros do leste. Tam\u00e9n se pode ver como unha divisi\u00f3n pol\u00edtica e relixiosa, al\u00e9n da econ\u00f3mica, con cat\u00f3licos, nacionalistas e republicanos sendo maior\u00eda no oeste, e protestantes e unionistas sendo maior\u00eda no leste, sendo o oeste m\u00e1is rural que o leste, onde se atopa o Gran Belfast, capital industrial e financeira, ademais da da propia Irlanda do Norte.\nA \u00e1rea de captaci\u00f3n do lago Neagh ocupa o 43% do terreo de Irlanda do Norte, as\u00ed como algunhas \u00e1reas lim\u00edtrofes da Rep\u00fablica de Irlanda. A Rivers Agency controla o nivel da auga do lago empregando unha presa en Toome. O actual plan de drenaxe foi enxe\u00f1ado por Percy Shepherd e foi permitido pola Acta de Navegaci\u00f3n e Drenaxe no lago Neagh e o Bann Baixo de Irlanda do Norte de 1955.. O nivel das augas anda entre os 12,45 metros e 12,6 metros sobre a Ordnance Datum, como define o plan de 1955 (como tam\u00e9n a emenda de 2004)..\nBann alto.\nO Bann superior est\u00e9ndese desde as Monta\u00f1as Mourne, no Condado de Down, at\u00e9 o Lough Neagh en Bannfoot, Condado de Armagh. Este treito \u00e9 moi propicio para \u00e1 pesca. Preto de Portadown, con\u00e9ctase co agora en desuso Canal de Newry, que antano vert\u00eda as s\u00faas augas cara ao sur no Mar de Irlanda.\nBann baixo.\nO Bann inferior vai desde o Lough Neagh en Toome at\u00e9 o Oc\u00e9ano Atl\u00e1ntico en Portstewart. Pos\u00fae 51\u00a0km de lonxitude e \u00e9 unha canle con cinco esclusas, en Toome, Portna, Movanagher, Carnroe e Castleroe. No r\u00edo \u00e9 habitual ver deportistas, pescadores e barcos, cun tr\u00e1fico comercial escaso. Act\u00faa facendo fronteira entre os condados de Antrim e Londonderry. O \u00fanico porto comercial do r\u00edo \u00e9 o de Coleraine.\nO nivel da auga do Bann baixo est\u00e1 controlado pola Rivers Agency, que emprega as comportas situadas en Portna (preto de Kilrea) e The Cutts en Coleraine."}
{"id": "212986", "revid": "1131", "url": "https://gl.wikipedia.org/wiki?curid=212986", "title": "Antonio de Cora Sabater", "text": "Antonio de Cora Sabater, nado en Lugo o 18 de outubro de 1889 e finado en Madrid o 6 de xu\u00f1o de 1943, foi un avogado e xornalista galego.\nTraxectoria.\nFillo de Purificaci\u00f3n de Cora y M\u00e1s-Villafuerte e mais Teresa Sabater Becerra, e irm\u00e1n de Purificaci\u00f3n de Cora Sabater. Estudou Dereito nas universidades de Madrid e Santiago de Compostela. Trasladouse a Lugo para formar parte da redacci\u00f3n de \"El Progreso\", do que foi director entre 1914 e 1927 e no que escribiu numerosos artigos utilizando o pseud\u00f3nimo de D\u2019Orca. Foi o creador do personaxe Pel\u00fadez, presente nas p\u00e1xinas do xornal dende a s\u00faa fundaci\u00f3n.\nColaborou noutros medios informativos e dende a Librer\u00eda Religiosa editou publicaci\u00f3ns e postais de Lugo. Foi presidente do Orfe\u00f3n Gallego e do C\u00edrculo das Artes. Foi primeiro tenente de alcalde do concello de Lugo. Foi designado maxistrado suplente na Audiencia de Lugo e apoderado dos exportadores de gando da provincia. En 1927 trasladou a s\u00faa residencia a Madrid, onde continuou exercendo a avogac\u00eda, actuou como correspondente pol\u00edtico de \"El Progreso\" e presidiu a Casa de Galicia."}
{"id": "212987", "revid": "25871", "url": "https://gl.wikipedia.org/wiki?curid=212987", "title": "Pedro de Silva", "text": "Pedro de Silva Cienfuegos-Jovellanos, nado en Xix\u00f3n o 18 de agosto de 1945, \u00e9 un pol\u00edtico socialista espa\u00f1ol. Foi presidente do Principado de Asturias entre 1983 e 1991.\nNa s\u00faa xuventude, estudou no Colexio da Inmaculada de Xix\u00f3n (promoci\u00f3n de 1962), da Compa\u00f1\u00eda de Xes\u00fas. Coa chegada da democracia a Espa\u00f1a en 1975 funda o partido Democracia Socialista Asturiana (DSA), que m\u00e1is tarde se integrar\u00eda no PSP para acabar formando parte do PSOE en 1978. Nas xerais de 1982 foi cabeza de lista para o Congreso dos Deputados por Asturias, resultando elixido deputado e renunciando ao escano, meses despois, para encabezar a candidatura do PSOE \u00e1 Xunta Xeral do Principado de Asturias nas elecci\u00f3ns auton\u00f3micas de maio de 1983.\nO PSOE resultou vencedor nos comicios e Pedro de Silva foi investido Presidente do Principado de Asturias, cargo que revalidar\u00eda tras as elecci\u00f3ns de 1987. Non repetiu candidatura nas de 1991 e retirouse da pol\u00edtica activa.\nTras a s\u00faa retirada da pol\u00edtica, centrouse na pol\u00edtica e na creaci\u00f3n literaria, con habituais colaboraci\u00f3ns en diversas publicaci\u00f3ns peri\u00f3dicas e revistas."}
{"id": "212988", "revid": "23204", "url": "https://gl.wikipedia.org/wiki?curid=212988", "title": "Osgiliath", "text": "Osgiliath \u00e9 unha cidade fortaleza ficticia creada polo escritor brit\u00e1nico J. R. R. Tolkien para ambientar parte das historias do seu \"legendarium\" que se desenvolven na Terra Media. Osgiliath \u00e9 a antiga capital do reino de Gondor.\nEtimolox\u00eda.\n\"Osgiliath\" significa en sindarin \u2018fortaleza das estrelas\u2019, pois f\u00f3rmase coas ra\u00edces \"os-\" ou \"ost-\", que significa \u2018fortaleza\u2019 e \"giliath\", o plural de \u2018estrela\u2019.\nLocalizaci\u00f3n.\nOsgiliath at\u00f3pase \u00f3 leste de Minas Tirith, \u00f3 oeste de Minas Morgul, \u00f3 sur da illa fluvial de Cair Andros e \u00f3 norte dos outeiros de Emyn Arnen. Estaba dividida polo r\u00edo Anduin e as d\u00faas partes da cidade estaban unidas por unha ponte de pedra cuberta de casas. Por el pasaba a calzada de Osgiliath, que a comunicaba con Minas Tirith e con Minas Morgul. Como cidade fluvial dispo\u00f1\u00eda de varios portos.\nHistoria.\nOsgiliath foi fundada entre o ano 3320 e 3429 da Segunda Idade do Sol segundo o calendario da Terra Media polos homes de N\u00famenor, habitantes dunha lendaria illa afundida.\nEra un punto central entre Minas Anor, - que acabar\u00eda sendo capital de Gondor co nome de Minas Tirith - e Minas Ithil, que ser\u00eda conquistada por Sauron e rebautizada como Minas Morgul.\nEn Osgiliath atop\u00e1base o trono compartido polos reis Isildur e An\u00e1rion, no pazo co\u00f1ecido como Torre da B\u00f3veda, situado no centro da cidade. En dito recinto gard\u00e1base a \u00c1rbore Branca de N\u00famenor, s\u00edmbolo sagrado para o reino de Gondor, e a principal das pedras videntes Palant\u00edr.\nFoi atacada varias veces no transcurso da Terceira Idade. A ponte sobre o r\u00edo foi destru\u00edda e reconstru\u00edda en varias ocasi\u00f3ns, ata que no ano 2984, o mordomo Denethor II reconquista a praza, estabelecendo unha forte gornici\u00f3n que reconstr\u00fae a ponte.\nNa \u00e9poca da Guerra do Anel, Gondor conservaba un posto nas ru\u00ednas de Osgiliath para defendela como posici\u00f3n estrat\u00e9xica que era. Boromir e Faramir loitaron na s\u00faa defensa. Trala incorporaci\u00f3n de Boromir \u00e1 Irmandade do Anel, Faramir foi o encargado de defender Osgiliath. A\u00ednda despois dun longo per\u00edodo de defensa exitosa contra as incursi\u00f3ns de orcos que atacaban dende Minas Morgul, unha emboscada por parte das forzas de Mordor varreu case por completo \u00f3s soldados de Gondor que defend\u00edan a cidade.\nUn infrutuoso intento de retomar a cidade foi levado a cabo por Faramir, capitaneando unha escuadra de soldados. Esta acci\u00f3n, froito da tolemia de Denethor II, custou a vida de toda a forza de ataque que levou a cabo a acci\u00f3n e case lle custa tam\u00e9n a do seu fillo Faramir.\nAs hostes de Sauron cruzan o Anduin durante tres d\u00edas con direcci\u00f3n a Minas Tirith, dando lugar \u00e1 co\u00f1ecida como Batalla dos Campos de Pelennor. Os ex\u00e9rcitos da sombra, capitaneados polo Rei Bruxo de Angmar, son derrotados finalmente, sendo Osgiliath paso para as tropas derrotadas de Mordor que esnaquizan as pontes na s\u00faa retirada. O 18 de marzo, unha vez reconstru\u00eddos os pasos, os ex\u00e9rcitos de Gondor, Rohan e os pobos libres da Terra Media cruzan Osgiliath con destino \u00e1 Porta Negra de Mordor.\nTrala coroaci\u00f3n de Aragorn en maio de 3019, a cidade \u00e9 repoboada de novo."}
{"id": "212989", "revid": "89787", "url": "https://gl.wikipedia.org/wiki?curid=212989", "title": "James D. Davidson", "text": "James D. Davidson, nado en 1942, \u00e9 un soci\u00f3logo estadounidense especializado en sociolox\u00eda da relixi\u00f3n, gran parte do seu traballo abrangue a identificaci\u00f3n relixiosa das elites, a estratificaci\u00f3n e tendencias entre os cat\u00f3licos estadounidenses.\nTraxectoria.\nDavidson estudou na Universidade de Notre Dame e comezou a dar clases na Universidade Purdue en 1968. Foi editor de \"Review of Religious Research\" (1977-1980) e presidente da Association for the Sociology of Religion (2005)"}
{"id": "212990", "revid": "98629", "url": "https://gl.wikipedia.org/wiki?curid=212990", "title": "Minas Morgul", "text": "Minas Ithil (\u2018torre da L\u00faa\u2019 en sindarin) \u00e9 unha cidade-fortaleza ficticia creada polo escritor brit\u00e1nico J. R. R. Tolkien para o seu \"legendarium\". Tras caer baixo o influxo de Sauron, comezou a ser co\u00f1ecida como Minas Morgul (\u2018torre da feiticer\u00eda\u2019).\nHistoria.\nComo Minas Ithil.\nNo ano 3320 da S. E., Isildur, fillo de Elendil, fundou a cidade de Minas Ithil na rexi\u00f3n de Ithilien, sobre un contraforte das Monta\u00f1as da Sombra, na fronteira con Mordor, co obxectivo de controlar esa entrada a Mordor. A cidade converteuse na capital da rexi\u00f3n, e foi gobernada polo mesmo Isildur.\nNo ano 3429 S. E. Sauron realiza un ataque definitivo \u00e1 cidade, no cal logrou capturala. Isildur escapou, reun\u00edndose co seu pai en Eriador. Trala Guerra da \u00daltima Alianza na que Sauron foi derrotado a mans de Isildur, os numenor\u00e9anos volven a ocupar Minas Ithil por moitos s\u00e9culos m\u00e1is.\nPor\u00e9n, no ano 1636 da T. E. a peste deixou a cidade practicamente despoboada.\nComo Minas Morgul.\nAproveit\u00e1ndose da circunstancia anterior, no ano 2000 T. E., o Se\u00f1or dos Nazg\u00fbl liderou un ex\u00e9rcito que atacou a cidade, que \u00e9 finalmente capturada e rebautizada como Minas Morgul (que significa \u2018torre da feiticer\u00eda\u2019). Dende ent\u00f3n, Sauron pasou a controlar a Palant\u00edr que al\u00ed se conservaba.\nA partir desa data, Minas Morgul conv\u00e9rtese na fortaleza do Rei Bruxo e un lugar de horror. Dende al\u00ed, d\u00e9cadas despois, atacou repetidamente a capital de Gondor, Osgiliath, \u00e1 que foi debilitando pouco a pouco, o que obrigou a Gondor a cambiar de capital, nomeando a Minas Anor como capital do reino e rebautiz\u00e1ndoa como Minas Tirith. Dende ent\u00f3n, ambas cidades, antes irm\u00e1s, estiveron enfront\u00e1ndose permanentemente. Cara a al\u00ed cabalgou E\u00e4rnur, derradeiro rei de Gondor, a contestar o desaf\u00edo do Rei Bruxo, e nunca se lle volveu ver.\nS\u00e9culos m\u00e1is tarde, Frodo Bulseiro describir\u00eda Minas Morgul como unha cidade pantasmal, que causaba terror s\u00f3 con ollar para ela, iluminada cun resplandor espectral.\n\u00c9 durante a Guerra do Anel, no ano 3019 T. E., cando dende Minas Morgul se inicia o ataque contra a cidad de Minas Tirith. Frodo ve a sa\u00edda do ex\u00e9rcito de orcos, liderado polo mesmo Se\u00f1or dos Nazg\u00fbl, pero el e o seu ex\u00e9rcito caen derrotados na Batalla dos Campos de Pelennor.\nTrala derrota de Sauron, Minas Morgul foi completamente destru\u00edda por orde do rei Elessar."}
{"id": "212991", "revid": "23204", "url": "https://gl.wikipedia.org/wiki?curid=212991", "title": "Minas Ithil", "text": ""}
{"id": "212992", "revid": "23204", "url": "https://gl.wikipedia.org/wiki?curid=212992", "title": "Arwen Und\u00f3miel", "text": ""}
{"id": "212993", "revid": "23204", "url": "https://gl.wikipedia.org/wiki?curid=212993", "title": "Radagast o Pardo", "text": ""}
{"id": "212994", "revid": "7523", "url": "https://gl.wikipedia.org/wiki?curid=212994", "title": "Manolo Preciado", "text": ""}
{"id": "212995", "revid": "72012", "url": "https://gl.wikipedia.org/wiki?curid=212995", "title": "Kamehameha III", "text": " \nKamehameha III, nado o 11 de agosto de 1813 en Kona (Illa de Hawai) e finado o 15 de decembro de 1854 en Honolulu (Oahu), foi o Rei de Hawai entre os anos 1825 e 1854. Era co\u00f1ecido como Kauikeaouli pero o seu nome completo era Keaweawe\u02bbula K\u012bwala\u02bb\u014d Kauikeaouli Kaleiopapa. Cando ascendeu \u00f3 trono, o seu nome pasou a ser Keaweawe\u02bbula K\u012bwala\u02bb\u014d Kauikeaouli Kaleiopapa Kalani Waiakua Kalanikau Iokikilo K\u012bwala\u02bb\u014d i ke kapu Kamehameha.\nTraxectoria.\nBaixo o seu reinado, Hawai evolucionou a partir dunha monarqu\u00eda absoluta a unha monarqu\u00eda constitucional cristi\u00e1, coa firma tanto da Constituci\u00f3n de 1840 como da Constituci\u00f3n de 1852. Foi o monarca reinante m\u00e1is duradeiro na historia do Reino, gobernando durante 29 anos e 192 d\u00edas, a\u00ednda que na primeira parte do seu reinado estaba baixo a rexencia da ra\u00ed\u00f1a Ka\u2018ahumanu e m\u00e1is tarde por Ka\u2018ahumanu II. Os seus obxectivos como rei foron acadar un equilibrio na modernizaci\u00f3n a trav\u00e9s da adopci\u00f3n dos costumes occidentais e manter intacta a s\u00faa naci\u00f3n."}
{"id": "212996", "revid": "23204", "url": "https://gl.wikipedia.org/wiki?curid=212996", "title": "Edoras", "text": "Edoras \u00e9 un lugar ficticio que pertence \u00f3 legendarium creado polo escritor brit\u00e1nico J. R. R. Tolkien e que aparece na s\u00faa novela \"O Se\u00f1or dos Aneis\". Edoras significa \"As Cortes\", na linguaxe de Rohan.\nLocalizaci\u00f3n.\n\u00c9 a cidade capital de Rohan. Est\u00e1 situada sobre un monte, \u00f3s p\u00e9s das Monta\u00f1as Brancas (Ered Nimrais), pa\u00eds de homes.\nHistoria.\nFoi fundada por Brego, o segundo rei de Rohan, sobre o 2560 da Terceira Idade, sendo anteriormente Aldburg a capital baixo o reinado de Eorl.\nNo centro de Edoras el\u00e9vase Meduseld, o pazo real recuberto de ouro, que pod\u00eda observarse a grandes distancias polo xeito no que escintilaba.\nA cidade estaba protexida soamente por un alto valado de madeira e ti\u00f1a unha soa v\u00eda de acceso. Xusto antes das portas est\u00e1 o cemiterio formado por nichos cubertos de herba verde e flores brancas co\u00f1ecidas como Simbelmyn\u00eb. Al\u00ed xacen os restos dos reis da Casa de Eorl. \u00d3 final da Terceira Idade exist\u00edan nove tumbas no lado oeste para os reis da primeira li\u00f1axe: Eorl, Brego, Aldor, Fr\u00e9a, Fr\u00e9awine, Goldwine, D\u00e9or, Gram e Helmo, e oito do lado leste, para os da segunda li\u00f1axe: Fr\u00e9al\u00e1f, Brytta, Walda, Folca, Folcwine, Fengel, Thengel e, o \u00faltimo de todos, Theoden, morto na Batalla dos Campos de Pelennor.\nAdaptaci\u00f3ns.\nPara a adaptaci\u00f3n do libro realizada por Peter Jackson, constru\u00edse un set a escala real da cidade no monte Sunday, na parte alta do val Rangigata preto a Erewhon. Toda a rodaxe se realizou con tomas reais, inclu\u00edndo as paisaxes e a cidade, sen uso de gr\u00e1ficos por ordenador."}
{"id": "212997", "revid": "98629", "url": "https://gl.wikipedia.org/wiki?curid=212997", "title": "Palant\u00edr", "text": "Unha palant\u00edr, en plural palantiri (en quenya (a lingua dos noldor) que significa \u2018visi\u00f3n afastada\u2019), \u00e9 un obxecto ficticio do \"legendarium\" creado polo escritor brit\u00e1nico J. R. R. Tolkien. Tr\u00e1tase dunha pedra vidente, con forma esf\u00e9rica, que serve para ver acontecementos ou lugares arredados, ou, m\u00e1is frecuentemente, para comunicarse co usuario doutra delas. Aparecen por primeira vez en \"A Irmandade do Anel\", primeiro tomo de \"O Se\u00f1or dos Aneis\" e trala morte de Tolkien publicouse un ensaio chamado \u00abThe palant\u00edri\u00bb dentro da obra \"Unfinished Tales of N\u00famenor and Middle-earth\" no que se afonda en detalles da s\u00faa orixe, natureza e funcionamento. A mi\u00fado tam\u00e9n son chamadas \u00abpedras videntes\u00bb.\nEtimolox\u00eda.\nEn sindarin Palantir trad\u00facese como \"as que ven dende lonxe\" (debido a que na obra original de Tolkien as Palantir son femininas), nome que deriva de \"palan-\" = \u00abamplo e afastado\u00bb + \"-tir\" = \u00abvixilancia ou gardi\u00e1n\u00bb.\nDescrici\u00f3n.\nTr\u00e1tanse de rochas negras pu\u00eddas e esf\u00e9ricas. No seu interior pod\u00edan verse escenas de cousas que estaban ocorrendo en sitios afastados e mesmo doutros tempos. O posuidor pod\u00eda, se a s\u00faa vontade era forte, dirixir a \"visi\u00f3n\" cara algo da s\u00faa preferencia, pero o m\u00e1is habitual era que cada pedra establecese contacto con algunha outra, e con iso pod\u00eda manterse comunicaci\u00f3n mental cos demais custodios.\nHistoria.\nAs Palant\u00edri foron fabricadas polos Noldor en Eldamar, que regalaron sete \u00e1 Casa de Elendil, en N\u00famenor. S\u00e1bese que en Tol Eress\u00eba conserv\u00e1base unha oitava pedra vidente (a \"pedra mestra\") coa que Elendil manti\u00f1a comunicaci\u00f3n cos elfos das Terras Imperecedoiras a trav\u00e9s da Palant\u00edr que se manti\u00f1a nos Outeiros das Torres, \u00f3 oeste da Comarca, que s\u00f3 serv\u00eda para este prop\u00f3sito.\nCoa ca\u00edda de N\u00famenor, Elendil levounas \u00e1 Terra Media e repartiunas por todo o seu reino. A principal delas foi colocada na C\u00fapula das Estrelas de Osgiliath. As outras foron distribu\u00eddas en Minas Ithil, Minas Anor, Orthanc, Ann\u00faminas, Elostirion e na Torre de Amon S\u00fbl."}
{"id": "212998", "revid": "25871", "url": "https://gl.wikipedia.org/wiki?curid=212998", "title": "Kauikeaouli", "text": ""}
{"id": "212999", "revid": "25871", "url": "https://gl.wikipedia.org/wiki?curid=212999", "title": "Keaweawe\u02bbula K\u012bwala\u02bb\u014d Kauikeaouli Kaleiopapa", "text": ""}
{"id": "213000", "revid": "25871", "url": "https://gl.wikipedia.org/wiki?curid=213000", "title": "Keaweawe\u02bbula K\u012bwala\u02bb\u014d Kauikeaouli Kaleiopapa Kalani Waiakua Kalanikau Iokikilo K\u012bwala\u02bb\u014d i ke kapu Kamehameha", "text": ""}
{"id": "213002", "revid": "23204", "url": "https://gl.wikipedia.org/wiki?curid=213002", "title": "Harad", "text": "No legendarium de J. R. R. Tolkien, Harad (Sindarin: \u00abSur\u00bb; en Quenya: \"Hyarmen\") \u00e9 o nome dado \u00e1s grandes terras \u00f3 sur de Gondor e Mordor. \u00d3 leste de Harad est\u00e1 situada a terra de Khand. Os homes de Harad eran chamados Haradrim, \u00abmultitude do sur\u00bb.\nAs tribos de Harad estaban divididas, polo menos para os homes do noroeste da Terra Media, no Harad pr\u00f3ximo e Harad distante, a\u00ednda que en realidade hab\u00eda moitas tribo haradrim, moitas veces host\u00eds entre si. Os habitantes do Harad pr\u00f3ximo eran de pel morena, con pelo negro e ollos escuros, mentres que os poboadores do Harad distante eran de pel negra. \nA partir de finais da Segunda Idade, moitos dos homes de Harad estaban dominados polos homes de N\u00famenor, como moitos pobos \u00f3 longo da costa. Pouco despois da Guerra da \u00daltima Alianza, dous se\u00f1ores de N\u00famenor, chamados Herumor e Fuinur, conseguiron gran poder entre os haradrim, pero a s\u00faa sorte non quedou rexistrada.\nDurante moitos s\u00e9culos da Terceira Idade do Sol, moitos dos haradrim a\u00ednda estaban gobernados polos n\u00famen\u00f3reanos negros, ou m\u00e1is \u00f3 norte polos reis de Gondor, pero finalmente Harad caeu baixo a influencia de Mordor durante a maior parte da idade.\nA maior\u00eda do Harad distante era selva, pero tam\u00e9n hab\u00eda un deserto. No Harad distante viv\u00edan animais xigantescos semellantes \u00f3s mamuts, co\u00f1ecidos como olifantes, os cales eran empregados polos haradrim como torres de combate.\nO Harad pr\u00f3ximo formou unha alianza cos corsarios de Umbar, e v\u00edronse envoltos nunha serie de batallas continuas contra Gondor pola posesi\u00f3n do sur do reino, Harondor. Antigamente a s\u00faa fronteira setentrional atop\u00e1base no r\u00edo Harnen, pero na \u00e9poca da Guerra do Anel, toda a terra \u00f3 sur do r\u00edo Poros estaba baixo o dominio dos haradrim."}
{"id": "213003", "revid": "1131", "url": "https://gl.wikipedia.org/wiki?curid=213003", "title": "Galer\u00eda de imaxes de Cerva\u00f1a, Silleda", "text": "San Salvador de Cerva\u00f1a \u00e9 unha parroquia que se localiza no concello de Silleda."}
{"id": "213005", "revid": "25871", "url": "https://gl.wikipedia.org/wiki?curid=213005", "title": "Victoria Kamamalu", "text": ""}
{"id": "213006", "revid": "25871", "url": "https://gl.wikipedia.org/wiki?curid=213006", "title": "Victoria Kam\u0101malu Ka\u02bbahumanu IV", "text": ""}
{"id": "213007", "revid": "25871", "url": "https://gl.wikipedia.org/wiki?curid=213007", "title": "Wikolia Kamehamalu Keawenui Ka\u02bbahumanu-a-Kek\u016bana\u014d\u2018a", "text": ""}
{"id": "213008", "revid": "25871", "url": "https://gl.wikipedia.org/wiki?curid=213008", "title": "Kalehelani Kiheahealani", "text": ""}
{"id": "213009", "revid": "25871", "url": "https://gl.wikipedia.org/wiki?curid=213009", "title": "Ka\u02bbahumanu IV", "text": ""}
{"id": "213010", "revid": "23204", "url": "https://gl.wikipedia.org/wiki?curid=213010", "title": "Heilongjiang", "text": "Heilongjiang \u00e9 unha provincia da Rep\u00fablica Popular da China, situada no nord\u00e9s do pa\u00eds, cuxa capital \u00e9 a cidade de Harbin. O seu nome significa literalmente \"r\u00edo do drag\u00f3n negro\", que \u00e9 a forma chinesa de referirse \u00f3 r\u00edo Amur. Este r\u00edo separa a Heilongjiang de Rusia na fronteira setentrional da provincia."}
{"id": "213012", "revid": "23204", "url": "https://gl.wikipedia.org/wiki?curid=213012", "title": "Shandong", "text": "Shandong \u00e9 unha provincia costeira da Rep\u00fablica Popular da China, situada no leste do pa\u00eds, \u00f3 sur do r\u00edo Amarelo, e ba\u00f1ada polas augas do mar Amarelo. O seu nome significa literalmente \"leste das monta\u00f1as\", pola presenza das monta\u00f1as Taihang no oeste da provincia.\nTr\u00e1tase da provincia chinesa m\u00e1is poboada, con m\u00e1is de 95 mill\u00f3ns de habitantes. A parte da capital Jinan, outras cidades da provincia millonarias en habitantes son Qingdao e Zibo."}
{"id": "213014", "revid": "22570", "url": "https://gl.wikipedia.org/wiki?curid=213014", "title": "Campionato da PGA", "text": "O Campionato da PGA \u00e9 un torneo anual de golf creado en 1916 e organizado anualmente pola Professional Golfers Association of America que se xoga nos Estados Unidos. \u00c9 un dos principais campionatos profesionais de golf, x\u00f3gase case ao final da tempada, a mediados de agosto, normalmente catro semanas despois do Aberto Brit\u00e1nico de golf. Ata 1957 xogouse segundo a f\u00f3rmula do match play para pasar nesa ata a xogarse con stroke-play. Como evento forma parte do circu\u00edto do PGA Tour, o European Tour e o Japan Golf Tour, totalizando en premios 8 mill\u00f3ns de d\u00f3lares en 2011. Como nos outros grandes campionatos, o ga\u00f1ador consegue a invitaci\u00f3n autom\u00e1tica para xogar nos outros tres grandes que constit\u00faen o Gran Slam de Golf (Masters de Augusta, Aberto dos Estados Unidos e o Aberto Brit\u00e1nico) nos seguintes cinco anos, e quedan exentos de xogar a fase de cualificaci\u00f3n do Campionato da PGA de por vida. Tam\u00e9n ingresa como membro do PGA e European Tours nos seguintes cinco anos e recibe invitaci\u00f3n para The Players Championship por cinco anos."}
{"id": "213016", "revid": "5863", "url": "https://gl.wikipedia.org/wiki?curid=213016", "title": "Ej\u00e9rcito de Tierra de Espa\u00f1a", "text": ""}
{"id": "213017", "revid": "5863", "url": "https://gl.wikipedia.org/wiki?curid=213017", "title": "Brigada de Infanter\u00eda Ligera &quot;GALICIA&quot; VII", "text": ""}
{"id": "213018", "revid": "23204", "url": "https://gl.wikipedia.org/wiki?curid=213018", "title": "R\u00edo Bush", "text": "O r\u00edo Bush (en ingl\u00e9s River Bush, do ga\u00e9lico irland\u00e9s an Bhuais) \u00e9 un r\u00edo do Condado de Antrim, Irlanda do Norte. A fonte do r\u00edo at\u00f3pase nos Antrim Hills a 480 m. Desde al\u00ed, fl\u00fae cara ao noroeste, torcendo en Armoy cara ao oeste, pasando logo por Stranocum, para logo virar cara ao norte e pasar por Bushmills antes de chegar ao mar en Portballintrae, no litoral norte de Antrim. Discorre por un f\u00e9rtil val. O seu leito est\u00e1 xeoloxicamente composto por basaltos e a auga at\u00f3pase lixeiramente alcalinizada con magnesio, dando nunha dureza caracter\u00edstica. O r\u00edo pos\u00fae reservas aut\u00f3ctonas de salm\u00f3ns e troitas. Un afluente do r\u00edo prov\u00e9 a auga que se emprega para destilar o whiskey Old Bushmills.\nPesca.\nO R\u00edo Bush foi tradicionalmente un r\u00edo salmoneiro, a\u00ednda que en retroceso a finais do s\u00e9culo XX e principios do XXI, mais a\u00ednda ofrece excelente salm\u00f3n para pescar. Est\u00e1 administrado como r\u00edo imporante do salm\u00f3n polo Departamento de Cultura, Artes e Lecer (DCAL). O Departamento tam\u00e9n controla unha piscifactor\u00eda que serve para o Proxecto de Investigaci\u00f3n do Salm\u00f3n do R\u00edo Bush, proxecto establecido en 1972, que ten a misi\u00f3n de estudar o ciclo da vida do salm\u00f3n atl\u00e1ntico tanto na auga doce como na do mar. Este programa de investigaci\u00f3n permitiu que o r\u00edo Bush sexa reco\u00f1ecido como un r\u00edo \u00edndice para o Consello Internacional para a Exploraci\u00f3n do Mar (ICES)."}
{"id": "213019", "revid": "1131", "url": "https://gl.wikipedia.org/wiki?curid=213019", "title": "Ermida das Virtudes de Pontedeume", "text": "A Ermida das Virtudes \u00e9 un templo da vila de Pontedeume, o edificio relixioso m\u00e1is antigo despois da igrexa parroquial.\nFundaci\u00f3n.\nNon hai concordancia entre os historiadores acerca da autor\u00eda da ermida. Antonio de la Iglesia sit\u00faa a s\u00faa fundaci\u00f3n en 1416 por Nuno Freire de Andrade, o Mao, base\u00e1ndose nunha inscrici\u00f3n na parte que queda da primeira edificaci\u00f3n, hoxe dif\u00edcil de ler, que segundo Antonio de la Iglesia di:\n\u00c1ngel del Castillo coincide con Antonio de la Iglesia na autor\u00eda de Nuno Freire de Andrade, o Mao, por\u00e9n prop\u00f3n d\u00faas lecturas da data de construci\u00f3n base\u00e1ndose en criterios historiogr\u00e1ficos: 1416 ou 1408.\nAntonio Couceiro Freijomil dubida da lectura da inscrici\u00f3n e sit\u00faa a fundaci\u00f3n en 1378 por Fern\u00e1n Peres de Andrade, O Boo.\nFinalmente, Carlos de Castro \u00c1lvarez e Jos\u00e9 Lu\u00eds L\u00f3pez Sangil non dubidan en afirmar nun traballo sobre a xenealox\u00eda dos Andrade, que a fundaci\u00f3n \u00e9 nos tempos de Fern\u00e1n Peres, O Boo, mais por obra do seu irm\u00e1n Nuno Freire de Andrade, mestre da orde de Cristo.\nO que si \u00e9 certo \u00e9 que a ermida er\u00edxese en terreos daquela pertencentes \u00e1 parroquia de Vilar e, case con toda seguridade, propiedade da Casa de Andrade.\nDescrici\u00f3n.\nO templo foi lugar de peregrinaci\u00f3n por mor dunha serie de milagres supostamente acaecidos no lugar que nunca foron reco\u00f1ecidos como tales pola Igrexa. O seu adro foi cemiterio non consagrado de pobres ata que o arcebispo de Santiago, Xo\u00e1n de San Clemente, normalizou a situaci\u00f3n en 1599. Entre 1833 e 1888 foi cemiterio municipal.\nDa primitiva f\u00e1brica g\u00f3tica s\u00f3 queda a parede norte, a pedra coa imaxe da Virxe e a inscrici\u00f3n nomeada. O resto seguramente desapareceu entre 1672 e 1680 cando se levou a cabo unha profunda reforma financiada polo indiano \"Andr\u00e9s Copeiro\", que ampliou a capela ao longo e ao largo, cubriuna con b\u00f3veda de media laranxa, reedificou a fachada e engadiu a sancrist\u00eda.\nA espadana \u00e9, segundo inscrici\u00f3n, de 1817. En 1858 ama\u00f1ouse o tellado, a b\u00f3veda e o ciborio, baixo a direcci\u00f3n do arquitecto Faustino Dom\u00ednguez Dom\u00ednguez. Posteriores actuaci\u00f3ns son as de 1908 que uniu a capela co asilo de anci\u00e1ns constru\u00eddo ao seu car\u00f3n, e outros arranxos menores entre 1995 e 1998.\nO retablo.\nO m\u00e1is destacado da capela \u00e9 o seu retablo. Segundo P\u00e9rez Costanti foi contratado en 1679 por Teodoro de Parga, testamenteiro de Andr\u00e9s Copeiro, a Alonso Gonz\u00e1lez. Por\u00e9n, o que realmente contratara fora un retablo lateral cuxo lugar foi posteriormente ocupado pola imaxe do Nazareno. En calquera caso \u00e9 prob\u00e1bel que Alonso Gonz\u00e1lez fixera tam\u00e9n o retablo central pois garda moita semellanza co retablo que fixo para a capela do Rosario da igrexa do Convento de San Domingos da Coru\u00f1a.\n\u00c9 unha obra barroca, con catro columnas salom\u00f3nicas que dividen o espazo en tres bandas, unha central e d\u00faas laterais onde se distrib\u00faen, a distintos niveis, imaxes de santos e a Virxe das Virtudes, que ocupa o lugar central. O retablo estaba a\u00ednda sen pintar en 1718, momento no que frei Xos\u00e9 Mosquera, quen fora prior do convento de Santo Agosti\u00f1o, inicia xesti\u00f3ns para recadar os fondos necesarios."}
{"id": "213020", "revid": "22570", "url": "https://gl.wikipedia.org/wiki?curid=213020", "title": "Juan Luis Rodr\u00edguez-Vigil", "text": "Juan Luis Rodr\u00edguez-Vigil Rubio, nado en Valdepe\u00f1as, Cidade Real o 15 de marzo de 1945, \u00e9 un pol\u00edtico socialista espa\u00f1ol. Foi presidente do Principado de Asturias entre 1991 e 1993.\nNaceu en Valdepe\u00f1as, a\u00ednda que moi pronto se trasladou a vivir a L'Infiestu (Pilo\u00f1a), orixe da s\u00faa familia, onde permaneceu at\u00e9 os 13 anos, cando se foi para Oviedo. Al\u00ed estudou Dereito na Universidade de Oviedo, pertencendo \u00e1 Frente de Liberaci\u00f3n Popular. Pertence por oposici\u00f3n ao Corpo Superior de Administradores Civ\u00eds do Estado. Traballou no Ministerio de Industria e no de Obras Publicas, en Madrid; pediu excedencia e exerceu de avogado laboralista para a UXT en Oviedo e, posteriormente, foi secretario xeral da direcci\u00f3n provincial de Sanidade.\nEn 1971 afiliouse ao PSOE, do que foi membro do Comit\u00e9 Federal desde 1976 a 1979. Pertenceu a varias comisi\u00f3ns executivas rexionais, sendo at\u00e9 1991 secretario executivo rexional. Entre 1982 e 1991 formou parte dos distintos gobernos auton\u00f3micos presididos por Rafael Fern\u00e1ndez primeiro e Pedro de Silva despois, como Conselleiro de Sanidade e Servizos Sociais. Nas elecci\u00f3ns auton\u00f3micas de maio de 1991, encabezou a candidatura do PSOE \u00e1 Xunta Xeral do Principado, sendo elixido deputado e investido Presidente. En 1993, viuse obrigado a dimitir tras o esc\u00e1ndalo do petromocho, nun exercicio de coherencia pol\u00edtica asumindo a s\u00faa responsabilidade no asunto."}
{"id": "213021", "revid": "98629", "url": "https://gl.wikipedia.org/wiki?curid=213021", "title": "Primeiro ministro de Togo", "text": "Esta \u00e9 a lista dos primeiros ministros de Togo desde a autonom\u00eda, concedida pola Francia en 1956 e, despois a independencia en 1960."}
{"id": "213024", "revid": "98629", "url": "https://gl.wikipedia.org/wiki?curid=213024", "title": "Estadio Municipal de Poznan", "text": "O Estadio Municipal de Poznan (en polaco: \"Stadion Miejski w Poznaniu\") \u00e9 un estadio multi\u00fasos situado na cidade de Pozna\u0144, Polonia. Habitualmente \u00e9 utilizado para encontros de f\u00fatbol, sendo o feudo dos equipos locais, o Lech Pozna\u0144 e o Warta Pozna\u0144.\nHistoria.\nO estadio foi inaugurado o 23 de agosto de 1980, a\u00ednda que a s\u00faa construci\u00f3n comezara xa en 1968. No momento da s\u00faa apertura contaba con aforamento para 17.000 espectadores. O partido inaugural enfrontou ao Lech Pozna\u0144 e ao Motor Lublin, que remataron o encontro con empate a un gol. Marek Skurczy\u0144ski (Lech) marcou o primeiro gol no estadio.\nEn 2002 comezou un proceso de renovaci\u00f3n que consistiu na reconstruci\u00f3n case total do estadio, que disp\u00f3n trala s\u00faa culminaci\u00f3n dunha capacidade de 45.830 asentos, todos cubertos. O motivo da s\u00faa renovaci\u00f3n foi o seu nomeamento para albergar encontros da UEFA Euro 2012 de Polonia e Ucra\u00edna. Foi reinaugurado o 20 de setembro de 2010 cun concerto do m\u00fasico brit\u00e1nico Sting.\nEurocopa 2012.\nPartidos.\nO Estadio Municipal de Pozna\u0144 albergou durante o campionato tres encontros, todos correspondentes \u00e1 fase de grupos (grupo C). Os partidos foron os seguintes:"}
{"id": "213025", "revid": "17467", "url": "https://gl.wikipedia.org/wiki?curid=213025", "title": "Stadion Miejski w Poznaniu", "text": ""}
{"id": "213026", "revid": "17467", "url": "https://gl.wikipedia.org/wiki?curid=213026", "title": "Stadion Miejski de Pozna\u0144", "text": ""}
{"id": "213028", "revid": "17467", "url": "https://gl.wikipedia.org/wiki?curid=213028", "title": "Stadion Miejski de Poznan", "text": ""}
{"id": "213029", "revid": "1131", "url": "https://gl.wikipedia.org/wiki?curid=213029", "title": "Estadio Municipal de Wroc\u0142aw", "text": "O Estadio Municipal de Wroc\u0142aw (en polaco: \"Stadion Miejski we Wroc\u0142awiu\") \u00e9 un estadio de f\u00fatbol situado na cidade de Wroc\u0142aw, ao oeste de Polonia. \u00c9 o estadio que usa como local o \u015al\u0105sk Wroc\u0142aw. Comezado a constru\u00edr en 2009 e inaugurado dous anos despois, conta con capacidade para 42.771 espectadores. O exterior do estadio est\u00e1 cuberto por unha malla de fibra de vidro revestida de tefl\u00f3n sustentadas por aneis de aceiro. As cores da fachada poden ser alterados con sistema de alumeamento.\nHistoria.\nFoi inaugurado en 10 de setembro de 2011 coa loita polo t\u00edtulo mundial de boxeo dos pesos pesados (Consello Mundial de Boxeo, WBC) entre Vitali Klitschko e Tomasz Adamek. O primeiro encontro de f\u00fatbol foi un mes despois, o 10 de outubro entre \u015al\u0105sk Wroc\u0142aw e o Lechia Gda\u0144sk. O partido terminou con vitoria para os locais por 1 a 0, sendo o neerland\u00e9s Johan Voskamp o primeiro en marcar no novo estadio.\nEurocopa 2012.\nPartidos.\nO Estadio Municipal de Wroc\u0142aw albergou durante o campionato tres encontros, todos correspondentes \u00e1 fase de grupos. Os partidos foron os seguintes:"}
{"id": "213030", "revid": "5132", "url": "https://gl.wikipedia.org/wiki?curid=213030", "title": "Estadio Municipal de Wroclaw", "text": ""}
{"id": "213031", "revid": "5132", "url": "https://gl.wikipedia.org/wiki?curid=213031", "title": "Stadion Miejski we Wroc\u0142awiu", "text": ""}
{"id": "213032", "revid": "5132", "url": "https://gl.wikipedia.org/wiki?curid=213032", "title": "Stadion Miejski de Wroc\u0142aw", "text": ""}
{"id": "213033", "revid": "5132", "url": "https://gl.wikipedia.org/wiki?curid=213033", "title": "Stadion Miejski de Wroclaw", "text": ""}
{"id": "213034", "revid": "17467", "url": "https://gl.wikipedia.org/wiki?curid=213034", "title": "Stadion Miejski Pozna\u0144", "text": ""}
{"id": "213035", "revid": "5132", "url": "https://gl.wikipedia.org/wiki?curid=213035", "title": "Stadion Miejski, Wroc\u0142aw", "text": ""}
{"id": "213036", "revid": "5132", "url": "https://gl.wikipedia.org/wiki?curid=213036", "title": "Stadion Miejski Wroc\u0142aw", "text": ""}
{"id": "213037", "revid": "17467", "url": "https://gl.wikipedia.org/wiki?curid=213037", "title": "Stadion Miejski, Pozna\u0144", "text": ""}
{"id": "213038", "revid": "1131", "url": "https://gl.wikipedia.org/wiki?curid=213038", "title": "Donbass Arena", "text": "O Donbass Arena ou Donbas Arena (en ucra\u00edno: \u0414\u043e\u043d\u0431\u0430\u0441 \u0410\u0440\u0435\u043d\u0430, en ruso: \u0414\u043e\u043d\u0431\u0430\u0441c \u0410\u0440\u0435\u043d\u0430) \u00e9 un estadio de f\u00fatbol situado en Donetsk, Ucra\u00edna. Actualmente \u00e9 utilizado principalmente para partidos de f\u00fatbol, sendo o estadio local do Shakhtar Donetsk. O estadio, que ser\u00e1 unha das sedes da Eurocopa 2012, ten capacidade para 51.504 espectadores.\nHistoria.\nO Donbass Area inaugurouse o 29 de agosto de 2009, d\u00eda dos mineiros en Ucra\u00edna e d\u00eda da cidade de Donetsk. Destacar que este d\u00eda non foi elixido por casualidade: o nome do club local, Shakhtar Donetsk, en galego trad\u00facese como \"os mineiros de Donetsk\" e ademais a cidade at\u00f3pase en Donbass, unha rexi\u00f3n mineira, polo que esta data foi elixida polo seu simbolismo. A cantautora de R&amp;B Beyonc\u00e9 actuou na noite inaugural, sendo s\u00faa primeira actuaci\u00f3n en Ucra\u00edna.\nO Donbass Area foi dese\u00f1ado por ArupSport Company, que xa constru\u00edra o Eithad Stadium, en Manchester (Reino Unido) o Allianz Arena en M\u00fanic (Alema\u00f1a), o Estadio Ol\u00edmpico Llu\u00eds Companys en Barcelona (Espa\u00f1a) e o Sydney Football Stadium en Sydney (Australia). A s\u00faa soluci\u00f3n de enxe\u00f1ar\u00eda, co efecto de teito \u00e1 alza, fai que o estadio se asemelle a un prato volante. O estadio at\u00f3pase preto do \"RSK Olimpiyskiy Rexional Sports Complex\", no parque Lenin Comsomol en pleno centro da cidade.\nEurocopa 2012.\nPartidos.\nO Donbass Arena albergou durante o campionato cinco encontros: tres encontros da fase de grupos, correspondentes ao Grupo D, un de cuartos de final e unha semifinal. Os partidos foron os seguintes:"}
{"id": "213039", "revid": "5132", "url": "https://gl.wikipedia.org/wiki?curid=213039", "title": "Donbas Arena", "text": ""}
{"id": "213040", "revid": "88215", "url": "https://gl.wikipedia.org/wiki?curid=213040", "title": "Abel Fern\u00e1ndez", "text": "Abel Fern\u00e1ndez Valencia, nado en Madrid o 2 de outubro de 1937 e finado o 23 de abril de 2018, foi un futbolista que xogaba na demarcaci\u00f3n de dianteiro.\nTraxectoria.\nA carreira futbol\u00edstica deste gran goleador transcorreu principalmente no Racing de Santander, onde foi pichichi de Segunda Divisi\u00f3n na tempada 1963-64, e no Real Club Celta de Vigo. Chega ao Celta procedente de Santander no ver\u00e1n de 1965 a cambio de 1\u00a0200\u00a0000 pesetas.\nA s\u00faa primeira tempada en Vigo foi espectacular rematando o ano como m\u00e1ximo goleador da categor\u00eda con 26 goles, pese ao que o equipo rematou na segunda posici\u00f3n e non logrou superar a fase de promoci\u00f3n fronte ao Sabadell. Ao ano seguinte volve a demostrar a s\u00faa facilidade anotadora con 17 tantos, fallando tam\u00e9n o colectivo no referido ao ascenso.\nNa tempada 1967-68 o xogador madrile\u00f1o volve repetir a cifra goleadora compartindo o pichichi co seu compa\u00f1eiro de equipo Rivera. Ese ano o Celta far\u00eda un gran papel na Copa de Espa\u00f1a, da que foi apeada en semifinais contra o Real Madrid cunha actuaci\u00f3n arbitral bastante discutida. No trofeo copero o dianteiro madrile\u00f1o marcar\u00eda outros catro goles.\nAo ano seguinte o Celta por fin conseguir\u00eda o ansiado ascenso a Primeira Divisi\u00f3n volvendo a ser Abel o m\u00e1ximo goleador do equipo con trece goles, e po\u00f1endo fin a unha longa estancia de dez anos do club en Segunda Divisi\u00f3n.\nA tempada do regreso do Celta \u00e1 m\u00e1xima categor\u00eda, a 1969-70, ser\u00eda tam\u00e9n a \u00faltima de Abel na disciplina celeste, pois conc\u00e9deselle a baixa ao rematar o curso pero poder\u00eda chegar a debutar en Primeira Divisi\u00f3n marcando 10 goles"}
{"id": "213041", "revid": "98629", "url": "https://gl.wikipedia.org/wiki?curid=213041", "title": "Dawn", "text": "Dawn \u00e9 unha sonda espacial da NASA pertencente \u00f3 programa Discovery e lanzada o 27 de setembro de 2007 mediante un foguete Delta II 7925H desde a rampla SLC-17B do Centro Espacial de Cabo Ca\u00f1averal.\nCaracter\u00edsticas.\nO obxectivo de Dawn era caracterizar a estrutura interna de Vesta e Ceres, as\u00ed como as s\u00faas densidades, forma, tama\u00f1o, composici\u00f3n e masa, e obter datos sobre as s\u00faas morfolox\u00edas supeficiais, os seus cr\u00e1teres e magnetismo. A finalidade \u00e9 determinar as s\u00faas historias t\u00e9rmicas, o tama\u00f1o dos seus n\u00facleos, o papel da auga na evoluci\u00f3n de \u00e1mbolos dous corpos e cales dos meteoritos atopados na Terra puideron ter a s\u00faa orixe neles, o cal axudar\u00e1 a entender as condici\u00f3ns e procesos que tiveron lugar no sistema solar primitivo e o papel da auga na evoluci\u00f3n planetaria.\nDawn obti\u00f1a datos en forma de imaxes, de cartograf\u00eda espectrom\u00e9trica, de abundancia de elementos, de perf\u00eds topogr\u00e1ficos, medici\u00f3ns dos campos gravitatorios e a medici\u00f3n de posibles restos de magnetismo nos dous corpos.\nNave.\nA nave ten forma aproximada de caixa cunhas medidas de 1,64 m x 1,27 m x 1,77 m. A estrutura est\u00e1 feita de aluminio e de composto de grafito cunha masa en baleiro de 747,1\u00a0kg e de 1217,7\u00a0kg con propelente. O n\u00facleo da nave est\u00e1 formado por un cilindro de composto de grafito cos tanques de xenon (do que leva 425\u00a0kg) e hidracina (45,6\u00a0kg), feitos de titanio, no seu interior. Os paneis que compartimentan a estrutura b\u00e1sica son de aluminio.\nA alimentaci\u00f3n el\u00e9ctrica era proporcionada por un par de paneis solares que, unha vez despregados, lle daban \u00e1 nave unha lonxitude total de 19,7 metros. Os paneis est\u00e1n formados por c\u00e9lulas solares de tripla uni\u00f3n de indio-galio-f\u00f3sforo e indio-galio-xermanio. Cada un ten forma rectangular de 2,3 m de alto por 8,3 m de longo e proporcionan 10,3 kW de potencia \u00e1 distancia da Terra ao Sol e de 1,3\u00a0kW a unha distancia de 3 UA. Alimentaban o sistema el\u00e9ctrico da nave, que usa voltaxes de entre 22 e 35 V, e o propulsor i\u00f3nico, que funcionaba a entre 80 e 140 V. A enerx\u00eda el\u00e9ctrica era almacenada nunha bater\u00eda de n\u00edquel-hidr\u00f3xeno cunha capacidade de 35 Ah.\nAs comunicaci\u00f3ns ti\u00f1an lugar mediante unha antena parab\u00f3lica fixa alta ganancia e 1,52 metros de di\u00e1metro situada no mesmo plano que os paneis solares e mediante tres antenas de baixa ganancia situadas en diversas partes da nave. O sistema de comunicaci\u00f3ns usaba a banda X tanto no enlace de subida como no de baixada e consom\u00eda ata 100 W de potencia. As velocidades de subida iban de 7,8 a 2,0 bps e as de baixada variaban entre 10 bps e 124 Kbps. O sistema de datos e comandos usaba un procesador RAD6000 e un sistema de almacenamento de 8 Gb de capacidade.\nDa parte superior do corpo da nave estend\u00edase un mastro que afastaba o magnet\u00f3metro da nave para evitar erros nas medidas do campo magn\u00e9tico. A ba\u00eda de instrumentos estaba situada tam\u00e9n na parte superior, aloxando as c\u00e1maras, o espectr\u00f3metro cartografiador, o alt\u00edmetro l\u00e1ser, os seguidores de estrelas e o espectr\u00f3metro de neutr\u00f3ns e raios gamma.\nDawn estaba propulsada por tres motores i\u00f3nicos baseados no motor da sonda Deep Space 1. Usaban xenon como propulsante, que era ionizado e acelerado por el\u00e9ctrodos. O pulo m\u00e1ximo de cada motor, cando era alimentado por 2,6\u00a0kW de potencia, era de 92 mN, cun impulso espec\u00edfico de entre 1900 e 3200 s. Cada motor med\u00eda 30\u00a0cm de di\u00e1metro e iba sobre un card\u00e1n con dous eixos de movemento situado na base da nave. O control de actitude ti\u00f1a lugar mediante volantes de inercia e mediante doce pequenos motores alimentados por hidracina e cun pulo de 0,9 N cada un.\nA nave obti\u00f1a informaci\u00f3n sobre a s\u00faa propia orientaci\u00f3n mediante seguidores de estrelas e xiroscopios. O control t\u00e9rmico usaba persianas e radiadores polos que corr\u00eda amon\u00edaco, e usaba 200 W a 3 UA de distancia do Sol.\nPerfil da misi\u00f3n.\nTralo lanzamento o d\u00eda 27 de setembro de 2007 \u00e1s 11:43 GMT, Dawn foi inxectada nunha \u00f3rbita cara o cinto de asteroides aproximadamente unha hora despois. Tras unha etapa de cruceiro duns catro anos que inclu\u00edu unha sobrevoo de Marte a 542\u00a0km de altura o d\u00eda 18 de febreiro de 2009, Dawn chegou \u00e1s inmediaci\u00f3ns de Vesta, entrando na s\u00faa \u00f3rbita o d\u00eda 14 de agosto de 2011. Tras varios cambios de \u00f3rbita desde as cales fixo observaci\u00f3ns do asteroide, partiu cara o planeta anano Ceres o 5 de setembro de 2012, chegando ao mesmo o 6 de marzo de 2015. Tras case tres anos de observar, medir e analizar Ceres, Dawn finalizou programadamente o contacto coa Terra o 31 de outubro de 2018. A \u00f3rbita final da nave arredor de Ceres \u00e9 estable, polo que pasar\u00e1n varios s\u00e9culos antes de que Dawn se estrele contra a superficie."}
{"id": "213042", "revid": "1131", "url": "https://gl.wikipedia.org/wiki?curid=213042", "title": "Arena Lviv", "text": "O Arena Lviv (en ucra\u00edno: \u0410\u0440\u0435\u043d\u0430 \u041b\u044c\u0432\u0456\u0432) \u00e9 un estadio de f\u00fatbol situado en Lviv, Ucra\u00edna. Actualmente \u00e9 utilizado principalmente para partidos de f\u00fatbol, sendo o estadio local do Karpaty Lviv. O estadio, que ser\u00e1 unha das sedes da Eurocopa 2012, ten capacidade para 34.915 espectadores.\nEurocopa.\nPartidos.\nO Arena Lviv albergou durante o campionato tres encontros, todos correspondentes \u00e1 fase de grupos (grupo B). Os partidos foron os seguintes:"}
{"id": "213043", "revid": "23204", "url": "https://gl.wikipedia.org/wiki?curid=213043", "title": "Gran Premio de M\u00f3naco de 1987", "text": "O Gran Premio de M\u00f3naco de 1987 foi unha carreira de F\u00f3rmula Un celebrada o 31 de maio de 1987 no Circu\u00edto de M\u00f3naco en Monte Carlo, M\u00f3naco. Foi a cuarta carreira do Campionato do Mundo de pilotos de .\nA carreira foi ga\u00f1ada polo piloto brasileiro Ayrton Senna pilotando un Lotus 99T, a primeira das s\u00faas seis vitorias no famoso circu\u00edto urbano e a quinta vitoria nun Gran Premio da s\u00faa carreira. Senna ga\u00f1ou por 33 segundos sobre o tam\u00e9n brasileiro Nelson Piquet que pilotaba un Williams FW11B, terceiro foi o italiano Michele Alboreto que anotou o primeiro podio do ano para Ferrari no seu Ferrari F1/87.\nResumo da carreira.\nTradicionalmente, o n\u00famero de participantes permitidos neste Gran Premio, era menor que nos outros circu\u00edtos, debido \u00e1 natureza estreita e revirada da pista. Orixinalmente eran 16, logo se incrementaron a 20, e en incrementouse a unha grella completa de 26. De acordo coa FISA isto foi para polo en consonancia cos outros Grandes Premios, pero houbo outros puntos de vista que decian que isto se fixo co fin de reducir o n\u00famero dos non clasificados, para tranquilizar aos patrocinadores. Hab\u00eda unha preocupaci\u00f3n xeneralizada acerca dos resultados polo hacinamento na pista e a diferenza de velocidade dos diferentes coches. Durante a sesi\u00f3n de pr\u00e1ctica, Christian Danner (Zakspeed 871)) e Michele Alboreto engancharonse, dando lugar a un grave accidente: o Ferrari F1/87 sa\u00edu disparado polo aire e incendiouse, pero afortunadamente aterrou de novo na pista. A FISA tomou a decisi\u00f3n de descualificar a Danner para toda a fin de semana, foi a primeira vez que sucedeu un caso coma este na historia do Campionato Mundial de F\u00f3rmula 1. Houbo obxecci\u00f3ns xeneralizadas en todo o paddock, houbo varios accidentes no resto das pr\u00e1cticas e se considerou que Danner non ti\u00f1a m\u00e1is culpa que calquera outro piloto implicado nestes accidentes.\nA pole position foi lograda por Nigel Mansell no Williams FW11B, segundo foi Ayrton Senna no seu Lotus 99T, e terceiro foi o outro Williams, de Nelson Piquet. Os tres primeiros estaban no mesmo orde despois da sa\u00edda. Na terceira volta, Philippe Streiff, que a\u00ednda se recuperaba do grave accidente que sufriu na carreira anterior en B\u00e9lxica, estrelouse fortemente de novo co seu Tyrrell DG016. Mansell liderou ata a volta 30, cando se retirou pola perda de pulo do seu turbo. Isto deulle o primeiro lugar a Senna, que dominou o resto da carreira, facendo unha parada para cambiar os pneum\u00e1ticos sen perder a cabeza, e marcou a volta r\u00e1pida da carreira.\nOs pilotos de Arrows Derek Warwick e Eddie Cheever eran competitivos, pero retir\u00e1ronse por fallos na caixa de cambios e no motor, respectivamente. Alain Prost retirouse co seu McLaren MP4 / 3 cando \u00eda no terceiro lugar por un fallo no motor a s\u00f3 d\u00faas voltas para o final. Piquet chegou segundo, Alboreto terceiro e Gerhard Berger cuarto. Jonathan Palmer terminou en quinto lugar, acadando os seus primeiros puntos no Campionato do Mundo no Tyrrell DG016 (e ga\u00f1ando o Jim Clark Trophy de 1987 para pilotos con coches sen turbo de pilotos), mentres que Ivan Capelli logrou o \u00faltimo punto no seu March 871. A vitoria de Senna foi notable, xa que foi a primeira para un coche con suspensi\u00f3n activa.\nClasificaci\u00f3n.\nOs n\u00fameros entre par\u00e9ntese ref\u00edrense \u00e1s posici\u00f3ns dos participantes con motores aspirados que compiten polo trofeo Jim Clark."}
{"id": "213044", "revid": "98629", "url": "https://gl.wikipedia.org/wiki?curid=213044", "title": "Javier Mat\u00e9", "text": "Javier Mat\u00e9 Berzal, nado en Aldealengua de Santa Mar\u00eda (Segovia) o 17 de outubro de 1957, \u00e9 un exfutbolista espa\u00f1ol. Xogaba de porteiro.\nTraxectoria.\nComezou a s\u00faa carreira no SD Gimn\u00e1stica Arandina, na categor\u00eda rexional. No ano 1975 ingresa nas categor\u00edas inferiores do Real Madrid, primeiro no xuvenil e despois no Castilla, tendo a oportunidade de debutar no primeiro equipo da man de Luis Molowny, primeiro ante o Racing de Santander en Liga e na final da Copa do Rei ante o Valencia CF de Mario Kempes, onde disputou os minutos finais ante a lesi\u00f3n de Mariano Garc\u00eda Rem\u00f3n.\nNa tempada seguinte a gran competencia no equipo madridista que xa ti\u00f1a Garc\u00eda Rem\u00f3n e Miguel \u00c1ngel no primeiro equipo fixo que sa\u00edse cedido a outro equipo de Primeira Divisi\u00f3n, o Burgos CF, onde xogar\u00eda dous anos cun papel moi discreto, sendo o suplente de Mart\u00edn Gorospe.\nNo ver\u00e1n de 1980 ficha polo Real Club Celta de Vigo, onde militar\u00eda doce tempadas, ata a s\u00faa retirada do f\u00fatbol profesional. Javier Mat\u00e9 foi o porteiro titular do Celta na d\u00e9cada do 80, salvo nos primeiros momentos, cando tivo que disputarlle o posto a Joan Cap\u00f3, e durante breves per\u00edodos por lesi\u00f3n. Durante a s\u00faa estancia en Vigo alternou momentos felices con fracasos, chegando a vivir ata catro ascensos a primeira divisi\u00f3n. Entre as mellores campa\u00f1as da s\u00faa carreira at\u00f3pase a tempada 1987-88 na que o Celta finalizou s\u00e9timo e Mat\u00e9 foi un dos porteiros m\u00e1is destacados do campionato.\nAo cabo dos anos, a progresi\u00f3n de porteiros m\u00e1is novos, como Patxi Villanueva ou Santiago Ca\u00f1izares, releg\u00e1rono \u00e1 suplencia nos dous \u00faltimos anos en activo. Retirouse ao rematar a tempada 1992-93 con 36 anos, sendo o futbolista m\u00e1is veterano de Primeira Divisi\u00f3n do momento, xunto con Jos\u00e9 Ram\u00f3n Alexanko.\nTras colgar as luvas seguiu vinculado ao f\u00fatbol, nun principio foi secretario t\u00e9cnico do Celta durante varios anos.\nNa tempada 1998-99 foi o segundo de Marcos Alonso no Sevilla FC, ano que logou ascender a Primeira Divisi\u00f3n. Despois regresou ao Celta para adestrar nas categor\u00edas inferiores do club, dirixindo ao filial na tempada 2003-04 e logrando clasificalo para a promoci\u00f3n de ascenso a Segunda Divisi\u00f3n B\nNo ano 2007 sentar\u00edase no banco do Coruxo FC, na Terceira Divisi\u00f3n, na primeira tempada logra disputar a fase de ascenso a Segunda Divisi\u00f3n B, sendo eliminado. Ao ano seguinte non consegue repetir o logro a\u00ednda que conquista a Copa Deputaci\u00f3n. Na tempada 2009-10 foi relevado por Josi\u00f1o Abalde."}
{"id": "213045", "revid": "23204", "url": "https://gl.wikipedia.org/wiki?curid=213045", "title": "Gabriel Alonso", "text": "Gabriel Alonso Aristeaguirre, nado en Hondarribia (Guip\u00fascoa) o 9 de novembro de 1923 e finado na mesma vila o 19 de novembro de 1996, foi un futbolista vasco que xogaba na demarcaci\u00f3n de defensa.\nTraxectoria.\nA\u00ednda que a gran parte da s\u00faa traxectoria futbol\u00edstica transcorreu no Celta de Vigo e Real Madrid, tam\u00e9n defendeu as cores do Real Uni\u00f3n de Ir\u00fan e o Racing de Ferrol.\nGabriel Alonso chega ao Celta procedente de Ferrol na tempada 1946-47, a s\u00faa estancia en Vigo coincide cunha etapa de grande esplendor do equipo celeste, especialmente na tempada 1947-48 na que remata a Liga na cuarta posici\u00f3n e acada o subcampionato da Copa. Precisamente na final da mesma tivo que ocupar a posici\u00f3n de gardameta trala lesi\u00f3n de Sim\u00f3n e xa que non se permitia cambio naquela \u00e9poca. Nesta \u00e9poca Gabriel formou unha das mellores li\u00f1as medias de Espa\u00f1a, xunto con Leonardo e Miguel Mu\u00f1oz.\nNesta \u00e9poca realiza a s\u00faa participaci\u00f3n coa Selecci\u00f3n espa\u00f1ola de f\u00fatbol m\u00e1is importante, no Mundial de F\u00fatbol Brasil 1950, Espa\u00f1a ga\u00f1a por primeira vez a Inglaterra por 1-0 con gol de Zarra en Maracan\u00e1, rematando o combinado na cuarta posici\u00f3n.\nDebido \u00e1 difusi\u00f3n que lle deu o r\u00e9xime ditatorial de Francisco Franco, o gol acadou unha gran sona, e Gabriel Alonso como iniciador da xogada contravindo as indicaci\u00f3ns do adestrador encumbrado como futbolista.\nNa tempada 1948/49 mete presi\u00f3n para fichar polo Real Madrid que estaba interesado nel, pero non conseguir\u00eda o traspaso ata dous anos despois, xunto con outro c\u00e9ltico, Sobrado.\nNo equipo madrile\u00f1o asistiu \u00e1 chegada de Alfredo Di St\u00e9fano, a\u00ednda que non puido desfrutar da grande \u00e9poca de esplendor do equipo merengue puido participar na conquista dunha Liga na tempada 1853/54.\nTras tres anos na disciplina madridista \u00e9 traspasado ao M\u00e1laga CF e ao cabo dun ano ao Rayo Vallecano, onde se retirar\u00e1 definitivamente."}
{"id": "213046", "revid": "98629", "url": "https://gl.wikipedia.org/wiki?curid=213046", "title": "Sylvinho", "text": "Silvio Mendes Campos Junior, co\u00f1ecido como Sylvinho, nado en S\u00e3o Paulo o 12 de abril de 1974, \u00e9 un exfutbolista brasileiro. Xogaba de defensa e foi internacional coa selecci\u00f3n brasileira.\nTraxectoria.\nComezou a s\u00faa carreira no Corinthians onde militou cinco tempadas, nas cales ga\u00f1ou d\u00faas Ligas e unha Copa do Brasil. No ano 1999 deu o salto a Europa, sendo contratado polo Arsenal FC. No club ingl\u00e9s disputou a final da Copa da UEFA na que o Arsenal foi derrotado polo Galatasaray turco nos penaltis.\nNo ano 2001 chegou ao Celta de Vigo onde durante os anos que estivo en Vigo compartiu o posto de titular no lateral esquerdo con Juanfran. Sendo xogador do Celta, no ano 2002 formou parte da selecci\u00f3n de f\u00fatbol do Brasil que se alzou co Mundial de F\u00fatbol Corea/Xap\u00f3n 2002.\nCo Celta tam\u00e9n viviu outros momentos moi bos, como a clasificaci\u00f3n para disputar a Liga de Campi\u00f3ns da UEFA na tempada 2002\u201303, pese a que foron eliminados en oitavos de final polo Arsenal. Por\u00e9n o ano seguinte pasou do ceo ao inferno ao pasar de disputar encontros da Champi\u00f3ns League a que se consumase o descenso a Segunda Divisi\u00f3n.\nTralo descenso Sylvinho non chegou a debutar en Segunda Divisi\u00f3n xa que foi fichado polo FC Barcelona por catro mill\u00f3ns de euros, unha cantidade moi inferior ao prezo real do xogador. No equipo catal\u00e1n ga\u00f1ou d\u00faas Copas de Europa e tres Ligas, conseguindo na tempada 2008\u201309 o primeiro triplete da historia do f\u00fatbol espa\u00f1ol.\nNo ver\u00e1n de 2009 non renovou o contrato co Barcelona e fichou polo Manchester City ingl\u00e9s, onde permaneceu at\u00e9 o 8 de xu\u00f1o de 2010, abandonando o f\u00fatbol profesional."}
{"id": "213047", "revid": "7523", "url": "https://gl.wikipedia.org/wiki?curid=213047", "title": "Sylvio Mendes Campos Junior", "text": ""}
{"id": "213048", "revid": "89787", "url": "https://gl.wikipedia.org/wiki?curid=213048", "title": "R\u00edo Roe", "text": "O r\u00edo Roe (en ingl\u00e9s River Roe, en irland\u00e9s Abhainn na R\u00f3) \u00e9 un r\u00edo do condado de Londonderry, Irlanda do Norte, que corre cara ao norte deste Glenshane, nos Montes Sperrin at\u00e9 o Lago de Foyle, a trav\u00e9s de poboaci\u00f3n tales como Dungiven, Burnfoot, Limavady e Myroe.\nEtimolox\u00eda.\nA orixe do nome 'Roe' \u00e9 incerta. Hai quen lle outorga unha orixe viquinga dos s\u00e9culos VIII ou XIX, ou que v\u00e9n do irland\u00e9s 'rua', que significa 'vermello', sendo, logo, R\u00edo Vermello, podendo ser polo alto contido de ferro que se atopan nalg\u00fans lugares do r\u00edo.\nA base de datos dos nomes de lugares do goberno irland\u00e9s, da Universidade de Dubl\u00edn, identifica a versi\u00f3n irlandesa do nome como \"Abhainn na R\u00f3\", que se pode traducir como \"O R\u00edo de Remo\", posiblemente debido ao seu tr\u00e1nsito antano de embarcaci\u00f3ns a remo.\nXeolox\u00eda.\nA cunca (ou Val do Roe) \u00e9 un amplo val de orixe glaciar. O r\u00edo discorre na s\u00faa maior\u00eda at\u00e9 Limavady a trav\u00e9s dun relevo aberto e verde, unha terra de pastoreo, at\u00e9 meterse nunha gorxa de rochas metam\u00f3rficas dentro do Parque do Val do Roe. Tras Limavady, o r\u00edo ens\u00e1nchase, con meandros e un estuario que d\u00e1 no Lago de Foyle en Myroe Level. Debido \u00e1 esta caracter\u00edstica forma, choivas potentes poden facer que o r\u00edo se desborde, tendo moitas terras defensas de terra para previr estes rebordos. O estuario \u00e9 lar de moitos paxaros que o empregan para alimentarse e como \u00e1rea de nidificaci\u00f3n.\nPesca.\nO Parque do Val do Roe \u00e9 unha \u00e1rea popular para pescar salm\u00f3ns e troitas."}
{"id": "213049", "revid": "88215", "url": "https://gl.wikipedia.org/wiki?curid=213049", "title": "Fernando Amorebieta", "text": "Fernando Gabriel Amorebieta Mardaras, nado o 29 de marzo de 1985 en Cantaura, \u00e9 un futbolista venezolano. Xoga de defensa e o seu actual equipo \u00e9 o Fulham FC.\nTraxectoria.\nAmorebieta fixo o seu debut co primeiro equipo na tempada 2005/06, e converteuse en titular indiscutible co paso das tempadas.\nO 15 de abril de 2013, Amorebieta acordou co Fulham FC un contrato de catro anos, tras rematar contrato co Athletic Club."}
{"id": "213050", "revid": "5863", "url": "https://gl.wikipedia.org/wiki?curid=213050", "title": "Antonio Trev\u00edn", "text": "Antonio Ram\u00f3n Mar\u00eda Trev\u00edn Lomb\u00e1n, nado en Avil\u00e9s o 27 de febreiro de 1956, \u00e9 un pol\u00edtico socialista espa\u00f1ol. Foi presidente do Principado de Asturias entre 1993 e 1995 e foi o cabeza de lista do Partido Socialista Obrero Espa\u00f1ol nas xerais por Asturias.\nInicios.\nMestre e diplomado en Historia, \u00e9 profesor de Educaci\u00f3n Xeral B\u00e1sica, profesi\u00f3n que exerceu por primeira vez nas escolas de Hontoria e Pur\u00f3n, en Llanes. En 1982 afiliouse ao PSOE e formou parte da candidatura dese partido ao Concello de Llanes nas elecci\u00f3ns municipais de 1983. Foi elixido concelleiro e portavoz do Grupo Municipal Socialista.\nEntre 1985 e 1987 foi Director Provincial de Educaci\u00f3n, sendo conselleiro de Educaci\u00f3n, Cultura e Deporte Manuel Fern\u00e1ndez de la Cera.\nNas elecci\u00f3ns municipais de maio de 1987, encabezou a candidatura do PSOE ao Concello de Llanes, resultando elixido alcalde con maior\u00eda absoluta. En 1991, repetiu candidatura e triunfo, compaxinando o cargo de Alcalde co de Deputado na Xunta Xeral do Principado, xa que formara parte da candidatura do PSOE nas elecci\u00f3ns auton\u00f3micas pola circunscrici\u00f3n oriental.\nPresidente do Principado de Asturias.\nEn 1993, o esc\u00e1ndalo do petromocho, fixo que o daquelas Presidente do Principado, Juan Luis Rodr\u00edguez-Vigil dimitise, o que fixo que o Grupo Socialista na Xunta Xeral do Principado presentase a candidatura de Antonio Trev\u00edn como Presidente do Principado, resultando investido. As novas responsabilidades fix\u00e9rono dimitir como Alcalde de Llanes.\nNas elecci\u00f3ns auton\u00f3micas de 1995, encabezou a candidatura do PSOE \u00e1 Xunta Xeral do Principado, sendo derrotado pola do PP encabezada por Sergio Marqu\u00e9s. Tras catro anos como Xefe da Oposici\u00f3n, encabeza de novo en 1999 a candidatura do PSOE en Llanes, resultando elixido alcalde e revalidando o cargo nas municipais de 2003.\nDelegado do Goberno.\nEn maio de 2004, tras a vitoria do PSOE nas elecci\u00f3ns xerais de 2004, foi nomeado Delegado do Goberno de Espa\u00f1a en Asturias, cargo que ostentou at\u00e9 2011 cando dimitiu para ser cabeza de lista nas xerais por Asturias, obtendo o escano.\nDentro dos \u00f3rganos internos do PSOE, desde 1994 \u00e9 membro do Comit\u00e9 Federal e formou parte da Comisi\u00f3n Permanente do Consello Escolar do Estado, sendo po\u00f1ente da LOGSE. As\u00ed mesmo, coordinou a Comisi\u00f3n de Educaci\u00f3n da Federaci\u00f3n Espa\u00f1ola de Municipios e Provincias."}
{"id": "213052", "revid": "89787", "url": "https://gl.wikipedia.org/wiki?curid=213052", "title": "M\u00faridos", "text": "Os m\u00faridos (Muridae) son unha familia de roedores da suborde Myomorpha. \u00c9 a maior familia de mam\u00edferos, cunhas 650 especies. A s\u00faa distribuci\u00f3n orixinal abrangue Eurasia, \u00c1frica e Australia, a\u00ednda que agora \u00e9 cosmopolita pola s\u00faa introduci\u00f3n por parte do homo sapiens. Incl\u00fae os ratos e similares.\nO nome da familia \u00e9 \u00e1s veces empregado como sin\u00f3nimo da superfamilia Muroidea, a\u00ednda cando representa taxonomicamente un nivel inferior.\nSubfamilias.\nOs m\u00faridos clasif\u00edcanse en cinco subfamilias, que pos\u00faen preto de 140 x\u00e9neros e 650 especies.\nA subfamilia Lophiomyinae (cun \u00fanico x\u00e9nero, \"Lophiomys\") \u00e9 incerta; foi considerada como subfamilia dos Muridae ou os Nesomyidae, e como familia independente (Lophiomyidae); hoxe consid\u00e9rase unha subfamilia da familia Cricetidae."}
{"id": "213053", "revid": "27249", "url": "https://gl.wikipedia.org/wiki?curid=213053", "title": "Muridae", "text": ""}
{"id": "213056", "revid": "1131", "url": "https://gl.wikipedia.org/wiki?curid=213056", "title": "Ponte de Brooklyn", "text": "A Ponte de Brooklyn (oficialmente, en ingl\u00e9s, New York and Brooklyn Bridge, \"Ponte de Nova York e do Brooklyn\") \u00e9 unha ponte na cidade de Nova York, unha das m\u00e1is antigas pontes p\u00e9nsiles nos Estados Unidos, cunha lonxitude de 1.834 metros, e sit\u00faase sobre o r\u00edo East, ligando os distritos (\"boroughs\") de Manhattan e Brooklyn.\nCando foi finalizada era a maior ponte colgante ou de suspensi\u00f3n do mundo, e a primeira na que se empregaron cabos. Foi a primeira ponte de aceiro suspensa do mundo e as s\u00faas inmensas torres de soporte convert\u00e9ronse nas estruturas m\u00e1is altas de toda a cidade de Nova York.\nHistoria.\nA construci\u00f3n comezou en 1869. A ponte de Brooklyn ficou completa catorce anos despois, e foi aberta para os cidad\u00e1ns o 24 de maio de 1883. O primeiro d\u00eda, un total de 1.800 veh\u00edculos e 150.300 persoas a atravesaron. A construci\u00f3n da ponte custou 188 mill\u00f3ns de d\u00f3lares e aproximadamente 27 persoas morreron durante os traballos.\nCando foi conclu\u00edda, era a maior ponte por suspensi\u00f3n do mundo - 50% maior que a construci\u00f3n anterior - e converteuse nunha gran ponte de referencia tur\u00edstica. Adicionalmente, durante varios anos as torres foron as maiores esculturas dos Estados Unidos.\nA ponte foi dese\u00f1ada polo arquitecto John Augustus Roebling en Trenton, Nova Jersey. Roebling e a s\u00faa empresa constru\u00edran pequenas pontes suspensas, como a \"John A. Roebling Suspension Bridge\" en Cincinnati, Ohio e a \"Waco Suspension Bridge\" en Waca, Texas, estas serviran coma prototipos de enxe\u00f1ar\u00eda para o dese\u00f1o final.\nCando a construci\u00f3n comezou, o p\u00e9 de Roebling sufriu unha seria lesi\u00f3n nun accidente, e nunhas poucas semanas morreu de t\u00e9tano. Cando a ponte foi aberta, a esposa de seu fillo Washington, Emily Warren Roebling, foi a primeira persoa en atravesar; Washington non conseguiu sa\u00edr da s\u00faa casa, por mor \u00e1 depresi\u00f3n que sufr\u00eda naquel momento, e asistiu a construci\u00f3n a trav\u00e9s dun telescopio.\nNa \u00e9poca na que a ponte foi constru\u00edda, o sistema aerodin\u00e1mico da ponte non estaba ben estudado e desenvolvido. Roebling dese\u00f1ou unha ponte que foi seis veces m\u00e1is forte e resistente.\nAtentados terroristas.\nO primeiro de marzo de 1994 o liban\u00e9s Rasid Bazil abriu fogo nun coche cargado de xudeus ortodoxos, membros da Lubavitch. Baz foi acusado de asasinato e sentenciado a 141 anos na cadea. Nun principio a acci\u00f3n non foi clasificada como un atentado terrorista, pero m\u00e1is tarde, o FBI clasificouna como tal. A pista de acceso \u00e1 ponte no lado de Manhattan foi chamada de \"Ari Halberstam Memorial Ramp\", en honra \u00e1 v\u00edtima.\nEn 2003, un home chamado Iyman Faris foi condenado a vinte anos no c\u00e1rcere por fornecer informaci\u00f3n a Al-Qaida, despois de se descubrir unha trama para facer caer a ponte de Brooklyn cortando os seus cabos met\u00e1licos con sopretes."}
{"id": "213057", "revid": "98629", "url": "https://gl.wikipedia.org/wiki?curid=213057", "title": "Selecci\u00f3n de f\u00fatbol de Irlanda", "text": "A Selecci\u00f3n de f\u00fatbol de Irlanda, oficialmente Selecci\u00f3n de f\u00fatbol da Rep\u00fablica de Irlanda, (en ingl\u00e9s: \"Republic of Ireland national football team\", en irland\u00e9s: \"Foireann peile n\u00e1isi\u00fanta Phoblacht na h\u00c9ireann\"), \u00e9 o equipo que representa ao pa\u00eds en competici\u00f3ns internacionais deste deporte. A selecci\u00f3n dependende da Asociaci\u00f3n de f\u00fatbol de Irlanda (\"Football Association of Ireland\" / \"Cumann Peile na h\u00c9ireann\", FAI), afiliada \u00e1 UEFA.\nHistoria.\nAta o final dos anos '80, estivo \u00e1 sombra dos seus veci\u00f1os e rivais de Irlanda do Norte, cuxa selecci\u00f3n xa disputara tres Copas do Mundo (1958, 1982 e 1986). \u00c1mbalas d\u00faas selecci\u00f3ns te\u00f1en un uniforme similar: camisolas e medias verdes e pantal\u00f3n branco, cores nacionais da Illa de Irlanda, e tam\u00e9n empregadas pola Selecci\u00f3n Irlandesa que existiu entre 1882 e 1950, ano no que deixou de empregar xogadores de toda a illa, pr\u00e1ctica que continuou a ser usada mesmo coa existencia da Selecci\u00f3n do Estado Libre Irland\u00e9s en 1924, cando disputou os Xogos Ol\u00edmpicos de Ver\u00e1n dese ano. \u00c1mbalas d\u00faas selecci\u00f3ns denomin\u00e1banse \"Irlanda\" entre 1936 e 1953, cando a FIFA decidiu que a Irlanda independente pasar\u00eda a ser chamada polo seu nome oficial, \"Rep\u00fablica de Irlanda\", mentres que a outra ser\u00eda chamada \"Irlanda do Norte\". A partir dos anos '90, ao inclu\u00edr en boa medida a xogadores nacidos no Reino Unido (principalmente Inglaterra) de ascendencia irlandesa, a situaci\u00f3n mudou e a selecci\u00f3n de Irlanda conseguiu disputar o seu primeiro Mundial (Italia 1990), clasific\u00e1ndose tam\u00e9n en 1994 e 2002. Antes diso, xa conseguira clasificarse para a Eurocopa 1988.\nA s\u00faa mellor participaci\u00f3n nas Copas do Mundo tivo lugar en 1990, cando se clasificou na primeira fase, caendo nos cuartos de final fronte a anfitrioa Italia, rematando no 8\u00ba posto ao final da competici\u00f3n (curiosamente, foi a \u00fanica selecci\u00f3n en chegar aos cuartos de final dunha edici\u00f3n da Copa do Mundo sen ter ga\u00f1ado ning\u00fan partido). Nos mundiais que seguiron realizou un bo papel, pasando sempre de fase e caendo nos oitavos de final. Irlanda non puido clasificarse para o Mundial 2010 ao perder na repesca contra Francia logo dun pol\u00e9mico pase de gol]] de Thierry Henry coa man. Logo da derrota ante Francia, Irlanda solicitou a repetici\u00f3n do partido, non obstante esta petici\u00f3n foi oficialmente denegada pola FIFA o 20 de novembro de 2009.\nUniforme.\nUniformes hist\u00f3ricos.\nLocal\nVisitante\nXogadores.\nO xogador de f\u00fatbol m\u00e1is co\u00f1ecido da illa \u00e9 Roy Keane. Sen ning\u00fan parentesco con Roy, Robbie Keane foi o xogador m\u00e1is destacado da selecci\u00f3n no principio do s\u00e9culo XXI. Outros xogadores e ex xogadores destacados son Johnny Giles, John Aldridge, Paul McGrath, Packie Bonner, Tony Cascarino, Denis Irwin, Steve Staunton, Jason McAteer, Shay Given e Damien Duff, entre outros.\nAdestradores.\nEntre 1921 e 1969 un comit\u00e9 de selectores elixiu o equipo, en ocasi\u00f3ns era designado un adestrador ou director de equipo; Mick Meagan foi o primeiro xestor de seleccionar o equipo. Os adestradores dos per\u00edodos nos que o equipo nacional era co\u00f1ecido como o \"Estado Libre Irland\u00e9s\" ou, simplemente, Irlanda, son escuros e moitos non son co\u00f1ecidos actualmente. Non obstante, co\u00f1\u00e9cese que Val Harris e Bill Lacey dirixiron o combinado irland\u00e9s na d\u00e9cada de 1930. A continuaci\u00f3n m\u00f3strase unha lista dos adestradores da selecci\u00f3n irlandesa, de 1951 en diante, dende que se converteu na Selecci\u00f3n da Rep\u00fablica de Irlanda:"}
{"id": "213061", "revid": "5132", "url": "https://gl.wikipedia.org/wiki?curid=213061", "title": "Selecci\u00f3n de f\u00fatbol de Suecia", "text": "A Selecci\u00f3n de f\u00fatbol de Suecia (en sueco: \"Sveriges herrlandslag i fotboll\"), dependente da Asociaci\u00f3n Sueca de F\u00fatbol (\"Svenska Fotbollf\u00f6rbundet\"), \u00e9 o equipo que representa en competici\u00f3ns internacionais de f\u00fatbol a Suecia.\nHistoria.\nNo pasado, chegou a estar entre os protagonistas do f\u00fatbol, coa medalla de ouro nos Xogos Ol\u00edmpicos de 1948, e o subcampionato fronte a Brasil no Mundial de 1958 disputado en Suecia. Outro feito salientable de Suecia foi o terceiro posto no Mundial de 1994 celebrado nos Estados Unidos, coa xeraci\u00f3n comandada por Tomas Brolin, Martin Dahlin, Thomas Ravelli e Kennet Andersson. Na Eurocopa, a s\u00faa mellor posici\u00f3n foi o 3\u00ba posto en 1992, cando foi sede do campionato.\nEn 2006, o t\u00e9cnico Lars Lagerb\u00e4ck mostraba confianza en que o seu equipo puidese retornar aos primeiros postos no Mundial de F\u00fatbol Alema\u00f1a 2006. Suecia fixo unha gran eliminatoria, quedando segundo de grupo cos mesmos puntos que a l\u00edder Croacia. O equipo mudou un pouco unha caracter\u00edstica hist\u00f3rica de ter sempre equipo moi forte e ben estruturados na defensa, mostrando desta vez alg\u00fans puntos vulnerables atr\u00e1s, mentres que a s\u00faa fortaleza resid\u00eda no ataque co talento e experiencia da tripla Fredrik Ljungberg - Zlatan Ibrahimovi\u0107 - Christian Wilhelmsson. En 2006, chegou ata os oitavos de final (rematando no 14\u00ba posto da clasificaci\u00f3n xeral), eliminada por Alema\u00f1a. Na Eurocopa de 2008, foi eliminada xa na primeira fase.\nXogadores.\nXogadores con m\u00e1is participaci\u00f3ns.\n\"Os xogadores en letra grosa a\u00ednda est\u00e1n en activo con Suecia.\"\nM\u00e1ximos anotadores.\n\"Os xogadores en letra grosa a\u00ednda est\u00e1n en activo con Suecia.\""}
{"id": "213064", "revid": "5132", "url": "https://gl.wikipedia.org/wiki?curid=213064", "title": "Breslau", "text": ""}
{"id": "213065", "revid": "23204", "url": "https://gl.wikipedia.org/wiki?curid=213065", "title": "Santovenia de Pisuerga", "text": "Santovenia de Pisuerga \u00e9 un concello espa\u00f1ol da provincia de Valladolid, en Castela e Le\u00f3n. Pertence \u00e1 comarca da Campi\u00f1a del Pisuerga. O concello limita ao suroeste co de Valladolid.\nFestividades.\nA primeira festividade que se celebra ao ano \u00e9 a de Santa \u00c1gueda (5 de febreiro), pero a principal e de maior importancia \u00e9 a de San Xo\u00e1n, patr\u00f3n da localidade (24 de xu\u00f1o). A Comisi\u00f3n de Festas organiza diferentes actividades ao longo dos d\u00edas consecutivos, como a Fogueira de San Xo\u00e1n, verbenas nocturnas ou o Desfile de Carrozas e Disfraces. Tam\u00e9n se celebra \"San Juan\u00edn\" a \u00faltima fin de semana de agosto, unha reuni\u00f3n popular entre veci\u00f1os con gran variedade de actividades ao longo do d\u00eda.\nDeporte.\nSantovenia recibe o sobrenome de \"Cidade do Deporte\" xa que a Uni\u00f3n Deportiva Santovenia leva a cabo un proxecto para fomentar esta actividade desde diferentes \u00e1mbitos. Cada ano real\u00edzanse diversas competici\u00f3ns de f\u00fatbol e baloncesto, a\u00ednda que tam\u00e9n se practican outros deportes como tenis ou judo. Un exemplo \u00e9 Mayte Mart\u00ednez, reco\u00f1ecida atleta nacida nesta localidade."}
{"id": "213066", "revid": "5132", "url": "https://gl.wikipedia.org/wiki?curid=213066", "title": "Selecci\u00f3n de f\u00fatbol de Dinamarca", "text": "A selecci\u00f3n de f\u00fatbol de Dinamarca (en dinamarqu\u00e9s: \"Danmarks fodboldlandshold\") \u00e9 o equipo representativo de Dinamarca nas competici\u00f3ns internacionais oficiais de f\u00fatbol. A s\u00faa organizaci\u00f3n est\u00e1 a cargo da Uni\u00f3n Dinamarquesa de F\u00fatbol (\"Dansk Boldspil-Union\"), pertencente \u00e1 UEFA. O seu maior \u00e9xito foi o t\u00edtulo da Eurocopa de Suecia 1992."}
{"id": "213067", "revid": "5132", "url": "https://gl.wikipedia.org/wiki?curid=213067", "title": "Selecci\u00f3n nacional de f\u00fatbol de Dinamarca", "text": ""}
{"id": "213068", "revid": "98629", "url": "https://gl.wikipedia.org/wiki?curid=213068", "title": "Yugra Khanty-Mansiysk", "text": "O Yugra Khanty-Mansiysk \u00e9 un equipo profesional de h\u00f3ckey sobre xeo da cidade de Khanty-Mansiysk, na rexi\u00f3n aut\u00f3noma de Khanty\u2013Mansi (Rusia). Actualmente xoga na Kontinental Hockey League (KHL), competici\u00f3n \u00e1 que accedeu en 2010 para substitu\u00edr ao Lada Togliatti.\nHistoria.\nO club foi fundado en 2006 e dende a s\u00faa fundaci\u00f3n xogou con equipos competitivos e tivo moito \u00e9xito. Logo da primeira tempada do club, o Yugra garantiu o estato profesional e moveuse da Vtoraya Liga \u00e1 Pervaya Liga. A s\u00faa estad\u00eda no terceiro nivel tam\u00e9n durou unicamente unha tempada, cando Yugra ga\u00f1ou o campionato na tempada 2007-08. Seguiulle outra promoci\u00f3n, desta vez \u00e1 segunda categor\u00eda, a Vysshaya hokkeinaya liga, onde ga\u00f1aron o campionato as d\u00faas tempadas que competiron nela.\nEn 2010, o Yugra foi admitido na Kontinental Hockey League para substitu\u00edr o HC Lada Togliatti, que abandonara a competici\u00f3n por problemas financeiros."}
{"id": "213069", "revid": "5863", "url": "https://gl.wikipedia.org/wiki?curid=213069", "title": "Brigada de Infanter\u00eda Lixeira &quot;Galicia&quot; VII", "text": ""}
{"id": "213073", "revid": "5132", "url": "https://gl.wikipedia.org/wiki?curid=213073", "title": "Selecci\u00f3n de f\u00fatbol de Grecia", "text": "A selecci\u00f3n de f\u00fatbol de Grecia (en grego: \u0395\u03b8\u03bd\u03b9\u03ba\u03ae \u0395\u03bb\u03bb\u03ac\u03b4\u03bf\u03c2, \"Ethniki Ellados\") \u00e9 o equipo representativo de Grecia nas competici\u00f3ns internacionais oficiais de f\u00fatbol. A s\u00faa organizaci\u00f3n est\u00e1 a cargo da Federaci\u00f3n Hel\u00e9nica de F\u00fatbol (\u0395\u03bb\u03bb\u03b7\u03bd\u03b9\u03ba\u03ae \u03a0\u03bf\u03b4\u03bf\u03c3\u03c6\u03b1\u03b9\u03c1\u03b9\u03ba\u03ae \u039f\u03bc\u03bf\u03c3\u03c0\u03bf\u03bd\u03b4\u03af\u03b1, \"Elliniki Podosferiki Omospondia\"), pertencente \u00e1 UEFA. O seu maior \u00e9xito foi o t\u00edtulo da Eurocopa de Portugal 2004."}
{"id": "213074", "revid": "5132", "url": "https://gl.wikipedia.org/wiki?curid=213074", "title": "Selecci\u00f3n nacional de f\u00fatbol de Grecia", "text": ""}
{"id": "213075", "revid": "56817", "url": "https://gl.wikipedia.org/wiki?curid=213075", "title": "Uni\u00f3n Deportiva Los Palacios", "text": "A Uni\u00f3n Deportiva Los Palacios foi un club de f\u00fatbol espa\u00f1ol, da cidade de Los Palacios y Villafranca, na provincia de Sevilla, Andaluc\u00eda. Fundado en 1964, desapareceu en 2011 por problemas econ\u00f3micos.\nO seu maior logro foi xogar a tempada 2003/04 na Segunda Divisi\u00f3n B, logo de superar a promoci\u00f3n no ano anterior.\nEstadio.\nO equipo xogaba os seus partidos como local no Estadio Las Marismas, cunha capacidade de 4.500 espectadores."}
{"id": "213076", "revid": "5238223", "url": "https://gl.wikipedia.org/wiki?curid=213076", "title": "Uni\u00f3n Deportiva P\u00e1jara Playas de Jand\u00eda", "text": "A Uni\u00f3n Deportiva P\u00e1jara Playas de Jand\u00eda foi un club polideportivo espa\u00f1ol, da cidade de P\u00e1jara, na illa de Fuerteventura, Canarias. Fundado en 1996, desapareceu en 2011 por problemas econ\u00f3micos.\nFoi especialmente co\u00f1ecido polo seu equipo de f\u00fatbol. O seu maior logro foi un subcampionato na tempada 2003/04 en Segunda Divisi\u00f3n B, categor\u00eda na que xogou 12 tempadas consecutivas.\nTam\u00e9n tivo secci\u00f3ns de atletismo, loita canaria, bodyboard e tenis.\nHistoria.\nA UD P\u00e1jara Playas nace o ver\u00e1n de 1996 coa unificaci\u00f3n ao redor da Uni\u00f3n Deportiva La Pared (club fundado en 1975) dos principais clubs deportivos do municipio: os equipos de f\u00fatbol Uni\u00f3n Deportiva La Lajita, Club Atl\u00e9tico P\u00e1jara e Uni\u00f3n Deportiva Jand\u00eda (estes dous \u00faltimos posteriormente abandonaron o proxecto); o club de loita canaria de Morro Jable e a Escola de atletismo de Morro Jable. A uni\u00f3n foi tutelada polo concello da localidade, que bautizou ao novo co nome de \"Playas de Jand\u00eda\", co obxectivo de promocionar o turismo.\nO novo club comezou a competir a tempada 1996/97 tomando a praza da UD La Pared en Terceira Divisi\u00f3n. Tras finalizar a liga en cuarta posici\u00f3n, e cunha brillante actuaci\u00f3n na ligui\u00f1a de promoci\u00f3n, que termina invicto, o club logra o ascenso no seu primeiro ano de vida.\nNa tempada 1997/98 o P\u00e1jara Playas debuta na Segunda Divisi\u00f3n B, logrando sen apuros a permanencia.\nA campa\u00f1a 2001/02 disputa por primeira vez a Copa do Rei. Tras superar unha eliminatoria preliminar, cae en primeira rolda ante o Real Madrid, que se impuxo por 0-4 no Estadio Benito Alonso.\nA tempada 2003/04 realiza a mellor campa\u00f1a da s\u00faa historia, proclam\u00e1ndose subcampi\u00f3n do seu grupo en Segunda B, o que lle permite disputar o ascenso \u00e1 Segunda Divisi\u00f3n. Na ligui\u00f1a de ascenso, con todo, os \"majoreros\" v\u00edronse claramente superados pola UE Lleida, a Cultural Leonesa e o Celta B.\nA tempada 2008/09 descende logo de 12 anos a Terceira Divisi\u00f3n tras quedar 18\u00ba. O descenso consumouse o 3 de maio de 2009 tras perder 5-1 contra o Alcorc\u00f3n en Santo Domingo.\nO P\u00e1jara Playas disolveuse o 12 de xullo de 2011 debido \u00e1s limitaci\u00f3ns econ\u00f3micas para continuar coa xesti\u00f3n do club.\nEstadio.\nNa tempada 2008/09 o club trasladouse ao Campo Municipal de Costa Calma, con capacidade para 1.000 persoas, cuxo terreo \u00e9 de c\u00e9spede artificial. Foi inaugurado o 2 de agosto de 2008 cun partido amigable entre o local P\u00e1jara Playas e a UD Las Palmas. Anteriormente a local\u00eda do club atop\u00e1base no Estadio Benito Alonso, no poboado de La Pared."}
{"id": "213077", "revid": "10599", "url": "https://gl.wikipedia.org/wiki?curid=213077", "title": "UD P\u00e1jara Playas de Jand\u00eda", "text": ""}
{"id": "213078", "revid": "89787", "url": "https://gl.wikipedia.org/wiki?curid=213078", "title": "Tempada 2008-09 da KHL", "text": "A tempada 2008-2009 da Kontinental Hockey League foi a tempada inaugural desta competici\u00f3n euroasi\u00e1tica de h\u00f3ckey sobre xeo. A competici\u00f3n comezou o 2 de setembro de 2008 e rematou o 26 de febreiro de 2009. Estivo formada por 24 equipos, e cada un disputou 56 partidos.\nXesti\u00f3n da liga.\nChegada de xogadores da NHL.\nOs equipos da KHL ficharon alg\u00fans xogadores procedentes da NHL norteamericana. Xogadores como Jarom\u00edr J\u00e1gr, Alexander Radulov, Ray Emery, Sergei Brylin, Ladislav Nagy, Jozef Stumpel, Marcel Hossa, Ben Clymer, Alexei Zhitnik, Bryan Berard e Chris Simon chegaron \u00e1 KHL na s\u00faa segunda edici\u00f3n.\nControversia.\nA disputa entre as d\u00faas ligas debida a algunhas destas fichaxes supostamente foi resolvida nun acordo asinado o 10 de xullo polo cal cada liga pode pagar os contratos da outra; por\u00e9n a fichaxe de Alexander Radulov f\u00edxose p\u00fablica un d\u00eda despois de asinarse o acordo (a\u00ednda que a fichaxe tivera lugar dous d\u00edas antes de que entrara en vigor o acordo), o que conduciu a unha investigaci\u00f3n por parte da Federaci\u00f3n Internacional de H\u00f3ckey sobre Xeo.\nFinanzas.\nPropiedade.\nNun acordo do 30 de outubro, Magnitogorsk Iron and Steel Works mercou o 11.76% da KHL.\nL\u00edmite salarial.\nA liga aumentou o l\u00edmite salarial.\nProblemas econ\u00f3micos.\nO Metallurg Novokuznetsk ata o momento experimentou dificultades financeiras, en parte a causa da crise econ\u00f3mica global. Rumoreouse que o patrocinador Evraz Group finalizar\u00eda o financiamento. Tam\u00e9n se especulou con que o equipo cesase as s\u00faas operaci\u00f3ns co cambio de ano.\nO HC MVD sufriu atrasos nos pagos aos xogadores, polo que o Khimik Voskresensk tivo que endebedarse. O Metallurg Magnitogorsk viuse forzado a rebaixar un 30% os gastos en persoal. O propietario do Avangard Omsk Roman Abramovich prometeu que continuar\u00eda o seu apoio financeiro mentres que o equipo mantivera os bos resultados. Outros equipos que experimentaron limitaci\u00f3ns financeiras foron Vityaz Chekhov, Atlant Moscow Oblast, Lokomotiv Yaroslavl, HC CSKA Moscova.\nPolo que respecta \u00e1 liga, esta creou un \"paquete anticrise\" para facer fronte \u00e1 crise financeira. Os recortes realizaranse en gastos non salariais, como actividades previas ao partido, campos de adestramento, e eliminaci\u00f3n das xiras de pretempada. Os salarios dos xogadores de nivel medio tam\u00e9n se poden desfacer. O reali\u00f1amento en divisi\u00f3ns ter\u00e1 lugar na tempada 2009-10 para reducir os gastos en viaxes.\nLiga regular.\nLenda.\nOs puntos rep\u00e1rtense do seguinte xeito:\nClasificaci\u00f3n das Divisi\u00f3ns.\nConferencia Oeste\nM\u00e1ximos anotadores.\n\"PX = Partidos xogados; G = Goles; A = Asistencias; Pts = Puntos; +/\u2013 = Plus-minus; PIM = Penalty minutes\"\nPlay-offs.\nO campi\u00f3n da edici\u00f3n 2008-2009 da KHL foi o Ak Bars Kazan.\nL\u00edderes do playoff.\nM\u00e1ximos anotadores.\n\"PX = Partidos xogados; G = Goles; A = Asistencias; Pts = Puntos; +/\u2013 = Plus-minus; PIM = Penalty minutes\"\nMellores porteiros.\n&lt;/small&gt;\n\"PX = Partidos xogados; Min = Minutos xogados; V = Vitorias; D = Derrotas; GC = Goles en contra; SO = Shutouts; SV% = Porcentaxe de paradas; GAA = Media de goles en contra\"\nPremios.\nXogadores do mes.\nMellores xogadores da KHL por mes.\nReco\u00f1ecementos da KHL.\nO 15 de maio de 2009, a KHL celebrou a s\u00faa primeira cerimonia de reco\u00f1ecementos. Conced\u00e9ronse un total de 23 reco\u00f1ecementos distintos aos equipos, xogadores, \u00e1rbitros e medios de comunicaci\u00f3n. A continuaci\u00f3n os reco\u00f1ecementos m\u00e1is importantes e os seus ga\u00f1adores:"}
{"id": "213080", "revid": "1131", "url": "https://gl.wikipedia.org/wiki?curid=213080", "title": "Selecci\u00f3n de f\u00fatbol de Portugal", "text": "A Selecci\u00f3n de f\u00fatbol de Portugal representa a Portugal e competici\u00f3ns internacionais de f\u00fatbol xestionada pola Federaci\u00f3n Portuguesa de F\u00fatbol (FPF). A selecci\u00f3n estreouse oficialmente o 18 de novembro de 1921 contra , xogo que acabou 2-1 a favor dos ingleses. A estrea de Portugal nun Mundial da FIFA, en 1966, levou \u00e1 \"Selecci\u00f3n das Quinas\" at\u00e9 as semifinais, onde ser\u00eda derrotada pola anfitrioa e futura campioa, Inglaterra. Portugal terminou o campionato en 3\u00ba lugar e Eus\u00e9bio foi o mellor marcador do torneo con nove goles. As catro veces seguintes en que Portugal se calificou para un Mundial foron en 1986, en 2002, sendo eliminado na fase de grupos en ambos, en 2006, en que terminou en cuarto lugar logo de perder por 3-1 coa selecci\u00f3n anfitrioa () no xogo de decisi\u00f3n do terceiro e cuarto lugar e en 2010, onde foi eliminado nos oitavos de final por por un 1-0.\nEn 2003, a Federaci\u00f3n Portuguesa de F\u00fatbol contratou Luiz Felipe Scolari, que fora campi\u00f3n coa selecci\u00f3n brasileira de ftbol en 2002. Scolari levou Portugal \u00e1 final do UEFA Euro 2004, onde foi derrotado por , e tam\u00e9n \u00e1 s\u00faa segunda semifinal, no Mundial da FIFA 2006. Acabar\u00eda por deixar a Selecci\u00f3n tralo UEFA Euro 2008, sendo contratado polo Chelsea.\nCarlos Queiroz foi designado como o novo seleccionador en 2008, sa\u00edndo do cargo de adestrador-adxunto do Manchester United. Tras ser acusado de ter obstru\u00eddo os axentes do control antidopaxe e ser suspenso por seis meses, Queiroz foi dimitido do cargo de seleccionador o d\u00eda 7 de setembro de 2010 sendo substitu\u00eddo por Paulo Bento no cargo. O Estadio oficial da selecci\u00f3n portuguesa de f\u00fatbol \u00e9 o Estadio Nacional do Jamor ou \u00e1s veces o Estadio Nacional localizado en Oeiras, Lisboa. Por\u00e9n os seus xogos oficiais non son realizados nel debido \u00e1 s\u00faa degradaci\u00f3n.\nXogadores.\nM\u00e1is encontros disputados.\n\"Actualizado o 1 de abril de 2018\"\nM\u00e1ximos goleadores.\n\"Actualizado o 1 de abril de 2018\""}
{"id": "213081", "revid": "5132", "url": "https://gl.wikipedia.org/wiki?curid=213081", "title": "Selecci\u00f3n nacional de f\u00fatbol de Portugal", "text": ""}
{"id": "213082", "revid": "5132", "url": "https://gl.wikipedia.org/wiki?curid=213082", "title": "Selecci\u00f3n portuguesa de f\u00fatbol", "text": ""}
{"id": "213083", "revid": "17467", "url": "https://gl.wikipedia.org/wiki?curid=213083", "title": "UEFA Euro 2008", "text": ""}
{"id": "213084", "revid": "5132", "url": "https://gl.wikipedia.org/wiki?curid=213084", "title": "Novo Estadio de Lviv", "text": ""}
{"id": "213085", "revid": "5132", "url": "https://gl.wikipedia.org/wiki?curid=213085", "title": "Lviv Arena", "text": ""}
{"id": "213086", "revid": "109216", "url": "https://gl.wikipedia.org/wiki?curid=213086", "title": "F\u00fatbol Club Cartagena-La Uni\u00f3n", "text": "O F\u00fatbol Club Cartagena-La Uni\u00f3n foi un club de f\u00fatbol espa\u00f1ol, da cidade de La Uni\u00f3n, na Rexi\u00f3n de Murcia. Fundado no 2000, desapareceu en 2011 por problemas econ\u00f3micos.\nHistoria.\nO primeiro club da cidade foi o CD La Uni\u00f3n, fundado en 1959 e que desapareceu en 1975. Denominouse Deportivo Unionense ata o ano 1965 e militou en Terceira Divisi\u00f3n tres tempadas. Tras este naceu La Uni\u00f3n Athletic en 1972, que chegou a militar en Terceira outras tres campa\u00f1as. En 1995 fusionouse co Efes\u00e9 Cartagena Deportivo para formar o Efes\u00e9-Uni\u00f3n CF Cartagena, que despois cambiou o seu nome a Cartagena Atl\u00e9tico.\nPosteriormente outro CD La Uni\u00f3n fundouse no ano 2000. Tras d\u00faas tempadas en Primeira Territorial consegue o ascenso a Preferente. O primeiro ano consegue a permanencia con alg\u00fans apuros e a tempada seguinte, a 2003/04, procl\u00e1mase campi\u00f3n, conseguindo as\u00ed o ascenso a Terceira Divisi\u00f3n. Debuta na categor\u00eda cun 15\u00ba posto e posteriormente loita todas as tempadas con alcanzar un posto no \"play-off\".\nA tempada 2008/09 cons\u00e9gueo por primeira vez na antepen\u00faltima xornada. Eliminou o Rayo Majadahonda que foi o seu primeiro rival na primeira eliminatoria de ascenso, empatando o primeiro partido 1-1 en La Uni\u00f3n e ga\u00f1ando no Cerro del Espino por 0-1. Na segunda eliminatoria \u00e9 eliminado polo Noja.\nPara a tempada 2009/10 pasa a ser equipo filial do FC Cartagena, ademais cambia o seu nome a FC Cartagena-La Uni\u00f3n. Casimiro Torres conv\u00e9rtese no adestrador.\nNa tempada 2010/2011 clasif\u00edcase en 4\u00aa posici\u00f3n para os playoffs de ascenso, sendo eliminado na primeira eliminatoria contra a Monta\u00f1esa, por 1-1 na ida disputada no Estadio Cartagonova e 1-0 na volta. Ao terminar a tempada o acordo de filialidade co FC Cartagena non se renova e o club desaparece ao non poder facer fronte aos gastos dun equipo de Terceira."}
{"id": "213087", "revid": "10599", "url": "https://gl.wikipedia.org/wiki?curid=213087", "title": "FC Cartagena-La Uni\u00f3n", "text": ""}
{"id": "213088", "revid": "89787", "url": "https://gl.wikipedia.org/wiki?curid=213088", "title": "Tiago Pinto", "text": "Tiago Miguel Ba\u00eda Pinto, nado en Porto o 1 de setembro de 1988, \u00e9 un futbolista portugu\u00e9s. Xoga de defensa e o seu actual club \u00e9 o Racing de Santander.\nTraxectoria.\nO 1 de setembro de 2012 anunciouse a incorporaci\u00f3n do xogador polo Deportivo da Coru\u00f1a, ocupando praza do equipo filial. O 11 de xaneiro de 2013\u00a0anunciouse que rescind\u00eda o seu contrato co Deportivo, logo de xogar tan s\u00f3 tres partidos co equipo branquiazul."}
{"id": "213089", "revid": "5132", "url": "https://gl.wikipedia.org/wiki?curid=213089", "title": "Selecci\u00f3n de f\u00fatbol de Rusia", "text": "A selecci\u00f3n de f\u00fatbol de Rusia (en ruso: \u041d\u0430\u0446\u0438\u043e\u043d\u0430\u043b\u044c\u043d\u0430\u044f \u0441\u0431\u043e\u0440\u043d\u0430\u044f \u0420\u043e\u0441\u0441\u0438\u0438 \u043f\u043e \u0444\u0443\u0442\u0431\u043e\u043b\u0443), controlada pola Uni\u00f3n de F\u00fatbol de Rusia (\u0420\u043e\u0441\u0441\u0438\u0439\u0441\u043a\u0438\u0439 \u0424\u0443\u0442\u0431\u043e\u043b\u044c\u043d\u044b\u0439 \u0421\u043e\u044e\u0437, \"Rossijskij Futbo\u013enyj Sojuz\") membro da UEFA, \u00e9 o equipo que representa a Rusia nas competici\u00f3ns oficiais de f\u00fatbol. A FIFA considera a Rusia como a herdeira directa da selecci\u00f3n da Uni\u00f3n Sovi\u00e9tica e da Comunidade de Estados Independentes, polo que Rusia ostenta o t\u00edtulo da Eurocopa de Francia de 1960."}
{"id": "213090", "revid": "5132", "url": "https://gl.wikipedia.org/wiki?curid=213090", "title": "Selecci\u00f3n nacional de f\u00fatbol de Rusia", "text": ""}
{"id": "213091", "revid": "5132", "url": "https://gl.wikipedia.org/wiki?curid=213091", "title": "Selecci\u00f3n rusa de f\u00fatbol", "text": ""}
{"id": "213092", "revid": "89787", "url": "https://gl.wikipedia.org/wiki?curid=213092", "title": "Hugo Viana", "text": "Hugo Miguel Ferreira Gomes Viana, nado o 15 de xaneiro de 1983 en Barcelos, \u00e9 un futbolista portugu\u00e9s. Xoga de defensa e o seu actual club \u00e9 o Al-Wasl FC."}
{"id": "213093", "revid": "23204", "url": "https://gl.wikipedia.org/wiki?curid=213093", "title": "Th\u00e9oden", "text": "Th\u00e9oden \u00e9 un personaxe ficticio que pertence \u00f3 legendarium creado polo escritor brit\u00e1nico J. R. R. Tolkien. Era o rei de Rohan e aparece principalmente nos libros \"As d\u00faas torres\" e \"O regreso do rei\", o segundo e terceiro volumes da trilox\u00eda \"O Se\u00f1or dos Aneis\". A s\u00faa espada cham\u00e1base Herugrim.\nNome.\nNa etimolox\u00eda da Terra Media, o nome \"Th\u00e9oden\" \u00e9 unha traduci\u00f3n do roh\u00edrrico \"T\u00fbrac\", unha verba antiga para rei. Alg\u00fans estudosos relacionan \"Th\u00e9oden\" coa verba en ingl\u00e9s antigo \"\u00fe\u0113oden\", que quere dicir \"l\u00edder do pobo\" (ou tam\u00e9n \"rei\" ou \"pr\u00edncipe\"). \u00d3 igual que outros nomes descritivos do seu legendarium, Tolkien usa este nome para xerar a impresi\u00f3n de que o texto \u00e9 \"'hist\u00f3rico', 'real' ou 'arcaico'\".\nAparici\u00f3ns.\nLiteratura.\nFoi o \u00fanico fillo do rei Thengel e Morwen de Lossarnach. Tivo catro irm\u00e1s (unha maior e tres menores) e era especialmente achegado \u00e1 \u00faltima, Th\u00e9odwyn. Naceu no 2948 T. E. en Gondor, onde a s\u00faa familia viviu ata que Thengel pasou a ser rei de Rohan. Medrou falando sindarin e oestron, pero aprendeu o roh\u00edrrico, a lingua da s\u00faa terra, m\u00e1is tarde. Converteuse en rei despois da morte do seu pai en 2980. Th\u00e9odwyn viviu con el en Edoras. Casou con Elfhild, quen morreu dando a luz \u00f3 seu fillo, Th\u00e9odred. Logo de que a s\u00faa irm\u00e1 Th\u00e9odwyn e o seu esposo \u00c9omund morreran, adoptou \u00f3s seus fillos: \u00c9omer e \u00c9owyn. Tam\u00e9n foi o primeiro Mariscal da Marca logo da morte de \u00c9omund.\nNos anos da Guerra do Anel Th\u00e9oden levaba case trinta anos como rei de Rohan, e estaba amosando sinais de vellez; era cada vez m\u00e1is manipulado por Gr\u00edma Lingua de Verme, que estaba secretamente baixo o mando de Saruman, quen acelerou o seu avellentamento mediante poci\u00f3ns e velenos. Nos \u00faltimos anos antes Th\u00e9oden estaba perdendo o control do seu reino pola influencia de Gr\u00edma, xa que Rohan era ameazado de novo por orcos e dunlendinos, que operaban guiados por Saruman dende Isengarda.\nDespois de que Th\u00e9odred fora mortalmente ferido na Primeira Batalla dos Vaos do Isen enfront\u00e1ndose \u00f3s ex\u00e9rcitos de Isengarda, Eom\u00e9r pasou a ser o herdeiro de Th\u00e9oden.\nCando Gandalf o Branco e Aragorn apareceron en Edoras, Th\u00e9oden no lles prestou maior atenci\u00f3n, pero logo de que Gr\u00edma fose desenmascarado e Th\u00e9oden retomara os seus sentidos, aceptou loitar contra Isengarda, devolveulle os poderes \u00f3 seu sobri\u00f1o e liderou \u00f3s Rohirrim na Batalla do Abismo de Helmo.\nPolo Xuramento de Eorl, unha eterna alianza entre Rohan e Gondor, Th\u00e9oden encabezou \u00f3s Rohirrim para loitar na Batalla dos Campos de Pelennor. Nesta batalla derrotou \u00e1 cabaler\u00eda dos Haradrim. Foi mortalmente ferido logo de que o seu cabalo caese enriba del \u00f3 ser atravesado por unha frecha. Foi vingado por \u00c9owyn e Merri, os cales cabalgaran \u00e1 guerra en segredo. Nos seus derradeiros minutos despediuse de \u00c9owyn e proclamou rei \u00f3 seu sobri\u00f1o.\nVersi\u00f3n cinematogr\u00e1fica.\nNos filmes de Peter Jackson ' e ', Theoden \u00e9 interpretado polo actor ingl\u00e9s Bernard Hill. No terceiro filme da trilox\u00eda, Th\u00e9oden morre a mans do Rei Bruxo de Angmar."}
{"id": "213094", "revid": "98629", "url": "https://gl.wikipedia.org/wiki?curid=213094", "title": "F\u00e9lix Sarriugarte", "text": "F\u00e9lix Sarriugarte Montoya, nado en Durango (Biscaia) o 6 de novembro de 1964, \u00e9 un exfutbolista e actual adestrador de f\u00fatbol espa\u00f1ol. Xogaba de dianteiro e actualmente adestra o Real Oviedo.\nTraxectoria.\nAdestrador.\nNa tempada 2011\u201312 adestrou o Sestao River de Segunda Divisi\u00f3n B, non renovando ao final da campa\u00f1a. O seu substituto foi Jos\u00e9 Luis Ribera.\nMediada a tempada 2012\u201313 foi destitu\u00eddo como adestrador do Real Oviedo. O seu substituto foi Jos\u00e9 Carlos Granero."}
{"id": "213095", "revid": "23204", "url": "https://gl.wikipedia.org/wiki?curid=213095", "title": "\u00c9omer", "text": "\u00c9omer \u00e9 un personaxe ficticio do legendarium do escritor brit\u00e1nico J. R. R. Tolkien. Aparece nos libros \"As d\u00faas torres\" e \"O regreso do rei\", o segundo e terceiro volumes da trilox\u00eda \"O Se\u00f1or dos Aneis\". A espada de \u00c9omer cham\u00e1base G\u00fathwin\u00eb (en , \"amiga de batalla\").\nO nome \u00c9omer deiva das ra\u00edces do ingl\u00e9s antigo para \"cabalo\" e \"famoso\". O nome aparece no poema \"Beowulf\", na li\u00f1a 1959, como un rei que descende de Offa, rei dos anglos.\nAparici\u00f3ns.\nLiteratura.\n\u00c9omer (2991 T. E. - 63 C. E.) era fillo de \u00c9omund, mariscal xefe da Marca, e Th\u00e9odwyn, irm\u00e1 do rei Th\u00e9oden de Rohan. \u00c9omund morreu perseguindo unha banda de orcos en Estemnet no ano 3002 da Terceira Idade, e a s\u00faa esposa, movida pola tristura, seguiuno pouco despois. Th\u00e9oden adoptou a \u00c9omer e \u00e1 s\u00faa irm\u00e1 \u00c9owyn cri\u00e1ndoos como fillos seus xunto a Th\u00e9odred, o seu herdeiro. \u00c1 idade de 26 anos foi nomeado Terceiro Mariscal da Marca dos Xinetes e d\u00e9uselle o mando do Folde Leste, cargo que ostentara o seu pai.\nDurante a Guerra do Anel deu caza \u00f3s orcos que levaban prisioneiros a Merri e Pipin, encontr\u00e1ndose despois con Aragorn, Legolas e Gimli e d\u00e1ndolles permiso para transitar por Rohan. \u00d3 seu regreso a Edoras, esta medida custoulle perder o favor do rei Th\u00e9oden, quen por consello de Gr\u00edma, mandouno prender. Non ser\u00eda ata a chegada a de Gandalf e despois de romperse o feitizo que pesaba sobre Th\u00e9oden, que o fillo de \u00c9omund recibir\u00eda de novo as s\u00faas honras e prebendas. \u00c9omer tivo un destacado papel na Batalla do Abismo de Helmo, onde Rohan conxurou a invasi\u00f3n dunlendina e a traiz\u00f3n de Isengarda, a onde cabalgou con Gandalf e Th\u00e9oden para parlamentar con Saruman.\n\u00d3 morrer Th\u00e9odred nos Vaos do Isen, \u00c9omer conv\u00e9rtese en herdeiro de Th\u00e9oden, acudindo a Minas Tirith como Segundo Mariscal e sendo xa rei \u00f3 acabar a Batalla dos Campos de Pelennor, onde foi un dos principais capit\u00e1ns do Oeste na vitoria. Como tal foi protagonista da batalla en Morannon e celebrou a vitoria final fronte a Sauron.\nAcabada a guerra, \u00c9omer est\u00e1 presente na coroaci\u00f3n do rei Elessar, renovando a antiga alianza entre os seus dous reinos. Froito deste acordo chegar\u00eda a s\u00faa voda con Loth\u00edriel, filla do pr\u00edncipe Imrahil de Dol Amroth, coa que ter\u00eda o seu herdeiro, Elfwine \"o Fermoso\", que reinar\u00eda despois del. Foi coroado en Edoras como \u00c9omer I \"\u00c9adig\" (\u00abo Afortunado\u00bb), primeiro rei da terceira li\u00f1axe e d\u00e9cimo oitavo da Marca dende Eorl \"o mozo\".\nAdaptaci\u00f3n no cinema.\nNos filmes ' e ', \u00e9 interpretado por Karl Urban. O personaxe \u00e9 unha mestura entre os personaxes de \u00c9omer e Erkenbrand, se\u00f1or do Folde Oeste, quen \u00e9 o que realmente chega \u00e1 Batalla do Abismo de Helmo acompa\u00f1ando a Gandalf."}
{"id": "213098", "revid": "1093", "url": "https://gl.wikipedia.org/wiki?curid=213098", "title": "Jos\u00e9 Pereira Dom\u00ednguez", "text": "Jos\u00e9 Pereira Dom\u00ednguez, nado en 1959 en Vigo, \u00e9 un deportista galego, que foi campi\u00f3n de Europa de full contact na d\u00e9cada dos anos oitenta.\nV\u00e9xase tam\u00e9n.\nLigaz\u00f3ns externas.\nBlog do propio deportista"}
{"id": "213102", "revid": "23204", "url": "https://gl.wikipedia.org/wiki?curid=213102", "title": "Anansi", "text": "Anansi \u00e9 unha figura mitol\u00f3xica, caracterizada como unha especie de moinante e ao mesmo tempo un heroe cultura con forma de ara\u00f1a pero que pode aparecerse como humano, presente na cultura do pobo akan, que tam\u00e9n lle d\u00e1 o nome de Kwaku Anansi (\"Pai ara\u00f1a\"), orixinada na mitolox\u00eda ashanti, e que polo tr\u00e1fico de escravos cara a Am\u00e9rica chegou aos Estados Unidos, as Antillas, Nicaragua, Costa Rica, Colombia e Suriname, terras onde est\u00e1 presente nas lendas populares do pobos de orixe africana. A s\u00faa figura deu lugar na literatura oral akan aos anansasem, contos populares l\u00fadicos baseados nesa figura mitol\u00f3xica. Caracter\u00edzase pola s\u00faa inxenuidade e enxe\u00f1o pero tam\u00e9n est\u00e1 considerado o creador do sol, a l\u00faa, as estrelas as\u00ed como responsable do d\u00eda e da noite."}
{"id": "213103", "revid": "23204", "url": "https://gl.wikipedia.org/wiki?curid=213103", "title": "\u00c9owyn", "text": "\u00c9owyn (\u00abamante dos cabalos\u00bb en anglosax\u00f3n) \u00e9 un personaxe da novela fant\u00e1stica \"O Se\u00f1or dos Aneis\", de J. R. R. Tolkien. \u00c9 unha nobre de Rohan; irm\u00e1 do mariscal \u00c9omer, que chegou a ser rei de Rohan. \u00c9 filla de \u00c9omund e Th\u00e9odwyn, a irm\u00e1 do rei Th\u00e9oden. Tolkien descr\u00edbea como unha fermosa doncela guerreira, que se designa a si mesma na novela \"\u201cShieldmaiden of Rohan\u201d\", o que a sit\u00faa na tradici\u00f3n t\u00edpica dunha skjaldm\u00f6 das sagas escandinavas.\nAdaptaci\u00f3ns.\nA personaxe de \u00c9owyn aparece moi brevemente no \"The Lord of the Rings (filme de 1978)\" producida por Ralph Bakshi en 1978, e carece de di\u00e1logo.\nNa trilox\u00eda dirixida por Peter Jackson esta personaxe aparece en ' e ', e \u00e9 interpretada pola actriz australiana Miranda Otto."}
{"id": "213104", "revid": "5132", "url": "https://gl.wikipedia.org/wiki?curid=213104", "title": "Selecci\u00f3n de f\u00fatbol da Rep\u00fablica Checa", "text": "A selecci\u00f3n de f\u00fatbol da Rep\u00fablica Checa (en checo: \"\u010cesk\u00e1 fotbalov\u00e1 reprezentace\"), controlada pola Asociaci\u00f3n Checa de F\u00fatbol (\"Fotbalov\u00e1 asociace \u010cesk\u00e9 republiky\") membro da UEFA e a FIFA, \u00e9 o equipo que representa \u00e1 Rep\u00fablica Checa en competici\u00f3ns internacionais oficiais de f\u00fatbol. Antes da s\u00faa separaci\u00f3n en 1992 de Eslovaquia, o equipo participou en competici\u00f3ns da FIFA e a UEFA como Bohemia, Austria-Hungr\u00eda e, principalmente, como ."}
{"id": "213105", "revid": "5132", "url": "https://gl.wikipedia.org/wiki?curid=213105", "title": "Selecci\u00f3n de f\u00fatbol de Rep\u00fablica Checa", "text": ""}
{"id": "213106", "revid": "5132", "url": "https://gl.wikipedia.org/wiki?curid=213106", "title": "Selecci\u00f3n de f\u00fatbol de Chequia", "text": ""}
{"id": "213107", "revid": "5132", "url": "https://gl.wikipedia.org/wiki?curid=213107", "title": "Selecci\u00f3n nacional de f\u00fatbol de Chequia", "text": ""}
{"id": "213108", "revid": "5132", "url": "https://gl.wikipedia.org/wiki?curid=213108", "title": "Selecci\u00f3n nacional de f\u00fatbol da Rep\u00fablica Checa", "text": ""}
{"id": "213109", "revid": "5132", "url": "https://gl.wikipedia.org/wiki?curid=213109", "title": "Selecci\u00f3n nacional de f\u00fatbol de Rep\u00fablica Checa", "text": ""}
{"id": "213110", "revid": "5132", "url": "https://gl.wikipedia.org/wiki?curid=213110", "title": "Selecci\u00f3n checa de f\u00fatbol", "text": ""}
{"id": "213111", "revid": "88215", "url": "https://gl.wikipedia.org/wiki?curid=213111", "title": "Eurocopa de F\u00fatbol Polonia/Ucra\u00edna 2012 - Grupo A", "text": "O Grupo A da UEFA Euro 2012, realizada conxuntamente entre Polonia e Ucra\u00edna, estivo composto por catro equipos, que se enfrontaron entre si nun total de seis encontros. Ao termo dos mesmos os dous con maior cantidade de puntos, a e , clasific\u00e1ronse \u00e1 seguinte fase. Os partidos do grupo xogaronse todos en Polonia, entre o Stadion Narodowy de Varsovia e o Stadion Miejski de Wroc\u0142aw.\nNa \u00faltima Clasificaci\u00f3n Mundial da FIFA que viu a luz antes da celebraci\u00f3n desta Eurocopa (6 de xu\u00f1o de 2012), ocupaba o posto n\u00famero trece, o lugar n\u00famero quince, a o vinte e seis e o sesenta e cinco. A media do grupo correspond\u00eda ao lugar n\u00famero trinta, sendo con exclusi\u00f3n da m\u00e1is baixa clasificaci\u00f3n (Polonia), o rango medio de dezaoito. O equipo que ocupou o primeiro lugar, , enfrontouse contra o segundo do Grupo B, , mentres que o que ocupou o segundo posto, , enfrontouse contra o primeiro do grupo B, .\nParticipantes.\nO Grupo A estivo composto polas seguintes selecci\u00f3ns:"}
{"id": "213113", "revid": "22570", "url": "https://gl.wikipedia.org/wiki?curid=213113", "title": "Kamehameha IV", "text": " \nKamehameha IV, nado como Alexander \u02bbIolani Liholiho Keawenui en Honolulu o 9 de febreiro de 1834 e finado na mesma cidade o 30 de novembro de 1863, foi o cuarto Rei de Hawai entre os anos 1855 e 1863.\nTraxectoria.\nNa \u00e9poca de ascenso \u00f3 trono de Kamehameha IV, a poboaci\u00f3n da colonia estadounidense en Hawai medrara a un ritmo moi alto e comezaba a exercer unha importante presi\u00f3n pol\u00edtica e econ\u00f3mica sobre o Reino de Hawai. A Kamehameha IV preocup\u00e1balle que os Estados Unidos intentaran conquistar a s\u00faa naci\u00f3n. Nun intento por equilibrar a influencia que supo\u00f1\u00edan os intereses estadounidenses, Kamehameha IV emprendeu unha campa\u00f1a destinada a limitar a dependencia de Hawai dos negocios e o comercio con Am\u00e9rica. Pretend\u00eda chegar a acuerdos co goberno do Reino Unido e doutras naci\u00f3ns europeas, pero o seu reinado non durou o suficiente como para que isto tivese repercusi\u00f3ns duradeiras.\nPor outra banda, Kamehameha IV e a s\u00faa muller, a ra\u00ed\u00f1a Emma de Hawai, adicaron gran parte do seu reinado a proporcionar unha asistencia sanitaria e educativa de calidade para os seus s\u00fabditos. Preocup\u00e1balles que as enfermidades tra\u00eddas do estranxeiro como a lepra e a gripe dezmaran a poboaci\u00f3n nativa hawaiana."}
{"id": "213114", "revid": "23204", "url": "https://gl.wikipedia.org/wiki?curid=213114", "title": "Gr\u00edma", "text": "Gr\u00edma \"Lingua de Verme\" \u00e9 un personaxe ficticio da novela de J. R. R. Tolkien \"O Se\u00f1or dos Aneis\". Tr\u00e1tase dun home de Rohan, a\u00ednda que os seus antergos provi\u00f1an dos homes das Terras Brunas.\nGr\u00edma foi un home intelixente e astuto pero de aspecto f\u00edsico enxoito e p\u00e1lido, cunha ollada sombr\u00eda e un riso sinistro. Durante a guerra do Anel exerc\u00eda de conselleiro do rei Th\u00e9oden e o seu principal cometido era manter as relaci\u00f3ns diplom\u00e1ticas cos pobos veci\u00f1os.\nHistoria.\nDurante a guerra do Anel, Gr\u00edma mantivo unha relaci\u00f3n secreta con Saruman, actuando de esp\u00eda. Ti\u00f1a como misi\u00f3n debilitar o seu rei. Foi alcumado \"Lingua de Verme\" dado que xa hab\u00eda xente que co\u00f1ec\u00eda as s\u00faas verdadeiras intenci\u00f3ns.\nCando \"Lingua de Verme\" se achegou a \u00c9owyn con intenci\u00f3ns deshonestas, o seu irm\u00e1n, \u00c9omer, ameazouno en Edoras coa espada. Dende ent\u00f3n, Gr\u00edma esforzouse en desacreditar a \u00c9omer ante o Rei. Logrou o seu obxectivo e conseguiu que o terceiro mariscal da Marca fose encarcerado por desobedecer a orde de Th\u00e9oden, suxerida por Gr\u00edma, de non enfrontarse cos orcos de Isengarda.\nCando Gandalf o Mago chegou a Meduseld, acompa\u00f1ado de Aragorn, Gimli e Legolas, interveu e curou o rei do feitizo que pesaba sobre el.\nDespois de que Gandalf o desenmascarase, \"Lingua de Verme\" correu a ver a Saruman para ocultarse en Orthanc. No cami\u00f1o foi interceptado por B\u00e1rbore, quen alertado por Gandalf o esperou preto do lago que os Ents crearan arredor de Orthanc coas augas do r\u00edo Isen durante a destruci\u00f3n de Isengarda. Gr\u00edma intentou convencer o Ent de que vi\u00f1a como mensaxeiro de Th\u00e9oden. Pero nin B\u00e1rbore nin Merri nin Pipin o creron.\nDende o alto de Orthanc lanzou o Palant\u00edr, sen saber o valioso que era, coa intenci\u00f3n de ferir alg\u00fan dos presentes da comitiva encabezada polo rei de Rohan e Gandalf.\nCando B\u00e1rbore permitiu que Saruman deixase Isengarda, Gr\u00edma seguiuno na s\u00faa viaxe \u00e1 Comarca. Por orde de Saruman asasinou o \"xefe\" Lotho Sacovila-Bulseiro.\nTrala liberaci\u00f3n da Comarca, Frodo ofr\u00e9celle quedar al\u00ed e compensar o dano causado, mais Saruman rev\u00e9lalles \u00f3s hobbits que foi Gr\u00edma quen matou a Lotho. O odio fixo que Gr\u00edma matase a Saruman nun movemento que os hobbits non puideron evitar. Logo botou a correr, pero axi\u00f1a foi alcanzado por varias frechas hobbits.\nAdaptaci\u00f3ns cinematogr\u00e1fica.\nNa trilox\u00eda do director Peter Jackson, Gr\u00edma \u00e9 interpretado por Brad Dourif, e o seu papel ten m\u00e1is importancia que no libro.\nNa versi\u00f3n estendida da terceira parte, morre doutra forma. Cando Gandalf rompe a vara a Saruman, Gr\u00edma sae a unha fiestra e Th\u00e9oden volve a perdoarlle a vida orden\u00e1ndolle que baixe e se re\u00fana con el. Saruman non llo permite e d\u00e1lle un golpe na cara a Gr\u00edma tir\u00e1ndoo contra o chan da c\u00faspide de Orthanc. Saruman d\u00e1se a volta e Gr\u00edma apu\u00f1\u00e1lao polas costas. O cad\u00e1ver de Saruman cae de Orthanc e queda empalado nunha m\u00e1quina esnaquizada. Pero Legolas nun momento de tensi\u00f3n, disp\u00e1ralle unha frecha no coraz\u00f3n a Gr\u00edma e este morre no acto, quedando o seu cad\u00e1ver en Orthanc."}
{"id": "213115", "revid": "23204", "url": "https://gl.wikipedia.org/wiki?curid=213115", "title": "Gr\u00edma Lingua de Verme", "text": ""}
{"id": "213116", "revid": "25871", "url": "https://gl.wikipedia.org/wiki?curid=213116", "title": "Alexander Liholiho", "text": ""}
{"id": "213117", "revid": "25871", "url": "https://gl.wikipedia.org/wiki?curid=213117", "title": "Alexander \u02bbIolani Liholiho Keawenui", "text": ""}
{"id": "213119", "revid": "56817", "url": "https://gl.wikipedia.org/wiki?curid=213119", "title": "HC Slavia Praha", "text": "O HC Slavia Praha \u00e9 un equipo profesional de h\u00f3ckey sobre xeo da cidade de Praga (Rep\u00fablica Checa). Actualmente compite na m\u00e1xima categor\u00eda do h\u00f3ckey sobre xeo checo, a Extraliga, competici\u00f3n que ga\u00f1ou en d\u00faas ocasi\u00f3ns (2003 e 2008). Xoga os seus partidos como local no O2 Arena de Praga, un pavill\u00f3n con capacidade para 18.000 espectadores.\nHistoria.\nO HC Slavia Praha foi fundado en 1900 como secci\u00f3n de bandy do SK Slavia Praha, un club polideportivo fundado en 1892. O equipo xogou na tempada 2008\u201309 a Champions Hockey League."}
{"id": "213122", "revid": "839", "url": "https://gl.wikipedia.org/wiki?curid=213122", "title": "Vladimir Soloviev", "text": "Vladimir Soloviev, nado en Moscova o 16 de xaneiro de 1853 e finado o 31 de xullo de 1900, foi un pensador e poeta ruso.\nTraxectoria.\nInicios.\nEra fillo de Serguei Mikhailovich, o autor dunha Historia de Rusia en 29 volumes. Na pola materna ti\u00f1a ascendencia ucra\u00edna e polaca. Estudou no Quinto Instituto humanista de Moscova. En 1864 entra na universidade na facultade de filolox\u00eda e historia. Cursou tam\u00e9n estudos en f\u00edsica e matem\u00e1ticas. Interesouse, as\u00ed mesmo, polo pensamento de Kant, Hegel, Feuerbach, Leibniz e Schelling.\nFase filos\u00f3fica.\nEn 1874 publica \"A Crise da Filosof\u00eda. Contra os positivistas\" e ingresa como docente na Universidade de Moscova. Emprende viaxes por Varsovia, Berl\u00edn, Londres, O Cairo e Par\u00eds. En Sorrento (Italia) escribir\u00e1 o tratado esot\u00e9rico \"Soph\u00eda\".\nEn 1877 comeza a escribir \"Os principios filos\u00f3ficos dun co\u00f1ecemento integral\" e a \"Cr\u00edtica dos principios abstractos\". Nelas busca un pensamento integral que supere o racionalismo e o empirismo aos que v\u00eda como formas unilaterais do saber.\nSoloviev procura incorporar ao pensamento as achegas da modernidade pero ceib\u00e1ndoas do reduccionismo e a parcialidade que el v\u00eda no positivismo\nVida persoal.\nAs s\u00faas lecci\u00f3ns p\u00fablicas contaron coa presenza de Dostoievski e Tolstoi, ga\u00f1\u00e1ndose a amizade do primeiro e o rexeitamento do segundo. Ser\u00eda Dostoievski quen lle deu a co\u00f1ecer a obra de Fedorov \"Filosof\u00eda de la obra com\u00fan\" que o marcar\u00eda profundamente.\nViviu unha relaci\u00f3n amorosa atormantada polos escr\u00fapulos con Sophia Petrovna Khitrovo por ser esta unha muller casada. Isto levouno a unha sublimaci\u00f3n do desexo que se trasluce na s\u00faa obra l\u00edrica e tam\u00e9n no seu pensamento onde aparece unha visi\u00f3n da feminidade idealizada e cuasi m\u00edstica encarnada na \"Sophia\" (Sabedor\u00eda) eterna\nFoi sonada a petici\u00f3n p\u00fablica que fixo ao tsar Alexandre III de que non aplicase a pena de morte aos asasinos do seu antecesor Alexandre II. Ao non obter contestaci\u00f3n, abandona o ensino e comeza a vivir unha vida precaria. Trala morte de Dostoievski, ser\u00e1n c\u00e9lebres os discursos \u00e1 s\u00faa memoria.\nA idea nacional rusa e o xiro teol\u00f3xico.\nAs s\u00faas arelas intelectuais lev\u00e1rono a interesarse polo xuda\u00edsmo e o nacionalismo polaco. Soloviev criticou o antisemitismo e amosou a s\u00faa simpat\u00eda pola causa polaca. Isto f\u00edxolle perder o afecto dos patriotas rusos, partidarios dunha Gran Rusia unida, ortodoxa e eslav\u00f3fila. En obras como \"Historia e o futuro da teocracia\" (1887) ou \"Rusia e a Igrexa Universal\"(1889), Soloviev denunciou que o car\u00e1cter antisemita, antipolaco e anticat\u00f3lico de Rusia, traicionaba o destino hist\u00f3rico deste pa\u00eds. Isto marxinouno a\u00ednda m\u00e1is dos c\u00edrculos oficiais e intelectuais e a Igrexa Ortodoxa p\u00faxoo baixo sospeita de herex\u00eda. Soloviev expresou que a ausencia dunha figura como o Papado, pese aos abusos hist\u00f3ricos da Igrexa Cat\u00f3lica, conduciu \u00e1s Igrexas Ortodoxas ao \"cesaropapismo\" e a connivencia co poder estatal. O Papa poder\u00eda ser un nexo de uni\u00f3n e unha garant\u00eda de liberdade. Por\u00e9n, Soloviev sempre se considerou un patriota ruso e un fiel fillo da Igrexa Ortodoxa.\nSoloviev pasou ent\u00f3n a un pensamento abertamente teol\u00f3xico apoiando un ecumenismo cristi\u00e1n e unha espiritualidade con ra\u00edz nos Pais da Igrexa baseada na divinohumanidade de pensadores como Gregorio Palamas e na transformaci\u00f3n da sociedade e o pulo hist\u00f3rico consonte aos valores cristi\u00e1ns de xustiza, amor e beleza. Este pensamento desembocou nun derradeiro per\u00edodo apocal\u00edptico cuxo f\u00edo condutor \u00e9 a loita do cristianismo contra o mal, de car\u00e1cter escatol\u00f3xico e transhist\u00f3rico."}
{"id": "213123", "revid": "89787", "url": "https://gl.wikipedia.org/wiki?curid=213123", "title": "Kamehameha V", "text": " \nKamehameha V, nado o 11 de decembro de 1830 en Honolulu (Oahu) e finado o 11 de decembro de 1872 na mesma cidade, foi o quinto Rei de Hawai entre os anos 1863 e 1872. Naceu co nome de Lot Kapu\u0101iwa, pero cando ascendeu \u00f3 trono o seu nome completo pasou a ser Lota Liholiho Kapu\u0101iwa Kalanimakua Kalanikupuapaikalaninui Ali\u02bbiolani Kalani-a-Kek\u016bana\u014d\u02bba.\nTraxectoria.\n\u00d3 morrer solteiro e sen descendencia, converteuse no derradeiro rei de Hawai pertencente \u00e1 Dinast\u00eda Kamehameha. Non nomeou a ning\u00fan sucesor, polo que, segundo a Constituci\u00f3n de Hawai, a responsabilidade de nomear un novo soberano reca\u00eda na asemblea lexislativa. Esta decidiu convocar unhas elecci\u00f3ns abertas para o posto. Finalmente, sa\u00edu elixido o seu curm\u00e1n Lunalilo."}
{"id": "213124", "revid": "98629", "url": "https://gl.wikipedia.org/wiki?curid=213124", "title": "HC Sparta Praha", "text": "O HC Sparta Praha \u00e9 un equipo profesional de h\u00f3ckey sobre xeo da cidade de Praga (Rep\u00fablica Checa). Actualmente compite na m\u00e1xima categor\u00eda do h\u00f3ckey sobre xeo checo, a Extraliga, competici\u00f3n que ga\u00f1ou en catro ocasi\u00f3ns (2000, 2002, 2006 e 2007). Xoga os seus partidos como local no O\u2082 Arena de Praga, un pavill\u00f3n con capacidade para 17.360 espectadores.\nHistoria.\nO Hockey Club Sparta Praha \u00e9 un dos equipos de maior \u00e9xito e famosos na historia do h\u00f3ckey sobre xeo de Checoslovaquia e, posteriormente, da Rep\u00fablica Checa.\nOs grandes \u00e9xitos do Sparta chegaron logo da segunda guerra mundial, cando ga\u00f1ou dous t\u00edtulos nacionais consecutivos (1952-53 e 1953-54) baixo o nome Spartak Sokolovo. O seguinte gran per\u00edodo de \u00e9xito chegou m\u00e1is recentemente, cando ga\u00f1ou o t\u00edtulo nacional nas tempadas 1989-90 e 1992-93. Outro logro recente (xunto con dous terceiros postos nas tempadas 1995.96 e 1996-97) foi a participaci\u00f3n na fase final da European Hockey League (EHL) na tempada 1996-97.\nLogo duns anos discretos, o Sparte retornou aos primeiros postos da Extraliga na tempada 1999-00, cando se proclamou campi\u00f3n. A vitoria foi a primeira dos catro campionatos que ga\u00f1aron en sete anos, inclu\u00edndo os t\u00edtulos de 2002, 2006 e 2007. Ademais destes \u00e9xitos, o Sparte participou na Final a Catro da EHL novamente na tempada 1999-00, acadando o subcampionato logo de perder na final fronte ao Metallurg Magnitogorsk ruso, conseguindo as\u00ed a mellor clasificaci\u00f3n dun equipo checo na historia.\nActualmente o HC Sparta Praha \u00e9 un dos mellores equipos da Extraliga, chegando aos \"playoffs\" case t\u00f3dolos anos."}
{"id": "213125", "revid": "98629", "url": "https://gl.wikipedia.org/wiki?curid=213125", "title": "Breakfast at Tiffany's", "text": "Breakfast at Tiffany's \u00e9 un filme estadounidense dirixido por Blake Edwards que se estreou en 1961. Bas\u00e9ase na novela hom\u00f3nima de Truman Capote.\nSinopse.\nHolly Golightly \u00e9 unha fermosa moza neoiorquina que, aparentemente, leva unha vida doada e leda. Ten un comportamento bastante extravagante, por exemplo, almorzando ollando o escaparate da luxosa xoiar\u00eda Tiffany's. Un d\u00eda m\u00fadase \u00f3 seu mesmo edificio Paul Varjak, un escritor que mentres agarda un \u00e9xito que nunca chega, vive a costa dunha muller madura."}
{"id": "213126", "revid": "25871", "url": "https://gl.wikipedia.org/wiki?curid=213126", "title": "Lot Kapu\u0101iwa", "text": ""}
{"id": "213127", "revid": "25871", "url": "https://gl.wikipedia.org/wiki?curid=213127", "title": "Lota Liholiho Kapu\u0101iwa Kalanimakua Kalanikupuapaikalaninui Ali\u02bbiolani Kalani-a-Kek\u016bana\u014d\u02bba", "text": ""}
{"id": "213129", "revid": "1576", "url": "https://gl.wikipedia.org/wiki?curid=213129", "title": "VHK Vset\u00edn", "text": "O VHK Vset\u00edn \u00e9 un equipo de h\u00f3ckey sobre xeo da cidade de Vset\u00edn (Rep\u00fablica Checa). Durante moitos anos competiu na Extraliga (m\u00e1xima categor\u00eda do h\u00f3ckey sobre xeo checo), competici\u00f3n que ga\u00f1ou en seis ocasi\u00f3ns, sendo o equipo m\u00e1is laureado. Nas tempadas 2005-06 e 2006-07 rematou a liga ao final da clasificaci\u00f3n e non participou en ningunha competici\u00f3n durante a tempada 2007-08 por problemas econ\u00f3micos. Actualmente xoga na Divisi\u00f3n Leste da 2. n\u00e1rodn\u00ed hokejov\u00e1 liga (terceira categor\u00eda do h\u00f3ckey sobre xeo checo). Xoga os seus partidos como local no Zimn\u00ed stadion Na Lapa\u010di de Vset\u00edn, un pavill\u00f3n con capacidade para 5.400 espectadores."}
{"id": "213130", "revid": "19415", "url": "https://gl.wikipedia.org/wiki?curid=213130", "title": "HC Dad\u00e1k Vset\u00edn", "text": ""}
{"id": "213131", "revid": "19415", "url": "https://gl.wikipedia.org/wiki?curid=213131", "title": "HC Petra Vset\u00edn", "text": ""}
{"id": "213132", "revid": "19415", "url": "https://gl.wikipedia.org/wiki?curid=213132", "title": "HC Slovnaft Vset\u00edn", "text": ""}
{"id": "213133", "revid": "56817", "url": "https://gl.wikipedia.org/wiki?curid=213133", "title": "Aiora Renteria", "text": "Aiora Renteria, nada en 1976 en Bilbao, \u00e9 unha cantante, compositora e mestra pertencente \u00f3 grupo musical Zea Mays, fundado en 1997."}
{"id": "213134", "revid": "1576", "url": "https://gl.wikipedia.org/wiki?curid=213134", "title": "HC B\u00edl\u00ed Tyg\u0159i Liberec", "text": "O HC B\u00edl\u00ed Tyg\u0159i Liberec \u00e9 un equipo profesional de h\u00f3ckey sobre xeo da cidade de Liberec (Rep\u00fablica Checa). Actualmente compite na m\u00e1xima categor\u00eda do h\u00f3ckey sobre xeo checo, a Extraliga. Xoga os seus encontros como local no Tipsport Arena, un pavill\u00f3n con capacidade para 7.500 espectadores."}
{"id": "213135", "revid": "19415", "url": "https://gl.wikipedia.org/wiki?curid=213135", "title": "B\u00edl\u00ed Tyg\u0159i Liberec", "text": ""}
{"id": "213145", "revid": "89787", "url": "https://gl.wikipedia.org/wiki?curid=213145", "title": "Yorkshire", "text": "Yorkshire \u00e9 un condado hist\u00f3rico do norte de Inglaterra e o meirande do Reino Unido. Debido ao seu gran tama\u00f1o en comparanza con outros condados ingleses, as s\u00faas funci\u00f3ns administrativas foron paseni\u00f1amente pasando \u00e1s s\u00faas subdivisi\u00f3ns, que foron obxecto de reformas peri\u00f3dicas. Malia eses cambios, Yorkshire contin\u00faa sendo reco\u00f1ecida como un territorio xeogr\u00e1fico e unha rexi\u00f3n cultural, a\u00ednda quea meirande parte de Yorkshire, xunto coa parte norte de Lincolnshire forman agora a rexi\u00f3n deYorkshire e Humber. O emblema de Yorkshire e a rosa branca da Casa de York, e a bandeira m\u00e1is com\u00fan para representar ao Yorkshire \u00e9 a rosa branca sobre fondo azul escuro, que despois de anos de uso reco\u00f1eceu o Flag Institute o 29 de xullo de 2008. A rexi\u00f3n conta co seu propio dialecto, o yorkshire, xa moi influ\u00eddo polo ingl\u00e9s est\u00e1ndar. A poboaci\u00f3n \u00e9 de arredor de 5 mill\u00f3ns de habitantes e a superficie de 15 000\u00a0km\u00b2, as cidades principais do territorio son Leeds, Bradford,Wakefield, Sheffield, York, Ripon e Hull."}
{"id": "213146", "revid": "27155", "url": "https://gl.wikipedia.org/wiki?curid=213146", "title": "Proteoglicano", "text": "Os proteoglicanos (antes chamados mucoprote\u00ednas) son glicoprote\u00ednas presentes no tecido conectivo, que est\u00e1n moi glicosiladas, debido a que ao n\u00facleo formado pola prote\u00edna est\u00e1n unidas covalentemente unha ou m\u00e1is cadeas de glicosaminoglicanos (GAG), que poden chegar a cen. O punto de uni\u00f3n m\u00e1is com\u00fan entre ambos os compo\u00f1entes \u00e9 un residuo de serina da prote\u00edna, ao cal, se une o glicosaminoglicano. No caso do condroit\u00edn sulfato, este \u00fanese \u00e1 cadea lateral da serina (enlace por O) por medio dunha ponte tetrasac\u00e1rida, \u00e9 dicir, a serina estar\u00eda unida a unha cadea de catro azucres e estes ao resto do glicosaminoglicano. Un esquema ser\u00eda: PROTE\u00cdNA-xilosa-galactosa-galactosa-\u00e1cido glicur\u00f3nico-CONDROIT\u00cdN SULFATO. O residuo de serina enc\u00f3ntrase xeralmente formando parte da secuencia -serina-glicina-X-glicina- (onde X pode ser calquera residuo de amino\u00e1cido), a\u00ednda que non todas as prote\u00ednas con esta secuencia te\u00f1en un glicosaminoglicano unido. Ap\u00e1rtanse deste esquema alg\u00fans glicosaminoglicanos como o querat\u00e1n sulfato, que se une \u00e1 prote\u00edna por un residuo de asparaxina (uni\u00f3n por N) ou noutros casos por un residuo de treonina ou serina (uni\u00f3n por O) . En realidade, case todos os glicosaminoglicanos est\u00e1n unidos a prote\u00ednas formando proteoglicanos (unha excepci\u00f3n importante \u00e9 o \u00e1cido hialur\u00f3nico, que pode aparecer s\u00f3 ou formando grandes agregados). As cadeas son longas, e os pol\u00edmeros li\u00f1ais destes carbohidratos est\u00e1n cargados negativamente en condici\u00f3ns fisiol\u00f3xicas, debido \u00e1 presenza de sulfato e \u00e1cido ur\u00f3nico. Un proteoglicano pode conter cadeas de distintos glicosaminoglicanos.\nOs proteoglicanos son moi diferentes das glicoprote\u00ednas t\u00edpicas, porque estas \u00faltimas son xeralmente menores e te\u00f1en unha proporci\u00f3n de carbohidrato entre o 1 e o 60% do peso, forman cadeas curtas ramificadas e adoitan conter \u00e1cido si\u00e1lico, pero os proteoglicanos normalmente son maiores, te\u00f1en entre un 90 e 95% do peso de carbohidrato, formando cadeas non ramificadas nas que son m\u00e1is raros os \u00e1cidos si\u00e1licos.\nTipos.\nOs proteoglicanos poden ser categorizados segundo a natureza das cadeas de glicosaminoglicano que leven. Outra forma de clasificalos \u00e9 polo seu tama\u00f1o en kDa.\nOs distintos tipos son:\nCertos proteoglicanos consid\u00e9ranse membros da \"familia de proteoglicanos ricos en leucina pequenos\" (SLRP). Entre eles est\u00e1n decorina, biglic\u00e1n, fibromodulina e lumic\u00e1n.\nFunci\u00f3ns.\nOs proteoglicanos son un compo\u00f1ente principal da matriz extracelular animal, a substancia \"de recheo\" que hai entre as c\u00e9lulas. Al\u00ed, forman grandes complexos con outros proteoglicanos ou co \u00e1cido hialur\u00f3nico ou con prote\u00ednas fibrosas (como o col\u00e1xeno). Est\u00e1n tam\u00e9n implicados na uni\u00f3n a cati\u00f3ns como o sodio, potasio e calcio, e \u00e1 auga, e tam\u00e9n regulan o movemento de mol\u00e9culas a trav\u00e9s da matriz. Serven como lubricantes. Tam\u00e9n hai proteoglicanos de membrana. As evidencias tam\u00e9n mostran que poden afectar \u00e1 actividade e estabilidade das prote\u00ednas e a sinalizaci\u00f3n de mol\u00e9culas na matriz. Poden unirse a citocinas e diversos factores e os proteoglicanos de membrana poden funcionar como receptores . As funci\u00f3ns individuais dos proteoglicanos poden ser atribu\u00eddas tanto ao seu n\u00facleo proteico coma ao glicosaminoglicano.\nS\u00edntese.\nO compo\u00f1ente proteico dos proteoglicanos \u00e9 sintetizado polo ribosomas e translocado ao lume do ret\u00edculo endoplasm\u00e1tico rugoso, e \u00e9 enviado ao aparato de Golgi. A glicosilaci\u00f3n do proteoglicano ten lugar no aparato de Golgi en varios pasos encim\u00e1ticos. Primeiro, \u00fanese o tetrasac\u00e1rido \u00e1 cadea lateral da serina da prote\u00edna azucre por azucre por glicosil transferases. Despois eng\u00e1dense os azucres do glicosaminoglicano por reacci\u00f3ns de transferase, sulfataci\u00f3n e epimerizaci\u00f3n. O proteoglicano completo \u00e9 despois exportado en ves\u00edculas secretoras \u00e1 matriz extracelular da c\u00e9lula.\nEnfermidades.\nA incapacidade de degradar proteoglicanos e glicosaminoglicanos \u00e9 caracter\u00edstica de certo grupo de trastornos xen\u00e9ticos, chamados mucopolisacaridoses. A inactividade de encimas lisos\u00f3micos espec\u00edficos que normalmente degradan glicosaminoglicanos orixina a acumulaci\u00f3n destes nas c\u00e9lulas, o que causa diversos s\u00edntomas."}
{"id": "213148", "revid": "56817", "url": "https://gl.wikipedia.org/wiki?curid=213148", "title": "Suspensi\u00f3n activa", "text": "As suspensi\u00f3ns activas compo\u00f1ense dun sistema hidr\u00e1ulico ou pneum\u00e1tico, capaz de xerar forzas para compensar o abalo e o cabeceo do veh\u00edculo. Un computador enc\u00e1rgase de recoller os datos tomados por sensores distribu\u00eddos estratexicamente para poder enviar os sinais adecuados aos actuadores, e que estes act\u00faen de forma que se mante\u00f1a un nivel m\u00e1ximo de estabilidade.\nA principal vantaxe da suspensi\u00f3n activa fronte \u00e1 suspensi\u00f3n pasiva \u00e9 que a suspensi\u00f3n activa permite un control independente de cada roda. Grazas a este control cons\u00e9guese maior adherencia do veh\u00edculo ao terreo, co que se aumenta a seguridade na conduci\u00f3n.\nA principal desvantaxe da suspensi\u00f3n activa \u00e9 o seu elevado custo, principalmente para o control sobre altas frecuencias, cuxa implementaci\u00f3n resulta demasiado cara, polo que \u00e9 inviable en veh\u00edculos de serie."}
{"id": "213149", "revid": "56817", "url": "https://gl.wikipedia.org/wiki?curid=213149", "title": "Calasparra F\u00fatbol Club", "text": "O Calasparra F\u00fatbol Club foi un club de f\u00fatbol espa\u00f1ol, da cidade de Calasparra, na Rexi\u00f3n de Murcia. Fundado no 1991, desapareceu en 2011 por problemas econ\u00f3micos.\nHistoria.\nO actual Calasparra FC foi fundado en 1991. Debuta en Terceira Divisi\u00f3n na tempada 2001/02. Nas tempadas 2006/07 e 2007/08 acaba preto dos postos de promoci\u00f3n, pero non consegue clasificarse. Na seguinte tempada o club vese envolvido en problemas econ\u00f3micos que facer rebaixar as aspiraci\u00f3ns da entidade. Ao finalizar a tempada en 2011 desaparece."}
{"id": "213153", "revid": "27155", "url": "https://gl.wikipedia.org/wiki?curid=213153", "title": "Mucoprote\u00edna", "text": ""}
{"id": "213154", "revid": "88215", "url": "https://gl.wikipedia.org/wiki?curid=213154", "title": "Eurocopa de F\u00fatbol Polonia/Ucra\u00edna 2012 - Grupo B", "text": "O Grupo B da UEFA Euro 2012, realizada conxuntamente entre Polonia e Ucra\u00edna, estivo composto por catro equipos, que se enfrontaron entre si nun total de seis encontros. Ao termo dos mesmos os dous con maior cantidade de puntos, , \u00fanico que equipo que ga\u00f1ou os tres partidos desta fase de grupos, e , clasific\u00e1ronse \u00e1 seguinte fase. Os partidos do grupo xogaronse todos en Ucra\u00edna, entre o Estadio Metalist de Kh\u00e1rkiv e o Arena Lviv de Lviv. Estivo considerado como o grupo m\u00e1is duro do torneo.\nNa \u00faltima Clasificaci\u00f3n Mundial da FIFA que viu a luz antes da celebraci\u00f3n desta Eurocopa (6 de xu\u00f1o de 2012), ocupaba o terceiro posto, os o cuarto, o noveno e o n\u00famero dez. A media do grupo correspond\u00eda ao lugar n\u00famero sete, sendo con exclusi\u00f3n da m\u00e1is baixa clasificaci\u00f3n (Portugal), o rango medio de quinto. O equipo que ocupou o primeiro lugar, , enfrontouse contra o segundo do Grupo A, , mentres que o que ocupou o segundo posto, , enfrontouse contra o primeiro do grupo A, a .\nParticipantes.\nO Grupo B estivo composto polas seguintes selecci\u00f3ns:"}
{"id": "213155", "revid": "88215", "url": "https://gl.wikipedia.org/wiki?curid=213155", "title": "Eurocopa de F\u00fatbol Polonia/Ucra\u00edna 2012 - Grupo C", "text": "O Grupo C da UEFA Euro 2012, realizada conxuntamente entre Polonia e Sur\u00e1frica, estivo composto por catro equipos, que se enfrontaron entre si nun total de seis encontros. Ao termo dos mesmos os dous con maior cantidade de puntos, e , clasific\u00e1ronse \u00e1 seguinte fase. Os partidos do grupo xogaronse todos en Polonia, entre o PGE Arena de Gda\u0144sk e o Stadion Miejski de Pozna\u0144.\nNa \u00faltima Clasificaci\u00f3n Mundial da FIFA que viu a luz antes da celebraci\u00f3n desta Eurocopa (6 de xu\u00f1o de 2012), ocupaba o primeiro posto, o lugar oitavo, a o lugar n\u00famero doce e o dezaoito. A media do grupo correspond\u00eda ao lugar n\u00famero dez, sendo con exclusi\u00f3n da m\u00e1is baixa clasificaci\u00f3n (Irlanda), o rango medio de s\u00e9timo. O equipo que ocupou o primeiro lugar, , enfrontouse contra o segundo do Grupo D, , mentres que o que ocupou o segundo posto, , enfrontouse contra o primeiro do grupo D, .\nParticipantes.\nO Grupo C estivo composto polas seguintes selecci\u00f3ns:"}
{"id": "213156", "revid": "98629", "url": "https://gl.wikipedia.org/wiki?curid=213156", "title": "James E. Dittes", "text": "James E. Dittes, nado en Cleveland en 1926 e finado en Hamden o 24 de agosto de 2009, foi un pastor baptista e profesor de psicolox\u00eda da relixi\u00f3n (1968-2002) e teolox\u00eda pastoral (1982-2002) na Universidade Yale.\nTraxectoria.\nServiu durante a segunda guerra mundial como t\u00e9cnico de radio na mari\u00f1a, logo da guerra proseguiu os seus estudos no Oberlin College e na Yale Divinity School, logo no inicio da d\u00e9cada de 1950 ensinou durante dous anos na escola americana de Talas (Turqu\u00eda). En 1954 foi ordenado pastor na Cleveland Baptis Association. Foi editor do \"Journal for the Scientific Study of Religion\" (1966-1971) e presidente da Society for the Scientific Study of Religion (1972-1973). Entre as s\u00faas \u00e1reas de traballo salientou o estudo psicol\u00f3xico do clero."}
{"id": "213157", "revid": "88215", "url": "https://gl.wikipedia.org/wiki?curid=213157", "title": "Eurocopa de F\u00fatbol Polonia/Ucra\u00edna 2012 - Grupo D", "text": "O Grupo D da UEFA Euro 2012, realizada conxuntamente entre Polonia e Ucra\u00edna, estivo composto por catro equipos, que se enfrontaron entre si nun total de seis encontros. Ao termo dos mesmos os dous con maior cantidade de puntos, e , clasific\u00e1ronse \u00e1 seguinte fase. Os part\u00eddos do grupo xogar\u00e1nse todos en Ucra\u00edna, entre o Donbass Arena de Donetsk e o Estadio Ol\u00edmpico de K\u00ediv.\nNa \u00faltima Clasificaci\u00f3n Mundial da FIFA que viu a luz antes da celebraci\u00f3n desta Eurocopa (6 de xu\u00f1o de 2012), ocupaba o sexto posto, o posto n\u00famero dezaseis, o lugar dezasete e o cincuenta e dous. A media do grupo correspond\u00eda ao lugar n\u00famero vinte e tres, sendo con exclusi\u00f3n da m\u00e1is baixa clasificaci\u00f3n (Ucra\u00edna), o rango medio de d\u00e9cimo terceiro. O equipo que ocupou o primeiro lugar, , enfrontouse contra o segundo do Grupo C, , mentres que o que ocupou o segundo posto, , enfrontouse contra o primeiro do grupo D, .\nParticipantes.\nO Grupo D estivo composto polas seguintes selecci\u00f3ns:"}
{"id": "213158", "revid": "98629", "url": "https://gl.wikipedia.org/wiki?curid=213158", "title": "Gran Premio de M\u00f3naco de 1988", "text": "O Gran Premio de M\u00f3naco de 1988 foi unha carreira de F\u00f3rmula Un celebrada o 15 de maio de 1988 no Circu\u00edto de M\u00f3naco en Monte Carlo, M\u00f3naco. Foi a terceira carreira do Campionato do Mundo de pilotos de .\nCualificaci\u00f3n.\nO dominio que McLaren - Honda mostrou na cualificaci\u00f3n de Imola continuou en M\u00f3naco. Ayrton Senna foi o \u00fanico piloto en cualificarse por debaixo de 1:24.0 e acabou nun asombroso 1\u00b44 segundos m\u00e1is r\u00e1pido que o seu compa\u00f1eiro de equipo e especialista en M\u00f3naco, Alain Prost e 2\u00b47 segundos m\u00e1is r\u00e1pido que o terceiro clasificado, Gerhard Berger no seu Ferrari. O coche atmosferico m\u00e1is r\u00e1pido foi o Williams de Nigel Mansell en 5\u00ba lugar, 3\u00b47 segundos por debaixo do ritmo marcado por Senna. O piloto de Lotus - Honda Satoru Nakajima non puido clasificarse na grella de 26 veh\u00edculos (en anos anteriores, M\u00f3naco, s\u00f3 ti\u00f1a unha grella de 20 coches debido \u00e1 natureza limitada do circu\u00edto de M\u00f3naco), o que confirmou que s\u00f3 estaba na F\u00f3rmula Un por mor da s\u00faa nacionalidade e a relaci\u00f3n con Honda. Ademais tampouco puideron cualificar no estreito circu\u00edto o Zakspeed de Bernd Schneider, o Minardi de Adri\u00e1n Campos e o Tyrrell de Julian Bailey.\nResumo da carreira.\nSenna liderou desde o principio, Prost superou a Berger cando o franc\u00e9s fallou nun cambio de marchas. A primeira curva en Santa Devota viu unha gran variedade de accidentes: Alex Caffi no seu novo Dallara bateu contra o muro, o AGS de Philippe Streiff retirouse logo dun impresionante 12\u00ba lugar na grella cando o cable do acelerador rompeu, e Nelson Piquet retirouse logo de chocar con Eddie Cheever.\nA orde de marcha de Senna-Prost-Berger-Mansell- Alboreto - Nannini mant\u00edvose ata a volta 33, cando Alboreto adiantou a Mansell na piscina, cunha tard\u00eda manobra de adiantamento. Na volta 51, houbo alg\u00fans momentos dram\u00e1ticos cando, en Mirabeau, Philippe Alliot no Lola tivo unha violenta colisi\u00f3n con Riccardo Patrese no Williams. Na volta 54 Prost conseguiu por fin pasar a Berger na primeira curva e quedou en segundo lugar. Ent\u00f3n, comezaron as voltas r\u00e1pidas con Senna. Pero na volta 65, logo de que Prost rebaixara 6 segundos nunha volta a Senna, isto \u00eda ser a perdici\u00f3n de Senna, que entrou en p\u00e1nico, perdeu a s\u00faa concentraci\u00f3n e deuse contra barreira en Portier, e a carreira foi ga\u00f1ada, por 4\u00aa vez en 5 anos, por Prost. Senna desapareceu e McLaren non soubo nada del ata o d\u00eda seguinte da carreira. Como viv\u00eda en M\u00f3naco especulouse que o brasileiro simplemente foise \u00e1 s\u00faa casa para contemplar a carreira que dominara desde a primeira vez que sa\u00edron \u00e1 pista para os adestramentos libres do xoves pola ma\u00f1\u00e1.\nOs Ferraris quedaron 2\u00ba e 3\u00ba con Derek Warwick no Arrows - Megatron terminou cuarto logo dunha longa batalla co Tyrrell - Ford de Jonathan Palmer. Patrese recuperouse da s\u00faa colisi\u00f3n para ga\u00f1ar o punto final ao pasar o Lola de Yannick Dalmas na \u00faltima volta. O punto de Patrese foi tam\u00e9n o primeiro e \u00fanico punto no campionato do mundo logrado por un motor Judd.\nAnos m\u00e1is tarde, o expiloto e coordinador do equipo McLaren Jo Ram\u00edrez revelou que o accidente de Senna fora causado porque o volante quedoulle nas s\u00faas mans cando pilotaba\u00f3o l\u00edmite absoluto para vencer a Prost."}
{"id": "213159", "revid": "85894", "url": "https://gl.wikipedia.org/wiki?curid=213159", "title": "Rom\u00e1n Garc\u00eda Varela", "text": "Rom\u00e1n Garc\u00eda Varela, nado en Sarria o 23 de decembro de 1940, \u00e9 un xu\u00edz galego.\nTraxectoria.\nIngresou no Corpo de Xu\u00edces Municipais e Comarcais en 1966. Exerceu funci\u00f3ns como xu\u00edz comarcal nos Xulgados de Ateca (Zaragoza) e Tin\u00e9u (Asturias). Ingresou na carreira xudicial en 1967. Foi de xu\u00edz de Primeira Instancia e Instruci\u00f3n en Amurrio (Araba), San Clemente (Cuenca), A Estrada, Granollers (Barcelona) e Oca\u00f1a (Toledo). Entre 1976 e 1979 prestou funci\u00f3ns no Xulgado de Instruci\u00f3n n\u00famero 14 de Madrid. En novembro de 1979, ascendeu a maxistrado e desempe\u00f1ou funci\u00f3ns nos Xulgados de Primeira Instancia e Instruci\u00f3n n\u00famero 2 de Vitoria e n\u00famero 2 de Alcal\u00e1 de Henares, e de Primeira Instancia n\u00famero 23 de Madrid. En 1986 foi nomeado Inspector Delegado do Consello Xeral do Poder Xudicial. En 1989 foi promovido \u00e1 categor\u00eda de Maxistrado do Tribunal Supremo e nomeado Xefe do Servizo de Inspecci\u00f3n do Consello do Poder Xudicial. En 1996 incorporouse \u00e1 Sala Primeira do Tribunal Supremo. Colaborou en \"El Pa\u00eds\", \"La Voz de Galicia\" e \"Liberaci\u00f3n\" e na revista \"La Ley\"."}
{"id": "213161", "revid": "89787", "url": "https://gl.wikipedia.org/wiki?curid=213161", "title": "Cheias de Charme", "text": "Cheias de Charme \u00e9 unha telenovela brasileira escrita por Izabel de Oliveira, que se estreou na Rede Globo no d\u00eda 16 de abril de 2012.\nConta cos actores Ta\u00eds Ara\u00fajo, Leandra Leal, Isabelle Drummond, Cl\u00e1udia Abreu, Ricardo Tozzi, Marcos Palmeira, Jonatas Faro, Malu Galli, Jayme Matarazzo, Leopoldo Pacheco, Alexandra Richter, Humberto Carr\u00e3o, Bruno Mazzeo, Daniel Dantas, Tato Gabus Mendes, Titina Medeiros e Aracy Balabanian."}
{"id": "213162", "revid": "23204", "url": "https://gl.wikipedia.org/wiki?curid=213162", "title": "Ta\u00eds Ara\u00fajo", "text": "Ta\u00eds Bianca Gama de Ara\u00fajo Ramos, nada no R\u00edo de Xaneiro o 25 de novembro de 1978, \u00e9 unha actriz brasileira."}
{"id": "213165", "revid": "1131", "url": "https://gl.wikipedia.org/wiki?curid=213165", "title": "Th\u00e9odred", "text": "Th\u00e9odred \u00e9 un personaxe ficticio que aparece na obra de J. R. R. Tolkien en \"O Se\u00f1or dos Aneis\" e \"Unfinished Tales of N\u00famenor and Middle-earth\". Era un home de Rohan, fillo \u00fanico do rei Th\u00e9oden e Elfhild, quen morreu no parto en 2978 da T.E. Th\u00e9odred medrou xunto \u00f3 seu curm\u00e1n \u00c9omer e \u00e1 s\u00faa curm\u00e1 \u00c9owyn, \u00f3s que amaba como irm\u00e1ns.\nEtimolox\u00eda.\nO nome Th\u00e9odred \u00e9 unha verba anglosaxoa, como o resto dos nomes que Tolkien lles deu \u00f3s Rohirrim. Est\u00e1 composto de \"\u00feeod\" (\"pobo\", \"xente\", \"naci\u00f3n\") e \"r\u00e6d\" (\"consello\").\nHistoria.\nDurante a Guerra do Anel, Th\u00e9odred era Segundo Mariscal da Marca, ti\u00f1a a s\u00faa sede de mando no Abismo de Helmo, e reun\u00eda \u00e1s tropas do Folde Oeste.\nComo tal tivo \u00f3 seu cargo a defensa dos Vaos do Isen ante a acci\u00f3n de Saruman de invadir Rohan. Morreu na Primeira Batalla dos Vaos do Isen en 3019 da T.E. Grimbold acudiu no seu auxilio pero foi demasiado tarde, porque o fillo de Th\u00e9oden morreu nos seus brazos.\nComo o seu pai Th\u00e9oden non ti\u00f1a outro fillo, o d\u00e9cimo noveno rei da Marca foi \u00c9omer."}
{"id": "213166", "revid": "1131", "url": "https://gl.wikipedia.org/wiki?curid=213166", "title": "Pausanias (xe\u00f3grafo)", "text": "Pausanias (en grego antigo \u03a0\u03b1\u03c5\u03c3\u03b1\u03bd\u03af\u03b1\u03c2 \"Pausan\u00edas\"), chamado o Peri\u00e9xeta, foi un xe\u00f3grafo e viaxeiro da Antig\u00fcidade. Naceu, segundo as suposici\u00f3ns actuais, en Magnesia do S\u00edpilo (Lidia) sobre o ano 115, e morreu en Roma sobre o ano 180.\nTraxectoria.\nPausanias explora a Grecia antiga, a Macedonia romana, Italia, Asia e \u00c1frica antes de vivir en Roma sobre o 174. Al\u00ed escribe unha \"Descrici\u00f3n de Grecia\" (\u03a0\u03b5\u03c1\u03b9\u03ae\u03b3\u03b7\u03c3\u03b9\u03c2 / \"Peri\u00eag\u00easis [Hellados]\"), ou \"Periexese\", en dez libros. \u00c1 maneira dunha gu\u00eda de viaxes moderna d\u00e1, segundo transcorre o seu itinerario, a lista detallada dos lugares que visita (entre as que destaca a descrici\u00f3n de Delfos) e as lendas que est\u00e1n en relaci\u00f3n con eles. O historiador Paul Veyne chega a dicir na s\u00faa obra \"Les Grecs ont-ils cru \u00e0 leurs mythes ?\" (1983):\nA obra de Pausanias \u00e9 as\u00ed un testemu\u00f1o de capital importancia sobre Grecia en \u00e9poca romana, en particular para o s\u00e9culo II, mesmo se Pausanias se comprace a mi\u00fado en mesturar a historia e a mitolox\u00eda. Numerosas escavaci\u00f3ns arqueol\u00f3xicas te\u00f1en confirmado en moitas ocasi\u00f3ns a veracidade das s\u00faas informaci\u00f3ns, sobre todo no que atinxe os xacementos hist\u00f3ricos e as obras de arte que conti\u00f1an.\nA \"Descrici\u00f3n\" est\u00e1 composta do seguinte xeito:"}
{"id": "213167", "revid": "23204", "url": "https://gl.wikipedia.org/wiki?curid=213167", "title": "Rohirrim", "text": "No legendarium do escritor J. R. R. Tolkien e na novela \"O Se\u00f1or dos Aneis\", rohirrim \u00e9 o nome que lle daban en Gondor \u00f3s Se\u00f1ores dos Cabalos, os homes de Rohan. \u00c9 un termo sindarin, composto pola palabras \"roch + h\u00eer\", \"se\u00f1or\", \"amo\", da ra\u00edz ROCH, que significa \"cabalo\" e a palabra \"rim\" que significa \"hoste\", \"pobo\"; derivado da ra\u00edz RIM. Eles mesmos denomin\u00e1banse eorlingas: \"os homes da Casa de Eorl\", xa que descend\u00edan de Eorl o Xove (2485-2545). O seu nome en singular era rohir.\nSon parentes do pobo de Hador que non cruzaron as Monta\u00f1as Bretemosas, polo que as s\u00faas caracter\u00edsticas f\u00edsicas eran semellantes: a gran maior\u00eda eran altos e de gran fortaleza f\u00edsica, de pelo loiro e ollos azuis. Por estas caracter\u00edsticas, os dunlendinos cham\u00e1banos Forgoil, \"Cabezas de Palla\".\nOs rohirrim son descendentes directos dos \u00e9oth\u00e9od, aqueles homes do norte que habitaron, primeiro nos Vales do Anduin, e despois nos Altos Vales do Anduin nos s\u00e9culos XIX e XXV da Terceira Idade do Sol. En virtude da axuda dada \u00f3 reino de Gondor trala Batalla dos Campos de Celebrant, o Senescal Cirion deulles a terra de Calenardhon, para que habitaran nela, conformando o Reino de Rohan.\nEste pobo participou en moitas batallas a finais da Terceira Idade, pero principalmente na Guerra do Anel. As m\u00e1is importantes foron, a Batalla do Abismo de Helmo e a Batalla dos Campos de Pelennor, nas que se enfrontaron \u00e1s forzas de Saruman e Sauron, respectivamente."}
{"id": "213168", "revid": "23204", "url": "https://gl.wikipedia.org/wiki?curid=213168", "title": "Eorlingas", "text": ""}
{"id": "213170", "revid": "5863", "url": "https://gl.wikipedia.org/wiki?curid=213170", "title": "Vime", "text": "O vime, vimbio, vimbis, bringa ou vimia \u00e9 unha vara longa e fina que prov\u00e9n das p\u00f3las moles e flex\u00edbeis do vimieiro, que se emprega para atar monllos, facer cestos e mobles, atar vides etc. \u00c9 un material utilizado dende tempos primitivos. Hoxe des\u00edgnase coma vime calquera materia prima de orixe vexetal con caracter\u00edsticas semellantes.\nEtimolox\u00eda.\nA verba galega, coincidente coa portuguesa, vime, v\u00e9n do lat\u00edn \"vimen\". Tam\u00e9n se lle denomina en Galicia: vimbia, vimbio, vimia, bringa.\nMateriais.\nAl\u00e9n da vimeira orixinal, na cestar\u00eda \u00fasanse outros materiais bastante com\u00fans como algunhas gram\u00edneas, p\u00f3las doutros salgueiros, como o salgueiro bravo, p\u00f3las de abeleira, millo, canas e bamb\u00fas. Empr\u00e9ganse poli\u00f1as, ou mesmo o tronco principal, sempre que sexa fino e flex\u00edbel.\nA s\u00faa composici\u00f3n semella feble, mais \u00e9 robusta, torn\u00e1ndose nunha opci\u00f3n de materia prima barata e doada de obter. Despois de ser trenzado con firmeza, pos\u00fae gran resistencia e durabilidade.\nHist\u00f3rico.\nNa Antig\u00fcidade utilizouse este material para facer escudos, coma no Imperio Persa. Referencias documentais dan conta da s\u00faa existencia no Antigo Exipto e tam\u00e9n se cre que o seu uso expandiuse na Idade de Ferro, con grande influencia no desenvolvemento da arte celta.\nO vime estivo presente nos primeiros prototipos de globos e avi\u00f3ns, polo seu baixo peso e resistencia; nos globos, at\u00e9 en tempos actuais, \u00e9 un dos materias co que se confeccionan os cestos no que van os pasaxeiros.\nNos tempos modernos a s\u00faa est\u00e9tica foi influenciada fortemente polo Movemento de Artes e Oficios, do final do s\u00e9culo XX.\nO rexistro m\u00e1is antigo nas Am\u00e9ricas de artefacto de vime \u00e9 o de Heywood-Wakefield, en Gardner, Massachusetts. Os artefactos antigos en vime son bastante valorados polos coleccionistas."}
{"id": "213173", "revid": "98629", "url": "https://gl.wikipedia.org/wiki?curid=213173", "title": "Andr\u00e9 Santos", "text": "Andr\u00e9 Filipe Bernardes Santos, nado en Sobreiro Curvo (Torres Vedras, Lisboa) o 2 de marzo de 1989, \u00e9 un futbolista portugu\u00e9s. Xoga de centrocampista e o seu equipo actual \u00e9 o Belenenses SAD da Primeira Liga.\nTraxectoria.\nXogador do Sporting de Lisboa, en xu\u00f1o de 2012 converteuse na primeira fichaxe do Deportivo da Coru\u00f1a, en calidade de cedido, para a tempada 2012-13, fichaxe que foi posible grazas a Jorge Mendes, o representante e dono de GestiFute, con quen o m\u00e1ximo mandatario do club galego ten moi boas relaci\u00f3ns despois da fichaxe do seu primeiro representado polo Deportivo, e ao seu compatriota e excompa\u00f1eiro, Diogo Salom\u00e3o, que xa estivera a tempada 2011-12 cedido no Deportivo, cesi\u00f3n que se repite na 2012-13."}
{"id": "213176", "revid": "98629", "url": "https://gl.wikipedia.org/wiki?curid=213176", "title": "Primeira Liga 2005/06", "text": "A tempada 2005\u201306 da Primeira Liga foi a 72\u00aa edici\u00f3n da m\u00e1xima competici\u00f3n ligueira de f\u00fatbol en Portugal. Empezou o 19 de agosto\u00a0de 2005\u00a0e finalizou o 7 de maio de 2006. O defensor do t\u00edtulo era o Benfica, pero o equipo que acadou a vitoria final no torneo foi o Porto, por 21\u00aa vez na s\u00faa historia. O bal\u00f3n oficial foi o Adidas Jabulani."}
{"id": "213177", "revid": "895", "url": "https://gl.wikipedia.org/wiki?curid=213177", "title": "UD Leiria", "text": ""}
{"id": "213181", "revid": "88215", "url": "https://gl.wikipedia.org/wiki?curid=213181", "title": "Marco Fabi\u00e1n", "text": "Marco Jhonfai Fabi\u00e1n de la Mora, nado o 21 de xullo\u00a0de 1989 en Tecalitl\u00e1n (Xalisco), \u00e9 un futbolista mexicano. Xoga de centrocampista e o seu actual equipo \u00e9 o Eintracht Frankfurt."}
{"id": "213182", "revid": "89787", "url": "https://gl.wikipedia.org/wiki?curid=213182", "title": "Debut", "text": "Debut (acr\u00f3nimo de \"Deployable Boom and Umbrella Test\"), tam\u00e9n co\u00f1ecido como Orizuru (\"gr\u00faa de papel\", en xapon\u00e9s), \u00e9 un sat\u00e9lite artificial xapon\u00e9s lanzado o 7 de febreiro de 1990 mediante un foguete H-1 desde o Centro Espacial de Tanegashima.\nCaracter\u00edsticas.\nDebut \u00e9 un sat\u00e9lite de demostraci\u00f3n tecnol\u00f3xica coa misi\u00f3n de comprobar un mastro retra\u00edble de 1,46 m que despregou un paraugas aerodin\u00e1mico de 24 segmentos. Un paraugas aerodin\u00e1mico poder\u00eda ter uso como m\u00e9todo de desorbitar sat\u00e9lites ou como sistema de frenado para misi\u00f3ns planetarias."}
{"id": "213183", "revid": "4817", "url": "https://gl.wikipedia.org/wiki?curid=213183", "title": "Deployable Boom and Umbrella Test", "text": ""}
{"id": "213184", "revid": "4817", "url": "https://gl.wikipedia.org/wiki?curid=213184", "title": "Orizuru", "text": ""}
{"id": "213185", "revid": "98629", "url": "https://gl.wikipedia.org/wiki?curid=213185", "title": "Lino Nov\u00e1s Calvo", "text": "Lino Nov\u00e1s Calvo, nado en Pesegueiro (As Gra\u00f1as do Sor, Ma\u00f1\u00f3n) o 24 de setembro de 1903 e finado en Nova York o 24 de marzo de 1983, foi un xornalista e escritor galego-cubano.\nTraxectoria.\nFillo natural de Mar\u00eda Calvo Rego, foi reco\u00f1ecido polo pai, Lorenzo Nov\u00e1s, en 1909. As dificultades econ\u00f3micas da familia fan que emigre en 1912 a Cuba, pa\u00eds no que resid\u00eda un t\u00edo materno. Al\u00ed desempe\u00f1ou unha gran variedade de oficios ao mesmo tempo que foi aumentando a s\u00faa formaci\u00f3n. Estudou ingl\u00e9s nunha escola nocturna. En 1926 marchou a Nova York, cidade na que permanecer\u00eda oito meses. As s\u00faas colaboraci\u00f3ns literarias comezaron en 1927 na \"Revista de Avance\", \u00f3rgano da vangarda art\u00edstica cubana. Tam\u00e9n colaborou coa \"Revista de La Habana\" e coa \"Revista Social\". Comezou a traballar na librar\u00eda Minerva.\nEn 1931 o semanario \"Orbe\", enviouno como correspondente a Madrid. Antes visitou a s\u00faa aldea natal, desde onde enviou varias cr\u00f3nicas a \"Orbe\" en agosto de 1931. De Madrid enviou reportaxes sobre a vida cultural e social e colaborou en publicaci\u00f3ns como \"Revista de Occidente\", \"La Gaceta Literaria\", \"El Sol\" e \"La Voz\". Iniciouse no mundo da traduci\u00f3n e en 1933 publicou a s\u00faa primeira novela \"Pedro Blanco, el negrero\". Nese ano cesou como correspondente de \"Orbe\" e dedicouse en exclusiva \u00e1 traduci\u00f3n.\nCo comezo da Guerra Civil situouse coa Rep\u00fablica e colaborou co semanario \"Ayuda\", voceiro do Socorro Vermello Internacional. En 1940 retornou a Cuba dende Francia. En 1940 integrouse na redacci\u00f3n de \"Hoy\", xornal vencellado ao Partido Socialista Popular. Despois colaborou coas revistas \"Ultra\" e \"Bohemia\" (da que foi xefe de informaci\u00f3n entre 1954 e 1960). En 1940 casou coa xornalista e poeta Herminia del Portal. Na Habana exerceu como xornalista e profesor de franc\u00e9s. Continuou o seu labor de tradutor, vertendo ao castel\u00e1n a Hemingway, Huxley, Steinbeck, Lawrence ou Faulkner.\nA mediados de 1960 solicitou asilo na embaixada de Colombia na Habana. Viaxou a Miami e m\u00e1is tarde a Nova York. En 1967 foi nomeado profesor de Literatura Hispanoamericana na Universidade de Syracuse. En 1973 sufriu un ataque cerebral do cal se recuperou en parte, a\u00ednda que non puido seguir dedic\u00e1ndose \u00e1 docencia."}
{"id": "213187", "revid": "22570", "url": "https://gl.wikipedia.org/wiki?curid=213187", "title": "Galadhrim", "text": "Os galadhrim ou gala\u00f0rim (que se traduce como \u00abpobo das \u00e1rbores\u00bb en sindarin) son un pobo ficticio que forma parte do \"legendarium\" creado polo escritor brit\u00e1nico J. R. R. Tolkien e que aparece na s\u00faa novela \"O Se\u00f1or dos Aneis\" e na colecci\u00f3n de relatos publicada polo seu fillo Christopher baixo o t\u00edtulo \"Unfinished Tales of N\u00famenor and Middle-earth\". \u00c9 o nome co que se co\u00f1ece \u00f3s elfos silvanos que habitan o bosque e reino de Lothl\u00f3rien durante as Segunda e Terceira Idade do Sol na Terra Media.\nTrilox\u00eda cinematogr\u00e1fica.\nNa trilox\u00eda cinematogr\u00e1fica realizada polo director neozeland\u00e9s Peter Jackson sobre a novela \"O Se\u00f1or dos Aneis\", os galadhrim aparecen na e . Na \"The Fellowship of the Ring\", os galadhrim van vestidos con roupas parecidas \u00e1s dos elfos de Valfendido, feitas \u00e1 base de teas, pero con cores m\u00e1is p\u00e1lidas como o gris, o verde ou o marr\u00f3n, pois deb\u00edan servirlles para camuflarse. O equipo de rodaxe filmou algunhas escenas nas que os galadhrim se enfrontaban \u00f3s trasgos de Moria que persegu\u00edan a Irmandade do Anel e mesmo algunhas imaxes apareceron no tr\u00e1iler do filme, pero finalmente descart\u00e1ronse e tan s\u00f3 apareceu o recibimento do elfo Haldir e os seus irm\u00e1ns.\nDebido a que na trilox\u00eda non aparecer\u00eda a loita dos galadhrim contra os orcos que atacan Lothl\u00f3rien na Guerra do Anel e \u00f3 escura que fixeron a batalla do Abismo de Helmo en \"The Two Towers\", os guionistas Philippa Boyens, Peter Jackson e a s\u00faa esposa Fran Walsh, decidiron que un pequeno ex\u00e9rcito de elfos \u00f3 mando de Haldir intervi\u00f1ese para dar unha pequena esperanza \u00e1 situaci\u00f3n. No gui\u00f3n inicial, Arwen, a neta de Galadriel, \u00eda acudir cos galadhrim \u00e1 batalla, pero as protestas dos fans cando a noticia se estendeu por Internet fixeron que os guionistas suprimisen a s\u00faa aparici\u00f3n.\nNeste contexto, a historia describe que Haldir, co apoio de Elrond de Valfendido, convenceu a Galadriel e a Celeborn para que axudaran os homes de Rohan e reuniu a douscentos galadhrim para combater os uruk-hai no Abismo de Helmo. Grazas \u00e1 s\u00faa axuda, os rohirrim lograron resistir m\u00e1is e mataron uns dous mil uruks cos seus arcos, pero co prezo de que ning\u00fan regresou a Lothl\u00f3rien, inclu\u00eddo Haldir.\nO equipo de dese\u00f1adores da empresa Weta Workshop foi o encargado de realizar a armadura do ex\u00e9rcito de galadhrim que chega \u00f3 Abismo de Helmo en axuda de Rohan. Esta foi considerada por Richard Taylor, creador e director de Weta, como a m\u00e1is dif\u00edcil que el e o seu equipo tiveron que crear. Nun principio, foi dese\u00f1ada para os elfos da \u00daltima Alianza que aparecen no pr\u00f3logo de \"The Fellowship of the Ring\". A\u00ednda que t\u00f3dolos traxes \u00e9lficos que dese\u00f1aron eran moi soltos, as armaduras eran axustadas para facilitar a loita. As formas da armadura final insp\u00edranse no Art Nouveau, sen li\u00f1as rectas e con motivos de plantas. Para elaborar a cota de malla, o equipo de costureiras investiu arredor de seis meses de traballo, unindo as follas \u00e1 armadura, feita de pl\u00e1stico prateado con elementos de fibra de vidro, acabados cunha capa de zinc para darlles un toque met\u00e1lico. En total, os galadhrim levaban unhas seis ou sete capas de vestimenta, entre armadura e roupaxes, o que obrigaba os actores a manter unha posici\u00f3n erguida."}
{"id": "213189", "revid": "23204", "url": "https://gl.wikipedia.org/wiki?curid=213189", "title": "D\u00e9agol", "text": "D\u00e9agol \u00e9 un personaxe ficticio do legendarium do escritor J. R. R. Tolkien, que aparece na s\u00faa novela \"O Se\u00f1or dos Aneis\". \u00c9 un hobbit da rama dos fortes, amigo de Sm\u00e9agol, que atopou o Anel \u00danico mentres pescaba no r\u00edo Grande.\nHistoria.\nNo ano 2463 T. E., D\u00e9agol e Sm\u00e9agol foron xuntos a pescar. Un pez moi grande picou no anzol de D\u00e9agol e tirouno da barca. Foi ent\u00e9n cando D\u00e9agol viu algo brillante no fondo do r\u00edo e o colleu. \u00d3 sa\u00edr descubriu que era un anel de ouro, e, tentado pola s\u00faa beleza, Sm\u00e9agol pidiullo a D\u00e9agol como agasallo polo seu aniversario. D\u00e9agol rexeitou darllo Sm\u00e9agol estrangulouno para quitarllo. Ent\u00f3n, Sm\u00e9agol ocultou o corpo de D\u00e9agol e xa nunca foi atopado.\nDeste xeito, D\u00e9agol converteuse no terceiro portador do Anel, despois de Sauron e de Isildur, e Sm\u00e9agol no cuarto.\nAdaptaci\u00f3n cinematogr\u00e1fica.\nNo filme de Peter Jackson ', D\u00e9agol \u00e9 interpretado por Thomas Robins. As s\u00faas escenas con Andy Serkis (Sm\u00e9agol/Gollum) foron planeadas orixinalmente para estar en ', pero finalmente foron engadidas a \"\"."}
{"id": "213192", "revid": "23204", "url": "https://gl.wikipedia.org/wiki?curid=213192", "title": "\u00c1rbore Branca de Gondor", "text": "No universo imaxinario de J. R. R. Tolkien, a \u00c1rbore Branca de Gondor ou simplemente a \u00c1rbore Branca \u00e9 unha \u00e1rbore que est\u00e1 situada na Praza da Fonte na cidadela no alto de Minas Tirith e \u00e9 o s\u00edmbolo de Gondor onde \u00e9 venerado por ser un sobreviventes dos D\u00edas Antigos. Foi descuberto polos n\u00famen\u00f3reanos e a partir dese d\u00eda, converteuse no bras\u00f3n. A \u00e1rbore branca tam\u00e9n aparece como motivo na bandeira de Gondor."}
{"id": "213193", "revid": "23204", "url": "https://gl.wikipedia.org/wiki?curid=213193", "title": "\u00c1rbore Branca", "text": ""}
{"id": "213194", "revid": "88215", "url": "https://gl.wikipedia.org/wiki?curid=213194", "title": "Marcel Desailly", "text": "Marcel Desailly, nado en Accra como Odenke Abbey o 7 de setembro de 1968, \u00e9 un ex xogador de f\u00fatbol franc\u00e9s de orixe ghanesa. Xogou de defensa central e mediocentro defensivo.\nTraxectoria.\nPos\u00fae un dos palmar\u00e9s m\u00e1is importantes do f\u00fatbol franc\u00e9s, integrou a selecci\u00f3n de Francia 116 veces e coa que ga\u00f1ou a Copa do Mundo de 1998, a Eurocopa de 2000 e a Copa das Confederaci\u00f3ns en 2001 e 2003. En clubs ga\u00f1ou a Liga de Campi\u00f3ns d\u00faas veces, co Olympique de Marseille en 1993 e co AC Milan en 1994. Disputou tam\u00e9n durante seis tempadas o campionato de Inglaterra, onde de 1998 a 2004 capit\u00e1n do Chelsea FC ."}
{"id": "213199", "revid": "1888", "url": "https://gl.wikipedia.org/wiki?curid=213199", "title": "Steinbeck", "text": ""}
{"id": "213200", "revid": "1888", "url": "https://gl.wikipedia.org/wiki?curid=213200", "title": "Faulkner", "text": ""}
{"id": "213201", "revid": "23204", "url": "https://gl.wikipedia.org/wiki?curid=213201", "title": "Haradrim", "text": "Haradrim \u00e9 o nome dunha raza ficticia de Homes do legendarium do escritor brit\u00e1nico J. R. R. Tolkien. Son os habitantes de Harad, terra situada \u00f3 sur da Terra Media. A s\u00faa orixe \u00e9 incerto, pero parece l\u00f3xico pensar que se trata de Homes nados en Hild\u00f3rien que emigraron \u00f3 sur da Terra Media, e que na Segunda Idade do Sol caeron baixo o influxo, primeiro dos N\u00famen\u00f3reanos e logo de Sauron, a trav\u00e9s dos sobreviventes de N\u00famenor co\u00f1ecidos como os N\u00famen\u00f3reanos Negros\nOs Haradrim mantiveron unha guerra case constante contra o Reino de Gondor, por iso se aliaron con Sauron na Guerra do Anel. Utilizan os Olifantes como medio de transporte.\nEn ', a adaptaci\u00f3n cinematogr\u00e1fica de Peter Jackson, os Haradrim est\u00e1n inspirados nos pobos Azteca e de Quiribati.\nGuerras contra Gondor.\nNa Terceira Idade do Sol, os enfrontamentos de Gondor cos Haradrim foron os seguintes:"}
{"id": "213205", "revid": "56817", "url": "https://gl.wikipedia.org/wiki?curid=213205", "title": "Pausanias", "text": "Pausanias \u00e9 un antrop\u00f3nimo grego que levaron entre outros:"}
{"id": "213206", "revid": "624", "url": "https://gl.wikipedia.org/wiki?curid=213206", "title": "Pausanias de Esparta", "text": ""}
{"id": "213207", "revid": "22570", "url": "https://gl.wikipedia.org/wiki?curid=213207", "title": "Xabi Solano", "text": "Xabier Solano Maiza \u00e9 un m\u00fasico vasco nado en Hernani (Guip\u00fascoa), principalmente co\u00f1ecido por tocar a trikitixa."}
{"id": "213208", "revid": "98629", "url": "https://gl.wikipedia.org/wiki?curid=213208", "title": "John Frankenheimer", "text": "John Michael Frankenheimer, nado en Nova York o 19 de febreiro de 1930 e finado nos \u00c1nxeles o 6 de xullo de 2002, foi un director de cine e televisi\u00f3n estadounidense, reco\u00f1ecido polos seus dramas sociais e filmes de acci\u00f3n e suspense.\nTraxectoria.\nComezou a s\u00faa carreira no cume da guerra fr\u00eda e as s\u00faas 30 longametraxes para cine e 50 obras para televisi\u00f3n foron notables pola s\u00faa influencia no pensamento contempor\u00e1neo e convert\u00e9rono nun pioneiro do suspense pol\u00edtico contempor\u00e1neo. En moitos dos seus filmes creou dilemas psicol\u00f3xicos que ti\u00f1a que resolver o seu protagonista masculino as\u00ed como un forte \"sentido do contorno\" semellante en estilo aos filmes de Sidney Lumet, para quen traballou como axudante de director. Dirixiu actores como Gregory Peck, Donald Sutherland, Jean Reno, Lee Marvin, Deborah Kerr, Eva Marie Saint ou Steve McQueen e entre as s\u00faas pel\u00edculas m\u00e1is co\u00f1ecidas est\u00e1n \"O home de Alcatraz\" (1962), \"The Manchurian Candidate\" (1962), \"Seven Days in May\" (1964), \"The Train\", (1964), \"Grand Prix\" (1966), \"Black Sunday\" (1977) e \"Ronin\" (1998). Ga\u00f1ou catro Emmy consecutivos na d\u00e9cada de 1990 polos telefilmes \"Against the Wall\", \"The Burning Season\", \"Andersonville\" e \"George Wallace\", o cal tam\u00e9n levou un Globo de Ouro. Foi considerado un dos \u00faltimos directores que levaban un control completo sobre todos os elementos da produci\u00f3n, o que fac\u00eda o seu estilo \u00fanico en Hollywood."}
{"id": "213209", "revid": "1576", "url": "https://gl.wikipedia.org/wiki?curid=213209", "title": "Gamling", "text": "Gamling \u00e9 un personaxe ficticio do legendarium de J. R. R. Tolkien, un home de Rohan. Aparece na segunda e terceira parte do libro \"O Se\u00f1or dos Aneis\". \nEtimolox\u00eda.\n\"Gamling\" significa \"home vello\" en anglosax\u00f3n, (cf. OE \"gamol\" \"vello\"), lingua que \u00e9 usada para representar a fala dos homes de Rohan, o roh\u00edrrico. \nHistoria.\nNo libro de Tolkien, Gamling \u00e9 o encargado das forzas de defensa do Foso de Helmo (unha fortificaci\u00f3n antes de chegar \u00f3 Abismo de Helmo) por orde de Erkenbrand.\nO rei Th\u00e9oden de Rohan chega \u00f3 Abismo de Helmo con reforzos de Edoras o 3 de marzo de 3019. Como as forzas de Isengarda son moi superiores en n\u00famero, Gamling e os seus homes abandonan o Foso de Helmo e entran na fortaleza.\nDespois da batalla do Abismo de Helmo non \u00e9 mencionado m\u00e1is, pero \u00e9 probable que cabalgase a Minas Tirith cos rohirrim e loitase na Batalla dos Campos de Pelennor, ou que fose con Erkenbrand a protexer Edoras.\nAdaptaci\u00f3n cinematogr\u00e1fica.\nNos filmes de Peter Jackson, ' e ', o personaxe de Gamling \u00e9 interpretado polo actor neozeland\u00e9s Bruce Hopkins."}
{"id": "213210", "revid": "85894", "url": "https://gl.wikipedia.org/wiki?curid=213210", "title": "Lu\u00eds Espada Recarey", "text": "Lu\u00eds Espada Recarey, nado na Coru\u00f1a en 1940, \u00e9 un enxe\u00f1eiro e profesor galego.\nTraxectoria.\nDoutorouse en Ciencias Qu\u00edmicas pola Universidade de Santiago de Compostela e en Qu\u00edmica Aplicada pola Universidade de Manchester. Foi catedr\u00e1tico de Enxe\u00f1er\u00eda Qu\u00edmica na Escola T\u00e9cnica Superior de Enxe\u00f1eiros Industriais da Universidade de Vigo, da que \u00e9 profesor em\u00e9rito.\nFoi vicerreitor da USC e o primeiro reitor da Universidade de Vigo (1989-1994). \u00c9 presidente do Tribunal de Garant\u00edas da Universidade de Vigo. En 2002 foi nomeado Valedor do Cidad\u00e1n do Concello de Vigo."}
{"id": "213214", "revid": "23204", "url": "https://gl.wikipedia.org/wiki?curid=213214", "title": "Grimbold", "text": "Grimbold \u00e9 un personaxe ficticio que pertence \u00f3 legendarium creado polo escritor brit\u00e1nico J. R. R. Tolkien e que aparece na novela \"O Se\u00f1or dos Aneis\". \u00c9 un rohir do Folde Oeste e Mariscal da Marca, segundo de Erkenbrand. Participou en ambas Batallas dos Vaos do Isen. \nHistoria.\nNa primeira batalla dos vaos comandou as forzas defensoras da beira occidental. Dende al\u00ed viu como Th\u00e9odred era atacado, e a\u00ednda que correu no seu auxilio, o fillo de Th\u00e9oden morreu nos seus brazos. \nNa segunda batalla dirixiu as forzas que defenderon os vaos. Dispuxo tropas no extremo occidental ocupando os fortes que hab\u00eda nos bordos e el permaneceu coa cabaler\u00eda no lado leste do r\u00edo Isen. Ante o ataque, defendeu os vaos e dispuxo unha formaci\u00f3n de escudo sobre o campamento. Cando viu que o desastre era inminente, realizou unha manobra de distracci\u00f3n que lle permitiu sacar \u00e1 maior\u00eda dos seus rohirrim do vao.\nLogo desta batalla, reuniuse con Erkenbrand e Gandalf para atacar as costas do ex\u00e9rcito que sitiaba o Abismo de Helmo, participando na Batalla do Abismo de Helmo. \nAsumiu o liderado da Marca Oeste porque Erkenbrand era moi maior e partiu coas tropas de Th\u00e9oden a Minas Tirith. Dirixiu o \u00e9ored que atacou \u00f3 ex\u00e9rcito de Minas Morgul polo lado leste do Rammas Echor, preto do Mindolluin, na Batalla dos Campos de Pelennor. Finalmente morreu nesa batalla."}
{"id": "213215", "revid": "85894", "url": "https://gl.wikipedia.org/wiki?curid=213215", "title": "Jos\u00e9 Espada Novoa", "text": "Jos\u00e9 Espada Novoa, nado o 3 de outubro de 1816 en Santo Andr\u00e9 de Penosi\u00f1os (Ramir\u00e1s) e finado en Granada o 5 de outubro de 1874, foi un xurista e pol\u00edtico galego.\nTraxectoria.\nBolseiro no Seminario de Ourense, abandonou a carreira eclesi\u00e1stica para estudar Dereito na Universidade de Santiago de Compostela. Foi promotor fiscal do xulgado de Ourense (1847) e do de Lugo. Foi xu\u00edz en Le\u00f3n, Toledo e Madrid e maxistrado das Audiencias de Albacete (1866) e Pamplona (1870). En 1863 presentouse \u00e1s elecci\u00f3ns por Celanova, pero retirouse antes de producirse a elecci\u00f3n. Foi elixido deputado polo distrito de Ourense pola Uni\u00f3n Liberal (1864-1865). Volveu \u00e1 vida xur\u00eddica como xu\u00edz de instruci\u00f3n do distrito do Palacio da Corte e despois do Palacio de Toledo. En 1868 foi presidente da Audiencia Territorial de Granada. \u00c9 pai de Luis Espada Gunt\u00edn."}
{"id": "213216", "revid": "56817", "url": "https://gl.wikipedia.org/wiki?curid=213216", "title": "Ze Esatek! (\u00e1lbum musical)", "text": "Ze Esatek! \u00e9 o primeiro \u00e1lbum de estudio do grupo musical vasco Ze Esatek!. Foi lanzado \u00f3 mercado no ano 2010."}
{"id": "213218", "revid": "23204", "url": "https://gl.wikipedia.org/wiki?curid=213218", "title": "Boca de Sauron", "text": "A Boca de Sauron \u00e9, no universo de ficci\u00f3n creado polo escritor brit\u00e1nico J. R. R. Tolkien, o nome co que se co\u00f1ec\u00eda \u00f3 lugartenente de Barad-d\u00fbr, \u00abpois o seu verdadeiro nome ata el o esquecera\u00bb.\n\u00c9 un n\u00famenoreano negro con grandes co\u00f1ecementos de feiticer\u00eda, \u00abm\u00e1is malvado que o m\u00e1is vil dos orcos\u00bb. Entrara \u00f3 servizo da Torre Escura fac\u00eda moitos anos, dende os tempos da segunda reconstruci\u00f3n.\nAparece ante a Porta Negra, montado nun temible cabalo como \u00abembaixador\u00bb ante o desaf\u00edo dos Capit\u00e1ns do Oeste, para instar a Elessar e \u00f3s demais se\u00f1ores a que se rendesen ante Sauron, permanecendo como vasalos de Mordor. Faloulles a Gandalf e \u00f3s demais con palabras cheas de desprezo e odio, e amosoulles a modo de proba, as pezas de roupa que lle confiscaron a Frodo na Torre de Cirith Ungol. Tras negarse os capit\u00e1ns a tales condici\u00f3ns, desaparece tralas Portas, dando paso \u00f3s ex\u00e9rcitos de Sauron. Desco\u00f1\u00e9cese o seu fin, a\u00ednda que se int\u00fae que perece durante a ca\u00edda do seu Amo.\nNo cine.\nNo filme \"\", s\u00f3 aparece na versi\u00f3n estendida editada en DVD, na que \u00e9 interpretado por Bruce Spence. Leva un casco que oculta toda a s\u00faa cara ag\u00e1s a boca. No filme, ensina a cota de malla de mithril que os uruk-hai lle confiscaran a Frodo na torre de Cirith Ungol, e x\u00e1ctase da morte do hobbit. Aragorn n\u00e9gase a crelo, ach\u00e9gase a el decap\u00edtao con And\u00faril."}
{"id": "213219", "revid": "98629", "url": "https://gl.wikipedia.org/wiki?curid=213219", "title": "R\u00edo da Prata", "text": "O r\u00edo da Prata, en castel\u00e1n \"R\u00edo de la Plata\", \u00e9 un r\u00edo do Cono Sur de Am\u00e9rica do Sur, formado pola xunci\u00f3n dos r\u00edos Paran\u00e1 e Uruguai. Pode ser dividido en dous sectores: o sector interior composto polos tramos superior e medio, que pos\u00fae pouca profundidade e est\u00e1 ausente de intrusi\u00f3n salina, e o sector exterior comprendido entre Montevideo, Punta del Este, e a ba\u00eda de Samboromb\u00f3n, tramo de maior profundidade, e cunha importante influencia mari\u00f1a, sendo un estuario do oc\u00e9ano Atl\u00e1ntico. Ten unha forma triangular de 290 km de lonxitude, servindo de fronteira en toda a s\u00faa traxectoria entre a Rep\u00fablica Arxentina e a Rep\u00fablica Oriental do Uruguai. Pos\u00fae un rumbo xeral noroeste-sueste, vertendo no mar Arxentino a escorrent\u00eda da s\u00faa cunca hidrogr\u00e1fica m\u00e1is a dos seus afluentes, que suma unha \u00e1rea de arredor de 3\u00a0200\u00a0000\u00a0km\u00b2. Consid\u00e9rase tradicionalmente, en especial nos dous pa\u00edses das s\u00faas ribeiras, como \"o r\u00edo m\u00e1is ancho do mundo\", con 220\u00a0km de ancho na s\u00faa foz.\nXeneralidades.\nL\u00edmites.\nCorre de noroeste a sueste. O paralelo de Punta Gorda marca o quil\u00f3metro cero do R\u00edo da Prata cara ao sur e do r\u00edo Uruguai cara ao norte. Ao sur deste paralelo at\u00f3pase a illa do Portugu\u00e9s, localizada fronte \u00e1 Punta Gorda, ao norte do r\u00edo Sauce e ao sur do r\u00edo Paran\u00e1 Bravo, pertencente \u00e1 provincia arxentina de Entre R\u00edos.\nDe acordo \u00e1 Organizaci\u00f3n Hidrogr\u00e1fica Internacional, a s\u00faa desembocadura est\u00e1 determinada pola li\u00f1a que une Punta del Este co cabo San Antonio, \u2014sendo m\u00e1is precisos, a punta norte de dito cabo, chamada Punta Rasa\u2014.\nDe acordo co Tratado do R\u00edo da Prata, subscrito pola Arxentina e o Uruguai, o seu l\u00edmite exterior est\u00e1 determinado pola li\u00f1a imaxinaria de 219\u00a0km que une Punta del Este (Rep\u00fablica Oriental do Uruguai) con punta Rasa do cabo San Antonio (Rep\u00fablica Arxentina).\nSalinidade.\nA salinidade da auga m\u00eddese en gramos de sal por litro de soluci\u00f3n, onde 10g/l \u00e9 igual a 10psu, a 10ppt, a 10\u2030 ou ao 1%. A media de salinidade nos mares do mundo \u00e9 de 35\u2030 e na rexi\u00f3n do Atl\u00e1ntico, onde desemboca este r\u00edo, \u00e9 de arredor de 32\u2030, consider\u00e1ndose augas mari\u00f1as a partir de 30\u2030. A influencia das augas deste r\u00edo faise sentir moi dentro das augas oce\u00e1nicas, chegando a 32\u2030 de salinidade a m\u00e1is de 100\u00a0km do l\u00edmite exterior establecido no Tratado do R\u00edo da Prata. En canto \u00e1s ribeiras, Punta del Este supera levemente os 32\u2030, mentres que na costa arxentina este nivel ac\u00e1dase \u00e1 altura de Nueva Atlantis, 60\u00a0km ao sur de punta Rasa, contando dita punta con 29\u2030, o mesmo nivel que pos\u00fae na ribeira oposta a zona de El Pinar, na boca do arroio Pando, a\u00ednda que entre estes dous \u00faltimos puntos unha lingua estende ese grao de salinidade at\u00e9 45\u00a0km mar adentro cara ao sueste da li\u00f1a do Tratado. Rodeando dita lingua, o l\u00edmite mari\u00f1o de 30\u2030 ac\u00e1dase na banda uruguaia en Costa Azul, e na Arxentina en Las Toninas, atop\u00e1ndose esta fronteira mari\u00f1a 75\u00a0km mar adentro do l\u00edmite do Tratado.\nA intrusi\u00f3n salina cara ao interior do r\u00edo chega at\u00e9 a zona entre punta Piedras e a boca do R\u00edo Santa Luc\u00eda, onde a salinidade media anual rolda o 0,5\u2030.\nPortos.\nOs principais portos son Buenos Aires na marxe dereita, e Montevideo na marxe esquerda.\nFauna.\nTanto no estuario como na costa atl\u00e1ntica p\u00f3dense encontrar golfi\u00f1os da especie franciscana, unha especie de r\u00edo que prefire as augas salobres. \u00c1s veces o golfi\u00f1o franciscano remonta as augas dos r\u00edos Paran\u00e1 e Uruguai.\nXeograf\u00eda f\u00edsica.\nFisicamente, o R\u00edo da Prata div\u00eddese en tres zonas xeogr\u00e1ficas:\nRexi\u00f3n interna ou superior.\nEsta rexi\u00f3n est\u00e9ndese desde o paralelo de Punta Gorda (Latitude: 33\u00ba55'00\" 10 S) at\u00e9 a li\u00f1a imaxinaria que une o faro de Colonia, con Punta Lara, que se caracteriza por un substrato de area fina, limo e arxila. \u00c9 a prolongaci\u00f3n do delta do Paran\u00e1, onde se depositan os sedimentos m\u00e1is grosos.\nRexi\u00f3n intermedia.\n\u00c9 o tramo entre a li\u00f1a que une Colonia, con Punta Lara at\u00e9 outra que une Montevideo con Punta Piedras. Aqu\u00ed prod\u00facese transporte de sedimentos finos en suspensi\u00f3n.\nRexi\u00f3n exterior ou inferior.\n\u00c9 o tramo entre esa segunda li\u00f1a at\u00e9 o l\u00edmite exterior, a li\u00f1a imaxinaria que une o Faro de Punta del Este co Faro de Punta Rasa. \u00c9 o \u00fanico dos tramos onde se presenta influencia mari\u00f1a; as augas son salobres con niveis de salinidade variados e cambiantes, segundo as mareas, ventos etc. Os sedimentos son pel\u00edticos cun importante corpo areoso.\nLeito.\nCada ano chegan ao estuario 57 mill\u00f3ns de m\u00b3 de limo proveniente especialmente, do sueste de Bolivia e das provincias do noroeste da Arxentina. O leito do r\u00edo est\u00e1 dominado pola presenza de extensos bancos de baixa profundidade que dificultan a navegaci\u00f3n con embarcaci\u00f3ns de calado, que debe facerse seguindo diversos canais naturais e artificiais, moitos dos cales, en especial a ruta que comunica Bos Aires co Oc\u00e9ano Atl\u00e1ntico, son obxecto de constante dragado para evitar a acumulaci\u00f3n de sedimentos e as\u00ed mantelos abertos \u00e1 navegaci\u00f3n. Os principais bancos son Ortiz, Arqu\u00edmedes, Ingl\u00e9s e Rouen.\nA morfolox\u00eda do leito da \u00e1rea espec\u00edfica de Mart\u00edn Garc\u00eda caracter\u00edzase por un baix\u00edo (a formaci\u00f3n Praia Honda) atravesado por canais e composto por sedimentos grises-marr\u00f3ns, areosos cara ao norte, areas limosas e limos areosos cara ao sur e limos arxilosos (lodos) cara \u00e1 marxe arxentina. O delta sofre un continuo avance de 15 m por ano e prod\u00facese unha diminuci\u00f3n das profundidades do leito coa formaci\u00f3n de bancos que logo se transforman en illas.\nCostas.\nEn canto \u00e1s costas do r\u00edo, estas presentan caracter\u00edsticas moi diversas.\nA costa uruguaia pertence \u00e1 formaci\u00f3n xeol\u00f3xica do Macizo de Brasilia, con costas altas e praias de arena bordeadas de dunas separadas por cabos rochosos.\nOs principais afluentes pola ribeira uruguaia son os r\u00edos San Juan, Rosario, Santa Luc\u00eda e Sol\u00eds.\nA costa arxentina corresponde \u00e1 conca sedimentaria da Pampa, formada por mesetas de limo que alternan con planicies barrosas. \u00c9, polo xeral, baixa, formada por limos, sendo abundantes os xuncais. Nela destaca a ba\u00eda de Samboromb\u00f3n, cunha costa que ten uns 180\u00a0km de lonxitude. Nesta ba\u00eda desembocan varios cursos de auga, moitas veces canalizados, sendo os principais os r\u00edos Samboromb\u00f3n e Salado.\nIllas.\nIlla Mart\u00edn Garc\u00eda.\nEsta illa, a diferenza das pr\u00f3ximas illas deltaicas, pos\u00fae un n\u00facleo rochoso, ao ser un afloramento de rochas arcaicas do Macizo de Brasilia, cunha antig\u00fcidade de 1800\u00a0mill\u00f3ns de anos. Ten unha superficie de 184\u00a0ha e unha altura m\u00e1xima de 27\u00a0msnm. A sedimentaci\u00f3n no leito da \u00e1rea espec\u00edfica da illa Mart\u00edn Garc\u00eda \u00e9 moi activa, form\u00e1ndose bancos que logo se transforman en illas baixas, como ocorreu co crecemento da illa Timoteo Dom\u00ednguez e de bancos como o de Santa Ana e do Medio.\nA illa Mart\u00edn Garc\u00eda \u2014na s\u00faa superficie hist\u00f3rica\u2014 \u00e9 de soberan\u00eda arxentina, pero as augas e aluvi\u00f3ns que a rodean \u2014incluso a illa Timoteo Dom\u00ednguez\u2014 son uruguaios, con excepci\u00f3n dos aluvi\u00f3ns que se depositan nas costas que miran ao \"canal de Mart\u00edn Garc\u00eda\" (ou \"Bos Aires\"), e ao \"canal del Infierno\", os cales pertencen a Arxentina, en virtude do artigo 46 do Tratado do R\u00edo da Prata e a s\u00faa Fronte Mar\u00edtima do ano 1973.\nDesde o acordo do 18 de xu\u00f1o de 1988, estableceuse a \u00fanica \"fronteira seca\" do l\u00edmite arxentino-uruguaio, entre as illas Mart\u00edn Garc\u00eda e Timoteo Dom\u00ednguez.\nHistoria.\nA conquista do R\u00edo da Prata, nome que se lle deu ent\u00f3n \u00e1 rexi\u00f3n da que hoxe son parte: a Arxentina, Paraguai e o Uruguai, iniciouna Juan D\u00edaz de Sol\u00eds, quen buscando un paso para chegar a Oriente, internouse no actual R\u00edo da Prata en 1516.\nO rei de Espa\u00f1a dispuxo que se crearan colonias na rexi\u00f3n do R\u00edo da Prata. O 2 de febreiro de 1536, o espa\u00f1ol Pedro de Mendoza fundou na costa oriental de Am\u00e9rica do Sur a cidade de Santa Mar\u00eda de Bos Aires, situada na desembocadura do R\u00edo da Prata e o 15 de agosto de 1537, Juan de Salazar fundou, preto do r\u00edo Paraguai, a cidade de Asunci\u00f3n.\nDescubridor.\nO primeiro non americano en navegar as s\u00faas augas foi Juan D\u00edaz de Sol\u00eds, en 1516, mentres intentaba atopar unha pasaxe desde o Oc\u00e9ano Atl\u00e1ntico ao oc\u00e9ano Pac\u00edfico. Desembarcou xunto a un grupo de homes nas costas do que hoxe \u00e9 o departamento uruguaio de Colonia e foron atacados polos ind\u00edxenas (probablemente guaran\u00eds a\u00ednda que por moito tempo adxudic\u00f3uselle o feito aos charr\u00faas). Sobreviviu un s\u00f3 deles, chamado Francisco del Puerto, grumete de 14 anos de idade, pois a cultura de tales ind\u00edxenas prohib\u00eda matar mulleres, nenos e anci\u00e1ns. Quedou vivindo con eles e descubriu que alg\u00fans ti\u00f1an pezas de prata que supo\u00f1\u00edan chegaban desde un rumbo que levaba ao Alto Per\u00fa, iniciou a lenda da prata ao tomar contacto cos portugueses, quen a propagaron.\nAnos despois, desde un nav\u00edo ao mando de Sebasti\u00e1n Gaboto, divisaron \"un ind\u00edxena enorme facendo sinais e dando voces desde a costa\"; ao desembarcar atop\u00e1ronse con aquel sobrevivente, educado como guerreiro charr\u00faa. Retornou cos espa\u00f1ois para, finalmente, ao cabo dun tempo, retornar cos ind\u00edxenas. Outras versi\u00f3ns sinalan a Am\u00e9rico Vespucio como o seu descubridor.\nOrixe do nome.\nO nome \"de la Plata\" ref\u00edrese \u00e1 mitol\u00f3xica \"Serra de Prata\" no pa\u00eds do \"rei Branco\" que buscaron Alejo Garc\u00eda, Sebasti\u00e1n Gaboto e outros, remontando os r\u00edos da Prata, Paran\u00e1, Paraguai e Uruguai e realizando expedici\u00f3ns terrestres cara a Chaco e Chiquitos. \u00c9 posible que a Serra de Prata fora un remoto influxo do Cerro Rico de Potos\u00ed que os ind\u00edxenas pasaban de boca en boca, a\u00ednda que \u00e9 m\u00e1is probable que o rei Branco provi\u00f1era dos Incas do Per\u00fa. En 1525 Sebasti\u00e1n Gaboto deu con alg\u00fans dos acompa\u00f1antes ind\u00edxenas de Alejo Garc\u00eda, quen levaban prata que recolleron na expedici\u00f3n, pensou que na zona abundaba a prata e desde ent\u00f3n moitos quixeron expedicionar o \"R\u00edo da Prata\"\nFundaci\u00f3ns.\nEn 1680, os portugueses fundan, sobre a ribeira oriental do r\u00edo, Colonia del Sacramento, fronte a Bos Aires. Colonia foi obxecto de disputas entre espa\u00f1ois e portugueses durante un s\u00e9culo, cambiando varias veces de mans e obrig\u00e1ndolle aos espa\u00f1ois a colonizar a Banda Oriental, at\u00e9 ent\u00f3n maiormente ignorada. Colonia \u00e9 asaltada e ocupada polas forzas vicerreinais espa\u00f1olas o mesmo ano da s\u00faa fundaci\u00f3n, para ser devolta a Portugal en 1681.\nPara deter o avance lusitano, Filipe V ordenou a construci\u00f3n de Montevideo e as s\u00faas fortificaci\u00f3ns sobre a banda oriental do r\u00edo. Esta tarefa realizouse entre 1724 e 1730.\nNos anos 1806-1807, o R\u00edo da Prata \u00e9 testemu\u00f1a das Invasi\u00f3ns inglesas do Vicerreinado que levaba o seu nome.\nO 5 de xu\u00f1o de 1888 produciuse o terremoto do R\u00edo da Prata, \u00e1s 3.20, cunha magnitude na escala de Richter de 5,5. O seu epicentro estivo en , a 30 m de profundidade. Xamais se tomaran medidas minimamente antis\u00edsmicas. Afectou todas as poboaci\u00f3ns da costa do R\u00edo da Prata, especialmente as cidades de Bos Aires e de Montevideo, mais produciu leves danos pois o seu epicentro atop\u00e1base no centro de dito r\u00edo.\nO 13 de decembro de 1939 produciuse a Batalla do R\u00edo da Prata, fronte a Punta del Este, primeiro enfrontamento importante de nav\u00edos alem\u00e1ns e brit\u00e1nicos durante a segunda guerra mundial.\nEn augas do R\u00edo da Prata produc\u00edronse numerosos naufraxios. Consid\u00e9rase de navegaci\u00f3n dif\u00edcil pola intensidade e a rapidez coa cal se forman tormentas.\nVentos locais do R\u00edo da Prata.\nSudestada.\nA sudestada \u00e9 un fen\u00f3meno clim\u00e1tico que se caracteriza por ventos persistentes, regulares a fortes do sueste, temperaturas relativamente baixas e chuvias de variada intensidade.\nIsto ocorre cando, tras o paso dun sistema frontal fr\u00edo, un sistema de alta presi\u00f3n, cun centro que se atopa ao suroeste da provincia de Bos Aires, produce pola s\u00faa circulaci\u00f3n ventos persistentes do mencionado sector sobre a costa do R\u00edo da Prata.\nX\u00e9rase polo efecto combinado de dous sistemas, un de alta presi\u00f3n, localizado sobre o oc\u00e9ano Atl\u00e1ntico, fronte \u00e1s costas da Patagonia central, que transporta aire fr\u00edo e de orixe mar\u00edtima cara ao leste da provincia de Bos Aires, extremo sur do Litoral e Sur do Uruguai, e un sistema de baixa presi\u00f3n, localizado sobre o Centro e sur da Mesopotamia e a rexi\u00f3n occidental do Uruguai e que pola s\u00faa circulaci\u00f3n produce unha achega de aire c\u00e1lido e h\u00famido sobre a rexi\u00f3n.\nCando se afonda a depresi\u00f3n, intensif\u00edcase a circulaci\u00f3n do vento do sector sueste produc\u00edndose este fen\u00f3meno clim\u00e1tico. Durante unha sudestada, o r\u00edo pode alcanzar unha altura de 3,96 metros (sobre o plano de marea altura cero) con intensas ondas, o que provoca asolagamentos en toda \u00e1 ribeira.\nPampero.\nO pampero \u00e9 un vento que sopra do suroeste, precisamente do Anticicl\u00f3n do Pac\u00edfico Sur at\u00e9 o Cicl\u00f3n do R\u00edo da Prata, que se caracteriza por ter unha masa de aire fr\u00eda e seca grazas \u00e1s choivas de convecci\u00f3n que se dan na cordilleira dos Andes. No ver\u00e1n causa tormentas intensas seguidas por un marcado descenso da temperatura e ceo despexado.\nDeportes no R\u00edo da Prata.\nO R\u00edo da Prata embravecido permite a pr\u00e1ctica de surf e wind surfing na capital do Uruguai. As praias onde se surfea son Praia Honda, Praia Verde e Praia Malv\u00edn. Presenta ondas de dous metros e a imposibilidade de operar o Porto de Montevideo. Tam\u00e9n se pode practicar kite surfing.\nA pr\u00e1ctica do deporte est\u00e1 moi estendida na zona de Bos Aires e arredores. En San Isidro, provincia de Bos Aires, pract\u00edcase wind surfing, o kitesurf, o kaiak e o outrigger (canoas hawaiianas).\nAs viaxes en kaiak tomaron gran relevancia nos \u00faltimos anos, no R\u00edo da Prata e Delta de Bos Aires. Nos r\u00edos Paran\u00e1, San Antonio e Canal del Este p\u00f3dese practicar esqu\u00ed acu\u00e1tico, wake board e wake surf."}
{"id": "213220", "revid": "27249", "url": "https://gl.wikipedia.org/wiki?curid=213220", "title": "R\u00edo de La Plata", "text": ""}
{"id": "213222", "revid": "1131", "url": "https://gl.wikipedia.org/wiki?curid=213222", "title": "Venancio Fortunato", "text": "San Venancio Fortunato ou Venantius Honorius Clementianus Fortunatus, nado en Valdobbiadene, cerca de Treviso (Italia) circa 530 e finado en Poitiers (Francia) circa 600/609, foi poeta e compositor de himnos e bispo de Poitiers. Foi chamado o \u00abderradeiro poeta romano\u00bb (F. Leo) da Antig\u00fcidade tard\u00eda, mais tam\u00e9n \u00e9 considerado o primeiro poeta medieval.\nTraxectoria.\nVenance Fortunat naceu no norte de Italia, nalg\u00fan lugar entre Valdobbiadene, Ceneda, e Treviso. Creceu durante a reconquista Bizantina da Italia e foi educado en R\u00e1vena. Os seus traballos posteriores mostran familiaridade con poetas cl\u00e1sicos como Virxilio, Horacio, Ovidio, Publio Estacio, e Marcial, mais tam\u00e9n con poetas cristi\u00e1ns, inclu\u00edndo Arator, Claudiano, e Sedulio.\nFortunato eventualmente migrou por Alema\u00f1a ata a Galia a mediados de 560, probabelmente coa intenci\u00f3n de converterse en poeta na corte Merovinxia. Circunstancias pol\u00edticas impediron a s\u00faa carreira na corte, polo que Fortunat recibiu o patrocinio de varias figuras relixiosas, inclu\u00edndo a San Gregorio de Tours. Converteuse en bispo de Poitiers pouco despois do ano 600. Outra teor\u00eda da s\u00faa peregrinaci\u00f3n puido ser a de visitar en Tours a tumba de San Marti\u00f1o de Tours, a quen querer\u00eda agradecer a curaci\u00f3n dunha doenza ocular. En 567 estableceuse en Poitiers, foi ordenado sacerdote e en 599 foi nomeado bispo desa cidade.\nHimnos.\nEntre os moitos elementos culturais que o cristianismo asumiu da literatura latina enc\u00f3ntranse os himnos. Moitos autores destacan dentro deste x\u00e9nero nos primeiros s\u00e9culos cristi\u00e1ns: San Ambrosio \u00e9 un dos m\u00e1is co\u00f1ecidos, Venance Fortunat pode ser considerado outro dos que dignifican este x\u00e9nero. De especial importancia son os seus once libros \"Carmina miscellanea\", que conte\u00f1en himnos, elex\u00edas, encomios, epigramas, epitafios e outros textos variados.\nFortunat \u00e9 m\u00e1is co\u00f1ecido por dous poemas que se converteron en parte da liturxia da Igrexa Cat\u00f3lica, o \"Pange Lingua Gloriosi Proelium Certaminis\" (\"Canta, o lingua, da gloriosa luta\"), un himno que posteriormente inspirou o \"Pange Lingua Gloriosi Corporis Mysterium\" de Santo Tom\u00e9 de Aquino, quen empregou este primeiro verso no seu co\u00f1ecido himno eucar\u00edstico. Tam\u00e9n escribiu \"Vexilla Regis prodeunt\" (\"As bandeiras do Rei est\u00e1n erguidas\"), que \u00e9 unha canci\u00f3n cantada nas v\u00e9speras de Semana Santa.\nAdemais dos dos \"Carmina\" co\u00f1\u00e9cense o himno mariano \"Quem terra, pontus, aethera\", tam\u00e9n inclu\u00eddo no Breviario e un longo poema de alabanza de Santa Mar\u00eda: \"In laudem sanctae Mariae\".\nObras.\nVenance Fortunat escribiu unha obra \u00e9pica en catro volumos sobre San Marti\u00f1o de Tours (\"De virtutibus Martini Turonensis\"), que contribu\u00edu gr\u00e1ndemente a difundir a fama deste Santo, tan popular en toda Europa durante a Idade Media. Emprega como fontes os escritos de Sulpicio Severo e Paulino de P\u00e9rigueux. Escribiu outras sete vidas de santos, por exemplo a de Hilario de Poitiers.\nA s\u00faa \"Carmina miscellanea\" cont\u00e9n tam\u00e9n poemas ocasionais, entre os que se encontra \"De navigio suo\", que describe unha viaxe en barco polo r\u00edo Mosela. Cons\u00e9rvase tam\u00e9n unha elex\u00eda pola ca\u00edda da casa real de Turinxia (\"De excidio Thoringiae\").\nDiferentes cartas e dous tratados en prosa completan a obra literaria que se conserva: un sobre o Nosopai, o outro \u2014inspirado na obra de Rufino de Aquileia\u2014, do Credo.\nAs s\u00faas obras son importantes no desenvolvemento da literatura latina, en boa medida por escribir nunha \u00e9poca na que a prosodia latina se afastaba do verso cuantitativo do lat\u00edn cl\u00e1sico en direcci\u00f3n \u00e1 m\u00e9trica do lat\u00edn medieval.\nConmemoraci\u00f3n.\nFortunatus \u00e9 un santo da Igrexa Cat\u00f3lica, \u00e9 conmemorado o 14 de decembro, especialmente na diocese de Poitiers e en certas igrexas do V\u00e9neto."}
{"id": "213225", "revid": "624", "url": "https://gl.wikipedia.org/wiki?curid=213225", "title": "Pausanias de Lidia", "text": ""}
{"id": "213226", "revid": "56817", "url": "https://gl.wikipedia.org/wiki?curid=213226", "title": "Rock &amp; Ron", "text": "Rock &amp; Ron \u00e9 o segundo \u00e1lbum de estudio do grupo musical vasco Ze Esatek!. Foi lanzado \u00f3 mercado o 24 de novembro do 2011."}
{"id": "213227", "revid": "23204", "url": "https://gl.wikipedia.org/wiki?curid=213227", "title": "Olifante (Terra Media)", "text": "Os olifantes ou m\u00fbmakil (singular m\u00fbmak) son uns grandes animais ficticios imaxinados polo escritor brit\u00e1nico J. R. R. Tolkien para a s\u00faa novela \"O Se\u00f1or dos Aneis\". Tr\u00e1tase dun paquidermo das terras austrais de Harad, similar \u00f3 elefante pero de moito maior tama\u00f1o, empregado polos haradrim como elefante de guerra.\nEtimolox\u00eda.\nO nome \"m\u00fbmak\" (singular de \"m\u00fbmakil\") \u00e9 o utilizado habitualmente polos homes de Gondor para referirse a estas bestas. A orixe da palabra non \u00e9 claro a\u00ednda que parece proceder da lingua nativa dos haradrim. Os hobbits, que non os viran durante xeraci\u00f3ns pero que conservaban a s\u00faa lembranza no folclore, co\u00f1\u00e9cenos como olifantes.\nOrixe da palabra \u00abolifante\u00bb.\nA palabra \u00abolifante\u00bb existe en galego e fai referencia a un corno de marfil que os cabaleiros medievais fac\u00edan soar como sinal de aviso. No orixinal en ingl\u00e9s, Tolkien usa a palabra \"oliphaunt\", unha variaci\u00f3n da palabra arcaica \"oliphant\" que se refire tanto \u00f3 corno xa mencionado como \u00f3 cairo do elefante e \u00f3 elefante mesmo.\nDescrici\u00f3n na novela.\nOs m\u00fbmakil son utilizados polos nativos de Harad, os haradrim, como bestas de carga e tam\u00e9n nas batallas durante as guerras da Terceira Idade. Na Guerra do Anel son usados polos soldados en Ithilien e na Batalla dos Campos de Pelennor, dun xeito moi semellante a como se utilizaban os elefante de guerra no mundo real. Na batalla levan sobre a costas estruturas similares a torres dende as que atacan os soldados.\nNas adaptaci\u00f3ns.\nNa adaptaci\u00f3n f\u00edlmica de Peter Jackson, os m\u00fbmakil aparecen por primeira vez en ', na que Faramir e os seus homes emboscan a d\u00faas bestas e \u00f3s seus amos haradrim. En ' desempe\u00f1an un papel clave na Batalla dos Campos de Pelennor, na que os rohirrim perden moitos homes nunha carga directa contra eles.\nNos filmes aparecen como animais moito maiores \u00f3s elefantes reais, con m\u00e1is de quince metros de altura e dous pares de cairos, dous grandes e un par m\u00e1is pequenos debaixo. Nos comentarios da edici\u00f3n en DVD do filme, Jackson menciona que as escenas que incl\u00faen \u00f3s m\u00fbmakil son deliberadamente violentas e m\u00e1is breves que no corte orixinal, para impedir que o espectador lembre os famosos casos de abuso de elefantes de circo e sinta simpat\u00eda polas criaturas. Tam\u00e9n di que se decidiu que os m\u00fbmakil non barruntaran coas s\u00faas trompas sen\u00f3n que emitisen un ruxido. Isto ti\u00f1a como fin impedir que os espectadores os visen como criaturas simp\u00e1ticas no canto de monstros malvados."}
{"id": "213228", "revid": "23204", "url": "https://gl.wikipedia.org/wiki?curid=213228", "title": "M\u00fbmak", "text": ""}
{"id": "213229", "revid": "23204", "url": "https://gl.wikipedia.org/wiki?curid=213229", "title": "M\u00fbmakil", "text": ""}
{"id": "213230", "revid": "23204", "url": "https://gl.wikipedia.org/wiki?curid=213230", "title": "Nisargadatta Maharaj", "text": "Sri Nisargadatta Maharaj, nado como Maruti Shivrampant Kambli o 17 de abril de 1897 e finado o 8 de setembro do 1981, foi un mestre espiritual indio na tradici\u00f3n do Advaita Vedanta, pertencente \u00e1 li\u00f1axe do Navnath Sampradaya. Foi, xunto con Ramana Maharshi, un dos mestres indios m\u00e1is co\u00f1ecidos e respectados do s\u00e9culo XX.\nEn 1973 a publicaci\u00f3n do libro \"Eu son\" (publicado en ingl\u00e9s co t\u00edtulo \"I Am That\") marcou un punto de inflexi\u00f3n na s\u00faa vida, pasando de ser un modesto vendedor de \u201cbidis\u201d, co\u00f1ecido por uns poucos ac\u00f3litos do \u00e1mbito inmediato, a ter un fluxo constante de visitantes na s\u00faa casa que acud\u00edan a el dende calquera recuncho do mundo en busca de consello.\nEnsinanzas.\nAs ensinanzas de Nisargadatta parten da idea do Advaita vedanta Tat Tvam Asi, literalmente \"Ti es aquilo\", (Tat = \"presenza, divindade\", Tvam = \"ti\", Asi = \"es\"), que ven a dicir: ti es o divino. Tam\u00e9n demostraba unha submisi\u00f3n completa cara o seu mestre (\"Guru\"), e aconsellaba o cami\u00f1o da devoci\u00f3n (Bhakti Yoga), a moitos dos seus visitantes, xa que consideraba que o cami\u00f1o do co\u00f1ecemento (Jnana Yoga), non era axeitado para todo o mundo.\nDa acordo con Sri Nisargadatta, a nosa natureza \u00e9 a paz absoluta, co\u00f1ecida no hindu\u00edsmo coma \"Brahman\". \u00c9 a idea de que somos o corpo e a mente o que evita que vexamos que, en realidade, somos a esencia orixinal, o Ser verdadeiro, co\u00f1ecido no hindu\u00edsmo coma \"Atman\".\nAs ensinanzas impart\u00edanse nun estilo continu\u00edsta coa tradici\u00f3n do Navnath Sampradaya: \"Os Mestres do Nath rara vez buscan apoio para a s\u00faa instruci\u00f3n nos textos da metaf\u00edsica tradicional, a\u00ednda que evidentemente son fieis \u00e1 s\u00faa esencia mais evitan, a conciencia, citar textos e datos que poidan dar lugar a engrosar a erudici\u00f3n no canto de apuntar \u00e1 Realidade Suprema cuxa realizaci\u00f3n s\u00f3 pode chegar a bo termo no propio coraz\u00f3n do disc\u00edpulo. \u00c9 por iso que a s\u00faa ensinanza se caracteriza por ser simple e directa, pero tam\u00e9n tallante e sen dar cabida \u00e1 m\u00ednima especulaci\u00f3n mental\".\nSeguidores.\nPosto que non cabe falar aqu\u00ed de disc\u00edpulos no sentido m\u00e1is ortodoxo do termo, p\u00f3dese dicir que entre os seguidores m\u00e1is co\u00f1ecidos de Nisargadatta at\u00f3panse Sailor Bob Adamson, Stephen Wolinsky, Jean Dunn, Alexander Smit, Robert Powell, Timothy Conway, Ramesh Balsekar e Maurice Frydman, editor do libro \"Eu son\".\nObra.\nEn realidade Nisargadatta Maharaj non publicou ning\u00fan libro persoalmente. Todos os libros listados de seguido son recompilaci\u00f3ns de conversas que Nisargadatta manti\u00f1a cos visitantes que acud\u00edan \u00e1 s\u00faa casa e que diversos seguidores deron en gravar e logo editaron e publicaron co seu consentimento."}
{"id": "213232", "revid": "624", "url": "https://gl.wikipedia.org/wiki?curid=213232", "title": "Estrab\u00f3n de Amasia", "text": ""}
{"id": "213233", "revid": "624", "url": "https://gl.wikipedia.org/wiki?curid=213233", "title": "Plinio o Mozo", "text": ""}
{"id": "213234", "revid": "1131", "url": "https://gl.wikipedia.org/wiki?curid=213234", "title": "Fulbert de Chartres", "text": "Fulbert de Chartres ou St. Fulbert, nado entre 952 e 970 e finado o 10 de abril de 1028, foi bispo de Chartres, amigo e disc\u00edpulo de Gerbert de Aurillac.\nSanto da Igrexa Cat\u00f3lica, a s\u00faa festividade ten lugar o 10 de abril. \u00c9 o fundador e a personalidade m\u00e1is eminente da Escola de Chartres. Sabio de renome, docente en ciencias profanas, te\u00f3logo e cient\u00edfico, pasou \u00e1 historia por ser o mestre de obras da reconstruci\u00f3n da catedral de Chartres, logo do incendio na noite do 7 de setembro de 1020.\nTraxectoria.\nIgn\u00f3rase o seu lugar de nacemento exacto, as\u00ed como a data do mesmo, mais est\u00edmase que pod\u00eda ser ori\u00fando de Picard\u00eda, no norte de Francia. O seu nome prov\u00e9n do alem\u00e1n \"volk\" - pobo \"bert\" - brillante, a traduci\u00f3n ser\u00eda algo as\u00ed como \"brillante do pobo\". Ao contrario que os seus predecesores e dos seus sucesores no episcopado de Chartres, todos fillos de familias nobres, Fulbert provi\u00f1a dunha familia humilde. Foi educado en Reims, onde moi prov\u00e1blemente recibiu parte da s\u00faa formaci\u00f3n de parte do arcebispo Gerbert d\u2019Aurillac, futuro papa de nome Silvestre II, co\u00f1ecido por ser o \"Papa do ano mil\". Est\u00e1 documentada a s\u00faa estad\u00eda en Reims ao longo do ano 984. Posteriormente foi enviado a Chartres, onde ensinou durante 20 anos antes de ser nomeado bispo da cidade aos 50 anos (no ano 1007). Al\u00ed fundou unha escola de gran sona e notoriedade, a Escola de Chartres, de car\u00e1cter neoplat\u00f3nico e neopitag\u00f3rico, que destacou principalmente en filosof\u00eda, matem\u00e1ticas e astronom\u00eda, ademais de teolox\u00eda.\nFoi preceptor de Roberto, fillo do rei Hugo Capeto quen m\u00e1is tarde, xa como rei Roberto II de Francia, co\u00f1ecido como \"o piadoso\" o nomear\u00eda bispo de Chartres en 1007. Foi un bispo consciente da necesidade de independencia da Igrexa. Foi conselleiro de numerosos pr\u00edncipes e reis, entre outros de Inglaterra, Hungr\u00eda e Dinamarca.\nMorreu o 10 de abril de 1028. Dende o 10 de abril de 1861, a Igrexa celebra a s\u00faa festividade nesta data.\nFoi un famoso mestre en teolox\u00eda, mais tam\u00e9n ensinou gram\u00e1tica, ret\u00f3rica, dial\u00e9ctica, aritm\u00e9tica e xeometr\u00eda. Fulbert foi cualificado polos seus contempor\u00e1neos como o \u00abvenerable S\u00f3crates da Academia de Chartres\u00bb. Un punto destacado require a s\u00faa ensinanza acerca de astronom\u00eda e do manexo do astrolabio, aprendido prov\u00e1blemente en Reims a trav\u00e9s do arcebispo Gerbert, quen residira en Xirona e viaxado pola Hispania musulm\u00e1, tomando contacto coa astronom\u00eda \u00e1rabe.\nPara Fulbert, o home recibira no seu nacemento a marca divina. A s\u00faa doutrina neoplat\u00f3nica daba ao home unha salientable liberdade de decisi\u00f3n ante o seu creador. Facendo unha interpretaci\u00f3n do cap\u00edtulo terceiro do X\u00e9nese que prov\u00e9n de San Agusti\u00f1o, os neoplat\u00f3nicos consideraban ao home axente tot\u00e1lmente responsable e, polo tanto, libre nas s\u00faas decisi\u00f3ns, de pecar ou non pecar e con iso condenarse ou non facelo. O pecado \u00e9 deste xeito presentado como a desobediencia humana \u00e1 vontade divi\u00f1a e o extrav\u00edo do cami\u00f1o definido por Deus. Fulbert profesou gran devoci\u00f3n \u00e1 Virxe, que foi sempre o centro da s\u00faa espiritualidade.\nDebido tanto ao seu cargo e posici\u00f3n como \u00e1 s\u00faa profunda e extensa formaci\u00f3n, Fulbert mantivo contacto constante e directo cos homes m\u00e1is poderosos da s\u00faa \u00e9poca. Neste eido, o seu talento f\u00edxose notar tralo lume da s\u00faa catedral en 1020. O seu carismo permitiulle obter financiamento non s\u00f3 dos particulares e gremios da cidade, sen\u00f3n tam\u00e9n dos grandes de Europa, inclu\u00eddos alg\u00fans soberanos como Canuto o Grande, rei sax\u00f3n de Dinamarca."}
{"id": "213235", "revid": "23204", "url": "https://gl.wikipedia.org/wiki?curid=213235", "title": "L\u00f3rien", "text": ""}
{"id": "213236", "revid": "17467", "url": "https://gl.wikipedia.org/wiki?curid=213236", "title": "La Opini\u00f3n de A Coru\u00f1a", "text": ""}
{"id": "213237", "revid": "5863", "url": "https://gl.wikipedia.org/wiki?curid=213237", "title": "Jos\u00e9 Toubes", "text": "Jos\u00e9 Toubes Pego, nado en Cuntis en 1881 e finado na Coru\u00f1a o 6 de xu\u00f1o de 1960, foi un sacerdote e xornalista galego.\nTraxectoria.\nChegou \u00e1 Coru\u00f1a en 1909 como coadxutor da parroquia de San Xurxo. Ao ano seguinte foi nomeado correspondente do diario cat\u00f3lico \"El Debate\" e redactor de \"El Eco de Galicia\". Foi un propagandista das ideas cat\u00f3licas, polo que en 1917 decidiu fundar \"El Ideal Gallego\", que en 1931 tivo que transferir \u00e1 Editorial Cat\u00f3lica a causa das s\u00faas m\u00faltiples ocupaci\u00f3ns parroquiais. En 1930 foi designado primeiro responsable de San Pedro de Mezonzo, a nova parroquia creada na cidade. O crecemento da poboaci\u00f3n da parroquia animouno a propor a construci\u00f3n dun novo templo que se iniciou en 1953."}
{"id": "213238", "revid": "27155", "url": "https://gl.wikipedia.org/wiki?curid=213238", "title": "Cleptoplastia", "text": "A cleptoplastia \u00e9 un fen\u00f3meno endosimbi\u00f3tico que consiste na incorporaci\u00f3n de plastos (cloroplastos) procedentes de algas por parte de organismos que non os pos\u00faen, para aproveitaren a s\u00faa capacidade aut\u00f3trofa. Os plastos as\u00ed conservados denom\u00ednanse cleptoplastos. O fen\u00f3meno empeza cando un depredador come algas e dixire parcialmente estas, pero deixando os plastos intactos, os cales son mantidos dentro do h\u00f3spede e conservan temporalmente a s\u00faa capacidade fotosint\u00e9tica, da cal se aproveita o h\u00f3spede. O fen\u00f3meno d\u00e1se nalg\u00fans protistas e nos moluscos sacoglosos. O termo foi acu\u00f1ado en 1990 para describir a endosimbiose dos cloroplastos.\nExemplos.\nDinoflaxelados.\nA estabilidade destes plastos transitorios var\u00eda considerablemente entre as especies que os rete\u00f1en. Nos dinoflaxelados \"Gymnodinium\" spp. e \"Pfisteria piscicida\", os cleptoplastos son fotosinteticamente activos durante s\u00f3 uns d\u00edas, pero os cleptoplastos de \"Dinophysis\" spp. poden ser estables durante dous meses. Hipotetizouse que nos dinoflaxelados heterotr\u00f3ficos, a cleptoplastia pode representar un mecanismo que permite unha flexibilidade funcional neses dinoflaxelados, ou ben quizais sexa unha fase inicial da evoluci\u00f3n da adquisici\u00f3n de cloroplastos.\nCiliados.\nO ciliado \"Myrionecta rubra\" captura cloroplastos da criptom\u00f3nada \"Geminigera cryophila\". Tam\u00e9n captura e conserva os seus n\u00facleos (cariocleptia).\nForamin\u00edferos.\nAlgunhas especies de foramin\u00edferos dos x\u00e9neros \"Bulimina, Elphidium, Haynesina, Nonion, Nonionella, Nonionellina, Reophax, e Stainforthia\" secuestran cloroplastos de diatomeas.\nMoluscos sacoglosos.\nOs \u00fanicos animais que se sabe que practican a cleoptoplastia son as lesmas de mar do clado \"Sacoglossa\". Varias especies de moluscos sacoglosos capturan cloroplastos funcionais intactos das algas das que se alimentan, e ret\u00e9\u00f1enos dentro de c\u00e9lulas especializadas do revestimento dos divert\u00edculos dixestivos. A asociaci\u00f3n cleptopl\u00e1stica de maior duraci\u00f3n que se co\u00f1ece nestes animais dura ata 10 meses e d\u00e1se en \"Elysia chlorotica\", que toma os seus cloroplastos das algas \"Vaucheria litorea\" que come, e os almacena no revestimento do seu tubo dixestivo. Cando estes moluscos en estado xuvenil se alimentan de algas, eliminan todo o contido celular destas ag\u00e1s os cloroplastos. Os cloroplastos son fagocitados polas c\u00e9lulas dixestivas dos seus t\u00fabulos dixestivos moi ramificados e aprov\u00e9itanse dos produtos da fotos\u00edntese que estes producen.\nEndosimbiose de c\u00e9lulas enteiras.\nC\u00f3mpre distinguir entre a cleptoplastia (endosimbiose s\u00f3 dun org\u00e1nulo, o cloroplasto) da endosimbiose de c\u00e9lulas enteiras, que se d\u00e1 por exemplo no ciliado \"Paramecium bursaria\" que mant\u00e9n no seu interior algas do x\u00e9nero \"Chlorella\" (as c\u00e9lulas enteiras), ou nos corais ou nos moluscos nudibranquios como \"Pteraeolidia ianthina \", que mante\u00f1en no seu interior zooxantelas enteiras. (Ver endosimbiose)."}
{"id": "213239", "revid": "1888", "url": "https://gl.wikipedia.org/wiki?curid=213239", "title": "Jacobo Varela de Limia", "text": "Jacobo Varela de Limia Men\u00e9ndez, nado en Santiago de Compostela en 1878 e finado en Santiago de Compostela o 2 de febreiro de 1935, foi un avogado, xornalista e pol\u00edtico galego.\nTraxectoria.\nFillo de Jos\u00e9 Varela L\u00f3pez de Limia e C\u00e1ndida Men\u00e9ndez Jove-Huergo. Estudou Dereito na Universidade de Santiago de Compostela e doutorouse na Universidade de Madrid. Exerceu a avogac\u00eda en Santiago de Compostela e foi concelleiro. Foi director de \"Diario de Galicia\" e \"El Ideal Gallego\", posto que abandonou para ser catedr\u00e1tico de Dereito da Universidade de Santiago de Compostela. Impulsou numerosos sindicatos agr\u00edcolas confesionais e fundou a Federaci\u00f3n Cat\u00f3lica Agraria da diocese de Santiago de Compostela, da que foi presidente. Desempe\u00f1ou o cargo de tesoureiro da Confederaci\u00f3n Nacional Cat\u00f3lica Agraria en Madrid (1921-1924). Vinculado ao maurismo, na ditadura de Primo de Rivera foi gobernador civil de Lugo (1923-1926). Presidiu a Uni\u00f3n Regional de Federaciones Cat\u00f3licas Agrarias e o matadoiro do Porri\u00f1o. Adscribiuse ao grupo da Democracia Cristi\u00e1 e ao secretariado de Galicia en Madrid. Publicou en 1918 o folleto rexionalista conservador \"Orientaciones regionalistas\" e presentou o relatorio \"La cooperaci\u00f3n en la producci\u00f3n\" no I Congreso Nacional Cerealista de Valladolid (1926)."}
{"id": "213240", "revid": "27155", "url": "https://gl.wikipedia.org/wiki?curid=213240", "title": "Cleptoplasto", "text": ""}
{"id": "213241", "revid": "89787", "url": "https://gl.wikipedia.org/wiki?curid=213241", "title": "SU Agen Lot-et-Garonne", "text": "O Sporting Union Agen Lot-et-Garonne \u00e9 un equipo profesional franc\u00e9s de rugby, localizado na cidade de Agen, que \u00e9 a capital do departamento de Lot e Garona, en Aquitania. O club foi fundado no ano 1908, e dende ent\u00f3n ten sido un dos principais equipos do m\u00e1ximo campionato ligueiro de rugby no pa\u00eds, acadando un total de 8 t\u00edtulos. O equipo xoga os seus encontros como local no Stade Alfred Armandie, que conta con capacidade para acoller a 14.000 seareiros. As cores cl\u00e1sicas do club son o azul e o branco.\nPalmar\u00e9s.\nSU Agen levaba dende os anos 1920 competindo no m\u00e1ximo nivel do rugby franc\u00e9s, o Top 14, ata que perdeu a categor\u00eda en 2007. O equipo acadou de novo o ascenso en 2010. \n1929/30, 1944/45, 1961/62, 1964/65, 1965/66, 1975/76, 1981/82, 1987/88\n1932, 1963, 1983, 1992\n2009/2010\nEn 1998 o SU Agen disputou a final da European Challenge Cup, a segunda competici\u00f3n continental, caendo por 43 a 5 fronte a US Colomiers. Foi a s\u00faa \u00fanica final europea."}
{"id": "213242", "revid": "12452", "url": "https://gl.wikipedia.org/wiki?curid=213242", "title": "SU Agen", "text": ""}
{"id": "213244", "revid": "98629", "url": "https://gl.wikipedia.org/wiki?curid=213244", "title": "Liga Nacional de H\u00f3ckey sobre Xeo 2011-12", "text": "A tempada 2011-12 da Superliga Espa\u00f1ola foi a 38\u00aa edici\u00f3n da m\u00e1xima competici\u00f3n de h\u00f3ckey sobre xeo do Estado espa\u00f1ol e nela participaron seis equipos. O campi\u00f3n foi o CH Jaca tras derrotar na final ao CG Puigcerd\u00e0 por tres partidos a un, conseguindo as\u00ed o seu 11\u00ba t\u00edtulo e ampliando as\u00ed a diferenza respecto do segundo equipo m\u00e1is laureado, o CH Txuri-Urdin donostiarra.\nSistema de competici\u00f3n.\nNa liga regular, cada un dos seis equipos disputou 20 partidos (xogando catro partidos contra cada un dos seus opo\u00f1entes). Os catro primeiros equipos ao finalizar a liga regular se clasifican para os \"playoffs\". Unha vitoria no tempo regulamentario na liga regular pr\u00e9miase con 3 puntos, mentres que unha vitoria no tempo extra ou nos penaltis \u00e9 recompensada con 2 puntos, por unha derrota no tempo extra ou nos penaltis o equipo recibe un punto, mentres que a derrota no tempo regulamentario non d\u00e1 ning\u00fan punto."}
{"id": "213247", "revid": "23204", "url": "https://gl.wikipedia.org/wiki?curid=213247", "title": "Franco Ferrarotti", "text": "Franco Ferrarotti, nado en Palazzolo Vercellese o 7 de abril de 1926, \u00e9 un soci\u00f3logo italiano, profesor em\u00e9rito da Universidade La Sapienza de Roma.\nTraxectoria.\nDoutorouse en filosof\u00eda na Universidade de Tur\u00edn en 1950, cunha tese sobre a sociolox\u00eda de Thorstein Veblen\", fundou co seu amigo Nicola Abbagnano en 1951 \"Quaderni di Sociologia\", e logo en 1967 a revista \"La critica sociologica\", da que \u00e9 director.&lt;br&gt;\nColaborador de Adriano Olivetti desde 1948 foi deputado polo Movimento Comunit\u00e0 como independente no parlamento, desde novembro de 1959, logo da marcha de Olivetti da c\u00e1mara, ata 1963.&lt;br&gt;\nEntre 1957 e 1962 foi director de proxectos sociais da OCDE en Par\u00eds.&lt;br&gt; No ano 1961 obtivo a primeira praza de sociolox\u00eda en Italia , en La Sapienza, polo que est\u00e1 considerado o decano da sociolox\u00eda italiana.&lt;br&gt;\nParticularmente atento aos movementos sociais e aos problemas da sociedade industrial, \u00e9 o divulgador da aplicaci\u00f3n dunha metodolox\u00eda de tipo cualitativo no \u00e1mbito sociol\u00f3xico.&lt;br&gt;\nNos anos cincuenta e sesenta dirixiu unha serie de investigaci\u00f3ns sobre o sindacalismo, a transformaci\u00f3n do traballo, a comunidade, a sociolox\u00eda urbana."}
{"id": "213248", "revid": "89787", "url": "https://gl.wikipedia.org/wiki?curid=213248", "title": "Ramana Maharshi", "text": "Ramana Maharshi, nado como Venkataraman Iyer o 30 de decembro de 1879 e finado o 14 de abril de 1950, foi un dos mestres espirituais hindu\u00edstas m\u00e1is co\u00f1ecidos e respectados do s\u00e9culo XX.\nNado no seu dunha familia Brahmin de Tamil Nadu, abandonou o fogar no que viv\u00eda co seu t\u00edo pouco despois de experimentar o que m\u00e1is tarde describir\u00eda coma \"a liberaci\u00f3n\" (Moksa), cando contaba dezaseis anos. Foi en tren ata Tiruvannamalai, a render culto \u00e1 monta\u00f1a sagrada que preside a vila, Arunachala, e que sempre considerou coma o seu mestre (Guru), e nunca m\u00e1is abandonou o lugar ata a s\u00faa morte, \u00e1 idade de setenta anos.\nEnsinanzas.\nSilencio.\nRamana sempre mantivo que a forma m\u00e1is pura da s\u00faa ensinanza era transmitida en silencio, por\u00e9n respond\u00eda decote \u00e1s preguntas que os diferentes visitantes lle fac\u00edan referentes \u00e1 natureza da realidade \u00faltima.\nEste m\u00e9todo de ensinanza ten sido comparado co de Dakshinamurti: Shiva baixo a aparencia dun asc\u00e9tico que ensina a trav\u00e9s do silencio.\nAutoindagaci\u00f3n.\nA autoindagaci\u00f3n (self-enquiry) consiste na atenci\u00f3n e reflexi\u00f3n constante no \u201ceu\u201d ou \u201ceu son\u201d.\nRamana advert\u00eda sobre o erro consistente en practicar a autoindagaci\u00f3n como exercicio intelectual. Cando \u00e9 levada \u00e1 pr\u00e1ctica de xeito correcto, a autoindagaci\u00f3n leva a fixar a atenci\u00f3n intensamente na sensaci\u00f3n \u201ceu\u201d, sen pensar. A atenci\u00f3n debe manterse fixa no \u201ceu\u201d ata que o \u201ceu\u201d desapareza e o Brahman sexa realizado.\nRamana Maharshi: \u201cOnde aparece o \u201ceu\u201d? Busca dentro de ti, ent\u00f3n o \u201ceu\u201d desaparece. Isto \u00e9 o que procura a sabedor\u00eda\u201d.\nBhakti.\nManti\u00f1a o Maharshi que o xeito m\u00e1is efectivo de acadar a liberaci\u00f3n (Moksa) era a autoindagaci\u00f3n, mais non descartaba outros m\u00e9todos de aproximaci\u00f3n ao Ser (Brahman), coma o Karma Ioga ou o Bhakti Ioga: a total entrega ao Guru."}
{"id": "213249", "revid": "88215", "url": "https://gl.wikipedia.org/wiki?curid=213249", "title": "Primeiro ministro de Mozambique", "text": "Esta \u00e9 a lista de primeiros ministros de Mozambique desde a independencia do pa\u00eds en 1975."}
{"id": "213250", "revid": "54336", "url": "https://gl.wikipedia.org/wiki?curid=213250", "title": "Ver\u00f3nica", "text": "A Ver\u00f3nica, segundo a tradici\u00f3n cristi\u00e1, foi a muller que, durante o Viacrucis, tendeu a Cristo un \"veo\", \"lenzo\" ou \"pano\" (o \"pano da Ver\u00f3nica\", \"lenzo da Ver\u00f3nica\" ou \"veo da Ver\u00f3nica\") para que enxugara a suor e o sangue. Na tea quedaron milagrosamente impresas as facci\u00f3ns do Redentor (o \"Santo Rostro\" ou a \"Santa Face\").\nAd\u00f3itase renderlle culto pola s\u00faa vinculaci\u00f3n coa figura de Cristo, e \u00e9 moi com\u00fan a s\u00faa representaci\u00f3n pict\u00f3rica ou escult\u00f3rica portando o pano. En ocasi\u00f3ns, o personaxe da Ver\u00f3nica identif\u00edcase co da Hemorro\u00edsa.\nO pano da Ver\u00f3nica ser\u00eda unha das reliquias que se consideran \"vera icon\"; ou sexa, verdadeiras imaxes de Cristo, como o Mandylion de Edesa, a Saba Santa de Tur\u00edn ou o Santo Sudario de Oviedo.\nEn catro lugares distintos cons\u00e9rvanse reliquias co\u00f1ecidas como o pano da Ver\u00f3nica: \nO paradoxo da multiplicidade de panos resolv\u00edase co recurso \u00e1 posibilidade de que a Ver\u00f3nica dobrara o pano d\u00faas veces antes de que o sangue de Xes\u00fas se secara, co que ser\u00edan catro as imaxes obtidas. Por\u00e9n a palabra grega \"tetradiplon\" (\"dobrado catro veces\") res\u00e9rvase para a denominaci\u00f3n do Mandylion de Edesa. Sinalouse a coincidencia de que nas lendas m\u00e1is antigas, a Ver\u00f3nica apareza citada como unha princesa de Edesa.\nA etimolox\u00eda do nome Ver\u00f3nica foi interpretada popularmente como proveniente do lat\u00edn \"vera icon\", 'imaxe verdadeira', pero \u00e9 m\u00e1is prob\u00e1bel que proceda do grego \u0392\u03b5\u03c1\u03b5\u03bd\u03af\u03ba\u03b7 (\"Berenice\"), forma dialectal macedonia de \u03a6\u03b5\u03c1\u03b5\u03bd\u03af\u03ba\u03b7 (\"Ferenice\"), \"portadora da vitoria\"."}
{"id": "213251", "revid": "15490", "url": "https://gl.wikipedia.org/wiki?curid=213251", "title": "Mpraeso", "text": "Mpraeso \u00e9 unha cidade de Ghana, a capital do Distrito de Kwahu do Sur que forma parte da rexi\u00f3n hist\u00f3rica de Kwahu e administrativamente da Rexi\u00f3n Oriental, localizada a 367 metros sobre o nivel do mar e est\u00e1 arrodeada por forestas protexidas . A s\u00faa poboaci\u00f3n \u00e9 de 11.010 habitantes (2012). e \u00e9 famosa pola s\u00faa cer\u00e1mica, o descubrimento de bauxita preto da cidade en 1925 permitiu o desenvolvemento dunha industria mineira ao longo do r\u00edo Volta."}
{"id": "213252", "revid": "1093", "url": "https://gl.wikipedia.org/wiki?curid=213252", "title": "Woodland, California", "text": "Woodland \u00e9 unha cidade, sede do condado de Yolo en California, localizada a 15\u00a0km ao noroeste de Sacramento (California), formando parte da s\u00faa \u00e1rea metropolitana. A poboaci\u00f3n de Woodland era de 55.468 habitantes segundo o censo de 2010.\nXeograf\u00eda.\nWoodland at\u00f3pase nunha chaira do Val Central (California), co Yolo Bypass e o r\u00edo Sacramento ao leste e o Capay Valley e a Cadea Costeira , est\u00e1 no sueste do centro xeogr\u00e1fico do condado, e mais \u00e9 unha das cidades maiores ao norte de Sacramento ao longo da Interstate 5 ata Redding. O clima \u00e9 mediterr\u00e1neo, con ver\u00e1ns secos e calorosos e invernos fr\u00edos e relativamente h\u00famidos."}
{"id": "213253", "revid": "1987", "url": "https://gl.wikipedia.org/wiki?curid=213253", "title": "Fernando I de Habsburgo", "text": ""}
{"id": "213254", "revid": "54336", "url": "https://gl.wikipedia.org/wiki?curid=213254", "title": "Nosa Se\u00f1ora das Dores", "text": "A Virxe das Dores \u00e9 unha advocaci\u00f3n da Virxe Mar\u00eda. Tam\u00e9n \u00e9 co\u00f1ecida como Virxe da Amargura, Virxe da Piedade, Virxe das Angustias, Virxe da Caridade, Virxe da Soidade ou A Dolorosa. A s\u00faa festa \u00e9 o Venres de Dores ou o 15 de setembro.\nA \"Virxe das Dores\" aparece frecuentemente representada no momento da Piedade co seu fillo Xes\u00fas morto no seu colo, tralo Descendemento da cruz, e outras veces con expresi\u00f3n de desconsolo ao p\u00e9 da Cruz, sostendo sedente a coroa de espi\u00f1as do seu fillo.\nEn ocasi\u00f3ns, repres\u00e9ntase con sete espadas que lle traspasan o coraz\u00f3n en alusi\u00f3n \u00e1s sete dores:\nVeneraci\u00f3n.\nA s\u00faa imaxe \u00e9 procesionada durante a Semana Santa, sendo a patroa de numerosas localidades dos pa\u00edses de tradici\u00f3n cat\u00f3lica. \u00c9 moi venerada en Espa\u00f1a, Portugal, Panam\u00e1, M\u00e9xico e Colombia. En Galicia \u00e9 a patroa, entre outros lugares, de Escair\u00f3n, Lal\u00edn e Couto; ademais un consider\u00e1bel n\u00famero de romar\u00edas galegas fanse na honra da Virxe das Dores.\n\u00c9 patroa de Ecuador, Eslovaquia, do estado de Mississippi."}
{"id": "213255", "revid": "89787", "url": "https://gl.wikipedia.org/wiki?curid=213255", "title": "Ap\u00e9ndice vermiforme", "text": "O ap\u00e9ndice vermiforme (ou ap\u00e9ndice cecal) \u00e9 unha estrutura con forma de tubo pechado no extremo conectado ao intestino groso na zona do cego, a partir do cal se desenvolve embrioloxicamente. O ap\u00e9ndice est\u00e1 localizado preto da uni\u00f3n entre o intestino delgado e o groso.\nO termo \"vermiforme\" significa \"con forma de verme\".\nO ap\u00e9ndice \u00e9 unha estrutura presente nos animais do grupo dos Euarchontoglires e evolucionou independentemente nos marsupiais diprotodontos e \u00e9 moi variado en tama\u00f1o e forma.\nTama\u00f1o e localizaci\u00f3n nos humanos.\nComo media o ap\u00e9ndice humano mide uns 11\u00a0cm de lonxitude pero pode variar entre os 2 e os 20\u00a0cm. O di\u00e1metro do ap\u00e9ndice \u00e9 xeralmente de entre 7 e 8\u00a0mm. Est\u00e1 localizado no cuadrante inferior dereito do abdome, preto da fosa il\u00edaca. A\u00ednda que a posici\u00f3n no abdome da s\u00faa base \u00e9 bastante constante, a uns 2\u00a0cm por debaixo da v\u00e1lvula ileocecal, a localizaci\u00f3n do seu extremo pode variar desde estar situada por detr\u00e1s do cego (retrocecal, 74% dos caos) a estar na pelve ou ser extraperitoneal.\nA parede do ap\u00e9ndice ten todas as capas t\u00edpicas do intestino. Est\u00e1 engrosada pola gran cantidade de tecido linfoide que cont\u00e9n. A luz \u00e9 angulosa. Carece de \"villi\", pero ten criptas de Lieberk\u00fchn irregulares con algunhas c\u00e9lulas de Paneth e enteroend\u00f3crinas .\nO ap\u00e9ndice como \u00f3rgano vestixial.\nO ap\u00e9ndice humano considerouse tradicionalmente unha estrutura vestixial, a\u00ednda que isto actualmente \u00e9 discutido. Unha estrutura vestixial \u00e9 unha estrutura que perdeu todas ou moitas das s\u00faas funci\u00f3ns orixinais ao longo do proceso da evoluci\u00f3n, a\u00ednda que puido adquirir outras funci\u00f3ns. O ap\u00e9ndice vermiforme considerouse o resto reducido do gran cego que se encontraba nos antepasados remotos dos humanos. Est\u00e1 xeralmente presente nos Euarchontoglires (superorde de mam\u00edferos que incl\u00fae a roedores e primates) e evolucionou independentemente en marsupiais diprotodontos, monotremas, e \u00e9 moi diverso en canto \u00e1 s\u00faa forma e tama\u00f1o. O ap\u00e9ndice existe nos humanos e outros simios hominoideos e en diversos graos de desenvolvemento en varias especies de monos do Vello e Novo Mundo, pero non en todas.\nNo cego, que se encontra nos tractos dixestivos de moitos herb\u00edvoros actuais, viven bacterias mutualistas que axudan aos animais a dixerir as mol\u00e9culas de celulosa dos seus alimentos vexetais. Como o ser humano non ten unha cantidade significativa desas bacterias no seu cego e practicamente non pode dixerir a celulosa, o ap\u00e9ndice humano poder\u00eda considerarse unha estrutura vestixial. Esta \u00e9 a interpretaci\u00f3n tradicional, que xa formulara Charles Darwin. Iso non quere dicir que non adquirira outras funci\u00f3ns distintas da orixinal principal, como pode ser a inmunitaria, xa que cont\u00e9n tecido linfoide. Nas secci\u00f3ns seguintes expl\u00edcanse as funci\u00f3ns que se cre pode desempe\u00f1ar o ap\u00e9ndice humano.\n Por\u00e9n, un estudo de 2013 non atopou correlaci\u00f3n entre a dieta e a forma do cego co tama\u00f1o e presenza do ap\u00e9ndice. Segundo este estudo o ap\u00e9ndice debe ter un valor adaptativo para as especies independentemente da s\u00faa funci\u00f3n dixestiva, e o seu tama\u00f1o est\u00e1 positivamente correlacionado co tama\u00f1o do cego, o que contrad\u00ed boa parte da explicaci\u00f3n dada por Darwin. O ap\u00e9ndice ter\u00eda evolucionado nos distintos clados unhas 32 veces e ter\u00edase perdido 6 veces. Os autores indican que \"a historia evoutiva desta estrutura anat\u00f3mica actualmente non est\u00e1 resolta\".\nPosibles funci\u00f3ns.\nTecido linfoide con funci\u00f3n inmunitaria.\nNos adultos o ap\u00e9ndice act\u00faa como un dos tecidos linfoides do sistema linf\u00e1tico, concretamente do chamado GALT. Est\u00e1 comprobado que o ap\u00e9ndice \u00e9 rico en c\u00e9lulas linfoides que loitan contra as infecci\u00f3ns, polo que colabora na funci\u00f3n inmunitaria. De todos modos, esta funci\u00f3n non \u00e9 esencial, xa que a extirpaci\u00f3n do ap\u00e9ndice non produce unha perda da funci\u00f3n inmunitaria nin efectos secundarios significativos . En realidade, o ap\u00e9ndice simplemente colabora coa s\u00faa cota correspondente \u00e1 funci\u00f3n do sistrema linf\u00e1tico no seu conxunto, igual que o fan o resto dos tecidos linf\u00e1ticos. A presenza de tecido linfoide nas estruturas cecais consid\u00e9rase un car\u00e1cter ancestral.\nSecreci\u00f3n end\u00f3crina.\nO ap\u00e9ndice adulto, igual que outras partes do intestino, cont\u00e9n algunhas c\u00e9lulas enteroend\u00f3crinas. Tam\u00e9n se suxeriu que o ap\u00e9ndice ten unha funci\u00f3n end\u00f3crina nos fetos. Nos ap\u00e9ndices de fetos de 11 semanas at\u00f3panse c\u00e9lulas end\u00f3crinas que poder\u00edan contribu\u00edr a mecanismos de control biol\u00f3xico (homeost\u00e1ticos) durante o desenvolvemento prenatal.\nMantemento da flora intestinal.\nAlg\u00fans cient\u00edficos propuxeron recentemente que o ap\u00e9ndice pode conter colonias de bacterias protectoras que son beneficiosas para a funci\u00f3n do colon humano.\nWilliam Parker, Randy Bollinger, e colegas da Universidade de Duke propuxeron que o ap\u00e9ndice serve como refuxio para as bacterias beneficiosas da flora normal intestinal cando certas enfermidades eliminan ditas bacterias do resto do intestino. Esta proposta bas\u00e9ase nunha nova comprensi\u00f3n de como o sistema inmunitario axuda ao crecemento da flora bacteriana beneficiosa, en combinaci\u00f3n con moitas caracter\u00edsticas do ap\u00e9ndice, como a s\u00faa arquitectura, locaclizaci\u00f3n xusto debaixo da v\u00e1lvula por onde fl\u00faen os residuos e xermes procedentes do intestino delgado, e a s\u00faa asociaci\u00f3n con grandes cantidades de tecido linfoide. A\u00ednda que investigaci\u00f3ns realizadas no Winthrop University-Hospital mostraron que os individuos co ap\u00e9ndice extirpado ti\u00f1an unha probabilidade catro veces maior de sufrir recorrencia de infecci\u00f3n por \"Clostridium difficile\", outras investigaci\u00f3ns mostraron que hai un grao significativamente maior de infecci\u00f3n por \"C. difficile\" entre a xente con ap\u00e9ndice, e m\u00e1is do 80% das infecci\u00f3ns te\u00f1en lugar en pacientes cun ap\u00e9ndice intacto .\nEsta funci\u00f3n de refuxio para as bacterias da flora intestinal pode ser \u00fatil en pa\u00edses sen unha sanidade moderna, onde a diarrea \u00e9 prevalente. A diarrea \u00e9 unha causa importante de morte nos pa\u00edses en desenvolvemento econ\u00f3mico, e puido ter sido unha importante presi\u00f3n evolutiva nas poboaci\u00f3ns humanas no pasado.\nEnfermidades.\nAs enfermidades m\u00e1is com\u00fans do ap\u00e9ndice humano son a apendicite e os tumores cancerosos. O c\u00e1ncer de ap\u00e9ndice sup\u00f3n 1 de cada 200 casos de tumores malignos gastrointestinais. En raros casos est\u00e1n presentes tam\u00e9n adenomas.\nA apendicite \u00e9 unha inflamaci\u00f3n do ap\u00e9ndice. Produce dor no centro do abdome pouco localizado. Consonte progresa a inflamaci\u00f3n, a dor empeza a localizarse m\u00e1is claramente no cuadrante inferior dereito, e o peritoneo empeza a inflamarse, orixinando peritonite. Aparece unha dor no chamado punto de McBurney, situado a 1/3 do cami\u00f1o ao longo dunha li\u00f1a que vaia desde a espi\u00f1a il\u00edaca superior anterior ao embigo. A febre e a resposta inmunitaria caracterizan tam\u00e9n \u00e1 apendicite.\nO tratamento habitual da apendicite require a extirpaci\u00f3n do ap\u00e9ndice inflamado ou apendicectom\u00eda por laparotom\u00eda ou laparoscopia. Se non e trata pode romper orixinando peritonite, seguida de shock e, se non se trata rapidamente, a morte..\nOutros usos.\nO ap\u00e9ndice util\u00edzase para a construci\u00f3n dun conduto urinario eferente nunha operaci\u00f3n cir\u00farxica denominada procedemento de Mitrofanoff, que se realiza a pacientes con vexiga neurox\u00e9nica.\nO ap\u00e9ndice util\u00edzase tam\u00e9n como un medio para acceder ao colon en nenos con intestinos paralizados ou problemas importantes no esf\u00ednter rectal. O ap\u00e9ndice s\u00e1case pola superficie da pel e apl\u00edcase un cat\u00e9ter e unha disoluci\u00f3n para baleirar o colon. Ver http://www.healthpoint.co.nz/default,169125.sm;jsessionid=1CD66A058B10550C51041E477C8E7075"}
{"id": "213256", "revid": "88215", "url": "https://gl.wikipedia.org/wiki?curid=213256", "title": "Eurocopa de F\u00fatbol Polonia/Ucra\u00edna 2012 - Fase final", "text": "A fase final da Eurocopa da UEFA 2012, celebrada en Polonia e Ucra\u00edna, enfrontou aos campi\u00f3ns e subacampi\u00f3ns dos diferentes grupos da fase de grupos. As\u00ed pois, dous equipos de cada grupo, dun total de oito, enfrontaranse nunha primeira rolda a partido \u00fanico, pasando os vencedores do mesmo \u00e1s semifinais. Posteriormente xogouse a final cos dous equipos vencedores de cada unha das semifinais, e , resultando os primeiros campi\u00f3ns tras vencer na final por 4 a 0."}
{"id": "213257", "revid": "98629", "url": "https://gl.wikipedia.org/wiki?curid=213257", "title": "Goran Juri\u0107", "text": "Goran Juri\u0107, nado en Mostar (Bosnia e Hercegovina) o 5 de febreiro de 1963, \u00e9 un exfutbolista croata. Xogaba de defensa e foi internacional coas selecci\u00f3ns de Iugoslavia e Croacia.\nTraxectoria.\nNa s\u00faa Iugoslavia natal xogou no FK Vele\u017e Mostar e o Estrela Vermella de Belgrado, no ano 1991 recalar\u00eda na Liga espa\u00f1ola, no Real Club Celta de Vigo.\nTras d\u00faas moi boas tempadas no lateral esquerdo en Vigo nas que o Celta tentaba escapar do descenso a Segunda Divisi\u00f3n, no ano 1993 unha an\u00e1lise rutineira descubr\u00edalle unha diabetes tipo I (insulino-dependiente).\nEste problema de sa\u00fade forzouno a abandonar o Celta pese a ter a\u00ednda dous anos m\u00e1is de contrato, a\u00ednda que non deixar\u00eda o f\u00fatbol, volvendo a Iugoslavia a xogar en Zagreb e participando no Mundial de F\u00fatbol Francia 1998 coa s\u00faa selecci\u00f3n ou incluso xogar alg\u00fans anos no Xap\u00f3n.\nRetirar\u00edase no ano 2003 no NK Z\u00e1greb, con 40 anos de idade, dez anos despois de t\u00e9rselle diagnosticada a diabetes."}
{"id": "213258", "revid": "13119", "url": "https://gl.wikipedia.org/wiki?curid=213258", "title": "AKB", "text": ""}
{"id": "213259", "revid": "89787", "url": "https://gl.wikipedia.org/wiki?curid=213259", "title": "Vicente Riestra Calder\u00f3n", "text": "Vicente Riestra Calder\u00f3n, nado en Pontevedra en 1885 e finado na mesma cidade o 4 de outubro de 1967, foi un enxe\u00f1eiro e pol\u00edtico galego.\nTraxectoria.\nFillo de Jos\u00e9 Riestra L\u00f3pez, I marqu\u00e9s de Riestra, deputado e senador, e da s\u00faa segunda muller Mar\u00eda Calder\u00f3n Ozores, e irm\u00e1n do tam\u00e9n deputado Raimundo Riestra Calder\u00f3n. Enxe\u00f1eiro industrial. Foi elixido deputado do Congreso dos Deputados de Espa\u00f1a polo distrito da Estrada durante as cinco \u00faltimas lexislaturas da Restauraci\u00f3n (1916-1923). No franquismo foi Subsecretario de Presidencia do Goberno e conselleiro do Banco de Espa\u00f1a. Militou na Orde Terceira Franciscana e Acci\u00f3n Cat\u00f3lica.\nVida persoal.\nCasou o 29 de setembro de 1910 con Isidora Peinador Est\u00e9vez, filla de Ram\u00f3n Peinador Vela, propietario do Balneario de Mondariz, e foi pai de Mar\u00eda del Carmen, Ram\u00f3n, Jos\u00e9 Mar\u00eda, Isidora, Santiago, Jorge, Beatriz e Milagros Riestra Peinador."}
{"id": "213260", "revid": "115529", "url": "https://gl.wikipedia.org/wiki?curid=213260", "title": "Robert Lewandowski", "text": "Robert Lewandowski, nado en Varsovia o 21 de agosto de 1988, \u00e9 un futbolista polaco. Xoga de dianteiro e o seu club actual \u00e9 o FC Barcelona da Liga Santander. Anteriormente, xogou no Delta Warsaw, Legia Warszawa II, Znicz Pruszk\u00f3w, Lech Pozna\u0144, Borussia Dortmund e Bayern M\u00fcnchen. Ademais, \u00e9 internacional na selecci\u00f3n de Polonia."}
{"id": "213261", "revid": "19415", "url": "https://gl.wikipedia.org/wiki?curid=213261", "title": "H\u00e4meenlinnan Pallokerho", "text": "O H\u00e4meenlinnan Pallokerho, frecuentemente abreviado como HPK, \u00e9 un equipo profesional de h\u00f3ckey sobre xeo da cidade de H\u00e4meenlinna (Finlandia). Actualmente compite na m\u00e1xima competici\u00f3n do h\u00f3ckey sobre xeo fin\u00e9s, a SM-liiga, competici\u00f3n que ga\u00f1ou nunha ocasi\u00f3n (2006. Foi fundado en 1929 e o seu nome completo \u00e9 \"HPK-Edustusj\u00e4\u00e4kiekko Ry\", e \u00e1s veces prom\u00f3vese como os \"Cabaleiros do H\u00f3ckey\", co logo representando un cabaleiro enmascarado cun casco. Xoga os seus partidos como local no H\u00e4meenlinnan j\u00e4\u00e4halli, un pavill\u00f3n con capacidade para 5.360 espectadores."}
{"id": "213262", "revid": "98629", "url": "https://gl.wikipedia.org/wiki?curid=213262", "title": "Antonio Riestra del Moral", "text": "Antonio Riestra del Moral, nado en Pontevedra o 26 de outubro de 1909 e finado en Madrid o 29 de outubro de 1984, foi un avogado, militar e pol\u00edtico galego.\nTraxectoria.\nFoi Alf\u00e9rez Provisional na Guerra civil. Sucedeu ao seu pai Raimundo Riestra Calder\u00f3n, que fora deputado por Redondela, no marquesado de Riestra. Procurador en Cortes por ser Consejero Nacional nato como Delegado Nacional do Servizo Exterior, durante a I Legislatura (1943-1946). Repite cargo como Consejero Nacional designado polo Xefe do Estado, o ditador Francisco Franco, durante a II Lexislatura (1943-1946).\nSecretario en funci\u00f3ns do Instituto de Estudios Pol\u00edticos e Delegado Nacional do Servizo Exterior de Falange Espa\u00f1ola.\nDurante a segunda guerra mundial como Delegado Nacional do Servizo Exterior fixo chegar ao reitorado da Universidade de Santo Tom\u00e1s en Manila un texto do SEU felicit\u00e1ndoo pola entrada de tropas americanas \"liberando a ese pueblo del dominio de una potencia asi\u00e1tica\".\nA s\u00faa tarefa \u00e1 fronte do Instituto de Estudios Pol\u00edticos supuxo o abandono de posici\u00f3ns fascistas totalitarias, defendidas por Pedro La\u00edn Entralgo \"para avanzar hacia posiciones nacionalistas espa\u00f1olas en las que s\u00f3lo hay cabida para los pensadores hispanos antimaquiav\u00e9licos del Siglo de Oro, y de la tradici\u00f3n nacional corporativa\", comezando a dar relevancia a autores m\u00e1is pr\u00f3ximos ao monarquismo autoritario na li\u00f1a de Eugenio Vegas Latapi\u00e9.\nMembro do V Consello Nacional de Falange Espa\u00f1ola Tradicionalista y de las JONS, creado por Decreto de 9 de maio de 1952.\nEn xu\u00f1o de 1964 forma parte do X Consello Nacional de Falange Espa\u00f1ola Tradicionalista y de las JONS, como conselleiro de libre designaci\u00f3n polo Xefe do Estado, o ditador Francisco Franco."}
{"id": "213263", "revid": "23204", "url": "https://gl.wikipedia.org/wiki?curid=213263", "title": "Gran Premio de M\u00f3naco de 1989", "text": "O Gran Premio de M\u00f3naco de 1989 foi unha carreira de F\u00f3rmula Un celebrada o 7 de maio de 1989 no Circu\u00edto de M\u00f3naco en Monte Carlo, M\u00f3naco. Foi a terceira carreira do Campionato do Mundo de pilotos de .\nResumo da carreira.\nFerrari decidiu non presentar un segundo coche para substitu\u00edr a Gerhard Berger, que resultou ferido nun accidente en Imola. Tyrrell ti\u00f1a uns novos coches que parec\u00edan prometedores. Ayrton Senna estaba na pole cun segundo sobre o seu compa\u00f1eiro de equipo Alain Prost, e Thierry Boutsen compart\u00eda a segunda fila co sorprendentemente competitivo Brabham de Martin Brundle. Nigel Mansell, foi seguido polo quinto Derek Warwick, Riccardo Patrese, Stefano Modena, Alex Caffi e Andrea De Cesaris. O equipo Coloni conseguiu clasificar os seus dous coches nunha carreira por \u00fanica vez, o que permitiu pilotar a Pierre-Henri Raphanel para facer o seu debut nun Gran Premio. No inicio Senna sa\u00edu con brillantez e Prost non puido facer nada. Os McLaren adiant\u00e1ronse na pista como de costume, mentres que detr\u00e1s deles os Williams ti\u00f1an todo tipo de problemas, xa que ambos Boutsen e Patrese tiveron que deterse debido as novas \u00e1s traseiras. Nigel Mansell abandonou na volta 30 con problemas na caixa de cambios do seu Ferrari. un dos temas de conversaci\u00f3n da carreira chegou na volta 33, cando De Cesaris intentou pasar a Nelson Piquet na pinza de Loews. Produciuse o predicible accidente e os dous pilotos intercambiaron algunhas palabras, amais de causaren un grande atoamento de tr\u00e1fico. Brundle \u00eda ben ata que tivo que parar por culpa da bater\u00eda caendo ata o s\u00e9timo posto. Senna continuou dominando, Prost demor\u00e1rase no incidente de Piquet-De Cesaris, e ga\u00f1ou o seu segundo Gran Premio de M\u00f3naco por diante de Prost. Isto a pesar de que Senna perdera a primeira e a segunda marcha durante a carreira e disimulou da mellor maneira para que Prost non se decatase e o presionase para tomar a dianteira. M\u00f3dena terminou en terceiro lugar, anotando os seus primeiros puntos na F\u00f3rmula Un e o \u00faltimo podio de Brabham. Alex Caffi, Michele Alboreto, e Brundle, que logrou \u00e1 sexta posici\u00f3n na \u00faltima volta como consecuencia da retirada de Ivan Capelli, completaron as posici\u00f3ns puntuables. Caffi logrou os primeiros puntos tanto para el como para seu Dallara."}
{"id": "213264", "revid": "19415", "url": "https://gl.wikipedia.org/wiki?curid=213264", "title": "Oulun K\u00e4rp\u00e4t", "text": "O Oulun K\u00e4rp\u00e4t \u00e9 un equipo profesional de h\u00f3ckey sobre xeo da cidade de Oulu (Finlandia), \u00e9 propiedade de \"K\u00e4rpp\u00e4-s\u00e4\u00e4ti\u00f6\" (\"Fundaci\u00f3n K\u00e4rpp\u00e4\"). Foi fundado en 1946 e actualmente compite na m\u00e1xima categor\u00eda do h\u00f3ckey sobre xeo fin\u00e9s, a SM-liiga, competici\u00f3n que ga\u00f1ou en sete ocasi\u00f3ns (1981, 2004, 2005, 2007, 2008, 2014 e 2015).\nXogadores.\nCapit\u00e1ns do equipo.\nOs diferentes xogadores que te\u00f1en sido capit\u00e1ns do equipo ao longo da s\u00faa historia son:\nAdestradores.\nDende que o Oulun K\u00e4rp\u00e4t ascendera por primeira vez \u00e1 SM-liiga na tempada 1977-78 varios adestradores pasaron polo banco do equipo de Ostrobotnia do Norte cando este se encontraba na m\u00e1xima categor\u00eda do h\u00f3ckey sobre xeo fin\u00e9s:"}
{"id": "213265", "revid": "7523", "url": "https://gl.wikipedia.org/wiki?curid=213265", "title": "Estadio Jos\u00e9 Alvalade", "text": ""}
{"id": "213266", "revid": "89787", "url": "https://gl.wikipedia.org/wiki?curid=213266", "title": "Leandra Leal", "text": "Leandra Rodrigues Leal Braz e Silva, nada no R\u00edo de Xaneiro o 8 de setembro de 1982, \u00e9 unha actriz brasileira."}
{"id": "213267", "revid": "1987", "url": "https://gl.wikipedia.org/wiki?curid=213267", "title": "R\u00edo Avoca", "text": "O r\u00edo Avoca (en ingl\u00e9s \"River Avoca\", en irland\u00e9s \"Abhainn Abh\u00f3ca\", historicamente Abhainn Mh\u00f3r / Abhainn D\u00e9) \u00e9 un r\u00edo do Condado de Wicklow, Irlanda, que discorre enteiramente dentro do condado.\nNace de dous r\u00edos, o Avonmore (en irland\u00e9s \"Abhainn Mh\u00f3r\", \"r\u00edo grande\") e o Avonbeg (\"Abhainn Bheag\", \"r\u00edo pequeno\"). Estes \u00fanense nun punto denominado \"O Encontro das Augas\" (\"Meeting of the Waters\" - \"Cumar an d\u00e1 Uisce\"), un lugar de beleza singular, como recolle Thomas Moore nunha canci\u00f3n que lle dedica:\nA vila de Avoca at\u00f3pase no cami\u00f1o do r\u00edo.\nDesemboca no Mar de Irlanda en Arklow, onde se ensancha nun grande estuario.\nO val do Avoca pos\u00fae unha gran mina de cobre, e m\u00e1is r\u00edo abaixo estaba a f\u00e1brica de fertilizantes NET (pechada desde o 2002). Isto contrib\u00fae grandemente a que haxa contaminaci\u00f3n no curso baixo do r\u00edo.\nA li\u00f1a de ferrocarril Dubl\u00edn-Wexford (e Rosslare) cruza o val do Avoca, nun atallo do que \u00e9 a s\u00faa ruta principal bordeando a costa. A estrada R752 vai a car\u00f3n da beira oeste do Avoca, desde \"O Encontro\" at\u00e9 Arklow."}
