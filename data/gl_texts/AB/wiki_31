{"id": "117729", "revid": "89787", "url": "https://gl.wikipedia.org/wiki?curid=117729", "title": "Comarca de Alhama", "text": "A comarca de Alhama \u00e9 unha comarca andaluza, situada na parte occidental da provincia de Granada. Limita ao norte coa comarca de Loja, a Vega de Granada ao nordeste, o Valle de Lecr\u00edn ao leste, a Costa Tropical ao sueste, e coa comarca malague\u00f1a da Ajarqu\u00eda ao oeste.\nEn Andaluc\u00eda, as comarcas non constit\u00faen ningunha divisi\u00f3n territorial de car\u00e1cter administrativo, polo que non se encontran definidas mediante unha lei auton\u00f3mica.\nEl Temple.\nExisten outras versi\u00f3ns onde alg\u00fans dos municipios inclu\u00eddos nesta comarca formar\u00edan unha comarca diferenciada, denominada El Temple."}
{"id": "117731", "revid": "1131", "url": "https://gl.wikipedia.org/wiki?curid=117731", "title": "Agr\u00f3n, Granada", "text": "Agr\u00f3n \u00e9 un concello andaluz, pertencente \u00e1 provincia de Granada. Est\u00e1 situado na parte centro-oriental da comarca de Alhama, a uns 31 km dea capital provincial. Limita cos municipios de Ventas de Huelma, Esc\u00fazar, Alhend\u00edn, Jayena, Arenas del Rey e Cac\u00edn.\nA\u00ednda que a agricultura e gandar\u00eda sup\u00f3n, con diferenza, a maior parte da s\u00faa actividade econ\u00f3mica, o pobo foi berce do fundador de \"Pl\u00e1sticos Andaluc\u00eda de Granada\", empresa de \u00e9xito na provincia.\nTras a guerra civil espa\u00f1ola, produc\u00edronse tr\u00e1xicos sucesos nesta poboaci\u00f3n, ao unirse ao bando republicana, polo menos uns vinte mozos que loitaron durante meses at\u00e9 que foron abatidos."}
{"id": "117733", "revid": "5863", "url": "https://gl.wikipedia.org/wiki?curid=117733", "title": "Queixo de Murcia", "text": "O Queixo de Murcia \u00e9 un queixo de leite de cabra pasteurizada con denominaci\u00f3n de orixe protexida. Elab\u00f3rase en Espa\u00f1a, concretamente en todos os municipios da provincia de Murcia.\nA D.O. protexe a dous tipos de queixo. Por un lado est\u00e1 o queixo fresco, graxo, non madurado, con forma cil\u00edndrica dunha altura entre cinco e oito cent\u00edmetros e codia practicamente inexistente, mostrando o gravado de pleita. Por outro, o curado, que \u00e9 tam\u00e9n graxo, de pasta prensada e non cocida e que se presenta en forma de cilindro lixeiramente m\u00e1is alto, entre 7 e 9 cent\u00edmetros; a codia \u00e9 lisa e sen marcas."}
{"id": "117734", "revid": "89787", "url": "https://gl.wikipedia.org/wiki?curid=117734", "title": "Valor facial", "text": "O valor facial dos selos, as moedas e os billetes \u00e9 o valor que reciben estes, asignado pola entidade de emisi\u00f3n correspondente. Contrasta co valor nominal, que se refire xeralmente ao valor verdadeiro da moeda, do selo ou da acci\u00f3n (como coas moedas de curso legal).\nNo caso dos certificados com\u00fans, o valor nominal \u00e9 o valor nominal da acci\u00f3n. No caso da acci\u00f3n ordinaria, o valor nominal \u00e9 en gran parte simb\u00f3lico. No caso da acci\u00f3n preferida, os dividendos p\u00f3dense expresar como porcentaxe do valor nominal."}
{"id": "117735", "revid": "1410", "url": "https://gl.wikipedia.org/wiki?curid=117735", "title": "Al Biruni", "text": "Ab\u016b 'r-Raih\u0101n Muhammad ibn Ahmad al-B\u012br\u016bn\u012b (tam\u00e9n Alberuni; en \u00e1rabe: \u0623\u0628\u0648 \u0627\u0644\u0631\u064a\u062d\u0627\u0646 \u0627\u0644\u0628\u064a\u0631\u0648\u0646\u064a; en persa:\n\u0627\u0628\u0648\u0631\u06cc\u062d\u0627\u0646 \u0628\u06cc\u0631\u0648\u0646\u06cc) foi un matem\u00e1tico, astr\u00f3nomo, f\u00edsico, fil\u00f3sofo, astr\u00f3logo, viaxeiro, historiador e farmac\u00e9utico de finais do s\u00e9culo X e primeira metade do XI; un dos intelectuais m\u00e1is destacados do mundo isl\u00e1mico. Escribiu preto de 150 obras sobre historia, astronom\u00eda, astrolox\u00eda, matem\u00e1ticas e farmacolox\u00eda, das cales apenas sobreviviu unha quinta parte delas.\nTraxectoria.\nNaceu o 15 de setembro de 973 en Kath (Khwarazm actual Uzbekist\u00e1n, a\u00ednda que parte do Imperio persa naqueles tempos) e morreu en Gazni (no actual Afganist\u00e1n), o 13 de decembro de 1048.\nFoi disc\u00edpulo e amigo de Abu Nasr Mansur e mantivo unha relaci\u00f3n epistolar bastante intensa co fil\u00f3sofo e m\u00e9dico Avicena, as\u00ed como co historiador, fil\u00f3sofo e moralista Ibn Miskawayh. Era capaz de falar varios idiomas, entre os que se contan o grego, o hebreo, o sir\u00edaco e o b\u00e9rber, a\u00ednda que escribiu a s\u00faa obra en persa (a s\u00faa lingua materna) e \u00e1rabe. Acompa\u00f1ou a Mahmud de Ghazni nas s\u00faas campa\u00f1as militares na India, o que lle permitiu aprender s\u00e1nscrito e pr\u00e1crito e estudar a s\u00faa relixi\u00f3n e a s\u00faa filosof\u00eda, as\u00ed como escribir as \"Ta'rikh al-Hind\" (\"Cr\u00f3nicas da India\").\n\u00c1 idade de 17 anos foi capaz de calcular a latitude de Kath, grazas \u00e1 altitude m\u00e1xima acadada polo sol, e \u00e1 idade de 22 xa escribira varias obras curtas sobre a ciencia da cartograf\u00eda, que inclu\u00edan un m\u00e9todo para a proxecci\u00f3n dun hemisferio nun plano. \u00c1 idade de 27 os seus escritos inclu\u00edan temas como o estudo do paso do tempo (cronolox\u00eda) e os astrolabios, o sistema decimal, a astrolox\u00eda e a historia. Tam\u00e9n calculou o radio da esfera terrestre (non toda a humanidade pensaba ent\u00f3n que a terra fose plana) cun erro inferior ao 1% do seu valor medio actualmente aceptado; o mundo occidental non chegou a ter un resultado equivalente ata o s\u00e9culo XVI.\nFixo contribuci\u00f3ns matem\u00e1ticas en campos como:\nA\u00ednda que tam\u00e9n estudou e reflexionou sobre outros temas, o que queda reflectido en obras como:\nA\u00ednda que moitos pensan que tivo unha grande afecci\u00f3n pola astrolox\u00eda, da lectura das s\u00faas obras despr\u00e9ndese que non cr\u00eda tanto na \"ciencia\" como poder\u00eda intu\u00edrse dos t\u00edtulos das s\u00faas obras; antes ben, utilizouna como base para os seus estudos verdadeiramente cient\u00edficos. Foi un verdadeiro devoto do islam, pero non mostraba prexu\u00edzos contra os practicantes doutras relixi\u00f3ns ou prexu\u00edzos racistas.\nMoitas das ideas de Al-Biruni derivaron dos debates que mantivo con acad\u00e9micos do seu tempo. Por exemplo, fixo importantes observaci\u00f3ns sobre a natureza da luz e a calor que foron o resultado da s\u00faa longa correspondencia con Avicena. En realidade Al-Biruni non foi un grande innovador nin os seus escritos estaban cheos de teor\u00edas orixinais... as s\u00faas ideas est\u00e1n fundadas no m\u00e9todo experimental e na observaci\u00f3n. O seu don de linguas permitiulle ler de primeira man moitos tratados da \u00e9poca e a s\u00faa idea preclara do desenvolvemento evolutivo da ciencia convert\u00e9ronlle nun grande enciclopedista e erudito."}
{"id": "117736", "revid": "5312", "url": "https://gl.wikipedia.org/wiki?curid=117736", "title": "Fuefuki", "text": "Fuefuki (\u7b1b\u5439\u5e02, \u3075\u3048\u3075\u304d\u3057, \"Fuefuki-shi\") \u00e9 un concello xapon\u00e9s da prefectura de Yamanashi. Est\u00e1 situado \u00f3 sueste da rexi\u00f3n de Ch\u016bbu e \u00f3 nord\u00e9s da prefectura, no centro da illa de Honsh\u016b. A s\u00faa superficie \u00e9 de 201,92\u00a0km\u00b2, a poboaci\u00f3n \u00e9 de 70.975 habitantes (2009) e ten unha densidade de poboaci\u00f3n de 352 hab./km\u00b2.\nO concello de Fuefuki limita cos concellos de K\u014dfu, Fujikawaguchiko, \u014ctsuki, K\u014dsh\u016b e Yamanashi.\nHistoria.\nA cidade de Fuefuki foi fundada pola fusi\u00f3n de 5 concellos do distrito de Higashiyatsushiro e un concello do distrito de Higashiyamanashi o 12 de outubro de 2004. O 1 de agosto de 2006 o concello de \"Ashikawa\" do distrito de Higashiyatsushiro incorporouse \u00f3 concello de Fuefuki."}
{"id": "117737", "revid": "5312", "url": "https://gl.wikipedia.org/wiki?curid=117737", "title": "Tsuru", "text": "Tsuru (\u90fd\u7559\u5e02, \u3064\u308b\u3057, \"Tsuru-shi\") \u00e9 un concello da prefectura de Yamanashi no Xap\u00f3n. Est\u00e1 situado \u00f3 sueste da rexi\u00f3n de Ch\u016bbu e \u00f3 leste da prefectura, no centro da illa de Honsh\u016b. A s\u00faa superficie \u00e9 de 161,58\u00a0km\u00b2, a poboaci\u00f3n \u00e9 de 33.941 habitantes (2009) e ten unha densidade de poboaci\u00f3n de 210 h/km\u00b2.\nO concello de Tsuru limita cos concellos de Fujikawaguchiko, Nishikatsura, Fujiyoshida, Oshino, Yamanakako, D\u014dshi, Uenohara e \u014ctsuki.\nHistoria.\nA cidade de Tsuru foi fundada ap\u00f3s a fusi\u00f3n de 5 concellos do distrito de Minamitsuru no ano 1954."}
{"id": "117740", "revid": "5312", "url": "https://gl.wikipedia.org/wiki?curid=117740", "title": "\u014ctsuki", "text": "\u014ctsuki (\u5927\u6708\u5e02, \u304a\u304a\u3064\u304d\u3057, \"\u014ctsuki-shi\") \u00e9 un concello da prefectura de Yamanashi no Xap\u00f3n. Est\u00e1 situado \u00f3 sueste da rexi\u00f3n de Ch\u016bbu e \u00f3 leste da prefectura, no centro da illa de Honsh\u016b. A s\u00faa superficie \u00e9 de 280,30\u00a0km\u00b2, a poboaci\u00f3n \u00e9 de 29.092 habitantes (2009) e ten unha densidade de poboaci\u00f3n de 104 h/km\u00b2.\nO concello de \u014ctsuki limita cos concellos de Fuefuki, Fujikawaguchiko, Tsuru, Uenohara, Kosuge e K\u014dsh\u016b."}
{"id": "117741", "revid": "5312", "url": "https://gl.wikipedia.org/wiki?curid=117741", "title": "Uenohara", "text": "Uenohara (\u4e0a\u91ce\u539f\u5e02, \u3046\u3048\u306e\u306f\u3089\u3057, \"Uenohara-shi\") \u00e9 un concello da prefectura de Yamanashi no Xap\u00f3n. Est\u00e1 situado \u00f3 sueste da rexi\u00f3n de Ch\u016bbu e \u00f3 leste da prefectura, no centro da illa de Honsh\u016b. A s\u00faa superficie \u00e9 de 170,65\u00a0km\u00b2, a poboaci\u00f3n \u00e9 de 27.678 habitantes (2009) e ten unha densidade de poboaci\u00f3n de 162 h/km\u00b2.\nO concello de Uenohara limita cos concellos de Kosuge, \u014ctsuki, Tsuru, D\u014dshi (que son da prefectura de Yamanashi); Okutama, Hinohara (que son da prefectura de Toquio); e Sagamihara (este \u00faltimo \u00e9 da prefectura de Kanagawa).\nHistoria.\nA cidade de Uenohara foi fundada ap\u00f3s a fusi\u00f3n do concello da vila de Uenohara (\u4e0a\u91ce\u539f\u753a, \u3046\u3048\u306e\u306f\u3089\u307e\u3061, \"Uenohara-machi\") do distrito de Kitatsuru e do concello da aldea de Akiyama (\u79cb\u5c71\u6751, \u3042\u304d\u3084\u307e\u3080\u3089, \"Akiyama-mura\") do distrito de Minamitsuru o 13 de febreiro de 2005."}
{"id": "117742", "revid": "83328", "url": "https://gl.wikipedia.org/wiki?curid=117742", "title": "Aracne", "text": "Aracne (en grego antigo \u1f00\u03c1\u03ac\u03c7\u03bd\u03b7, \"ara\u00f1a\") na mitolox\u00eda grega era unha famosa traballadora dos labores de bordado que tivera por mestra a Palas (Atenea).\nMito.\nAracne era unha moza, filla de Idm\u00f3n. Viv\u00eda no Colofon e al\u00ed era unha famosa traballadora dos labores de bordado de tal xeito que recib\u00eda encargos de todas as partes do mundo e moitas visitas que contemplaban cheas de pracer as s\u00faas primorosas obras. Ao mirala tecer, nos seus movementos not\u00e1base que fora ensinada por Palas, malia que ela o negaba. A deusa, ofendida, desafiouna a un reto no que as d\u00faas ti\u00f1an que tecer e logo comparar as obras para ver cal era a mellor.\nPalas disfrazada de vella, foi onda Aracne e d\u00edxolle que rectificase, e que as\u00ed Palas perdonar\u00edaa. Aracne d\u00edxolle enfadada que se ti\u00f1a fillas que lle dese os consellos a elas, que ela non \u00eda rectificar, e que se de verdade quer\u00eda que rectificase porque non llo ped\u00eda a Palas. Ent\u00f3n Palas apartou a figura da vella e mostrouse. Cada unha colocouse nun lugar e comezaron a tecer. Terminado o traballo puido observarse como a creaci\u00f3n da deusa era bastante perfecta pero tam\u00e9n a de Aracne era dunha beleza sen par. Esta representara diversos episodios da mitolox\u00eda e era especialmente fermosa a representaci\u00f3n de Zeus e a choiva de ouro que a acompa\u00f1aba. Palas, que representara o esplendor dos deuses do Olimpo, non puido encontrar imperfecci\u00f3n algunha na obra e chea de envexa destru\u00eduna por completo. Posteriormente, segundo algunhas fontes, Aracne quedou presa nos s\u00e9culos e estivo a piques de morrer estrangulada. Segundo outra lenda, foi a propia Aracne a que intentou suicidarse chea de dor pola destruci\u00f3n da s\u00faa magn\u00edfica peza, pero Palas non o permitiu para convertela en ara\u00f1a conden\u00e1ndoa a tecer o resto da s\u00faa vida.\nInfluencias na arte.\nO mito de Aracne inspirou a Diego Vel\u00e1zquez para facer o seu cadro \"Las Hilanderas\"."}
{"id": "117743", "revid": "23204", "url": "https://gl.wikipedia.org/wiki?curid=117743", "title": "Neptuno (deus)", "text": "Neptuno, fillo de Saturno e Cibeles, en grego co\u00f1\u00e9ceselle como Poseid\u00f3n (fillo de Crono e Rea). Deus do mar, dos r\u00edos, dos lagos, das fontes e das illas que o rodean. O seu poder chegaba a todos os conf\u00edns da terra.\nS\u00edmbolos.\nOs seus s\u00edmbolos eran o tridente e o cabalo, nun principio, o tridente era a imaxe dos dentes e dos monstros mari\u00f1os, \u00e9 tam\u00e9n unha das armas m\u00e1is antigas de pesca.\nNo cristianismo \u00e9 o s\u00edmbolo de Cristo pescador de homes; as puntas simbolizan o poder de Deus sobre o pasado, o presente e o futuro. O cabalo \u00e9 o animal que simboliza os dous polos do cosmos, arriba e abaixo, e tam\u00e9n a forza de Deus sobre os humanos.\nAmores e fillos.\nNa busca de muller fixouse en Anfitrite, fermosa ninfa filla de Oc\u00e9ano, pero esta negouse a casar con algu\u00e9n de quen non estaba namorada, a\u00ednda que Neptuno sempre se mostraba afable e correcto. Por outra banda, a tristeza de Neptuno foi resolta por un xovial golfi\u00f1o que convenceu a Anfitrite da gloria e riquezas que obter\u00eda se casaba co deus do mar, e esta, finalmente, aceptou.\nA s\u00faa esposa moi cedo deulle un fillo, Titr\u00f3n. Tam\u00e9n foron descendentes seus o xigante Ori\u00f3n e Polifemo, que naceron das s\u00faas aventuras con ninfas de fontes e mananciais. Ademais, a s\u00faa relaci\u00f3n coa gorgona Medusa, d\u00e9bese \u00e1 aparici\u00f3n de Pegaso, o famoso cabalo alado.\nMitos relacionados.\nNeptuno, sendo novo, intentou conspirar contra Zeus, polo que este expulsouno do Olimpo e converteuno nun simple mortal. Nesta \u00e9poca traballou para levantar enormes diques que contiveran as ondas que cegaban ata Troia \u00e1s ordes de Laomedonte. Pouco tempo despois, reconciliouse con Zeus e traballou incansablemente pola ordenaci\u00f3n do mundo submarino que lle foi confiado. Neptuno desempe\u00f1a un papel importante en moitos mitos, como cando disputou con Atenea o padroado de Atenas.\nTam\u00e9n axudou, xunto con Apolo, a constru\u00edr a muralla da cidade de Troia en defensa do rei Laomedonte. Pero negouse a pagarlles o salario convido e Neptuno enviou un terrible monstro mari\u00f1o que devastou a cidade, estendendo o seu odio ata a guerra de Troia, cando tomou partido polos gregos."}
{"id": "117744", "revid": "5312", "url": "https://gl.wikipedia.org/wiki?curid=117744", "title": "Hokuto, Yamanashi", "text": "Hokuto (\u5317\u675c\u5e02, \u307b\u304f\u3068\u3057, \"Hokuto-shi\") \u00e9 un concello da prefectura de Yamanashi no Xap\u00f3n. Est\u00e1 situado \u00f3 sueste da rexi\u00f3n de Ch\u016bbu e \u00f3 noroeste da prefectura, no centro da illa de Honsh\u016b. A s\u00faa superficie \u00e9 de 602,89\u00a0km\u00b2, a poboaci\u00f3n de 47.385 habitantes (2009) e ten unha densidade de poboaci\u00f3n de 78,6 h/km\u00b2.\nO concello de Hokuto limita cos concellos de Minamiarupusu, Nirasaki, Kai, K\u014dfu (que son da prefectura de Yamanashi); Kawakami, Minamimaki, Chino, Fujimi e Ina (que son da prefectura de Nagano).\nHistoria.\nA cidade de Hokuto foi fundada no ano 2004 pola fusi\u00f3n de 7 concellos do distrito de Kitakoma (\"Nagasaka\", \"Takane\", \"\u014cizumi\", \"Hakush\u016b\", \"Mukawa\", \"Sutama\" e \"Akeno\"). No ano 2006 o concello de \"Kobuchisawa\" era o \u00fanico concello do distrito de Kitakoma naquel momento, e incorporouse ao concello de Hokuto, ent\u00f3n o distrito de Kitakoma desapareceu."}
{"id": "117745", "revid": "89787", "url": "https://gl.wikipedia.org/wiki?curid=117745", "title": "Saxo Grammaticus", "text": "Saxo Grammaticus, nado en Selandia aproximadamente entre o 1150 e o 1220, foi un historiador medieval dinamarqu\u00e9s de cuxa vida apenas hai datos. Atrib\u00faenselle os dezaseis libros de historia dinamarquesa da s\u00faa \u00e9poca, englobados baixo o t\u00edtulo \"Gesta Danorum\".\n\"Gesta Danorum\".\nNo prefacio de \"Gesta Danorum \"relata que o seu pai e av\u00f3 serviron baixo o rei Valdemar I de Dinamarca, como guerreiros, e que el mesmo servir\u00eda a Valdemar II de Dinamarca, dun modo m\u00e1is espiritual. O seu elegante lat\u00edn e os seus co\u00f1ecementos sobre a Antiga Roma, presentes fan supo\u00f1er que recibiu a s\u00faa educaci\u00f3n f\u00f3ra de Dinamarca, quizais nalgunha das grandes escolas eclesi\u00e1sticas de Francia.\nProbablemente foi a s\u00faa versi\u00f3n da saga do pr\u00edncipe dinamarqu\u00e9s Amled a que inspirou a Shakespeare para o seu \"Hamlet\"."}
{"id": "117747", "revid": "1131", "url": "https://gl.wikipedia.org/wiki?curid=117747", "title": "Serra Madre Oriental", "text": "A Serra Madre Oriental, en castel\u00e1n, Sierra Madre Oriental, \u00e9 unha cadea monta\u00f1osa do nordeste do M\u00e9xico que se estende ao longo de 1.000\u00a0km cara ao sur, desde Coahuila, a trav\u00e9s de Nuevo Le\u00f3n, o suroeste de Tamaulipas, San Luis Potos\u00ed e Hidalgo at\u00e9 ao norte dos estados de Puebla e Quer\u00e9taro, onde se une \u00e1 Sierra Madre Occidental e ao do M\u00e9xico central.\nO cumio m\u00e1is alto \u00e9 o Cerro Potos\u00ed, con 3.713 m de altitude. Outro dos puntos m\u00e1is elevados \u00e9 El Coahuil\u00f3n, con preto de 3.460 m de altitude. Esta cadea \u00e9 co\u00f1ecida pola s\u00faa gran biodiversidade e mais polo elevado n\u00famero de especies end\u00e9micas."}
{"id": "117749", "revid": "12452", "url": "https://gl.wikipedia.org/wiki?curid=117749", "title": "Serra Nai Oriental", "text": ""}
{"id": "117753", "revid": "5312", "url": "https://gl.wikipedia.org/wiki?curid=117753", "title": "T\u014don", "text": "T\u014don (\u6771\u6e29\u5e02, \u3068\u3046\u304a\u3093\u3057, \"T\u014don-shi\") \u00e9 un concello da prefectura de Ehime no Xap\u00f3n. Est\u00e1 situado no centro da prefectura e da rexi\u00f3n de Shikoku, na illa de Shikoku. A s\u00faa superficie \u00e9 de 211,45\u00a0km\u00b2, a poboaci\u00f3n \u00e9 de 35.522 habitantes (2009) e ten unha densidade de poboaci\u00f3n de 168 h/km\u00b2.\nO concello de T\u014don limita cos concellos de Matsuyama, Kumak\u014dgen, Saij\u014d e Imabari.\nHistoria.\nA cidade de T\u014don foi fundada ap\u00f3s a fusi\u00f3n de dous concellos do distrito de Onsen (\"Shigenobu-chou\" e \"Kawauchi-chou\") no ano 2004."}
{"id": "117754", "revid": "23204", "url": "https://gl.wikipedia.org/wiki?curid=117754", "title": "Wolfstone", "text": "Wolfstone \u00e9 un grupo musical escoc\u00e9s, fundado en 1989 por Duncan Chisholm, que toca m\u00fasica celta combinada con rock and roll. O seu repertorio consta tanto de temas orixinais compostos pola banda as\u00ed como de temas de folk tradicionais."}
{"id": "117755", "revid": "89787", "url": "https://gl.wikipedia.org/wiki?curid=117755", "title": "Higashikagawa", "text": "Higashikagawa (\u6771\u304b\u304c\u308f\u5e02, \u3072\u304c\u3057\u304b\u304c\u308f\u3057, \"Higashikagawa-shi\") \u00e9 un concello da prefectura de Kagawa no Xap\u00f3n. Est\u00e1 situada ao norte da rexi\u00f3n de Shikoku e ao leste da prefectura, na illa de Shikoku. A s\u00faa superficie \u00e9 de 153,35\u00a0km\u00b2 e a poboaci\u00f3n de 34.218 habitantes (2009) e ten unha densidade de poboaci\u00f3n de 223 h/km\u00b2.\nO concello de Higashikagawa limita pola terra cos concellos de Sanuki (da prefectura de Kagawa); de Awa, de Kamiita, de Itano, de Naruto (son da prefectura de Tokushima), e polo mar co concello de Sh\u014ddoshima (da prefectura de Kagawa).\nHistoria.\nA cidade de Higashikagawa foi fundado pola fusi\u00f3n de 3 concellos do distrito de \u014ckawa (\"Hiketa-chou\", \"Shirotori-chou\" e \"\u014cchi-chou\") no ano 2003."}
{"id": "117757", "revid": "98629", "url": "https://gl.wikipedia.org/wiki?curid=117757", "title": "Batalla de Haelen", "text": "A batalla de Haelen foi unha batalla da fronte occidental da primeira guerra mundial. Produciuse o 12 de agosto de 1914 no contexto da batalla das fronteiras e enfrontou a tropas alem\u00e1s dirixidas por Georg von der Marwitz e o ex\u00e9rcito belga, que finalizou cunha vitoria t\u00e1ctica belga.\nContexto da batalla.\nHaelen foi unha granxa que deb\u00edan atravesar as tropas xermanas no seu avance cara Francia. A toma permitir\u00eda unha boa visi\u00f3n do r\u00edo Gete. Os alem\u00e1ns chegaron aqu\u00ed unha semana despois da invasi\u00f3n de B\u00e9lxica. Pola s\u00faa banda, os belgas organizaron un ataque para deter o avance alem\u00e1n a trav\u00e9s do seu pa\u00eds. A vitoria belga tam\u00e9n permitir\u00eda unha reorganizaci\u00f3n da retagarda aliada.\nBatalla.\n11 de agosto.\nO Alto Mando belga cr\u00eda que os alem\u00e1ns avanzar\u00edan cara Hasselt e Diest. Para deter \u00e1s tropas imperiais xermanas, o xeneral Leon de Witte foi destinado a Haelen, para protexer a ponte sobre o r\u00edo Gete.\n12 de agosto.\nNa ma\u00f1\u00e1 do 12 de agosto, o Alto Mando belga descubriu que un importante continxente xermano se dirix\u00eda cara as posici\u00f3ns do xeneral Witte e enviou unha brigada de infanter\u00eda de reforzo.\nA batalla iniciouse \u00e1s 8 da ma\u00f1\u00e1 cando tropas alem\u00e1s avanzaron dende Herk-de-Stad e foron atacados polos continxentes belgas. Aproximadamente 200 belgas estableceron unha posici\u00f3n fortificada na cervexer\u00eda de Haelen. Non obstante, tiveron que abandonar o edificio cando a artiller\u00eda alem\u00e1 disparou a este edificio. Ao mesmo tempo, os enxe\u00f1eiros belgas derrubaban a ponte sobre o Gete. As cargas non foron suficientes e s\u00f3 cedeu unha parte da estrutura. Isto permitiulle aos alem\u00e1ns cruzar a ponte e enviar uns 1\u00a0000 homes ao centro de Haelen. Os oficiais do ex\u00e9rcito imperial confiaban nunha f\u00e1cil vitoria e correron moitos riscos. As defensas belgas estaban ben situadas e causaron un elevado n\u00famero de baixas nas tropas inimigas, provocando a retirada das mesmas cara o leste de Haelen.\nConsecuencias.\nPara os belgas foi unha clara vitoria, pero de pouca repercusi\u00f3n, xa que non evitou a ca\u00edda de B\u00e9lxica en mans dos alem\u00e1ns. Para estes, foi un rev\u00e9s destacado, xa que as baixas foron moito maiores do pensado."}
{"id": "117758", "revid": "56817", "url": "https://gl.wikipedia.org/wiki?curid=117758", "title": "Sanuki", "text": "Sanuki (\u3055\u306c\u304d\u5e02, \u3055\u306c\u304d\u3057, \"Sanuki-shi\") \u00e9 un concello da prefectura de Kagawa no Xap\u00f3n. Est\u00e1 situada ao norte da rexi\u00f3n de Shikoku e ao leste da prefectura, na illa de Shikoku. A s\u00faa superficie \u00e9 de 158,90\u00a0km\u00b2 e a poboaci\u00f3n de 54.079 habitantes (2009) e ten unha densidade de poboaci\u00f3n de 340 h/km\u00b2.\nO concello de Sanuki limita pola terra cos concellos de Takamatsu, Miki, Higashikagawa (da prefectura de Kagawa); Mima, Awa (son da prefectura de Tokushima), e polo mar co concello de Sh\u014ddoshima (da prefectura de Kagawa).\nHistoria.\nA cidade de Sanuki foi fundado pola fusi\u00f3n de 5 concellos do distrito de \u014ckawa (\"Tsuda-chou\", \"\u014ckawa-chou\", \"Shido-chou\", \"Sangawa-chou\" e \"Nagao-chou\") no ano 2002."}
{"id": "117759", "revid": "56817", "url": "https://gl.wikipedia.org/wiki?curid=117759", "title": "SOG (grupo musical)", "text": "SOG \u00e9 un grupo musical castel\u00e1n-leon\u00e9s de folk, creado en 1997 en Le\u00f3n."}
{"id": "117760", "revid": "10599", "url": "https://gl.wikipedia.org/wiki?curid=117760", "title": "Vielha", "text": ""}
{"id": "117761", "revid": "6511394", "url": "https://gl.wikipedia.org/wiki?curid=117761", "title": "Balaguer", "text": "Balaguer \u00e9 un municipio catal\u00e1n, pertencente \u00e1 provincia de Lleida. \u00c9 a capital da comarca da Noguera e do partido xudicial de Balaguer.\nHistoria e caracter\u00edsticas.\nA poboaci\u00f3n en 2006 era de 15\u00a0769 habitantes, sendo o terceiro municipio da provincia logo da cidade de T\u00e0rrega e a capital, Lleida, da que dista uns 25\u00a0km. A cidade \u00e9 un importante centro hort\u00edcola e industrial para a provincia. A cidade est\u00e1 comunicada mediante as estradas C-12, C-13, C-26 e C-53 e a li\u00f1a de ferrocarril de Lleida-La Pobla de Segur.\nA cidade at\u00f3pase no val do r\u00edo Segre, r\u00edo que pasa pola poboaci\u00f3n e ao que verte as s\u00faas augas o r\u00edo Si\u00f3 xusto antes de chegar Balaguer. A poboaci\u00f3n limita ao norte con Gerb, que pertence a Os de Balaguer; ao nord\u00e9s con Camarasa; ao leste con La Sentiu de Si\u00f3; ao sueste con Vallfogona de Balaguer; ao sur con T\u00e9rmens; ao suroeste con Menargu\u00e9ns; e ao noroeste con Castell\u00f3 de Farfanya."}
{"id": "117762", "revid": "89787", "url": "https://gl.wikipedia.org/wiki?curid=117762", "title": "T\u00e1rrega", "text": "T\u00e1rrega (en catal\u00e1n e oficialmente, \"T\u00e0rrega\") \u00e9 un municipio catal\u00e1n localizado na provincia de Lleida. \u00c9 capital da comarca de Urgell, cunha poboaci\u00f3n de 17.030 habitantes e unha extensi\u00f3n de 88\u00a0km\u00b2. \u00c9 ademais, a segunda cidade en tama\u00f1o dentro da xurisdici\u00f3n da provincia de Lleida. As principais actividades econ\u00f3micas son o seu comercio e as industrias alimentarias e metal\u00farxicas."}
{"id": "117763", "revid": "5863", "url": "https://gl.wikipedia.org/wiki?curid=117763", "title": "Palafrugell", "text": "Palafrugell \u00e9 un concello da provincia de Xirona, en Catalu\u00f1a, pertencente \u00e1 comarca do Baix Empord\u00e0. Est\u00e1 situado aos p\u00e9s das Gavarres, na parte central e m\u00e1is caracter\u00edstica da Costa Brava.\nTi\u00f1a en 2015 unha poboaci\u00f3n de 22.733 habitantes, agrupados en varios n\u00facleos de poboaci\u00f3n: El Bruguerol, Calella de Palafrugell, Ermed\u00e0s, Llafranc, Llofriu, Palafrugell, Santa Margarida, Tamariu e la Vessana.\nTen algunhas calas moi representativas da Costa Brava e disp\u00f3n dunha tradici\u00f3n gastron\u00f3mica extensa e dunha riqueza cultural personificada no escritor Josep Pla."}
{"id": "117764", "revid": "5863", "url": "https://gl.wikipedia.org/wiki?curid=117764", "title": "Sant Feliu de Gu\u00edxols", "text": "Sant Feliu de Gu\u00edxols \u00e9 un municipio da comarca do Baix Empord\u00e0, na provincia de Xirona situada en pleno coraz\u00f3n da Costa Brava, a beiras do mar Mediterr\u00e1neo, na comunidade aut\u00f3noma de Catalu\u00f1a, Espa\u00f1a.\nNos \u00faltimos anos, converteuse nun importante centro de vacaci\u00f3ns. contribu\u00edu \u00e1 s\u00faa notoriedade Carmen Cervera, que pos\u00fae un chal\u00e9 desde hai d\u00e9cadas e est\u00e1 impulsando a creaci\u00f3n dun museo no mosteiro, constru\u00eddo en 1723 polos monxes beneditinos.\nXunto \u00e1 punta de Garb\u00ed at\u00f3pase Es Freu, un pequeno illote."}
{"id": "117765", "revid": "5863", "url": "https://gl.wikipedia.org/wiki?curid=117765", "title": "Banyoles", "text": "Banyoles \u00e9 un concello da provincia de Xirona, en Catalu\u00f1a, capital da comarca do Pla de l'Estany. Pertence ao \u00e1mbito das Comarques Gironines. \nParte do seu territorio est\u00e1 ocupado polo Lago de Banyoles, o lago natural m\u00e1is grande da Pen\u00ednsula Ib\u00e9rica. \u00c9 o principal atractivo tur\u00edstico da zona, pola s\u00faa beleza e pola s\u00faa oferta de actividades deportivas e de lecer. Foi subsede oficial dos Xogos Ol\u00edmpicos de 1992 na modalidade de remo.\nTi\u00f1a en 2016 unha poboaci\u00f3n de 19.239 habitantes. Ademais da capital municipal, o concello incl\u00fae seis pequenos n\u00facleos de poboaci\u00f3n m\u00e1is: Li\u00f3, El Mas Usall, Els Pins, Puigpalter de Baix, Mas Riera e Puigpalter de Dalt."}
{"id": "117766", "revid": "5863", "url": "https://gl.wikipedia.org/wiki?curid=117766", "title": "Palam\u00f3s", "text": "Palam\u00f3s \u00e9 un municipio da Costa Brava pertencente \u00e1 provincia de Xirona e \u00e1 comarca do Baix Empord\u00e0 (Catalu\u00f1a, Espa\u00f1a) considerado como unha vila. O seu porto comercial \u00e9 o terceiro de Catalu\u00f1a tras o de Barcelona e Tarragona.\nHistoria.\nAs primeiras referencias do asentamento humano en Palam\u00f3s at\u00f3panse no dolmen de Montagut (2500-1500 aC). e os posteriores restos dun poboado ib\u00e9rico na Praia do Castell.\nEn 1277, Pedro II o Grande, encarga a compra do castelo de Sant Esteve, constru\u00eddo sobre restos rom\u00e1nicos, e inicia deste xeito o desenvolvemento dun novo n\u00facleo de poboaci\u00f3n, alentado en 1279 coa concesi\u00f3n dos privilexios descritos na Carta Pobra e a creaci\u00f3n dun mercado semanal.\nA s\u00faa fundaci\u00f3n foi consecuencia da necesidade dun novo porto real na zona do Empord\u00e0, dado que o antigo porto de Torroella de Montgr\u00ed sufr\u00eda unha acelerada colmataci\u00f3n.\nEn 1543 os ataques da escuadra turca de Barbarosa fan caer a Vila de Palam\u00f3s ocasionando unha gran cat\u00e1strofe na poboaci\u00f3n. Desa \u00e9poca, data unha bula papal, concedida para permitir a recuperaci\u00f3n de Palam\u00f3s.\nA peste arrasou a cidade en 1652 e foi a orixe do voto de peregrinar unha vez ao ano ata a ermida de Bell-lloc datada do s\u00e9culo XIII.\nComunicaci\u00f3ns.\nPalam\u00f3s \u00e9 atravesado pola C-31, que o comunica coas localidades veci\u00f1as de Castell d'Aro e Palafrugell as\u00ed como Xirona, a capital da provincia. Carece de comunicaci\u00f3n por ferrocarril, estando a estaci\u00f3n m\u00e1is pr\u00f3xima en Fla\u00e7\u00e0, Caldes de Malavella ou Xirona."}
{"id": "117767", "revid": "98629", "url": "https://gl.wikipedia.org/wiki?curid=117767", "title": "Costa Brava", "text": " \nA Costa Brava \u00e9 o nome asignado \u00e1 zona costeira de Catalu\u00f1a que comeza na desembocadura do r\u00edo Tordera en Blanes e acaba na fronteira con Francia en Portbou. Limita ao norte coa Costa Vermella e ao sur coa Costa do Maresme.\nEsta franxa litoral ten unha extensi\u00f3n de 214\u00a0km e est\u00e1 comprendida polas comarcas catal\u00e1s do Alt Empord\u00e0, o Baix Empord\u00e0 e La Selva. Sit\u00faase na provincia de Xirona, pertencente \u00e1 Comunidade Aut\u00f3noma de Catalu\u00f1a.\nO termo Costa Brava foi publicado polo xornalista Ferr\u00e1n Agull\u00f3 nas p\u00e1xinas de \"La Veu de Catalunya\" o 12 de setembro de 1908. Con esta expresi\u00f3n o xornalista quer\u00eda describir a paisaxe agreste e escarpado que caracteriza gran parte da zona costeira.\nXa pola d\u00e9cada dos 30, os turistas ench\u00edan as praias da zona, pero a\u00ednda se mesturaban con pescadores e agricultores que cultivaban preto da costa. A partir dos anos 50 e 60 o fen\u00f3meno tur\u00edstico xeneralizouse e houbo un gran desenvolvemento urban\u00edstico dalgunhas localidades destas comarcas.\nAta a chegada da econom\u00eda do turismo, moitas das localidades da rexi\u00f3n costeira eran pequenos pobos de pescadores de casas encaladas e estreitos rueiros. Os seus habitantes, as s\u00faas tradici\u00f3ns e a beleza natural da rexi\u00f3n espertaron o interese de artistas e escritores como Marc Chagall, Picasso, Rusi\u00f1ol ou Dal\u00ed. Actualmente, a zona a\u00ednda conserva gran parte desta esencia que a caracterizaba antes do cambio que supuxo a chegada do turismo.\nHistoria.\nA localizaci\u00f3n xeogr\u00e1fica do que agora co\u00f1ecemos como Costa Brava foi, desde hai s\u00e9culos, unha zona de paso e asentamento para numerosos pobos e culturas, e a porta de entrada na Pen\u00ednsula desde a Europa mediterr\u00e1nea. A gran cantidade de restos hist\u00f3ricos da zona son testemu\u00f1o deste feito.\nOs primeiros vestixios de actividade que nos atopamos pertencen aos poboadores do Paleol\u00edtico. Avanzando un pouco na historia, constatamos a presenza de pobos indoeuropeos que deixaron o seu rastro en construci\u00f3ns megal\u00edticas que podemos atopar moi preto de Roses, nas Gavarres e na Serra de Rodes. Estes monumentos te\u00f1en unha antig\u00fcidade estimada de 5000 anos a. C. e pod\u00e9molos atopar nas comarcas do Pla de l'Estany, a Cerdanya, La Selva, Baix Empord\u00e0 e Alt Empord\u00e0.\nMilenios m\u00e1is tarde, observamos a presenza de pobos colonizadores como os gregos ou os romanos.\nDurante o s\u00e9culo III a. C. o territorio ib\u00e9rico foi un importante escenario das operaci\u00f3ns b\u00e9licas que mantiveron cartaxineses e romanos, as denominadas guerras p\u00fanicas. No momento no que os cartaxineses foron finalmente derrotados, os romanos tomaron o control da zona e progresivamente de toda a Pen\u00ednsula Ib\u00e9rica, pero tiveron que loitar constantemente contra a resistencia local. Unha destas tribos aut\u00f3ctonas eran os indixetes, que estaba situados na \u00e1rea litoral que agora ocupa a Costa Brava.\nOs conxuntos m\u00e1is importantes que ilustran este feito e que se poden visitar a\u00ednda son os seguintes:\n\u00c9 un dos asentamentos ib\u00e9ricos m\u00e1is grandes de Catalu\u00f1a. Est\u00e1 situado na localidade de Ullestret, na comarca do Baix Empord\u00e0. Data desde o s\u00e9culo VI a.C ata principios do s.II a.C. No mesmo poboado tam\u00e9n se atoparon restos anteriores aos indixetes, a tribo ib\u00e9rica que se asentou no territorio. No recinto a\u00ednda se poden ver restos de vivendas, cisternas, silos para almacenar gran e alg\u00fans templos.\nEste recinto esta situado en Sant Mart\u00ed d'Emp\u00faries, a 2 quil\u00f3metros de L'Escala, na comarca do Alt Empord\u00e0. Os gregos asent\u00e1ronse no territorio a principios do s\u00e9culo VI antes de Xes\u00fas cristo, e despois foron os romanos quen ocuparon a zona no s\u00e9culo II a.C.\nNa actualidade, p\u00f3dese realizar unha visita por todos estes restos hist\u00f3ricos e ver a distribuci\u00f3n das vivendas, que a\u00ednda conservan mosaicos, pinturas e ornamentaci\u00f3n, a rede de sumidoiros, un forum, un anfiteatro e unha bas\u00edlica entre outras construci\u00f3ns.\nAt\u00f3pase na poboaci\u00f3n de Lloret de Mar, na comarca da Selva. Foi habitado durante o per\u00edodo que vai do ano 250 ao 210 a.C. e serviu de defensa e control sobre unha ampla franxa mar\u00edtima e do territorio terrestre adxacente. Conta cun recinto amurallado e no seu interior distrib\u00faense once \u00e1mbitos de planta rectangular. Cada un deles ten unha zona dedicada a vivenda e outra a traballo. Na parte central do poboado config\u00farase un espazo con \u00e1mbitos de uso comunitario.\nNo ano 218 a.C. os romanos ocuparon o asentamento comercial de Emporion e continuaron a s\u00faa expansi\u00f3n militar, fundando prazas fortificadas de grande importancia estrat\u00e9xica como a situada na confluencia dos r\u00edos Ter, Onyar, G\u00fcell e Galligants. Esta cidade que recibiu o nome de Gerunda -a actual Xirona- converter\u00edase nun punto de comunicaci\u00f3n de gran relevancia, ao servir de escala entre algunhas das cidades situadas na V\u00eda Augusta, como \u00e9 o caso de Barcino (Barcelona) e Tarraco (Tarragona). A partir deste momento gran parte da actividade pol\u00edtica e econ\u00f3mica empeza a bascular cara ao interior a consecuencia da puxanza adquirida por Xirona que reclamar\u00e1 para si o control da zona costeira.\nVarios s\u00e9culos m\u00e1is tarde logo da conquista da Pen\u00ednsula Ib\u00e9rica por parte dos musulm\u00e1ns, que ostentaron durante alg\u00fan tempo o control desta zona, atop\u00e1monos cunha nova ocupaci\u00f3n iniciada polos nobres francos baixo o impulso do Imperio Carolinxio. Esta nova conquista da rexi\u00f3n deu lugar ao que co\u00f1ecemos como a Marca Hisp\u00e1nica, composta entre outros polos condados de Emp\u00faries e Xirona. Posteriormente estes condados catal\u00e1ns iniciaron a s\u00faa progresiva independizaci\u00f3n do Imperio Carolinxio, finalmente pactada con Francia no ano 1258. Alg\u00fans anos antes, a uni\u00f3n din\u00e1stica entre o Conde de Barcelona e a filla do Rei de Arag\u00f3n deu lugar \u00e1 Coroa catalano-aragonesa que impulsou a expansi\u00f3n militar, comercial e militar destes estados polo Mediterr\u00e1neo. \u00c1 s\u00faa vez, a competencia co Imperio Turco polo control do comercio mar\u00edtimo e as posesi\u00f3ns ribeiregas, induciu a que fosen frecuentes os ataques dos piratas berberiscos contra as localidades que bordean a Costa Brava.\nAo longo dos s\u00e9culos seguintes non se produciron na rexi\u00f3n acontecementos de gran calado debido \u00e1 estabilizaci\u00f3n pol\u00edtica e militar das coroas hisp\u00e1nicas, coa excepci\u00f3n da invasi\u00f3n napole\u00f3nica, que con todo centrou o seu interese na localizaci\u00f3n estrat\u00e9xica de Xirona. Desde ese momento a historia transcorreu vendo chegar o fen\u00f3meno da industrializaci\u00f3n, a revoluci\u00f3n de clases, o progresivo fortalecemento da clase media, que conduciu a mediados do s\u00e9culo XX \u00e1 revitalizaci\u00f3n da Costa Brava a trav\u00e9s do turismo.\nEspazos naturais.\nM\u00e1is do 30% do total da superficie da \u00e1rea das rexi\u00f3ns de Xirona est\u00e1 protexida debido ao seu interese natural. Os espazos naturais m\u00e1is importantes da Costa Brava son:\n\u00c9 un dos espazos naturais m\u00e1is importantes de Catalu\u00f1a. Est\u00e1 situado en torno ao accidente xeogr\u00e1fico do Cabo de Creus, o punto m\u00e1is oriental de toda a Pen\u00ednsula Ib\u00e9rica. O seu territorio pertence aos municipios de Cadaqu\u00e9s, El Port de la Selva, La Selva de Mar, Llan\u00e7\u00e0, Vilaju\u00efga, Pau, Palau-saverdera e Roses. O espazo, tanto terrestre como mar\u00edtimo, do parque abarca 13.886 hect\u00e1reas e recibe cada ano uns 435.000 visitantes. Os fortes ventos que percorren a zona, especialmente a tramuntana, e a ondada foron moldeando esta parte do litoral, configurando un perfil moi abrupto. En todo o territorio atopamos unha vexetaci\u00f3n escasa pero unha fauna moi rica.\nTr\u00e1tase dun conxunto de marismas xeradas ao final do curso do r\u00edo Muga e do Fluvi\u00e0. Desde 1983 esta considerada Paraxe de Interese Natural. O Parque ten unha extensi\u00f3n de 4.730 hect\u00e1reas aproximadamente, das que 825 son reserva natural integral estritamente protexida. O Parque est\u00e1 situado na zona do Alt Empord\u00e0 e conf\u00f3rmano os municipios de Castell\u00f3 d'Emp\u00faries, Sant Pere Pescador, Palau-saverdera, Peralada, Pau, Pedret i Marz\u00e0, L'Escala, Roses e L'Armentera. O seu principal interese recae na riqueza da flora e a fauna ornitol\u00f3xica, especialmente migratoria.\nPequeno arquip\u00e9lago situado a 900 m de L'Estartit, na praia de Torroella de Montgr\u00ed. Son practicamente as \u00fanicas illas do litoral de Catalu\u00f1a e est\u00e1n formadas polas elevaci\u00f3ns da serra de Montgr\u00ed. Hai un total de sete illotes, con fondos rochosos e covas submarinas que o converten nun espazo perfecto para practicar o submarinismo. A zona esta considerada reserva mari\u00f1a polo seu rico ecosistema, favorecido pola s\u00faa proximidade \u00e1 desembocadura do r\u00edo Ter.\nA Reserva Mari\u00f1a de Ses Negres est\u00e1 situada na comarca do Baix Empord\u00e0, en Begur, xusto no centro da Costa Brava. Est\u00e9ndese ao longo de 1.300 metros de litoral, entre as calas de sa Riera e Aiguafreda. Presenta unha superficie total de 80 Ha, a cal incl\u00fae os cant\u00eds que rodean as monta\u00f1as de Begur.\nNa zona da Costa Brava, existen diversos xard\u00edns bot\u00e1nicos que exhiben tanto a diversidade vexetal local como especies tropicais, non aut\u00f3ctonas da zona. Os xard\u00edns de Cap Roig, Santa Clotilde, Xard\u00edn Bot\u00e1nico Marimurtra e Xard\u00edn Bot\u00e1nico Pinya de Rosa son os m\u00e1is importantes da rexi\u00f3n.\nAs praias da Costa Brava caracter\u00edzanse pola calidade das s\u00faas augas. A moitas destas concedeuse a Bandeira Azul, s\u00edmbolo inconfundible de auga limpa e libre de contaminaci\u00f3n. Outro dos trazos caracter\u00edsticos da Costa Brava son as pequenas calas ou praias escondidas, rodeadas de vexetaci\u00f3n, debido \u00e1 erosi\u00f3n do mar sobre os cant\u00eds. Algunhas s\u00f3 son accesibles desde o mar e a moitas outras s\u00f3 se pode chegar por cami\u00f1os costeiros que percorren a costa dalg\u00fans municipios da Costa Brava.\nConcellos.\nO territorio da Costa Brava est\u00e1 formado por localidades do Alt Empord\u00e0, Baix Empord\u00e0 e parte das localidades m\u00e1is costeiras da Selva. O litoral da zona costeira est\u00e1 formado polos seguintes concellos, listados de norte a sur:\n\u00c9 o municipio que se atopa na parte m\u00e1is setentrional da Costa Brava, est\u00e1 na comarca do Alt Empord\u00e0 e limita con Francia. \u00c9 un pequeno pobo que non chega a 1.500 habitantes, de tradici\u00f3n pesqueira e que ofrece numerosas posibilidades de lecer no seu litoral, como o mergullo ou outras actividades acu\u00e1ticas.\nPequeno municipio que ten aproximadamente 600 habitantes. O seu litoral est\u00e1 formado por seis praias: Cala Rovellada, Praia d'en Goixa, Praia Carbass\u00f3, Praia de Garbet, Praia de les Assutzenes e Praia nudista do Borrou.\nLocalidade da comarca do Alt Empord\u00e0 de case 5.000 habitantes. Est\u00e1 rodeada polo Parque Natural de Cabo de Creus e o de l'Albera, tanto por terra como por mar. Conta con praias pequenas e tranquilas que se combinan coa presenza de restos hist\u00f3ricos megal\u00edticos e prerrom\u00e1nicos.\nForma parte da comarca do Alt Empord\u00e0 e ten pouco m\u00e1is de 1.000 habitantes. Tr\u00e1tase dun municipio de tradici\u00f3n pesqueira que foi relevada en parte pola chegada do turismo \u00e1 zona.\nMunicipio da comarca do Alt Empord\u00e0 situado ao leste do cabo de Creus. A s\u00faa paisaxe cativou a numerosos artistas, entre eles Salvador Dal\u00ed. O pintor viviu na vila xunto a Gala e agora p\u00f3dese visitar a s\u00faa residencia, a Casa Museo Salvador Dal\u00ed. A\u00ednda que se trata dunha localidade que atrae moitas visitas de turistas, a zona non se masificou e segue mantendo o seu aspecto de pobo de pescadores.\nEste pobo do Mediterr\u00e1neo experimentou un gran crecemento coa chegada do turismo. Actualmente ten uns 18.000 habitantes aproximadamente. A s\u00faa oferta conv\u00e9rteo nun destino que se adapta a todo tipo de turistas. Entre o seu patrimonio destaca a Cidadela, unha fortaleza medieval do s\u00e9culo XVI, e os restos megal\u00edticos.\nPobo de preto de 11.000 habitantes que engloba parte do Parque dos Aiguamolls de l'Empord\u00e0. Unha das s\u00faas festas m\u00e1is importantes \u00e9 Terra de Trobadors, que se celebra do 10 ao 15 de agosto e homenaxea \u00e1 m\u00fasica da Idade Media.\nMunicipio no centro do Golfo de Roses, na comarca do Alt Empord\u00e0. As s\u00faas praias conforman unha contorna id\u00f3nea para practicar deportes de auga como o windsurf, kitesurf ou kaiak, entre outros.\nForma parte da comarca do Alt Empord\u00e0. \u00c9 un dos municipios que conforma o Parque dels Aiguamolls de l'Empord\u00e0.\nMunicipio costeiro do Alt Empord\u00e0. \u00c9 co\u00f1ecido polos bocartes que se pescan e comen, en forma de anchoa, na zona e que fixeron posible a creaci\u00f3n da Denominaci\u00f3n de calidade \"Anchoas de l'Escala\".\nPobo da comarca do Baix Empord\u00e0. Na zona \u00e9 de destacar a presenza do Castell de Montgr\u00ed inacabado do s\u00e9culo XIV, situado no cumio do Macizo do Montgr\u00ed. A principal localidade costeira do concello \u00e9 L'Estartit.\nLocalidade da comarca do Baix Empord\u00e0 de pouco m\u00e1is de 2.800 habitantes. Est\u00e1 formada por tres n\u00facleos: Pals, Masos de Pals e a Platja de Pals. As singularidades de cada un destes ofrecen diferentes propostas aos turistas. Pals alberga a maior parte do patrimonio da zona; Masos de Pals est\u00e1 formado por un conxunto de mas\u00edas dun grande interese arquitect\u00f3nico e a Praia de Pals disp\u00f3n de todos os recursos para gozar do Mediterr\u00e1neo.\nSit\u00faase na comarca do Baix Empord\u00e0. Tr\u00e1tase dun pobo pescador que disp\u00f3n dunhas das mellores praias e calas da Costa Brava: Sa Riera, Aiguafreda, Sa Tuna, Fornells e Aiguablava.\nMunicipio da comarca do Baix Empord\u00e0. Est\u00e1 situado ao p\u00e9 do macizo das Gavarres. Est\u00e1 conformado por 9 n\u00facleos n\u00facleos de poboaci\u00f3n: El Bruguerol, Calella de Palafrugell, Ermed\u00e0s, Llafranc, Llofriu, Palafrugell, Santa Margarida, Tamariu e Vila-seca. En Calella de Palafrugell, cada ano, durante o mes de xullo, cel\u00e9brase o t\u00edpico encontro de cantada de Habaneras.\nPobo da comarca do Baix Empord\u00e0. O seu territorio municipal incl\u00fae as illas Formigues, un arquip\u00e9lago formado por catro illotes que son unha perfecta opci\u00f3n para practicar submarinismo debido a gran riqueza das s\u00faas augas.\nEste municipio da comarca do Baix Empord\u00e0 ten o terceiro porto comercial m\u00e1is importante de Catalu\u00f1a, despois do de Barcelona e Tarragona. As gambas son as protagonistas da coci\u00f1a da localidade, e est\u00e1n consideradas como as mellores da zona .\nMunicipio da comarca do Baix Empord\u00e0, dividida en dous partes: Calonge por unha banda, e Sant Antoni de Calonge por outro. Bonitas praias e calas como Roques Plans, Ses Torretes (popularmente co\u00f1ecida como Cala Gogo), Torre Valentina etc.\nEste municipio est\u00e1 formado por Castell d'Aro no interior e Platja d'Aro e S'Agar\u00f3 na costa. Os tres n\u00facleos ofrecen unha contorna ideal para a pr\u00e1ctica de deporte, ademais dunha proposta de lecer, comercio e actividades culturais importante. Durante a chegada do turismo na Costa Brava, este pobo converteuse nun dos principais destinos.\nEste municipio, da comarca do Baix Empord\u00e0, adquiriu un renome internacional grazas ao festival de m\u00fasica que se celebra cada ver\u00e1n na zona, o Festival Internacional da Porta Ferrada, institu\u00eddo en 1958.\nEste municipio converteuse no destino por excelencia de moitos turistas. As s\u00faas praias, o seu patrimonio hist\u00f3rico, e a s\u00faa oferta de lecer atraen a moitos visitantes, especialmente durante o ver\u00e1n.\nPobo da comarca de La Selva. A s\u00faa oferta tur\u00edstica est\u00e1 chea de contrastes. A zona destaca pola s\u00faa gran variedade de oferta en lecer nocturno, as\u00ed como en patrimonio hist\u00f3rico e monumental. \u00c9 de destacar a presenza do Poboado ib\u00e9rico de Puig de Castellet.\nO seu termo municipal pertence \u00e1 comarca de la Selva. \u00c9 o pobo que delimita a Costa Brava polo sur. A s\u00faa paisaxe, que agrupa monta\u00f1as, praias e calas, converteulle nun dos destinos m\u00e1is visitados da Costa Brava.\nArte e cultura.\nA zona da Costa Brava \u00e9 un territorio dunha gran riqueza cultural que se expresa na maior\u00eda das s\u00faas festas locais e festivais, e queda representada no conxunto de museos, restos arqueol\u00f3xicos da rexi\u00f3n e no seu patrimonio monumental.\nFestas populares.\nDo 22 ao 27 de xullo en Blanes cel\u00e9brase un dos concursos de fogos artificiais con m\u00e1is renome de Europa. Este concurso ten xa un s\u00e9culo de tradici\u00f3n, s\u00f3 durante o per\u00edodo da guerra civil en Espa\u00f1a deixouse de festexar.\nFesta relixiosa que se celebra o 22 de maio no casco antigo de Tossa de Mar. Os veci\u00f1os instalan altares e adornan con alfombras de flores as r\u00faas por onde desfila a procesi\u00f3n.\n\u00c9 un recital que se celebra anualmente desde 1967 o 5 de xullo. Durante un d\u00eda Calella de Palafrugell conv\u00e9rtese na capital da habanera onde o pobo cubano e o espa\u00f1ol \u00fanense interpretando canci\u00f3ns populares que trouxeron os mari\u00f1eiros desde o Caribe no s\u00e9culo XIX.\nEn todas as localidades da Costa Brava, durante a noite do 23 de xu\u00f1o cel\u00e9brase a chegada do ver\u00e1n ao redor de fogueiras purificadoras.\nNos principais municipios da Costa Brava, organ\u00edzase a Cabalgata de Reis durante a noite do 5 de xaneiro. Melchor, Gaspar e Baltasar desfilan en carrozas ou montados dacabalo polos pobos, para repartir agasallos a todos os nenos.\nEsta festa cel\u00e9brase o 23 de abril. En Catalu\u00f1a, tradicionalmente, co\u00f1\u00e9cese como o d\u00eda dos namorados, en que as parellas reg\u00e1lanse un libro e unha rosa. Esta festividade tam\u00e9n \u00e9 entendida como unha reivindicaci\u00f3n \u00e1 cultura catal\u00e1, e por este motivo moitos balc\u00f3ns engal\u00e1nanse coa senlleira.\nOutras festas populares e festivais que levan a cabo en zonas de especial interese son:\nMuseos.\nNa zona da Costa Brava existen un total de 65 museos catalogados que mostran o reflexo das expresi\u00f3ns art\u00edsticas que se sucederon ao longo da historia.\n\u00c9 un lugar de visita imprescindible se se quere co\u00f1ecer profundamente o universo do pintor. Sit\u00faase ne a ba\u00eda de Portlligat, no norte de Cadaqu\u00e9s, a cidade onde Dal\u00ed pasou gran parte da s\u00faa nenez e mocidade. Nela p\u00f3dese visitar o taller do artista, a biblioteca, as habitaci\u00f3ns privadas e o xard\u00edn e a piscina.\nSalvador Dal\u00ed viviu al\u00ed desde o 1930 ata o 1982, ano no que morreu Gala e el se estableceu no Castelo de P\u00fabol. Actualmente p\u00f3dese visitar toda a casa, chea de obxectos relacionados coa actividade art\u00edstica do pintor, e os espazos exteriores.\nNeste museo, situado no poboaci\u00f3n de Ullestret, rec\u00f3llense moitos dos obxectos achados nas campa\u00f1as de escavaci\u00f3n que se realizan anualmente no sitio arqueol\u00f3xico ib\u00e9rico da localidade.\n\u00c9 a residencia onde viviu Salvador Dal\u00ed logo da morte de Gala. Foi o \u00faltimo taller do artista e est\u00e1 aberto ao p\u00fablico desde 1996. O Castelo data do s\u00e9culo XI e, a\u00ednda que o espazo conserva o seu aspecto exterior, Dal\u00ed restaurou todo o interior, creando espazos de gran beleza, como a antiga coci\u00f1a convertida no ba\u00f1o de Gala ou o Sal\u00f3n do piano.\nDentro do castelo p\u00f3dense ver as pinturas e debuxos que o artista regalou a Gala para decorar o castelo, ademais das esculturas de elefantes que decoran o xard\u00edn, a colecci\u00f3n de vestidos de alta costura que pertenceron a Gala e os numerosos obxectos que usaron para a s\u00faa decoraci\u00f3n.\nInaugurouse en 1982. No museo p\u00f3dense ver m\u00e1is de 4.000 xoguetes antigos que pertenceron a personaxes como Anna Maria e Salvador Dal\u00ed, Federico Garc\u00eda Lorca, Ernest Lluch, Salvador Puig Antich, Pere Casald\u00e0liga, Josep Palau Fabre, Quim Monz\u00f3, Federic Amat, Joan Mirou ou Joan Brossa. Ao museo outorg\u00f3uselle o Premio Nacional de Cultura Popular en 1999.\nAberto en 1.974, foi constru\u00eddo nas ru\u00ednas do vello teatro municipal de Figueres e dese\u00f1ado polo propio Salvador Dal\u00ed. Cont\u00e9n un amplo abanico de obras que describen a traxectoria art\u00edstica de Dal\u00ed: desde as s\u00faas primeiras experiencias art\u00edsticas e as s\u00faas creaci\u00f3ns surrealistas, ata os \u00faltimos traballos da s\u00faa vida.\nAlgunhas das obras m\u00e1is importantes que se exhiben no museo son \"Port Alguer\" (1924), \"O Espectro do Sex Appeal\" (1932), \"Autorretrato brando con bacon frito\" (1941), \"Poes\u00eda de Am\u00e9rica\" (1943), \"Galarina\" (1944-1945), \"A cesta de pan\" (1945), \"Leda At\u00f3mica\" (1949) e \"Galatea das esferas\" (1952).\nOutras pezas importantes producidas por Dal\u00ed para o Teatro Museo son \"A Habitaci\u00f3n de Mae West\", \"O Palacio do Vento\" e o monumento a Francesc Pujols.\nGastronom\u00eda.\nA principios do s\u00e9culo XXI, as rexi\u00f3ns de Xirona convert\u00e9ronse nun dos principais centros de peregrinaci\u00f3n gastron\u00f3mica no mundo. De feito, o centro da coci\u00f1a de vangarda est\u00e1 situado no Cabo de Creus no tramo norte da Costa Brava onde El Bulli de Ferran Adri\u00e1 (en Cala Montjoi) creou unha nova escola.\nAs rexi\u00f3ns de Xirona foron sempre referencia da boa coci\u00f1a: a coci\u00f1a de vangarda non poder\u00eda xurdir sen antecedentes hist\u00f3ricos, sen os produtos locais, sen as materias primas da rexi\u00f3n provenientes da s\u00faa agricultura, horticultura, viticultura, da produci\u00f3n de olivas, da gander\u00eda, a pesca etc.\nM\u00e1is al\u00f3 da revolucionaria nouvelle cuisine que rompeu con s\u00e9culos de coci\u00f1a barroca, a xeneralizaci\u00f3n do novo movemento culinario ten as s\u00faas ra\u00edces en Xirona, no art\u00edstico e innovador esp\u00edrito emprendedor de Catalu\u00f1a.\nComunicaci\u00f3ns.\nA Costa Brava pos\u00fae unha rede de accesos e conexi\u00f3ns privilexiada debido \u00e1 s\u00faa situaci\u00f3n xeogr\u00e1fica. O conxunto de localidades que a forman est\u00e1n conectadas entre elas por unha boa rede de estradas, con servizos regulares de autobuses e tren.\nXirona est\u00e1 situada a 100 quil\u00f3metros de Barcelona e a 60 quil\u00f3metros da fronteira con Francia, e existen conexi\u00f3ns por estrada e v\u00eda ferroviaria aos dous puntos.\nEn Vilob\u00ed d'Onyar, ademais, at\u00f3pase o aeroporto de Xirona, con compa\u00f1\u00edas a\u00e9reas que voan a diferentes cidades europeas.\nClima.\nA Costa Brava goza dun clima suave, propio do Mediterr\u00e1neo: nin o fr\u00edo dos invernos nin a calor dos ver\u00e1ns son extremos. A temperatura media anual oscila entre os 14\u00a0\u00b0C e os 20\u00a0\u00b0C. Os meses m\u00e1is calorosos son xullo e agosto mentres que novembro \u00e9 o m\u00e1is chuvioso; decembro, xaneiro e febreiro son os m\u00e1is fr\u00edos."}
{"id": "117768", "revid": "23204", "url": "https://gl.wikipedia.org/wiki?curid=117768", "title": "Presidente da Uni\u00f3n Sovi\u00e9tica", "text": "Lista de xefes de Estado da Uni\u00f3n Sovi\u00e9tica.\nPresidente do Comit\u00e9 Executivo Central do Congreso dos Soviets de toda Rusia.\nO primeiro Comit\u00e9 Executivo Central do Congreso dos Soviets de toda Rusia elixiuse en xu\u00f1o de 1917, pero non era un \u00f3rgano de goberno e o seu presidente non era o xefe do Estado. Esta situaci\u00f3n mudou no \"II Congreso dos Soviets de toda Rusia\" durante a Revoluci\u00f3n de Outubro.\nPresidente do Comit\u00e9 Executivo Central da URSS.\nA Uni\u00f3n Sovi\u00e9tica fundouse o 30 de decembro de 1922, inclu\u00edndo nun principio \u00e1 Rep\u00fablica Socialista Federativa Sovi\u00e9tica de Rusia, a Rep\u00fablica Socialista Sovi\u00e9tica de Ucra\u00edna, a Rep\u00fablica Socialista Sovi\u00e9tica de Belar\u00fas e a Rep\u00fablica Socialista Federativa Sovi\u00e9tica de Transcaucasia. Mikhail Kalinin retivo o cargo como Presidente do Comit\u00e9 Executivo Central dos Soviets de toda Rusia e converteuse tam\u00e9n no presidente do novo Comit\u00e9 Executivo Central da URSS. Co avance do stalinismo ambos postos torn\u00e1ronse simb\u00f3licos.\nPresidente da Uni\u00f3n Sovi\u00e9tica.\nO 15 de marzo de 1990 a maior\u00eda das atribuci\u00f3ns do Presidente do Soviet Supremo transfer\u00edronse a un novo cargo, o de Presidente da Uni\u00f3n Sovi\u00e9tica, Anatoli Lukianov foi elixido Presidente do Soviet Supremo para substitu\u00edra Gorbachev, pero o cargo agora correspond\u00eda ao dun secretario parlamentario. A xefatura do Estado continuou ent\u00f3n a cargo de Gorbachov."}
{"id": "117769", "revid": "22570", "url": "https://gl.wikipedia.org/wiki?curid=117769", "title": "Tarragon\u00e8s", "text": "O Tarragon\u00e8s \u00e9 unha comarca da provincia de Tarragona, en Catalu\u00f1a. \u00c9 unha das tres comarcas en que quedou dividido o Camp de Tarragona na divisi\u00f3n comarcal de 1936. Est\u00e1 na costa, na zona meridional, entre o Baix Pened\u00e8s, ao nord\u00e9s, o Alt Camp, ao oeste, e o Baix Camp ao sur. A s\u00faa capital \u00e9 Tarragona e en 2009 ti\u00f1a unha poboaci\u00f3n de 247.827 habitantes.\nConcellos.\nActualmente a comarca est\u00e1 formada por 22 concellos."}
{"id": "117770", "revid": "56817", "url": "https://gl.wikipedia.org/wiki?curid=117770", "title": "Yzeures-sur-Creuse", "text": "Yzeures-sur-Creuse \u00e9 un concello de Francia situada no departamento do Indre e Loira, na rexi\u00f3n Centro. No ano 2006 ti\u00f1a 1 467 habitantes. Est\u00e1 cruzada polo r\u00edo \"Creuse\" e r\u00edo \"Gartempe\".\nDemograf\u00eda.\nXentilicio.\nO xentilicio dos habitantes de Yzeures sur Creuse \u00e9 \"Yzeurois\" ou \"Yzeuroises\"."}
{"id": "117771", "revid": "15490", "url": "https://gl.wikipedia.org/wiki?curid=117771", "title": "Kan'onji", "text": "Kan'onji (\u89b3\u97f3\u5bfa\u5e02, \u304b\u3093\u304a\u3093\u3058\u3057, \"Kan'onji-shi\") \u00e9 un concello da prefectura de Kagawa no Xap\u00f3n. Est\u00e1 situada na zona Setouchi da rexi\u00f3n de Shikoku e ao oeste da prefectura, na illa de Shikoku. A s\u00faa superficie \u00e9 de 117,47\u00a0km\u00b2 e a poboaci\u00f3n de 63.460 habitantes (2009) e ten unha densidade de poboaci\u00f3n de 540 h/km\u00b2.\nO concello de Kan'onji limita cos concellos de Mitoyo (da prefectura de Kagawa); Miyoshi (da prefectura de Tokushima); e Shikokuch\u016b\u014d (da prefectura de Ehime)."}
{"id": "117772", "revid": "85894", "url": "https://gl.wikipedia.org/wiki?curid=117772", "title": "Zents\u016bji", "text": "Zents\u016bji (\u5584\u901a\u5bfa\u5e02, \u305c\u3093\u3064\u3046\u3058\u3057, \"Zents\u016bji-shi\") \u00e9 un concello da prefectura de Kagawa no Xap\u00f3n. Est\u00e1 situada na rexi\u00f3n de Shikoku e \u00f3 noroeste da prefectura, na illa de Shikoku. A s\u00faa superficie \u00e9 de 39,88\u00a0km\u00b2 e a poboaci\u00f3n de 34.948 habitantes (2009) e ten unha densidade de poboaci\u00f3n de 876 h/km\u00b2.\nO concello de Zents\u016bji limita cos concellos de Tadotsu, de Mitoyo, de Kotohira, de Mann\u014d e de Marugame."}
{"id": "117775", "revid": "12452", "url": "https://gl.wikipedia.org/wiki?curid=117775", "title": "Guerra Civil espa\u00f1ola", "text": ""}
{"id": "117777", "revid": "5863", "url": "https://gl.wikipedia.org/wiki?curid=117777", "title": "Montehermoso", "text": "Montehermoso \u00e9 un concello estreme\u00f1o na provincia de C\u00e1ceres, Espa\u00f1a, que contaba no 2008 con 5769 habitantes. Montehermoso foi fundada no s\u00e9culo XIII como aldea do Se\u00f1or\u00edo de Galisteo e emancipouse como concello en 1837, cando o resto dos lugares do se\u00f1or\u00edo.\nLimita ao norte con Pozuelo de Zarz\u00f3n e Aceituna, polo sur con Riolobos, polo oeste Guijo de Galisteo e polo oriente linda con Galisteo e Valdeobispo.\nTodos os regatos de Montehermoso van para ao r\u00edo Alag\u00f3n, que marca o l\u00edmite dos termos municipais de Montehermoso e Valdeobispo e de Montehermoso e Galisteo. Os arroios m\u00e1is importante que pasan polo concello son os de Aceituna, El Pez, La Nava e Ribera del Bronco.\nNo norte do concello at\u00f3pase o encoro de Montehermoso, no arroio do Pez. Outro encoro \u00e9 a presa de Valdeobispo, no seu l\u00edmite con Valdeobispo.\nNo seu territorio enc\u00f3ntranse ademais varias lagoas, como a Lagoa del Tremedal, Lagoa del Jerrao, Lagoa Nueva etc."}
{"id": "117778", "revid": "89787", "url": "https://gl.wikipedia.org/wiki?curid=117778", "title": "Malakula", "text": "Malakula ou Malekula \u00e9 a segunda illa m\u00e1is grande da naci\u00f3n de Vanuatu, no Oc\u00e9ano Pac\u00edfico na Melanesia. Hai unha lenda urbana que di que o seu nome, acu\u00f1ado por James Cook, ao parecer procede do franc\u00e9s \"mal \u00e0 cul\" (literalmente, dor no cu) foi inspirado pola presenza de can\u00edbales, a actividade volc\u00e1nica e outros desagradables caracter\u00edsticas da illa no momento do seu descubrimento. O capit\u00e1n Cook, con todo, rexistra que os habitantes chaman a illa Mallicollo e a etimolox\u00eda \"dor no cu\" \u00e9 probablemente unha derivaci\u00f3n dos mari\u00f1eiros do nome orixinal.\nSituaci\u00f3n.\nEst\u00e1 separada da Illa Esp\u00edrito Santo e de Malo polo Estreito de Bougainville. Lakatoro, a capital da provincia de Malampa, est\u00e1 situada na costa oriental e \u00e9 o asentamento m\u00e1is grande da illa. No lado nordeste da illa hai un grupo de illas chamadas \"Illas Pequenas\", entre elas (de N a S) Vao, Atchin, Wala, Rano, Norsup, Uripiv e Uri.\nTen unha elevaci\u00f3n m\u00e1xima de 879 m. o monte Liambele. En 1768, Louis Antoine de Bougainville deu o seu nome ao estreito que separa Malakula de Santo.\nHistoria.\nDescuberto pola expedici\u00f3n espa\u00f1ola de Pedro Fernandes de Queir\u00f3s en 1606..\nDurante 1914 e 1915 os antrop\u00f3logo brit\u00e1nico John Layard viviu na illa tomando notas antropol\u00f3xicas, as\u00ed como rexistros fonogr\u00e1ficos e fotogr\u00e1ficos durante a s\u00faa campa\u00f1a. Ao seu regreso a Gran Breta\u00f1a doou exemplares das placas das m\u00e1is de 400 fotograf\u00edas \u00f3 Museo de Arqueolox\u00eda e Antropolox\u00eda da Universidade de Cambridge.\nDemograf\u00eda.\nSegundo o \u00faltimo censo do 2000, Malakula ten unha poboaci\u00f3n de m\u00e1is de 30.000 habitantes. Est\u00e1 separada das illas de Esp\u00edrito Santo e Malo polo Estreito de Bougainville. Lakatoro, capital da provincia de Malampa, est\u00e1 situada na s\u00faa costa oriental e \u00e9 o asentamento m\u00e1is grande na illa.\nHai preto de trinta diferentes idiomas que se falan na illa de Malakula. Viven d\u00faas tribos os gran Nambas e os pequenos Nambas na parte central da zona sur, os nomes derivan do tama\u00f1o da funda do pene que levan, feita de follas de pl\u00e1tano ou pandanus.\nTi\u00f1an, ata hai pouco, a cultura de apertar os cranios dos beb\u00e9s para alterar a forma da cabeza. As cabezas en forma de cono dise que son un signo dun maior status social.\nEconom\u00eda.\nA econom\u00eda de Malakula bas\u00e9ase principalmente na agricultura, con extensas plantaci\u00f3ns de copra nas chairas costeiras do leste ao redor de Norsup e Lakatoro. En 1939, estableceuse unha cooperativa de copra en Matanvat no norte de Malakula. En pouco tempo, tomou alg\u00fans dos trazos do culto de carga, ata 1950, tras o cal regresou ao seu prop\u00f3sito orixinal, a produci\u00f3n de copra. Hoxe en d\u00eda, a plantaci\u00f3n produtora de copra m\u00e1is grande de Vanuatu est\u00e1 situada en Norsup.\nInfraestrutura.\nLakatoro ten varias tendas, un supermercado, unha sucursal do banco nacional de Vanuatu, unha oficina de Air Vanuatu, o peirao principal e \u00e9 o centro administrativo da provincia de Malampa (Malekula, Ambrym, Paama). Norsup ten o hospital provincial. Tanto Norsup como Lakatoro te\u00f1en tel\u00e9fonos e electricidade as 24 horas.\nTurismo.\nO interior de Malekula \u00e9 monta\u00f1oso, accidentado e cuberto por bosques con boas sendas e observaci\u00f3n de aves. Hai antigos lugares can\u00edbales escondidos na selva no norte Malekula, pero moitos dos \u00f3sos e cranios elimin\u00e1ronse ou enterr\u00e1ronse. Os Maskelynes e as pequenas illas costeiras ao longo da costa leste de Malekula te\u00f1en praias de area e os arrecifes de coral son bos para o mergullo.\nTransporte.\nTransporte a\u00e9reo.\nHai aeroportos en Malekula en Norsup, Lamap e na Ba\u00eda Suroeste. Norsup ten unha superficie de asfalto. Air Vanuatu voa a Malekula todos os d\u00edas da semana.\nTransporte por estrada.\nLakatoro \u00e9 o centro de transporte por estrada de Malekula. O mellor lugar para atopar cami\u00f3ns est\u00e1 no centro do comercio de Lak.\nTen unha altitude m\u00e1xima de 879 m."}
{"id": "117779", "revid": "1131", "url": "https://gl.wikipedia.org/wiki?curid=117779", "title": "La Noche. Suplemento del s\u00e1bado", "text": "La Noche. Suplemento del s\u00e1bado foi un suplemento semanal do xornal compostel\u00e1n \"La Noche\", editado entre 1949 e 1950. Ti\u00f1a natureza cultural e estaba centrado en temas e autores galegos:\nCaracter\u00edsticas.\nA mediados de 1949, o director do peri\u00f3dico, o vasco Jos\u00e9 Go\u00f1i Aizp\u00farua pediu \u00f3s galeguistas, a trav\u00e9s de Francisco Fern\u00e1ndez del Riego e Xaime Isla Couto, que se responsabilizaran da publicaci\u00f3n dun suplemento semanal sobre Galicia. O primeiro encargouse da direcci\u00f3n cultural e o segundo dos aspectos econ\u00f3micos. A lingua utilizada ti\u00f1a que se-lo castel\u00e1n pero Aizpur\u00faa non por\u00eda inconvenientes a utiliza-lo galego nalgunhas colaboraci\u00f3ns:\nO suplemento tivo unha vida ef\u00e9mera e s\u00f3 publicou 15 n\u00fameros, desde o 15 de outubro de 1949 ata o 28 de xaneiro de 1950, pero representou unha plataforma para os galeguistas de maior sona nese momento, como Ram\u00f3n Otero Pedrayo, Florentino L\u00f3pez Cuevillas, Vicente Risco, \u00c1lvaro Cunqueiro ou Lu\u00eds Seoane. Neste suplemento apareceu o primeiro artigo publicado por Ram\u00f3n Pi\u00f1eiro: \"A poes\u00eda de Lu\u00eds Pimentel\", o 12 de novembro, asinado baixo o pseud\u00f3nimo de \"Luis Veiga do Campo\".\nNa maior\u00eda dos estudos dedicados a este suplemento literario sin\u00e1lase a s\u00faa interrupci\u00f3n foi favorecida polo n\u00famero dedicado \u00e1 morte de Castelao por non respectar as instruci\u00f3ns relativas co homenaxe dedicado a Castelao na prensa enviadas pola Oficina Xeral de Prensa do goberno franquista aos directores de todos os xornais galegos. De feito, no n\u00famero 13, correspondente \u00f3 14 de xaneiro de 1950, public\u00e1ronse artigos en homenaxe a Alfonso Daniel Rodr\u00edguez Castelao, quen morrera unha semana antes. Valent\u00edn Paz-Andrade publicou \"Castelao. El hombre y el artista\" (a catro columnas e en portada); Francisco del Riego, baixo a sinatura \"L.\", que corresponde \u00f3 seu pseud\u00f3nimo \"Salvador de Lorenzana\", publicou un breve titulado \"Morreu o grande artista\" na secci\u00f3n \"Descubrimentos de Galicia\", que completouse cunha \"Antolox\u00eda\" do humorista e caricaturista. Non obstante, non era s\u00f3 o n\u00famero dedicado \u00e1 morte de Castelao que se puxo en d\u00fabida:\nAtrib\u00faeselle \u00f3 suplemento \"La Noche\" se-lo precedente da Editorial Galaxia."}
{"id": "117780", "revid": "25871", "url": "https://gl.wikipedia.org/wiki?curid=117780", "title": "Paama", "text": "Paama (lingua paama:Voum) \u00e9 unha pequena illa na provincia de Malampa, Vanuatu. A illa ten uns 8\u00a0km de norte a sur e s\u00f3 5\u00a0km m\u00e1is ou menos no seu punto m\u00e1is ancho. A illa est\u00e1 dominada por outeiros, chegando a unha altura duns 550 m no norte.\nCaracter\u00edsticas.\nPaama at\u00f3pase a pouca distancia ao sur de Ambrym, un pouco m\u00e1is ao leste de Malakula, a uns 7\u00a0km ao oeste do gran volc\u00e1n activo Lopevi (Ulvae, na lingua vern\u00e1cula (ver Crowley 1982), e a unha curta distancia ao norte da illa de Epi. Durante o d\u00eda, todas as illas veci\u00f1as de Paama son claramente visibles desde varios lugares da illa. De feito, nunha noite clara o resplandor vermello dos volc\u00e1ns xemelgos de Ambrym p\u00f3dese ver claramente na praia de area negra en Liro. A illa agora deshabitada de Lopevi domina a vista ao leste da aldea de Lulep, na costa nord\u00e9s da illa. Este volc\u00e1n activo \u00e9 bastante regular, entra en erupci\u00f3n aproximadamente cada dous anos, causando problemas moi graves para as persoas que viven nas vilas de Lulep e Luli no nord\u00e9s da illa. O \u00e1cido da cinza volc\u00e1nica cae \u00e1s hortas, e arru\u00edna as colleitas, e descomp\u00f3n os teitos de palla.\nHoxe en d\u00eda a maior\u00eda das persoas que viven en Paama viven en aldeas preto da costa da illa e cas s\u00faas hortas nas ladeiras pr\u00f3ximas. Os produtos agr\u00edcolas son en gran medida para a s\u00faa subsistencia, a\u00ednda que alg\u00fans se exportan para \u00e1 venda en Port Vila (na capital de Vanuatu Efat\u00e9) e Luganville (en Esp\u00edrito Santo).\nNa parte norte da illa existe unha franxa de c\u00e9spede o aeroporto, con sede na aldea de Tavie. A aterraxe e a engalaxe deste aeroporto non \u00e9 para os pusil\u00e1nimes, \u00e9 unha das pistas de aterraxe m\u00e1is curtas no conxunto de Vanuatu.\nLiro, \u00e9 o centro administrativo e o pobo m\u00e1is densamente poboado da illa. Hoxe en d\u00eda a poboaci\u00f3n da illa non chega aos 2.000 habitantes, a gran maior\u00eda habitan na costa occidental da illa. Con todo, o n\u00famero de persoas que alegan ser Paamese \u00e9 moito maior que isto. Ao redor de 7.000 persoas que viven ao longo Vanuatu din ser Paamese no censo de 1999.\nOs habitantes falan o idioma Paama, un dos tres idiomas nacionais de Vanuatu."}
{"id": "117781", "revid": "2074", "url": "https://gl.wikipedia.org/wiki?curid=117781", "title": "Antonio Dur\u00e1n", "text": ""}
{"id": "117782", "revid": "98629", "url": "https://gl.wikipedia.org/wiki?curid=117782", "title": "Econom\u00eda de Serbia", "text": "A econom\u00eda de Serbia bas\u00e9ase nos servizos, que corresponden ao 63% do PIB."}
{"id": "117785", "revid": "1822", "url": "https://gl.wikipedia.org/wiki?curid=117785", "title": "D\u00eda Mundial da Liberdade de Prensa", "text": "O D\u00eda Mundial da Liberdade de Prensa foi proclamado pola Asemblea Xeral das Naci\u00f3ns Unidas en 1993 trala recomendaci\u00f3n da Conferencia Xeral da UNESCO que, na resoluci\u00f3n de 1991 sobre a promoci\u00f3n da liberdade de prensa en todo o mundo, reco\u00f1oceu que unha prensa libre, pluralista e independente \u00e9 un compo\u00f1ente esencial de calquera sociedade democr\u00e1tica.\nA elecci\u00f3n da data lembra o aniversario da \"Declaraci\u00f3n Windhoek\" (adoptada o 3 de maio de 1991) e lembra as violaci\u00f3ns dos dereitos da liberdade de expresi\u00f3n e o risco de tantos periodistas en todo o mundo para promove-lo libre fluxo da informaci\u00f3n. O obxectivo da celebraci\u00f3n \u00e9 o de difundi-lo papel decisivo que desempe\u00f1a a liberdade de prensa no fortalecimento da democracia en todo o mundo.\nA partir de 1997 conv\u00f3case simultaneamente o \"Premio Mundial UNESCO-Guillermo Cano de Liberdade de Prensa\", a fin de recompensar unha acci\u00f3n meritoria realizada por unha persoa ou organizaci\u00f3n na defensa da liberdade de expresi\u00f3n en calquera parte do mundo, en particular cando esa acci\u00f3n entra\u00f1a un risco para a vida de quen a levou a cabo."}
{"id": "117786", "revid": "1131", "url": "https://gl.wikipedia.org/wiki?curid=117786", "title": "Festival do Norte", "text": "O Festival do Norte (FDN) foi un festival de m\u00fasica pop, rock, indie e electr\u00f3nica principalmente, que se celebrou dende o ano 2000 at\u00e9 o ano 2015 en Galicia. Vilagarc\u00eda de Arousa acolleu t\u00f3dalas edici\u00f3ns ag\u00e1s tres: unha en Santiago de Compostela (no ano 2003) e outras d\u00faas (nos anos 2014 e 2015) na Illa de Arousa. A s\u00faa duraci\u00f3n era de dous d\u00edas, un venres e mais un s\u00e1bado, e adoitaba ser no mes de maio. Por\u00e9n, nas \u00faltimas edici\u00f3ns, o festival tivo lugar en xullo durante tres d\u00edas. No ano 2016 non se celebrou, sendo substitu\u00edda polo Atlantic Fest.\nAs edici\u00f3ns do festival en Vilagarc\u00eda realiz\u00e1ronse no recinto feiral Fexdega, con capacidade para miles de persoas. A organizaci\u00f3n correu a cargo de Producciones Independientes Culturales, e os principais patrocinadores dos seus derradeiros anos foron Caixanova e Estrella Galicia, a\u00ednda que na \u00faltima edici\u00f3n se instalou unha carpa de ensaio de Movistar. Os seus directores foron To\u00f1o Caneda e Pablo Band\u00edn.\nPolos seus escenarios pasaron grupos de sona coma Bunbury, Pereza, Placebo, Vetusta Morla, Deluxe, Russian Red, Tri\u00e1ngulo de Amor Bizarro ou The Sunday Drivers entre moitos outros.\nFDN 00 (primeira edici\u00f3n).\nCelebrouse en Vilagarc\u00eda de Arousa, no pavill\u00f3n de Fontecarmoa, que presentou notables problemas de son, a dicir da propia organizaci\u00f3n. Celebrouse entre os d\u00edas 23 e 24 de xullo do 2000, sendo a \u00fanica vez que tivo lugar entre semana (luns e martes), sen d\u00fabida aproveitando a ponte festiva do Ap\u00f3stolo. Contou coa presenza dos granadinos Los Planetas, Fangoria, Chucho, Telephunken, Molotov, Los Enemigos, Elephant Band e Moop, entre outros.\nFDN 01 (segunda edici\u00f3n).\nEsta edici\u00f3n do \"Festival do Norte\" tivo cr\u00edticas dispares no organizativo, por\u00e9n contou cunha boa representaci\u00f3n do \"indie\" nacional. Coa intenci\u00f3n de arranxar os problemas de son do ano anterior, celebrouse no recinto da \"Fexdega\" e participaron Deluxe, Sidonie, Automatics, Sexy Sadie, Gus Gus DJ's, Astrud, Cooper, Czerkinsky, Los Planetas, Mastretta e Le Grand David, as\u00ed como os alem\u00e1ns Stereo Total e Le Hammond Inferno. Celebrouse, a diferenza da meirande parte das edici\u00f3ns seguintes, no mes de agosto de 2001, entre o 10 e o 11 de agosto. Foi organizado pola revista \"Vibraciones Pop\" e dirixido por To\u00f1o Caneda.\nFDN 02 (terceira edici\u00f3n).\nA terceira edici\u00f3n tam\u00e9n tivo lugar en Vilagarc\u00eda de Arousa, como \u00ab\"unha das referencias da m\u00fasica indie\"\u00bb. Formaron parte do cartel m\u00fasicos como Manu Chao, Psicof\u00f3nica de Conxo, Kozzmic Muffin, Cinnamon Gum, Mercromina, Nosotr\u00e4sh, Astrud, Volov\u00e1n, Lamatumb\u00e1, Nilo MC e La Habitaci\u00f3n Roja. Actuaron na Praza da Pescader\u00eda, e alg\u00fans grupos no Instituto Castro Alobre.\nFDN 03 (cuarta edici\u00f3n).\nNesta ocasi\u00f3n o festival mudou de cidade (pasou a celebrarse en Santiago de Compostela), de datas (tivo lugar entre o 31 de outubro e o 1 de novembro de 2003, s\u00e1bado e domingo) e mesmo de nome, alcum\u00e1ndose Santirock. Participaron nesta edici\u00f3n, segundo o cartel oficial, Placebo, Frank Black, Elbow, Deluxe, Serafin, Jupiter Moon, Luxury 54, Second, Dorian, Suede, Hoggboy, La Buena Vida, Chucho, Ellos, Clovis, Ama, Grado 33 e Heike, mais varios djs. O auditorio escollido foi o Pavill\u00f3n Multi\u00fasos Fontes do Sar.\nFDN 05 (quinta edici\u00f3n).\nA celebraci\u00f3n do festival volveu a Vilagarc\u00eda de Arousa neste ano, participando Orishas, Macaco, Amparanoia, Kiko Veneno, O\u2019Funk\u2019Illo, Bunbury, Josele Santiago, Los Delinquentes, La Excepci\u00f3n, Carlos Jean, Fundaci\u00f3n Tony Manero, Sidonie, Pereza, Lamatumb\u00e1, Vado Permanente, Heissel, Steelwood, Pedro Granell, Cornelius, Capit\u00e1n Sonoro, Overlook e Ni\u00f1o y Pistola. Celebrouse no recinto exterior de \"Fexdega\" do 13 ao 15 de maio.\nFDN 06 (sexta edici\u00f3n).\nNesta edici\u00f3n participaron, entre outros, Placebo, Tokyo Sex Destruction, Nacho Vegas y las esferas invisibles, Second, The Unfinished Sympathy e Meu.\nFDN 07 (s\u00e9tima edici\u00f3n).\nParticiparon: Travolta, Fernando Alfaro y Los Alienistas, The Sunday Drivers, Astrud, Delorean, Grupo de Expertos Solynieve, Sr. Chinarro, Lori Meyers, Deluxe e CatPeople.\nFDN 08 (oitava edici\u00f3n).\nNese ano actuaron: The Blows, Humbert Humbert, Sidonie, 1990s, Broken Social Scene, The Right Ons, Standard, La Habitaci\u00f3n Roja, Tri\u00e1ngulo de Amor Bizarro e Sons and Daughters entre outros.\nFDN 09 (novena edici\u00f3n).\nCelebrouse o 1 e 2 de maio do 2009 e nesta ocasi\u00f3n participaron: Herman Dune, The Whip, Love of Lesbian, X-Wife, Templeton, Ragdog, Russian Red, Manos de topo, Nouvelle Cuisine, Florent y Yo, Isra Dj (venres) e The Rumble Stripes, Vetusta Morla, Delorean, Standstill, Cuchillo, Havalina, La buena vida, Extraperlo, Noise Project, e Rober Bodegas Dj (s\u00e1bado).\nFDN 10 (d\u00e9cima edici\u00f3n).\nNesta edici\u00f3n, que tivo lugar os d\u00edas 30 de abril e 1 de maio de 2010, participaron Nada Surf, Fanfarlo, We Are Standard, Dorian, Munich, Klaus &amp; Kinski, Hola a Todo el Mundo, Emilio Jos\u00e9, Clovis DJ's e DJ Lagartija o venres, e Los Planetas, Pete &amp; The Pirates, El Guincho, JJ, Nudozurdo, La Bien Querida, Los Punsetes, Carrero Bianco, DJ Polar e DJ Poti o s\u00e1bado.\nFDN 11 (und\u00e9cima edici\u00f3n).\nEsta edici\u00f3n celebrouse os d\u00edas 6 e 7 de maio de 2011 e nela participaron: !!!, Peter Hook, The Vaselines, London Guns, May68, Tri\u00e1ngulo de Amor Bizarro, Delaf\u00e9 y las flores azules, Sexy Sadie, Chapel Club, Ellos, Mirrors, Pony Bravo, Nadadora, Joe Crep\u00fasculo, Franc3s, McEnroe, Srasrsra e Diadermine.\nFDN 12 (duod\u00e9cima edici\u00f3n).\nTivo lugar os d\u00edas 27 e 28 de abril no Recinto Exterior do Fexdega, en Vilagarc\u00eda de Arousa. O venres 27 actuaron Dirty Socks, Varry Brava, Klaus &amp; Kinski, Pegasvs, La Casa Azul, Los Enemigos, Love of Lesbian, Rafa Morcego e DJ Amable. Pola s\u00faa banda, o s\u00e1bado 28 actuaron Disco Las Palmeras!, Los Pilotos, Nancys Rubias, Polock, El Columpio Asesino, Lori Meyers, Fangoria, Sandrita Dinamita DJ e Hangtheguille.\nCada un dos d\u00edas pasaron polo festival unhas 9.000 persoas segundo a organizaci\u00f3n.\nFDN 13 (d\u00e9cimo terceira edici\u00f3n).\nEsta edici\u00f3n celebrouse os d\u00edas 17 e 18 de maio de 2013 no Recinto Exterior do Fexdega. O venres 17 actuaron Pedrito Diablo y los Cadaveras, Jane Joyd, Sr. Chinarro, T\u00f3rtel, Guadalupe Plata, The Primitives, Xoel L\u00f3pez, La Habitaci\u00f3n Roja, Tri\u00e1ngulo de Amor Bizarro, Dorian, Miqui Puig e Faber. Pola s\u00faa banda, o s\u00e1bado 18 actuaron Aurora, Mvnich, Novedades Carminha, Aerolineas Federales, Estereotypo, Delorentos, Delaf\u00e9 y las Flores Azules, Dover, Toy, We are Standard, DJ Amable e GatoTV e Nano Vinilo DJ.\nEste ano o orzamento foi de 380.000 euros e en total pasaron polo festival unhas 12.000 persoas entre os dous d\u00edas.\nFDN 14 (d\u00e9cimo cuarta edici\u00f3n).\nEsta edici\u00f3n celebrouse os d\u00edas 3,4 e 5 de xullo de 2014 na Illa de Arousa e nela participaron: The Horrors, Digitalism (DJ Set), KAKKMADDAFAKKA, Is Tropical, Lori Meyers, The pains of being pure at heart, Ver\u00f3nica Falls, Russian Red, The Wave Pictures, L.A., Austra, We have band, Satellite Stories, El \u00faltimo vecino, Linda Guilala, la bien querida, Templetone, Oso Leone, M\u00fasculo!, Igloo, Sleeping Cat, Wild Balbina, La 4 pared, Quilma, Dj Amable, DJ Capo, Desconcierto DJ\u00b4s, Curtis inthekitchen, Maribel y Sebasti\u00e1n DJ\u00b4s,Rafa Morcego (A Reixa), Isaac Torgal e Schulz.\nFDN 15 (d\u00e9cimo quinta edici\u00f3n).\nCelebrouse os d\u00edas 3, 4 e 5 de xullo na Illa de Arousa e tocaron Hercules &amp; Love Affair, Glass Animals, Standstill, Dorian, Grupo de Expertos Solynieve, Neil Halstead, Other Lives, Javiera Mena, Broncho, Los Punsetes, Fernando Alfaro, Hidrogenesse, Polock, Cooper, Perro, Trajano!, Alex Casanova, Chicharr\u00f3n, Cazador, White Bats, Amable &amp; Viktor Oll\u00e9, Dj Maadraassoo, Isaac Torgal e Dj Pinche."}
{"id": "117787", "revid": "89787", "url": "https://gl.wikipedia.org/wiki?curid=117787", "title": "D\u00eda de Europa", "text": "En Europa, o D\u00eda de Europa \u00e9 unha celebraci\u00f3n anual de paz e unidade europeas. Existen dous d\u00edas de Europa separados, celebrados o 5 e 9 de maio, establecidos polo Consello de Europa (CoE) e a Uni\u00f3n Europea (UE) respectivamente. Para a UE, o d\u00eda \u00e9 tam\u00e9n co\u00f1ecido como o D\u00eda de Schuman.\nO 29 de xaneiro de 2019 presentouse en Bruxelas unha iniciativa de varias asociaci\u00f3ns e personalidades co fin de facer que o 9 de maio sexa un d\u00eda festivo en toda a Uni\u00f3n Europea. O 12 de febreiro a iniciativa votouse nunha sesi\u00f3n plenaria do Europarlamento, presentado pola eurodeputada Maite Pagazaurtund\u00faa. A proposta foi aprobada con 459 votos a favor.\nHistoria.\nO 9 de maio de 1950, Robert Schuman, Ministro franc\u00e9s de Asuntos Exteriores, presentou a proposta denominada \"Declaraci\u00f3n Schuman\", para a creaci\u00f3n dunha Europa organizada sobre unhas bases pol\u00edticas com\u00fans que buscaban unhas relaci\u00f3ns pac\u00edficas permanentes entre os diferentes pa\u00edses europeos.\nEsa \"Declaraci\u00f3n\", en principio dirixida \u00e1s relaci\u00f3ns entre Francia e Alema\u00f1a e \u00e1 creaci\u00f3n da \"Comunidade Europea do carb\u00f3n e do aceiro\", sentou as bases do que hoxe \u00e9 a Uni\u00f3n Europea. No cumio de Mil\u00e1n de 1985, en ocasi\u00f3n do centenario do nacemento de Schuman, a Comisi\u00f3n Europea decidiu designa-lo 9 de maio como D\u00eda de Europa.\nReco\u00f1ecemento legal.\nO D\u00eda de Europa \u00e9 d\u00eda non laborable para os empregados das instituci\u00f3ns da Uni\u00f3n Europea Luxemburgo declarouno en 2019 festivo oficial e \u00e9 tam\u00e9n festivo oficial en Kosovo.. \u00c9 un d\u00eda conmemorativo en Croacia, d\u00eda reco\u00f1ecido oficialmente pero non festivo; o mesmo que en Lituania; e un \"Beflaggungstage\" en Alema\u00f1a"}
{"id": "117790", "revid": "98629", "url": "https://gl.wikipedia.org/wiki?curid=117790", "title": "Batalla de Lorena", "text": "A batalla de Lorena foi unha batalla da primeira guerra mundial, producida no contexto da batalla das fronteiras entre o 14 e o 25 de agosto de 1914. Desta vez, a vitoria caeu do lado alem\u00e1n.\nOfensiva francesa.\nO 14 de agosto de 1914, os franceses iniciaron un ataque sobre Lorena, territorio perdido trala derrota na guerra franco-prusiana. O obxectivo era emprender un dobre ataque: O I Ex\u00e9rcito franc\u00e9s atacou Sarrebourg mentres o II Ex\u00e9rcito avanzaba cara Morhange.\nO d\u00eda 17, o XX Corpo galo de Foch ocupaba Ch\u00e2teau Salins, preto de Morhange, e un d\u00eda despois os franceses conquistaban Sarrebourg. O avance franc\u00e9s foi exitoso inicialmente, pero os alem\u00e1ns estaban preparando un contraataque co VI e VII Ex\u00e9rcitos Imperiais.\nContraataque alem\u00e1n.\nRupprecht logrou deter o avance franc\u00e9s en Lorena, en parte grazas ao uso de metralladoras e mellor material c\u00f3s franceses. Non obstante, o xeneral alem\u00e1n non estaba contento cun rol soamente defensivo e pediulle ao Alto Mando do Imperio Alem\u00e1n permiso para atacar ao ex\u00e9rcito inimigo.\nO d\u00eda 20, os alem\u00e1ns atacaron e ocuparon Morhange e Sarrebourg. Trala reocupaci\u00f3n destas vilas, emprenderon un ataque no territorio franc\u00e9s, tentando conquistar Nancy. Desta vez, o XX Corpo de Foch resistiu e permitiu a reconquista de Mulhouse. Por\u00e9n, o ataque xermano desbaratou o Plan XVII.\nO d\u00eda 24 produc\u00edronse varios ataques e contraataques, que duraron ata o final de agosto. A partir de setembro, escav\u00e1ronse trincheiras e a fronte quedou inamovible ata 1918."}
{"id": "117791", "revid": "98629", "url": "https://gl.wikipedia.org/wiki?curid=117791", "title": "Batalla das Ardenas (1914)", "text": "A batalla das Ardenas de 1914 foi unha batalla da primeira guerra mundial desenvolvida no contexto da batalla das fronteiras os d\u00edas 23 e 24 de agosto de 1914. O resultado foi unha vitoria alem\u00e1.\nAntecedentes.\nO Comandante en Xefe dos ex\u00e9rcitos franceses, Joseph Joffre ordenou un ataque a trav\u00e9s do bosque das Ardenas que ser\u00eda levado a cabo polo III e IV Ex\u00e9rcito franc\u00e9s. O ataque formaba parte do plan XVII galo, cuxo obxectivo era atacar atravesando este bosque en direcci\u00f3n ao Imperio Alem\u00e1n. O Alto Mando franc\u00e9s cr\u00eda que esta zona era a m\u00e1is feble das defensas xermanas. O d\u00eda 20 os franceses descubriron que nesta \u00e1rea hab\u00eda unha importante presenza alem\u00e1, moito maior do esperado. Ese mesmo d\u00eda, os alem\u00e1ns atacaran en Lorena. Joffre ordenou un grande ataque para o d\u00eda seguinte nas Ardenas.\nBatalla.\nO avance franc\u00e9s sobre Lorena iniciouse o d\u00eda 14 de agosto, e a\u00ednda se pelexaba con intensidade crecente o 20 de agosto, data en que os alem\u00e1ns lanzaron un furioso contraataque. De feito, as cousas empezaban a pintar mal para as armas de Francia. A resistencia alem\u00e1 era superior ao esperado. Ese mesmo d\u00eda \u00e1 primeira hora chegaron informes ao Alto Mando franc\u00e9s afirmando que se albiscaran grandes concentraci\u00f3ns de tropas alem\u00e1s avanzando cara ao r\u00edo Mosa, m\u00e1is ao norte e en direcci\u00f3n a B\u00e9lxica.\nCrendo que os alem\u00e1ns prosegu\u00edan o seu avance cara a B\u00e9lxica, deixando As Ardenas con pouca protecci\u00f3n, o mariscal Joffre ordenou un ataque por sorpresa na zona para o d\u00eda seguinte. A fin de manter ese factor sorpresa, prohib\u00edronse os reco\u00f1ecementos previos por parte de patrullas, que de ser detectadas polo inimigo poder\u00edan delatar as intenci\u00f3ns francesas. Moitos argumentaron despois que esa medida s\u00f3 logrou causar sorpresa aos franceses. En calquera caso, o III Ex\u00e9rcito franc\u00e9s (liderado polo xeneral Pierre Ruffey) e IV (liderado polo xeneral Fernand de Langle de Cary) empezaron a manobrar para lanzarse ao asalto do bosque ao d\u00eda seguinte, o III polo sur e o IV un pouco m\u00e1is ao norte. O V Ex\u00e9rcito franc\u00e9s, que pod\u00eda actuar como forza de reserva, foi enviado de urxencia a Charleroi ao terse noticias dun incremento de tropas alem\u00e1s na zona.\nPero os alem\u00e1ns non ti\u00f1an na zona algunhas divisi\u00f3ns, sen\u00f3n os ex\u00e9rcitos IV e V, liderados respectivamente polo duque Alberto de W\u00fcrttemberg e o Pr\u00edncipe Guillerme de Prusia. Iniciaran o seu avance a trav\u00e9s dos bosques o d\u00eda 19 de agosto, constru\u00edndo defensas xa que o Plan Schlieffen forz\u00e1balles a estar parados, por mor do lento avance da \u00e1 dereita do ataque. Eran moitos m\u00e1is dos esperados polos franceses, e estaban atrincheirados nas s\u00faas posici\u00f3ns.\nO d\u00eda 21 de agosto amenceu cunha densa n\u00e9boa, polo que as vangardas de ambas as forzas chocaron case literalmente. Entre a n\u00e9boa, que non permit\u00eda reco\u00f1ecementos en profundidade, e a s\u00faa planificaci\u00f3n, as tropas de vangarda francesas creron topar cunha pequena forza alem\u00e1 de pantalla. O d\u00eda pasou con breves escaramuzas por mor da pouca visibilidade, cos franceses prepar\u00e1ndose para arroiar a grupos dispersos de alem\u00e1ns ao d\u00eda seguinte. Pero a realidade \u00e9 que se enfrontaban en inferioridade num\u00e9rica a unha forza parapetada en posici\u00f3ns defensivas. Ruffey sospeit\u00e1bao, a partir das s\u00faas propias observaci\u00f3ns e de informes recibidos de refuxiados, pero os seus env\u00edos de devanditos informes ao cuartel xeral de Joffre non obtiveron nunca resposta.\nO 22 de agosto amenceu despexado e as tropas francesas lanz\u00e1ronse ao asalto vestindo os seus uniformes de cor azul e vermella, a pesar das preocupaci\u00f3ns de Ruffey sobre o tama\u00f1o real das forzas alem\u00e1s. Sufriron moitas baixas debido \u00e1s metralladoras alem\u00e1s e o lume de fusiler\u00eda. Os contraataques alem\u00e1ns d\u00e9ronse de fronte coa artillar\u00eda lixeira francesa de 75\u00a0mm, que causou tam\u00e9n gran cantidade de baixas. Pero ao final do d\u00eda, dos catro eixos de avance franceses (Virton, Tintigny, Rossignaland e Nefchateau), tan s\u00f3 en Virton logrouse alg\u00fan \u00e9xito. En todos os demais, os sobreviventes v\u00edronse rexeitados \u00e1s s\u00faas posici\u00f3ns de partida. Moitas unidades, como a Sexta divisi\u00f3n colonial alxeriana, foran esmagadas por completo (no caso da sexta mesmo faleceron os xenerais Raffenel e Rondoney, xefes de divisi\u00f3n e de brigada respectivamente). A conta de mortos do d\u00eda pasou dos dez mil. Feridos, m\u00e1is do dobre.\nAo final do d\u00eda, Ruffey estalou nun torrente de improperios contra a cegueira e incompetencia do seu propio cuartel xeral e o feito de ignorar os informes sobre a cantidade de tropas xermanas. Iso supuxo un conflito entre el e Joffre que ter\u00eda consecuencias posteriores. En calquera caso, as unidades francesas estaban moi danadas tras o combate e moitas deixaron de existir. Os alem\u00e1ns pola s\u00faa banda apenas se moveron das s\u00faas posici\u00f3ns, exceptuando a perda da zona de Virton, e a pesar da gran cantidade de baixas, manti\u00f1an a todas as s\u00faas unidades na li\u00f1a.\nO 23 de agosto os alem\u00e1ns, conscientes do estado das forzas inimigas, lanzaron o seu asalto. As tropas francesas restantes non s\u00f3 non foron capaces de repelelo, sen\u00f3n de manter as li\u00f1as, e lanz\u00e1ronse a unha fuxida desorganizada, apenas repelida polos homes do V Ex\u00e9rcito, enviado de volta apresuradamente, e que non puido facer m\u00e1is que atrasar o avance alem\u00e1n. A retirada xa non se deter\u00eda ata acadar a li\u00f1a do Moselle.\nConsecuencias.\nOs combates produciron un elevado n\u00famero de baixas en ambos bandos. Non obstante, os franceses perderon homes, material e terreos fronte \u00f3s ex\u00e9rcitos imperiais. Ademais, nestas zonas exist\u00edan importantes xacementos de ferro e outros minerais, que ser\u00edan aproveitados polos alem\u00e1ns, privando aos franceses destes recursos. A retirada ca\u00f3tica dos franceses supuxo tam\u00e9n un sinal de que o Alto Mando estaba mal coordinado cos oficiais dos Ex\u00e9rcitos da fronte."}
{"id": "117792", "revid": "98629", "url": "https://gl.wikipedia.org/wiki?curid=117792", "title": "Batalla das Ardenas", "text": "A batalla das Ardenas pode referirse a d\u00faas batallas distintas:\nTam\u00e9n \u00e9 o nome dunha pel\u00edcula: \"A batalla das Ardenas\", de 1965, baseada na batalla das Ardenas de 1944."}
{"id": "117793", "revid": "839", "url": "https://gl.wikipedia.org/wiki?curid=117793", "title": "Coalici\u00f3n por Europa", "text": "Coalici\u00f3n por Europa (CEU) foi unha das candidaturas que se presentaron \u00e1s elecci\u00f3ns ao Parlamento Europeo de 2009. Foi a sucesora natural da coalici\u00f3n Galeusca-Pobos de Europa, das elecci\u00f3ns ao Parlamento Europeo de 2004; e estivo formada por Converg\u00e8ncia i Uni\u00f3, Partido Nacionalista Vasco, Coalici\u00f3n Canaria, Partido Andalucista, Uni\u00f3 Mallorquina, Uni\u00f3 Menorquina e Bloc Nacionalista Valenci\u00e0.\nCon este mesmo nome repetiron a s\u00faa presentaci\u00f3n en \"'2014\", nos comicios europeos dese ano, formada tam\u00e9n por Converg\u00e8ncia i Uni\u00f3, Partido Nacionalista Vasco e Coalici\u00f3n Canaria, pero en vez dos partidos rexionalistas e nacionalistas de Andaluc\u00eda, Baleares e Valencia, figuraba a formaci\u00f3n galega Compromiso por Galicia.\nIdeolox\u00eda.\nC\u00f3mpre sinalar que, ao ser unha coalici\u00f3n electoral, e ao estar os seus membros no Parlamento Europeo en partidos diferentes, a coalici\u00f3n non tivo un programa propio. Cada partido que a integra tivo o seu programa.\nPor\u00e9n, p\u00f3dense sinalar unhas li\u00f1as b\u00e1sicas, como son a defensa dunha Europa das rexi\u00f3ns, dunha Europa social e na que se valore o traballo, unha aposta pola competitividade econ\u00f3mica etc.\nCandidatos.\nEn 2009.\nOs sete primeiros postos da candidatura son os seguintes:\nEn 2014.\nOs sete primeiros postos da candidatura son os seguintes:"}
{"id": "117796", "revid": "127649", "url": "https://gl.wikipedia.org/wiki?curid=117796", "title": "VG-4.8", "text": "A VG-4.8 \u00e9 unha v\u00eda galega de altas prestaci\u00f3ns que funciona como parte da circunvalaci\u00f3n de Pontevedra. Vai desde Campa\u00f1\u00f3 (na estrada PO-531) a San Xo\u00e1n de Poio (na estrada PO-535) . As obras comezaron en outubro de 2002."}
{"id": "117798", "revid": "2074", "url": "https://gl.wikipedia.org/wiki?curid=117798", "title": "Presidente de Uni\u00f3n Sovi\u00e9tica", "text": ""}
{"id": "117800", "revid": "56817", "url": "https://gl.wikipedia.org/wiki?curid=117800", "title": "AG-41", "text": "A AG-41 \u00e9 unha autov\u00eda auton\u00f3mica galega que percorre a zona centro-sur do Saln\u00e9s. Pasa polos concellos de Barro, Meis, Ribadumia, Mea\u00f1o e Sanxenxo.\nTen sa\u00eddas en Curro (\u00e1 AP-9 e \u00e1 PO-531), O Mosteiro (Meis), San Marti\u00f1o de Meis, Ribadumia (cara a Cambados, Ribadumia e Barrantes), Xil (Mea\u00f1o-Dena), o Parque Empresarial de Nantes e Sanxenxo. Tras esta sa\u00edda, a autov\u00eda conv\u00e9rtese no corredor galego VG-4.1 que chega \u00e1 praia da Lanzada."}
{"id": "117805", "revid": "22570", "url": "https://gl.wikipedia.org/wiki?curid=117805", "title": "Bachata", "text": "A bachata \u00e9 un x\u00e9nero musical orixinario da Rep\u00fablica Dominicana. Consid\u00e9rase un h\u00edbrido entre o bolero e outros coma o son, o merengue, o chachach\u00e1 e mesmo o tango.\nHistoria.\nAt\u00e9 finais do s\u00e9culo XX, a bachata fora desde\u00f1ada ao se tratar dunha m\u00fasica das clases pobres, recibindo o apelativo de \"m\u00fasica de amargue\". As\u00ed, por exemplo, apenas era escoitada nas estaci\u00f3ns de radio. Mais o interese xurdiu a partir da d\u00e9cada de 1980, coa expansi\u00f3n dos medios masivos de comunicaci\u00f3n, co auxe do turismo, e co esforzo dalg\u00fans compositores que viron que xurdira un x\u00e9nero diferenciado de expresi\u00f3n do popular. Autores como Juan Luis Guerra e V\u00edctor V\u00edctor nos anos 90, e anteriormente Luis D\u00edas nos 80, achegaron unha visi\u00f3n diferente que articulaba esta expresi\u00f3n musical co urbano marxinal. A chegada en masa do turismo \u00e1 Rep\u00fablica Dominicana outorgoulle popularidade, e converteuna nun x\u00e9nero que penetrou todos os estratos e espazos do pa\u00eds, espall\u00e1ndose internacionalmente."}
{"id": "117807", "revid": "98629", "url": "https://gl.wikipedia.org/wiki?curid=117807", "title": "Juan Luis Guerra", "text": "Juan Luis Guerra Seijas, nado en Santo Domingo (Rep\u00fablica Dominicana) o 7 de xu\u00f1o de 1957, \u00e9 un compositor, cantautor e produtor musical caribe\u00f1o. As s\u00faas 14 produci\u00f3ns (10 delas en estudo) acadaron unhas vendas superiores a 20 mill\u00f3ns de discos en todo o mundo.\nO seu estilo propio mestura o merengue, bolero e salsa con fusi\u00f3ns afroantillanas, xunto coas bases da bachata popular dominicana.\nTraxectoria.\n\u00c9 fillo do xogador de baloncesto Gilberto Guerra e de Olga Seijas. Ao rematar secundaria iniciou Filosof\u00eda e Literatura na Universidade Aut\u00f3noma de Santo Domingo, deix\u00e1ndoo logo dun ano para ingresar no Conservatorio Nacional de M\u00fasica. Despois estudou composici\u00f3n e arranxos no Berklee College of Music de Boston (Massachusetts). Al\u00ed co\u00f1eceu \u00e1 que ser\u00eda a s\u00faa muller, Aurora Vega, que naquel momento estudaba Dese\u00f1o.\nRegresou a Santo Domingo e traballou compo\u00f1endo \"jingles\" publicitarios en ingl\u00e9s para a televisi\u00f3n dominicana. Neste per\u00edodo entrou en contacto cos cantantes Maridalia Hern\u00e1ndez, Mariela Mercado e Roger Zayas-Baz\u00e1n, que o acompa\u00f1aban regularmente nas gravaci\u00f3ns, cos que formou o grupo Juan Luis Guerra y 4.40. En 1984 gravaron o seu primeiro \u00e1lbum conxunto, \"Soplando\", con influencias do jazz e do grupo vogal Manhattan Transfer.\nA orixe do nome procede da cifra 440, o n\u00famero de herzios da frecuencia da nota la, usada como referencia para afinar os instrumentos.\nEn 1984, coa mediaci\u00f3n do empresario dominicano Bienvenido Rodr\u00edguez, asinan un contrato coa discogr\u00e1fica Karen Records, o que leva ao grupo a derivar a s\u00faa orientaci\u00f3n musical cara ao merengue comercial. Editan os \u00e1lbums \"Mudanza y acarreo\" (1985) e \"Mientras m\u00e1s lo pienso... t\u00fa\" (1986). En 1988 estr\u00e9nase como compositor para outros artistas. Para o seu compatriota Tati Salas compuxo o tema \"De tu boca\", co que participou no Festival da OTI, quedando entre os 3 primeiros. Tambn destacan as composici\u00f3ns para os mexicanos Emmanuel (\"No he podido verte\", 1990) e Luis Miguel (\"Hasta que me olvides\", 1993 e \"Te necesito\", 2003). Tam\u00e9n compuxo para o grupo Miriam y sus Chicas \"Te Propongo\", popularizado en 1994 polo cantante de salsa Gilberto Santa Rosa.\nEn 1987, durante a gravaci\u00f3n do \u00e1lbum \"Ojal\u00e1 que llueva caf\u00e9\", os constantes cambios nos vocalistas da agrupaci\u00f3n lev\u00e1rono a converterse na principal figura do grupo. Este \u00e1lbum representa o inicio da consagraci\u00f3n internacional de Guerra, situ\u00e1ndose no primeiro posto de vendas en moitos pa\u00edses de Am\u00e9rica Latina. Os temas m\u00e1is promocionados foron a canci\u00f3n que d\u00e1 t\u00edtulo ao disco, \"Visa para un sue\u00f1o\" e a canci\u00f3n folcl\u00f3rica venezolana \"Woman del Callao\", dada a co\u00f1ecer previamente por Julio Delgado acompa\u00f1ado do grupo Un Solo Pueblo.\nEn 1990, en medio de moitas expectativas, Guerra presentou o \u00e1lbum \"Bachata Rosa\", o primeiro editado en CD e o m\u00e1is exitoso da s\u00faa carreira desde o punto de vista comercial e que lle valeu un premio Grammy.\nEn 1991 Polygram Records editou para o mercado brasileiro o \u00e1lbum \"Romance Rosa\", con 4 temas de \"Bachata Rosa\" versionadas por Aloysio Reis e con temas en castel\u00e1n dos seus discos anteriores.\nO seu seguinte \u00e1lbum foi \"Are\u00edto\" (1992). Co tema \"El costo de la vida\" manifiestouse sobre as pobres condici\u00f3ns de vida na Rep\u00fablica Dominicana e Am\u00e9rica Latina. Alg\u00fans dos seus compatriotas sentiron que el non era a persoa m\u00e1is apropiada para opinar, alegando que nunca padeceu a pobreza. Ademais de temas contestatarios como \"Si de aqu\u00ed saliera petr\u00f3leo\" (coa participaci\u00f3n do paname\u00f1o Rub\u00e9n Blades), experimenta con m\u00fasicos da Orquestra Filharm\u00f3nica de Nova York en \"Cuando te beso\" e coa agrupaci\u00f3n American Boy Choir en \"Naboria Daca Mayamimacan\u00e1\", escrito na lingua da desaparecida etnia ta\u00edna.\nEn 1994 publicou \"Fogarat\u00e9\", destacando nel o tema \"La cosquillita\", rescatando o merengue r\u00e1pido folcl\u00f3rico co\u00f1ecido como \"perico ripiao\" xunto ao acordeonista Francisco Ulloa e o seu conxunto. Adem\u00e1s fusionou o merengue co \"soukus\" de Sur\u00e1frica (\"Fogarat\u00e9\", \"El beso de la ciguatera\"), e colaborando co guitarrista congol\u00e9s Diblo Dibala. Este disco incl\u00fae o primeiro tema de Guerra cantado completamente en ingl\u00e9s, \"July 19th\".\nEn 1995 Guerra retirouse temporalmente dos escenarios. En xu\u00f1o fundou a emisora de radio \"Viva FM\" e o canal de televisi\u00f3n \"Mango TV\" co obxectivo de difundir os talentos musicais do seu pa\u00eds.\nEn 1998 editou \"Ni es lo Mismo ni es Igual\", co que obtivo no ano 2000 tres premios na primeira emisi\u00f3n de \"Latin Grammy Awards\". Con este \u00e1lbum Juan Luis colocou consecutivamente os temas \"Mi PC\" e \"Palomita Blanca\"\u00e1 cabeza do \"Hot Latin Tracks\" da revista \"Billboard\", se ben o tema m\u00e1is popular resultou ser \"El Ni\u00e1gara en bicicleta\".\nEn agosto de 2004 publicouse \"Para ti\", que incl\u00fae temas de corte relixioso, que recibiu varios premios \"Billboard\" e o Grammy Latino nas categor\u00edas de Mellor \u00c1lbum Cristi\u00e1n e Mellor Canci\u00f3n Tropical por \"Las avispas\".\nEn 2007 publicouse \"La llave de mi coraz\u00f3n\", considerado por el mesmo como o disco m\u00e1is rom\u00e1ntico da s\u00faa carreira. Incl\u00fae d\u00faas canci\u00f3ns en ingl\u00e9s, unha delas a d\u00fao coa italiana Ciara Civello, titulada \"Something good\".\nEn xu\u00f1o de 2010 publicouse \"AsondeGuerra\", con novas influencias como o mambo, funk, rock, jazz ou reggae. Nel colabora Juanes, e incl\u00fae canci\u00f3ns como \"Bachata en Fukuoka\"."}
{"id": "117809", "revid": "23204", "url": "https://gl.wikipedia.org/wiki?curid=117809", "title": "V\u00edctor V\u00edctor", "text": "V\u00edctor Jos\u00e9 V\u00edctor Rojas, co\u00f1ecido artisticamente como V\u00edctor V\u00edctor, nado en Santiago de los Caballeros, Rep\u00fablica Dominicana, o 11 de decembro de 1948 e finado en Santo Domingo de Guzm\u00e1n o 16 de xullo de 2020, foi un cantautor caribe\u00f1o de bachata. \u00c9 compositor dunha gran cantidade de canci\u00f3ns, inclu\u00edndo letra e m\u00fasica, que te\u00f1en sido interpretadas por artistas como Django, Milly Quezada, Celia Cruz ou Az\u00facar Moreno.\nEn 2005, presentou \"Bachata entre Amigos\", unha coproducc\u00f3n co guitarrista Juan Francisco Ord\u00f3\u00f1ez. Neste disco, cantautores como Joaqu\u00edn Sabina, Joan Manuel Serrat, Luis D\u00edas, Silvio Rodr\u00edguez, Pablo Milan\u00e9s, Fito P\u00e1ez e V\u00edctor Manuel, entre outros, interpretaron con V\u00edctor as s\u00faas canci\u00f3ns a d\u00fao e a ritmo de bachata."}
{"id": "117810", "revid": "2074", "url": "https://gl.wikipedia.org/wiki?curid=117810", "title": "D\u00eda de Schuman", "text": ""}
{"id": "117812", "revid": "88215", "url": "https://gl.wikipedia.org/wiki?curid=117812", "title": "Pastel", "text": "Un pastel, bolo ou torta \u00e9 un alimento doce que polo xeral se prepara no forno. Combinan fari\u00f1a, azucre ou edulcorantes, ovos, leite, auga, aceite e fermentos. Tam\u00e9n se pode po\u00f1er froita natural ou en zume. Para facelos m\u00e1is divertidos dec\u00f3ranse con doces, con crema, confeitos e caramelo.\nReceita b\u00e1sica.\nA meirande parte dos pasteis elab\u00f3ranse con fari\u00f1a de trigo, xa que logo \u00e9 importante o xeito a mesturar os ingredientes para que non adquira unha textura pastosa. Para isto tense que remexer minimamente unha vez se te\u00f1a engadido a fari\u00f1a. Tam\u00e9n c\u00f3mpre p\u00f3r de relevo o xeito de bater os ovos e os fermentos, que fan que a masa sexa esponxosa. As\u00ed mesmo, o aceite ten que ser de sabor suave, pois un gusto intenso pode agochar o sabor dos ingredientes."}
{"id": "117818", "revid": "895", "url": "https://gl.wikipedia.org/wiki?curid=117818", "title": "Susana Seivane (\u00e1lbum)", "text": "Susana Seivane \u00e9 o primeiro \u00e1lbum de estudio da gaiteira galega Susana Seivane. Foi publicado en 1999 baixo o selo Boa Music. O \u00e1lbum foi producido por Rodrigo Roman\u00ed, membro fundador de Milladoiro."}
{"id": "117819", "revid": "2074", "url": "https://gl.wikipedia.org/wiki?curid=117819", "title": "Miguel de Cervantes Saavedra", "text": ""}
{"id": "117821", "revid": "895", "url": "https://gl.wikipedia.org/wiki?curid=117821", "title": "Alma de buxo", "text": "Alma de buxo \u00e9 o segundo \u00e1lbum de estudio da gaiteira Susana Seivane. Foi publicado en 2001, baixo o selo Boa Music. O \u00e1lbum foi producido por Rodrigo Roman\u00ed.\nCompo\u00f1entes.\nOs m\u00fasicos que rodean a Susana nesta segunda entrega son: \nTam\u00e9n colaboraron:"}
{"id": "117822", "revid": "895", "url": "https://gl.wikipedia.org/wiki?curid=117822", "title": "Mares de tempo", "text": "Mares de tempo \u00e9 o terceiro \u00e1lbum de estudio da gaiteira Susana Seivane, publicado en 2004.\nCompo\u00f1entes.\nOs artistas invitados nesta terceira entrega son: "}
{"id": "117825", "revid": "10599", "url": "https://gl.wikipedia.org/wiki?curid=117825", "title": "Arrecife, Las Palmas", "text": ""}
{"id": "117826", "revid": "23204", "url": "https://gl.wikipedia.org/wiki?curid=117826", "title": "Har\u00eda", "text": "Har\u00eda \u00e9 un concello canario da illa de Lanzarote, na provincia das Palmas. Ten unha extensi\u00f3n de 106,58\u00a0km\u00b2 e unha poboaci\u00f3n de 5.203 habitantes en 2011.\nHistoria.\nDesde \u00e9poca prehisp\u00e1nica o municipio de Har\u00eda ten numerosos asentamentos aborixes distribu\u00eddos por todo o territorio municipal. Atopamos as\u00ed h\u00e1bitats dispersos con estruturas pouco elaboradas como as de Tinache (Har\u00eda) ou en covas naturais (Malpa\u00eds de La Corona) ligadas a actividades de pastoreo e marisqueo.\nFroito dos asentamentos na zona de Malpa\u00eds de La Corona foi a creaci\u00f3n das Queseras de Bravo: estrutura radial en forma de queixeira esculpida en pedra volc\u00e1nica, \u00fanica no arquip\u00e9lago e da que a\u00ednda se desco\u00f1ece a s\u00faa utilidade e significado.\nO nome de Har\u00eda at\u00f3pase relacionado coa toponimia do lugar. S\u00e1bese que o val de Har\u00eda era co\u00f1ecido polos aborixes co nome de \"Faria\", polo que esta denominaci\u00f3n puido ser unha derivaci\u00f3n da palabra aborixe \"Chafariz\" que significa fonte ou manancial de auga.\nTras a conquista en 1492 por Juan de Bethencourt e Gadifer de la Salle no val de Har\u00eda s\u00e9guese mantendo un asentamento poboacional polas particularidades xeogr\u00e1ficas e clim\u00e1ticas da zona, que a converten nun dos lugares m\u00e1is f\u00e9rtiles da illa.\nAs continuas razzias durante as s\u00e9culos XVI e XVII e os anos de seca provocaron fortes oscilaci\u00f3ns na poboaci\u00f3n do municipio, pero a pesar diso segue sendo o segundo n\u00facleo de poboaci\u00f3n m\u00e1is habitado da illa logo de Teguise. Unha das incursi\u00f3ns dos piratas m\u00e1is nefastas para o municipio foi a que realizou o alxeriano Morato Arr\u00e1ez, cando ao mando de 600 homes atacou o 1 de agosto de 1586, o pobo de Far\u00eda, aprovision\u00e1ndose de aves, cabras e verduras, queimando a continuaci\u00f3n as colleitas e o palmeiral.\nA Cueva de los Verdes xogou un papel fundamental na defensa da poboaci\u00f3n insular ante os continuas ataques sufridos pola illa de Lanzarote, antes e logo da conquista.\nDesde 1585 o beneficiado de Teguise conc\u00e9delle a Har\u00eda pila bautismal e cura, dependentes deste beneficiado. Nestes momentos Har\u00eda \u00e9 o \u00fanico n\u00facleo de poboaci\u00f3n ao que se lle concede este privilexio, pois a distancia de Teguise e o alto n\u00famero de veci\u00f1os fai necesario que estes conten con estes servizos relixiosos.\nEn 1811 as Cortes de C\u00e1diz derrogan por Decreto as illas de se\u00f1or\u00edo quedando xa que logo a administraci\u00f3n civil baixo a Coroa. En 1812 e tam\u00e9n por decreto, distrib\u00faese a administraci\u00f3n insular en municipios. Para 1835 xa se atopa configurado o mapa municipal de Lanzarote formando Har\u00eda parte dos oito municipios creados nese ent\u00f3n.\nO desenvolvemento tur\u00edstico dos anos 70/80 provocou cambios na econom\u00eda. As zonas m\u00e1is f\u00e9rtiles do municipio son a veiga de M\u00e1guez e o val de Har\u00eda, e nestes lugares atopamos plantaci\u00f3ns de papas, legumes, cereais, hortalizas etc. No resto do municipio atopamos pequenas plantaci\u00f3ns adaptadas ao medio e salteadas por \u00e1rbores froiteiras e vi\u00f1as.\nA riqueza pecuaria vi\u00f1a dada pola existencia de gando caprino e ovino, que adoitaban localizarse na zona do Malpa\u00eds de la Corona e debaixo do risco, sendo o seu traslado estacional.\nA \u00fanica industria coa que contou o municipio foron as salinas, destinada \u00e1 produci\u00f3n de sal para abastecer o mercado interinsular. As Salinas do Risco son as m\u00e1is antigas das Canarias, do s\u00e9culo XV. As de Orzola foron constru\u00eddas nos anos 40 e estiveron funcionando ata os anos 70.\nO cambiou de capitalidade en 1852 a favor de Arrecife relega ao pobo de Har\u00eda a unha situaci\u00f3n de menor categor\u00eda.\nA econom\u00eda da illa estivo sempre suxeita \u00e1s fluctuaciones do mercado internacional. A seca e a importaci\u00f3n m\u00e1is barata de grans e fari\u00f1as estranxeiras provoca a ca\u00edda do mercado municipal o que trouxo consigo a di\u00e1spora cara a Cuba, Venezuela e o Uruguai. Ao pouco aparece o nopal (cochinilla) pero a finais de s\u00e9culo a aparici\u00f3n dos colorantes artificiais volve provocar a emigraci\u00f3n dos veci\u00f1os do municipio a Gran Canaria, Tenerife, Cuba e Venezuela.\nDemograf\u00eda e organizaci\u00f3n territorial.\nO municipio de Har\u00eda at\u00f3pase situado ao norte da illa de Lanzarote ocupando 107 km. A maior parte do seu per\u00edmetro, concretamente 42 km, est\u00e1 ocupado por zonas costeiras, sendo a zona setentrional m\u00e1is acantilada que a oriental onde a costa \u00e9 m\u00e1is suave permitindo a formaci\u00f3n de praias. Presenta unha superficie de 106,6 km\u00b2 dos cales un 30% aproximadamente \u00e9 Espazo Natural Protexido. O municipio at\u00f3pase conformado actualmente por dez n\u00facleos de poboaci\u00f3n: Har\u00eda, M\u00e1guez, Guinate, Ye, \u00d3rzola, Punta Mujeres, Arrieta, Tabayesco, Mala e Charco del Palo, cunha poboaci\u00f3n de 4.500 habitantes.\nEn 1900 o municipio de Har\u00eda contaba cunha poboaci\u00f3n de feito de 3.101 e de dereito de 3.189 persoas. En 1979, debido a factores econ\u00f3micos, os \u00edndices poboacionais descenden pasando a ter unha poboaci\u00f3n de feito de 2.897 e de dereito de 2.899 persoas. Na actualidade o municipio conta cun censo poboacional de 5.049 persoas (INE, 2007).\nTradici\u00f3ns.\nArtesan\u00eda\nA palmeira proporciona a materia prima necesaria para a realizaci\u00f3n da cester\u00eda, as\u00ed como do traballo de palma (esteiras, vasoiras, sombreras de palmeira anana trenzado, empleitas para o queixo, bolsos etc.)\nM\u00e1guez e Har\u00eda presentan a particularidade de ataviar as vasoiras de palma coa vestimenta tradicional da illa.\nEn M\u00e1guez, a principios do s\u00e9culo XX, desenvolveuse a artesan\u00eda do atillo, que a\u00ednda se segue mantendo. O atillo extr\u00e1ese da pitera.\nFestas\nAs festas m\u00e1is destacadas son as de San Xo\u00e1n en Har\u00eda, por ser o patr\u00f3n de municipio. Marca o inicio do ver\u00e1n. \u00c9 tradicional festexala coa celebraci\u00f3n dunha gran fogueira onde se queima a Facundo o d\u00eda 23 pola noite. Esta manifestaci\u00f3n est\u00e1 vinculada con alg\u00fans ritos propios da cultura prehisp\u00e1nica relacionados coa recollida das colleitas.\nOutras festas destacadas son os Entroido \u00e9 en Har\u00eda, Santa B\u00e1rbara en M\u00e1guez e El Pino en Punta Mujeres."}
{"id": "117827", "revid": "23204", "url": "https://gl.wikipedia.org/wiki?curid=117827", "title": "Teguise", "text": "Teguise \u00e9 un concello canario pertencente \u00e1 provincia das Palmas, situado no centro da illa de Lanzarote. O municipio est\u00e9ndese nunha franxa que vai desde a costa leste a oeste e comprende diversas localidades as\u00ed como as illas e illotes do Arquip\u00e9lago Chinijo. A localidade de Teguise, co\u00f1ecida popularmente como \"La Villa\", foi a capital de Lanzarote ata o traslado en 1847 da sede \u00e1 cidade de Arrecife.\nDescrici\u00f3n.\nO municipio de Teguise, cos seus 263 km\u00b2, \u00e9 o m\u00e1is extenso da illa de Lanzarote. No interior do mesmo, aos p\u00e9s da Caldera de Guanapay, sit\u00faase a capital municipal, a Vila de Teguise, declarada nos anos 80 Conxunto Arquitect\u00f3nico Hist\u00f3rico-Art\u00edstico. Na costa sueste do municipio at\u00f3pase o n\u00facleo tur\u00edstico de Costa Teguise, unha das principais zonas tur\u00edsticas de Lanzarote. Na outra vertente costeira (noroccidental) enc\u00f3ntrase a praia de Famara, de seis quil\u00f3metros e medio de lonxitude, aos p\u00e9s do Macizo de Famara. Desde esta praia e cara ao interior da illa discorre unha chaira areosa co\u00f1ecida como \"El Jable\". Outras localidades do municipio son Tahiche, Nazaret, Guatiza, Tiagua, Tao, Soo, Mu\u00f1ique, El Moj\u00f3n, Los Valles e Teseguite. \nA municipalidade tam\u00e9n comprende as illas do Arquip\u00e9lago Chinijo: La Graciosa, Alegranza, e illotes Roque del Este, Roque del Oeste e Monta\u00f1a Clara.\nHistoria.\nCon anteriodidade \u00e1 conquista da illa polos europeos, a contorna da vila co\u00f1ecido como a \"Gran Aldea de Acatife\", era un dos principais n\u00facleos de poboaci\u00f3n simp\u00e1tica. Outro dos asentamentos de poboaci\u00f3n aborixe m\u00e1is importantes en Lanzarote foi Zonzamas, principal sitio arqueol\u00f3xico da illa, que se atopa no \u00e1mbito territorial deste municipio. Tras a conquista normanda, o sobri\u00f1o de Jean de Bethencourt, Maciot, herdeiro do se\u00f1or\u00edo das Canarias, fundou Teguise, terceira urbe colonial das Canarias logo de San Marcial del Rubic\u00f3n, ao sur de Lanzarote, e Betancuria, en Fuerteventura.\nTeguise converteuse na capital da illa aproveitando a s\u00faa localizaci\u00f3n xeogr\u00e1fica central que a procuraba resgardo das frecuentes incursi\u00f3ns de piratas, que a\u00ednda as\u00ed sacudiron \u00e1 poboaci\u00f3n en varias ocasi\u00f3ns. A monta\u00f1a de Guanapay serviu como atalaia de vixilancia ao divisarse desde ela a pr\u00e1ctica totalidade das costas da illa. Al\u00ed se constru\u00edu unha fortaleza defensiva, o Castelo de Santa B\u00e1rbara, convertido no s\u00e9culo XX en sede do Museo do Emigrante Canario.\nTeguise creceu desde mediados do s\u00e9culo XVI constitu\u00edndose un importante armaz\u00f3n urbano que se conservou. Na vila concentr\u00e1banse as principais instituci\u00f3ns da illa, como o Cabido ou a Escriban\u00eda, as\u00ed como os principais centros eclesi\u00e1sticos.\nNo s\u00e9culo XIX, o porto de Arrecife foi tomando un maior peso econ\u00f3mico e social, traslad\u00e1ndose a capital da illa a devandita cidade en 1847. Nesa mesmas datas desenvolverase no municipio de Teguise unha importante actividade en torno ao cultivo da cochinilla, insecto parasito da tunera ou chumbera do cal extr\u00e1ese a tintura que serve \u00e1 fabricaci\u00f3n da cor carm\u00edn. A pesar da crise do sector co desenvolvemento das tinturas sint\u00e9ticas, este cultivo tradicional conservouse na contorna das localidades de Mala e Guatiza.\nNas \u00faltimas d\u00e9cadas do s\u00e9culo XX, o turismo converteuse nunha das principais fontes econ\u00f3micas do municipio, principalmente na localidade de Costa Teguise, un dos tres principais centros tur\u00edsticos de Lanzarote.\nCultura e tradici\u00f3ns.\nDestacan as festividades do Carmen e das Neves. Esta \u00faltima era a antiga patroa da illa de Lanzarote. Na actualidade cel\u00e9brase unha tradicional romar\u00eda ata a s\u00faa ermida, nos altos de Famara. O entroido de Teguise est\u00e1 asociado a \"Os Diabletes\", conxunto de persoas ataviadas con disfraces de aspecto diab\u00f3lico que tratan de asustar aos m\u00e1is pequenos do pobo. Ademais, Teguise \u00e9 considerada berce do timple, e unha das localidades con maior tradici\u00f3n na fabricaci\u00f3n deste t\u00edpico instrumento canario. A artesan\u00eda tam\u00e9n \u00e9 importante neste municipio, sobre todo a cer\u00e1mica. Destacan neste sentido unhas caracter\u00edsticas figurillas con trazos sexuais masculinos e femininos moi remarcados e co\u00f1ecidos como \"Los Novios del Moj\u00f3n\". \nNos \u00faltimos lustros consolidouse un colorista mercadillo que se celebra nas r\u00faas da Vila de Teguise cada domingo."}
{"id": "117828", "revid": "23204", "url": "https://gl.wikipedia.org/wiki?curid=117828", "title": "T\u00edas", "text": "T\u00edas \u00e9 un concello espa\u00f1ol pertencente \u00e1 provincia das Palmas (Canarias). Est\u00e1 situado no leste da illa de Lanzarote. A beiras do oc\u00e9ano Atl\u00e1ntico, este municipio limita cos de Yaiza, Tinajo e San Bartolom\u00e9.\nEst\u00e1 composto polos pobos de T\u00edas, Puerto del Carmen, M\u00e1cher, La Asomada, Masdache, Conil e Tegoyo."}
{"id": "117829", "revid": "23204", "url": "https://gl.wikipedia.org/wiki?curid=117829", "title": "Tinajo", "text": "Tinajo \u00e9 un concello espa\u00f1ol pertencente \u00e1 provincia das Palmas (Canarias). Est\u00e1 situado no oeste da illa de Lanzarote. A s\u00faa poboaci\u00f3n, segundo o censo do INE de 2011 \u00e9 de 5.728, o que sup\u00f3n unha densidade de 42,34 hab/km\u00b2.\nAs principais industrias son a agricultura (vide, froiteiras, cebolas) e o turismo (deportivo e surf) localizado no barrio da Santa e o Parque Nacional de Timanfaya, que comparte co municipio de Yaiza. En Mancha Blanca at\u00f3pase a ermida da Nosa Se\u00f1ora das Dores ou dos Volc\u00e1ns (Patroa de Lanzarote)."}
{"id": "117830", "revid": "1131", "url": "https://gl.wikipedia.org/wiki?curid=117830", "title": "San Pedro del Pinatar", "text": "San Pedro del Pinatar \u00e9 un municipio da Rexi\u00f3n de Murcia, en Espa\u00f1a, pertencente \u00e1 comarca do Mar Menor.\nAo atoparse nas ribeiras do mar Mediterr\u00e1neo e do mar Menor disp\u00f3n de grande atractivo tur\u00edstico e ecol\u00f3xico. Ao norte do municipio at\u00f3pase o parque natural das Salinas e Areais de San Pedro del Pinatar. Nun raio de menos de 50 km p\u00f3dense atopar tres n\u00facleos urbanos de m\u00e1is de cen mil habitantes: Torrevieja, Cartagena e Murcia.\nCaracter\u00edsticas.\nA pesar de ser un municipio relativamente pequeno a s\u00faa situaci\u00f3n estrat\u00e9xica na costa e as s\u00faas calidades ambientais orixinaron un crecemento moi r\u00e1pido da poboaci\u00f3n e un aumento da actividade comercial e econ\u00f3mica. Ao mesmo tempo produciuse unha gran presi\u00f3n urban\u00edstica que minimizou o chan dedicado \u00e1s tarefas agr\u00edcolas.. Dese modo, a pesca e a explotaci\u00f3n das salinas deixaron de ser as s\u00faas actividades econ\u00f3micas case exclusivas.\nAs actividades relacionadas co lecer ocupan un destacado papel. O seu clima adecuado para actividades ao aire libre, as s\u00faas oito praias, tres portos deportivos, instalaci\u00f3ns de talasoterapia, itinerarios ecol\u00f3xicos, zona de copas en \"la Curva\" de Lo Pag\u00e1n etc, proporcionan unha oferta diversificada na zona; a\u00ednda que existen conflitos de intereses.. As festas tradicionais real\u00edzanse no ver\u00e1n, o que fai que poidan participar moitas persoas que veranean na zona."}
{"id": "117831", "revid": "23204", "url": "https://gl.wikipedia.org/wiki?curid=117831", "title": "Biarritz", "text": "Biarritz (en franc\u00e9s: \"Biarritz\", en \u00e9uscaro: \"Biarritz\" ou \"Miarritze\", en gasc\u00f3n, \"Bi\u00e0rritz\") \u00e9 unha cidade e comuna francesa situada no departamento de Pireneos Atl\u00e1nticos, na rexi\u00f3n de Aquitania. \u00c9 unha das principais localidades do territorio vascofranc\u00e9s de Labort, e forma xunto con Baiona o Anglet a Comunidade de aglomeraci\u00f3n do Pa\u00eds Vasco, a \u00e1rea urbana m\u00e1is importante da rexi\u00f3n.\nBa\u00f1ada polo mar Cant\u00e1brico (golfo de Biscaia), at\u00f3pase moi preto de Baiona e de Anglet e a 20 quil\u00f3metros da fronteira con Espa\u00f1a. A unha distancia de 40 quil\u00f3metros at\u00f3pase a cidade de Donostia, desenvolvida como cidade balneario pola realeza espa\u00f1ola seguindo o modelo de Biarritz.\nO casino de Biarritz foi inaugurado o 10 de agosto de 1901 e as s\u00faas praias fan da cidade un centro tur\u00edstico. O surf ten en Biarriz un dos puntos m\u00e1is importantes para a s\u00faa pr\u00e1ctica. Biarriz vive de face ao mar, pois foi na s\u00faa orixe unha vila baleeira. No s\u00e9culo XIX os m\u00e9dicos recomendaban os ba\u00f1os de mar en Biarritz polas s\u00faas propiedades terap\u00e9uticas.\nBiarritz alcanzou a fama en 1854, ano en que a Emperatriz Eugenia, a esposa de Napole\u00f3n III, fixo constru\u00edr un Palacio na praia, co\u00f1ecido actualmente como \"H\u00f4tel du Palais\". A Familia Real Brit\u00e1nica pasou tempadas en Biarritz."}
{"id": "117832", "revid": "1131", "url": "https://gl.wikipedia.org/wiki?curid=117832", "title": "Illas Shepherd", "text": "As Illas Shepherd ou Illas Pastor son un grupo de illas situadas entre as illas m\u00e1is grandes de Epi e Efat\u00e9, en Shefa provincia de Vanuatu.\nDe norte a sur, as illas principais son: Laika, Tongoa (Kuwa\u00e9), Tongariki, \u00c9ma\u00e9 (Mai), Makura (Emwae), Mataso (Matah), Monument (\u00c9tarik), Nguna, \u00c9mao, Moso, e L\u00e9l\u00e9pa. \u00c9ma\u00e9 e Tongoa son as illas m\u00e1is grandes do grupo.\nA rexi\u00f3n incl\u00fae dous volc\u00e1ns submarinos, Kuwae e Makura. As illas est\u00e1n principalmente nos contornos das caldeiras destes volc\u00e1ns.\nA maior das illas \u00e9 \u00c9ma\u00e9, a 644 m sobre o nivel do mar, Tongariki tam\u00e9n est\u00e1 por encima dos 500 m."}
{"id": "117838", "revid": "98629", "url": "https://gl.wikipedia.org/wiki?curid=117838", "title": "Aniwa", "text": "Aniwa \u00e9 unha pequena illa no extremo sur da provincia de Tafea, Vanuatu. Como Illa de coral, lev\u00e1ntase so 42 metros por riba do nivel do mar. No noroeste at\u00f3pase a \"lagoa Itcharo (Tiaro)\", que est\u00e1 aberta ao mar. A illa grande m\u00e1is pr\u00f3xima \u00e9 Tanna, a uns 24 quil\u00f3metros ao suroeste.\nA poboaci\u00f3n \u00e9 ao redor de 300 habitantes en catro aldeas:\nO pobo principal \u00e9 Ikaokao, situado no centro do sur da illa, seguido por Isavai no centro da illa. A seita de cargo John Frum existe en Ikaokao, e non est\u00e1 afectada pola participaci\u00f3n tur\u00edstica que modificou o culto en Tanna. Hai unha pista de aterraxe no norte con voos desde Port Vila d\u00faas veces \u00e1 semana. Fondear non \u00e9 doado a 20 metros da costa oeste da illa, pode ser identificado un fondeadoiro pintado cun cadrado branco na cara do coral."}
{"id": "117839", "revid": "89787", "url": "https://gl.wikipedia.org/wiki?curid=117839", "title": "Erromango", "text": "Erromango \u00e9 a illa m\u00e1is grande de Tafea, a provincia m\u00e1is meridional de Vanuatu. O seu punto culminante \u00e9 o Monte Santop, a 886 m. Os seus pobos son m\u00e1is grandes Port Narvin (Potnarvin) e Dillons Bay (Upongkor). O antigo pobo foi principal Ipota. A superficie total de Erromango \u00e9 de 888\u00a0km\u00b2.\nAnteriormente era co\u00f1ecida como a illa dos M\u00e1rtires polos misioneiros presbiterianos do s\u00e9culo XIX, debido ao risco asociado \u00e1 actividade misioneira.\nJohn Williams da Sociedade Misioneira de Londres e un colega foi asasinado e comesto en Dillon Bay en 1839. O Rev. George Gordon Nicol, do Canad\u00e1 e a s\u00faa esposa, Ellen Powell Catalina, misioneiros da Igrexa Presbiteriana de Nova Escocia nas Novas H\u00e9bridas, foron masacrados polos ind\u00edxenas en Erromango o 20 de maio de 1861.\nOs volc\u00e1ns m\u00e1is novos da illa son tres volc\u00e1ns que forman a pen\u00ednsula da Cabeza do Traidor, ao norte da Ba\u00eda de Cook, na costa oriental.\nNo s\u00e9culo XIX era co\u00f1ecida como unha fonte de s\u00e1ndalo, e gran parte dela esgotouse. Tam\u00e9n \u00e9 o fogar das \u00e1rbores Kauri e tamanu. Realizouse unha ampla explotaci\u00f3n forestal, pero a maior\u00eda da zona estase recuperando, e estanse realizando esforzos para tratar de facer unha industria sostible. Co apoio da Uni\u00f3n Europea.\nErromango foi unha das m\u00e1is importantes fontes de traballadores a trav\u00e9s de secuestros e enganos para traballar nas plantaci\u00f3ns. Houbo un tempo no que a poboaci\u00f3n de Erromango superou os 10.000 habitantes, na actualidade \u00e9 de aproximadamente 1.500.\nHistoricamente hab\u00eda catro idiomas de Erromango, Sie, Sorung, Ura e Utaha (Ifo), o Sorung e o Utaha extingu\u00edronse, e hai moi poucos falantes de Ura."}
{"id": "117844", "revid": "89787", "url": "https://gl.wikipedia.org/wiki?curid=117844", "title": "Isaac Rosa", "text": "Isaac Rosa, nado en Sevilla en 1974, \u00e9 un escritor en lingua castel\u00e1."}
{"id": "117851", "revid": "89787", "url": "https://gl.wikipedia.org/wiki?curid=117851", "title": "Uncyclopedia", "text": "A Uncyclopedia \u00e9 unha parodia da Wikipedia. O seu eslogan \u00e9 \"a enciclopedia libre de contido\", oposto ao da Wikipedia, \"a enciclopedia de contido libre\". Fundada en 2005 como un wiki orixinalmente en ingl\u00e9s, o proxecto xa conta con versi\u00f3ns en m\u00e1is de 75 linguas. A versi\u00f3n en lingua galega, denominada Desgalipedia, foi creada o 17 de agosto de 2009. O seu logo, unha pataca oca, serve tam\u00e9n de parodia do globo da Wikipedia.\nHistoria.\nJonathan Huang, co\u00f1ecido na rede como \"Chronarion\", fundou a Uncyclopedia o 5 de xaneiro de 2005, xunto a un compa\u00f1eiro que tam\u00e9n actuaba baixo o pseud\u00f3nimo \"Stillwaters\". Malia comezar como proxecto independente, a Uncyclopedia axi\u00f1a encheu o seu servidor de aloxamento orixinal, e Huang tivo que buscar un novo. O 26 de maio de 2005, Angela Beesley, vicepresidenta de Wikia, Inc., anunciou que Wikia aloxar\u00eda a Uncyclopedia. A transferencia da propiedade do dominio Uncyclopedia.org a Wikia levouse a cabo o 10 de xullo de 2006. A meirande parte das uncyclopedias noutras linguas seguiron albergadas nos seus propios dominios independentes, a\u00ednda que outras pasaron a formar parte de Wikia.com.\nContido.\nO contido da Uncyclopedia at\u00f3pase baixo a licenza Creative Commons reco\u00f1ecemento non comercial compartir igual 2.0. Ao igual que noutros sitios de Wikia, a base de datos dos artigos est\u00e1 completamente dispo\u00f1ible para a s\u00faa descarga de balde. Moitas das p\u00e1xinas da Uncyclopedia conte\u00f1en unha ligaz\u00f3n cara ao correspondente artigo da Wikipedia cunha suxesti\u00f3n do tipo: \"Para os usuarios \"sen\" sentido do humor, a Galipedia ten un artigo pouco fiable sobre...\". De feito, o artigo da Uncyclopedia sobre a Wikipedia asegura que esta \u00e9 unha parodia da Uncyclopedia, e non ao rev\u00e9s.\nSubproxectos.\nA Uncyclopedia tam\u00e9n ten varios proxectos secundarios. Desde novembro de 2007, hai 12 proxectos, cada un dos cales est\u00e1 especializado en satirizar diferentes informaci\u00f3ns. Moitos deles derivan directamente e son an\u00e1logos dos proxectos irm\u00e1s da Wikipedia.\nUncyclopedia noutras linguas.\nO concepto da Uncyclopedia en ingl\u00e9s foi adaptado e cre\u00e1ronse m\u00e1is de 50 wikis con versi\u00f3ns en diferentes linguas. As primeiras uncyclopedias noutras linguas distintas do ingl\u00e9s cre\u00e1ronse en xu\u00f1o de 2005. De todas elas, a primeira foi a versi\u00f3n en lingua francesa.\nDesgalipedia.\nA Desgalipedia \u00e9 a versi\u00f3n en lingua galega. Creouse o 17 de agosto de 2009.\nDesciclop\u00e9dia.\nA Desciclop\u00e9dia \u00e9 a versi\u00f3n en lingua portuguesa. As m\u00e1is de 55.000 p\u00e1xinas fan que sexa a Uncyclopedia m\u00e1is grande. A s\u00faa fundaci\u00f3n foi en agosto de 2005.\nOs proxectos secundarios da Desciclop\u00e9dia contan co seu propio dominio. Entre eles destacan, Desnoticias, Descion\u00e1rio, Deslivros e Desentrevistas.\nInciclopedia.\nA Inciclopedia \u00e9 a versi\u00f3n en lingua castel\u00e1. Creouse en febreiro de 2006 para albergar os contidos retirados por culpa do peche da Frikipedia, un wiki pechado pola Sociedad General de Autores y Editores, Malia isto, finalmente a Frikipedia volveu aparecer."}
{"id": "117853", "revid": "98629", "url": "https://gl.wikipedia.org/wiki?curid=117853", "title": "Batalla de Charleroi", "text": "A batalla de Charleroi foi unha batalla da primeira guerra mundial, producida o 21 de agosto de 1914 no contexto da batalla das fronteiras. Os franceses pensaban atacar no r\u00edo Sambre, mentres os alem\u00e1ns lanzaron o seu propio ataque. A vitoria foi alem\u00e1.\nBatalla de Charleroi.\nO 20 de agosto, o V Ex\u00e9rcito franc\u00e9s do Xeneral Lanrezac comezou a concentrarse nunha li\u00f1a duns 40 quil\u00f3metros no r\u00edo Sambre, co centro en Charleroi e estend\u00e9ndose cara ao leste, cara a fortaleza belga de Namur. Na \u00e1 esquerda situouse o Corpo Expedicionario Brit\u00e1nico. O ex\u00e9rcito de Lanrezac perdera varias divisi\u00f3ns, que foran enviadas cara Lorena, debido ao ataque xermano nesta zona. Deste xeito, quedaba en desvantaxa num\u00e9rica fronte aos alem\u00e1ns, que reuniran 38 Divisi\u00f3ns dos II e III Ex\u00e9rcitos.\nLanrezac cr\u00eda que a mellor soluci\u00f3n era a de retirarse, sobre todo polo perigo que xeraba a invasi\u00f3n belga por parte das tropais do II Reich. Non obstante, Joffre, Comandante en Xefe franc\u00e9s ordenou seguir as directivas do Plan XVII. Segundo Joffre, o 21, Lanrezac deber\u00eda atravesar o r\u00edo e atacar. Antes de que puidese p\u00f3r en marcha o ataque, os alem\u00e1ns lanzaron a s\u00faa ofensiva, creando d\u00faas cabezas de ponte. A artillar\u00eda francesa non puido deter a ofensiva e ao d\u00eda seguinte, o Xeneral alem\u00e1n B\u00fcllow atacou con tres Corpos a todo o V Ex\u00e9rcito galo. Os combates duraron ata o d\u00eda seguinte, cando Lanrezac decidiu retirarse de Charleroi. O III Ex\u00e9rcito alem\u00e1n intentou rodear a Lanrezac, pero foi detido polo Xeneral franc\u00e9s Franchet d'Esperey. A pesar deste \u00e9xito, a retirada tivo que continuar polo avance alem\u00e1n a trav\u00e9s de B\u00e9lxica e as Ardenas. Do contrario, todas as tropas de Lanrezac quedar\u00edan atrapadas.\nConsecuencias.\nA derrota francesa en Lorena e a derrota belga en Namur propiciou un exitoso avance alem\u00e1n a trav\u00e9s de Francia e B\u00e9lxica. A retirada forzada de Lanrezac evitou a derrota total."}
{"id": "117857", "revid": "83328", "url": "https://gl.wikipedia.org/wiki?curid=117857", "title": "Oficial de armas", "text": "Un oficial de armas \u00e9 o encargado por un soberano ou un Estado das funci\u00f3ns de iniciar e controlar os asuntos relativos \u00e1 her\u00e1ldica e os escudos de armas, preparar e participar nas cerimonias de Estado e manter e interpretar os rexistros her\u00e1ldicos e xeneal\u00f3xicos. Tradicionalmente existen tres graos: reis de armas, heraldos e persevantes."}
{"id": "117858", "revid": "23204", "url": "https://gl.wikipedia.org/wiki?curid=117858", "title": "Felix Mendelssohn", "text": "Jakob Ludwig Felix Mendelssohn Bartholdy m\u00e1is co\u00f1ecido como Felix Mendelssohn, nado en Hamburgo o 3 de febreiro de 1809 e finado en Leipzig o 4 de novembro de 1847, foi un pianista, director de orquestra e compositor de m\u00fasica cl\u00e1sica alem\u00e1n. As s\u00faas composici\u00f3ns son representativas do per\u00edodo rom\u00e1ntico.\nEra neto do fil\u00f3sofo Moses Mendelssohn e naceu no seo dunha destacada familia xud\u00eda, que m\u00e1is tarde se converteu ao protestantismo, adoptando o apelido Mendelssohn-Bartholdy. Na s\u00faa infancia foi considerado un prodixio musical, pero os seus pais non trataron de sacar partido das s\u00faas habilidades. De feito, o seu pai declinou a oportunidade de que Felix seguise unha carreira musical ata que quedou claro que ti\u00f1a a firme intenci\u00f3n de dedicarse seriamente a ela.\nAo \u00e9xito en Alema\u00f1a seguiulle unha viaxe a trav\u00e9s de toda Europa; Mendelssohn foi recibido particularmente ben en Inglaterra como compositor, director e solista e as s\u00faas dez visitas al\u00ed, durante as que estreou a maior\u00eda das s\u00faas obras, formaron unha parte importante da s\u00faa carreira adulta. Fundou o Conservatorio de Leipzig, un basti\u00f3n da s\u00faa loita contra as perspectivas musicais radicais dalg\u00fans dos seus contempor\u00e1neos.\nAs obras de Mendelssohn incl\u00faen sinfon\u00edas, concertos, oratorios, aberturas, m\u00fasica para piano e m\u00fasica de c\u00e1mara. Tam\u00e9n tivo un importante papel no rexurdimento do interese na obra de Johann Sebastian Bach. Os seus gustos musicais esencialmente conservadores separ\u00e1rono de moitos dos seus contempor\u00e1neos m\u00e1is aventurados, como Franz Liszt, Richard Wagner ou Hector Berlioz. Logo dun longo per\u00edodo de denigraci\u00f3n debido ao cambio dos gustos musicais e o antisemitismo a finais do s\u00e9culo XIX e comezos do XX, a s\u00faa orixinalidade creativa ten un bo reco\u00f1ecemento, foi avaliada de novo e converteuse nun dos compositores m\u00e1is populares do per\u00edodo rom\u00e1ntico.\nTraxectoria.\nInfancia.\nFelix Mendelssohn, cuxo nome completo foi Jakob Ludwig Felix Mendelssohn Bartholdy, foi fillo do matrimonio formado polo banqueiro Abraham Mendelssohn (apelido que m\u00e1is tarde cambiar\u00eda a Mendelssohn Bartholdy), a s\u00faa vez fillo do famoso fil\u00f3sofo xudeoalem\u00e1n Moses Mendelssohn, e Lea Salomon, membro da familia Itzig e irm\u00e1 de Jakob Salomon Bartholdy. Felix tivo tres irm\u00e1ns: Paul, Fanny e Rebecca.\nAbraham renunciou \u00e1 relixi\u00f3n xud\u00eda, polo que Felix e os seus tres irm\u00e1ns non recibiron educaci\u00f3n relixiosa nun principio pero foron bautizados como cristi\u00e1ns, concretamente como protestantes luteranos , en 1816 (momento no que Felix tomou os nomes adicionais de Jakob Ludwig). Abraham e a s\u00faa esposa, pola s\u00faa banda, non foron bautizados ata 1822. A familia asumiu o apelido Bartholdy a suxesti\u00f3n do irm\u00e1n de Lea, Jakob Salomon Bartholdy, que o adquiriu en propiedade e era o seu propio, coa finalidade de evitar o antisemitismo da sociedade alem\u00e1 da \u00e9poca e deste xeito poder desenvolverse sen problemas nela. Abraham explicou m\u00e1is tarde esta decisi\u00f3n por carta a Felix como un xeito de romper coas tradici\u00f3ns do seu pai Moses: \u00abNon pode haber un Mendelssohn cristi\u00e1n do mesmo xeito que non pode haber un Confucio xudeu\u00bb. Felix non abandonou completamente o apelido Mendelssohn pero en deferencia ao seu pai asinaba as s\u00faas cartas e ti\u00f1a impresos cart\u00f3ns de visita usando a forma \u00abMendelssohn Bartholdy\u00bb.\nEn 1811, cando Felix ti\u00f1a dous anos, a s\u00faa familia trasladouse a Berl\u00edn, onde creceu e educouse dentro dunha contorna con grande influencia intelectual. Os pais, ademais, recibiran unha educaci\u00f3n que lles proporcionou diversos co\u00f1ecementos culturais; por exemplo, a nai falaba varias linguas, tocaba o piano e debuxaba de \u00abmodo admirable\u00bb, habilidade esta \u00faltima que tam\u00e9n posu\u00eda o seu fillo. Ademais, as grandes mentes de Alema\u00f1a visitaron con frecuencia o fogar familiar de Mendelssohn en Berl\u00edn, inclu\u00edndo a Wilhelm e Alexander von Humboldt. A s\u00faa irm\u00e1 Rebecca casou co matem\u00e1tico belga Peter Gustav Lejeune Dirichlet. A educaci\u00f3n dos irm\u00e1ns Mendelssohn foi moi r\u00edxida: os pais adecuaron a creaci\u00f3n dunha contorna de traballo para o desenvolvemento dos seus fillos, coa finalidade de que aproveitasen a gran cultura que pod\u00edan darlles cos seus recursos econ\u00f3micos. Fanny converteuse nunha destacada pianista e nunha compositora afeccionada e nun principio Abraham chegou a pensar que ela, en lugar do seu irm\u00e1n, deber\u00eda terse dedicado \u00e1 m\u00fasica. Con todo, nese momento, non se considerou apropiado (xa fose por Abraham ou Felix) que unha muller tivese unha carreira musical, polo que Fanny permaneceu como unha m\u00fasica afeccionada. Seis das s\u00faas primeiras canci\u00f3ns foron publicadas posteriormente co seu consentimento baixo o nome de Felix.\nComo Wolfgang Amadeus Mozart antes que el, Mendelssohn era un neno prodixio que tocaba o piano con mestr\u00eda e compu\u00f1a pezas musicais. Cando ti\u00f1a 6 anos recibiu lecci\u00f3ns de piano da s\u00faa nai e con sete tivo unha profesora de piano, Marie Bigot, formada en Par\u00eds. Desde 1817 comezou a recibir clases de composici\u00f3n con Carl Friedrich Zelter en Berl\u00edn. Este foi unha grande influencia na s\u00faa carreira futura. Empregaba como base do seu ensino musical \"O clave ben temperado\" de Johann Sebastian Bach, pois admiraba e difund\u00eda entre os seus alumnos as obras deste. Case con total seguridade, Zelter fora recomendado como profesor de Felix pola s\u00faa t\u00eda Sarah Levy, que fora alumna de Wilhelm Friedemann Bach e mecenas de Carl Philipp Emanuel Bach e era unha talentosa int\u00e9rprete autodidacta ao teclado, a mi\u00fado interpretaba coa orquestra de Zelter na Singakademie de Berl\u00edn (da que ela e a familia Mendelssohn tam\u00e9n eran mecenas). Sarah formara unha importante colecci\u00f3n de manuscritos da familia Bach que legou \u00e1 Singakademie; Zelter, cuxos gustos musicais eran conservadores, tam\u00e9n era admirador da m\u00fasica de Johann Sebastian Bach. Segundo Werner, este feito xogou un papel significativo na formaci\u00f3n dos gustos musicais conservadores de Felix Mendelssohn. As obras do propio Mendelssohn mostran o seu estudo do Barroco e os comezos do Clasicismo. As s\u00faas fugas e obras corais sobre todo reflicten unha claridade tonal e un uso do contrapunto, que remite ao estilo de Johann Sebastian Bach, por cuxa m\u00fasica estaba fortemente influ\u00eddo.\nMadurez prematura.\nProbablemente a primeira aparici\u00f3n p\u00fablica de Mendelssohn foi cando ti\u00f1a 9 anos durante un concerto de m\u00fasica de c\u00e1mara na que acompa\u00f1aba a un d\u00fao de trompas. Cando era adolescente, a mi\u00fado interpretaba as s\u00faas propias obras en casa acompa\u00f1ado dunha orquestra privada para os socios dos seus pais entre a elite intelectual de Berl\u00edn. Tam\u00e9n foi un compositor prol\u00edfico a unha temper\u00e1 idade, dado que aos 10 anos comezou a compor e aos 11 xa escribira un tr\u00edo para piano e cordas, unha sonata para piano e viol\u00edn, catro pezas para \u00f3rgano, unha opereta c\u00f3mica en tres actos e unha cantata; aos 12 compuxo cinco cuartetos para cordas, nove fugas, varias pezas para piano e d\u00faas operetas; aos 13 tocou en p\u00fablico un concerto seu para piano e compuxo a s\u00faa primeira obra publicada, un cuarteto para piano (probablemente Abraham Mendelssohn conseguiu a publicaci\u00f3n deste traballo pola casa de Adolf Martin Schlesinger); e aos 14 dispu\u00f1a dunha orquestra privada. Estas obras permaneceron no esquecemento durante m\u00e1is dun s\u00e9culo, pero agora foron gravadas e de cando en vez son interpretadas en concertos.\nEn 1824, ao cumprir os 15, ensaiouse por primeira vez a s\u00faa \u00f3pera \"Os dous sobri\u00f1os\" (\"Die beiden Neffen oder der Onkel aus Boston\", abreviado simplemente como \"Die beiden Neffen\") con orquestra, terminou a s\u00faa duod\u00e9cima sinfon\u00eda xuvenil, que \u00e9 anterior \u00e1s s\u00faas cinco sinfon\u00edas co\u00f1ecidas, e compuxo a s\u00faa \"Primeira Sinfon\u00eda\" en d\u00f3 menor (op. 11). Ese mesmo ano recibiu clases do compositor e virtuoso do piano Ignaz Moscheles, quen con todo confesou nos seus diarios que ti\u00f1a pouco que ensinarlle. Moscheles converteuse nun compa\u00f1eiro e amigo pr\u00f3ximo de Mendelssohn durante toda a s\u00faa vida.\nEn 1825, \u00e1 idade de 16 anos, escribiu o seu \"Octeto\" en \"mi\" \u266d maior. Este octeto e a s\u00faa abertura de concerto \"O so\u00f1o dunha noite de ver\u00e1n\", baseada na obra de William Shakespeare \"A Midsummer Night's Dream\" (traducida o galego como o so\u00f1o dunha noite de San Xo\u00e1n) e que escribiu un ano m\u00e1is tarde, son probablemente as m\u00e1is famosas da s\u00faa adolescencia. Escribiu a m\u00fasica incidental para a obra 16 anos m\u00e1is tarde, en 1842, inclu\u00edndo a famosa \"Marcha nupcial\". Esta abertura \u00e9 quizais o exemplo m\u00e1is cedo dunha \u00ababertura de concerto\u00bb, \u00e9 dicir, unha peza non escrita deliberadamente para acompa\u00f1ar unha representaci\u00f3n nun escenario pero que evoca un tema literario na interpretaci\u00f3n dun concerto. A abertura foi un x\u00e9nero que se popularizou no Romanticismo musical.\nA pesar do \u00e9xito musical que ti\u00f1a Felix, xa se achegaba \u00e1 idade na cal deb\u00eda optar por unha carreira e o seu pai quer\u00eda estar realmente seguro de que o seu fillo pod\u00eda ga\u00f1arse a vida como m\u00fasico. Para iso, o banqueiro levou ao seu fillo a Par\u00eds na primavera de 1825, coa intenci\u00f3n de co\u00f1ecer a opini\u00f3n do famoso compositor italiano Luigi Cherubini, director do Conservatorio da cidade Cherubini recibiu con entusiastas eloxios o \"Cuarteto para piano n.\u00ba 3 en \"si\" menor\" op. 3 de Mendelssohn e afirmou sobre o mesmo \u00abConseguir\u00e1 moito; en realidade, xa o conseguiu\u00bb.\nDurante ese ver\u00e1n, a familia Mendelssohn trasladouse ao seu novo domicilio nunha mansi\u00f3n situada nos arredores de Berl\u00edn, no n\u00famero 3 de Leipzigerstra\u00dfe. Este lugar foi fonte de inspiraci\u00f3n de moitas obras do mozo Felix e tam\u00e9n foi o centro social e musical de Berl\u00edn. Na parte posterior do edificio exist\u00eda un xard\u00edn duns sete acres, que orixinariamente formara parte do coto de caza de Frederico II o Grande. No centro do xard\u00edn e en sitio privilexiado, hab\u00eda unha p\u00e9rgola pintada ao fresco con \u00abcapacidade para varios centos de persoas\u00bb, que permanec\u00eda aberta no ver\u00e1n e era pechada con cristais no inverno, e convert\u00edase en teatro e sal\u00f3n de concertos. A estas veladas musicais en casa dos Mendelssohn asistiron algunhas personalidades moi notables da \u00e9poca, como Alexander von Humboldt, Georg Wilhelm Friedrich Hegel, Johann Gustav Droysen, Ignaz Moscheles, Friedrich August Rosen, Heinrich Heine ou Adolf Bernhard Marx, entre outros.\nEn 1827 tivo lugar a estrea, e \u00fanica representaci\u00f3n en vida do compositor, da s\u00faa \u00f3pera \"Die Hochzeit des Camacho\" (\"A voda de Camacho\"). O fracaso desta produci\u00f3n fixo que refugase a idea de aventurarse neste x\u00e9nero outra vez.\n\u00c1 parte da m\u00fasica, a educaci\u00f3n de Mendelssohn inclu\u00edu a arte, a literatura, linguas e filosof\u00eda. Era un artista experto co lapis e a acuarela, falaba (\u00e1 parte do seu alem\u00e1n nativo) ingl\u00e9s, italiano e lat\u00edn e estaba interesado na literatura cl\u00e1sica; traduciu a comedia \"Andria\" de Publio Terencio Africano para o seu titor Carl Wilhelm Ludwig Heyse en 1825, que se mostrou impresionado e publicouna en 1826 como unha obra de \u00abo seu alumno, F***\u00bb. Esta traduci\u00f3n tam\u00e9n permitiu que Mendelssohn puidese estudar na Universidade de Berl\u00edn, onde asistiu desde 1826 ata 1829 a conferencias sobre est\u00e9tica con Georg Wilhelm Friedrich Hegel, de historia con Eduard Gans e sobre xeograf\u00eda con Carl Ritter.\nWeber e Goethe.\nEn 1821 o mozo Felix vira a \u00f3pera \"Der Freisch\u00fctz\" \"(O Cazador furtivo)\" de Carl Maria von Weber e mostrouse admirado con ela. A influencia de Weber foi decisiva na vocaci\u00f3n profesional do mozo Mendelssohn e o talento literario deste foi tan precoz como o seu xenio musical. O 6 de novembro do mesmo ano, o seu mestre Zelter levouno a visitar a Johann Wolfgang von Goethe, de 72 anos, a Weimar. O mozo m\u00fasico, logo, escribiu \u00e1 s\u00faa nai unha carta sobre o poeta:\nGoethe quedou tan enormemente sorprendido con Mendelssohn, que realizou a seguinte comparaci\u00f3n con Wolfgang Amadeus Mozart nunha conversaci\u00f3n con Zelter:\nMendelssohn foi invitado a atoparse con Goethe en varias ocasi\u00f3ns posteriormente e musicalizou alg\u00fans dos seus poemas; outras das s\u00faas composici\u00f3ns estiveron inspiradas por obras de Goethe, inclu\u00edndo \u00e1s aberturas \"Meeresstille und gl\u00fcckliche Fahrt\" (Mar acougado e pr\u00f3spera viaxe) op. 27 de 1828 e a cantata \"Die erste Walpurgisnacht\" (A primeira noite de Walpurgis) op. 60 de 1832.\nRedescubrimento de Bach.\nMendelssohn prop\u00faxolle ao seu mestre, Zelter, dirixir en p\u00fablico a \"Paix\u00f3n segundo San Mateu\", de Johann Sebastian Bach, ao que admiraba grazas ao seu mestre. Por raz\u00f3ns t\u00e9cnicas, Zelter considerou imposible a execuci\u00f3n desta obra, pero o \u00edmpeto de Felix imp\u00faxose e, co apoio de Zelter e a axuda dun amigo, o actor Eduard Devrient, interpretouse esta obra o 11 de marzo de 1829 en Berl\u00edn. Era a primeira vez que se executaba desde a morte de Bach en 1750 e Mendelssohn realizou os arranxos e dirixiu a orquestra e Zelter os coros da Singakademie de Berl\u00edn. O \u00e9xito desta representaci\u00f3n foi un elemento importante no redescubrimento de Bach para o gran p\u00fablico en Alema\u00f1a e, m\u00e1is tarde, en toda Europa, xa que por aquela \u00e9poca predominaba a m\u00fasica de Joseph Haydn, Wolfgang Amadeus Mozart, Carl Maria von Weber, Gaspare Spontini, Gioachino Rossini, Christoph Willibald Gluck, Carl Heinrich Graun, Johann Friedrich Fasch e Georg Friedrich H\u00e4ndel. Este \u00e9xito proporcionoulle a Mendelssohn unha grande aceptaci\u00f3n entre o p\u00fablico cando s\u00f3 ti\u00f1a 20 anos. Tam\u00e9n levou a unha das poucas referencias que Mendelssohn fixo sobre as s\u00faas orixes: \u00ab\u00a1Pensar que se tivo a un actor e ao fillo dun xudeu (Judensohn) para reanimar a mellor m\u00fasica cristi\u00e1 para o mundo!\u00bb.\nViaxes a Gran Breta\u00f1a e Italia.\nTempo despois, seguindo os consellos do seu pai, Felix Mendelssohn emprendeu unha serie de viaxes para dar a co\u00f1ecer o seu talento noutras terras. En abril de 1829, visitou Inglaterra por primeira vez, donda o seu antigo mestre Ignaz Moscheles, que se hab\u00eda instalado en Londres, quen o presentou en influentes c\u00edrculos musicais. Dirixiu en Londres un concerto na Sociedade Filharm\u00f3nica no que interpretaron a s\u00faa \"Primeira Sinfon\u00eda\" e que foi un grande \u00e9xito. Os cr\u00edticos aclamaron a s\u00faa m\u00fasica e a s\u00faa obra. Cinco d\u00edas m\u00e1is tarde, Felix fixo a s\u00faa primeira aparici\u00f3n como pianista tocando de memoria o \"Konzerst\u00fcck\" de Weber. No ver\u00e1n visitou Edimburgo, onde estableceu amizade co compositor John Thomson. Nas s\u00faas seguintes visitas a Londres co\u00f1eceu \u00e1 reina Vitoria e ao seu marido, o pr\u00edncipe Alberto, ambos os dous grandes admiradores da s\u00faa m\u00fasica.\nEscocia inspirou d\u00faas das s\u00faas obras m\u00e1is co\u00f1ecidas, o seu poema sinf\u00f3nico (a\u00ednda que titulado \u00abAbertura\u00bb) de 1830 titulado \"As H\u00e9bridas\", tam\u00e9n co\u00f1ecido como \"A gruta de Fingal\", que se interpreta regularmente hoxe en d\u00eda; e a s\u00faa \"Terceira Sinfon\u00eda\", denominada \"Escocesa\", que Mendelssohn escribiu de forma intermitente entre 1830 e 1842. Ambas as obras est\u00e1n inspiradas en paisaxes e temas populares de Escocia, como a gruta de Fingal, que non s\u00f3 espertaron o seu xenio musical, sen\u00f3n tam\u00e9n a s\u00faa inspiraci\u00f3n po\u00e9tica. O seu oratorio \"Elijah\" foi estreado en Birmingham no \"Triennial Music Festival\" o 26 de agosto de 1846. Na s\u00faa \u00faltima visita a Inglaterra en 1847 foi o solista no \"Concerto para piano n.\u00ba 4\" de Ludwig van Beethoven e dirixiu a s\u00faa \"Sinfon\u00eda Escocesa\" coa Orquestra Filharm\u00f3nica ante a parella Real. Realizou dez visitas a Gran Breta\u00f1a ao longo da s\u00faa vida, facendo un total aproximado de 20 meses, nos que tivo grandes ganancias econ\u00f3micas, suficientes para que Mendelssohn levase unha profunda impresi\u00f3n da vida musical brit\u00e1nica. Non se dedicou unicamente a compor e interpretar, sen\u00f3n que tam\u00e9n centrou os seus esforzos en realizar as primeiras edici\u00f3ns cr\u00edticas para algunhas editoriais dos oratorios de Georg Friedrich H\u00e4ndel e da m\u00fasica para \u00f3rgano de Johann Sebastian Bach. En Londres estivo traballando en varias obras: unha peza para \u00f3rgano para o casamento da s\u00faa irm\u00e1 Fanny co pintor Wilhelm Hensel e unha opereta para as vodas de prata dos seus pais.\nUnha vez restablecido dun accidente sufrido no seu xeonllo e que o prostrou durante dous meses en cama, retornou \u00e1s s\u00faas viaxes. Un das s\u00faas numerosas viaxes por Europa levouno a Italia no outono de 1830, onde se inspirou para a s\u00faa \"Cuarta Sinfon\u00eda\" chamada \"Italiana\", unha das s\u00faas obras m\u00e1is co\u00f1ecidas. Co\u00f1eceu a Hector Berlioz en Roma e a Franz Liszt en Par\u00eds. En 1832 escribiu a \"Sinfon\u00eda A Reforma\", que ser\u00eda a s\u00faa quinta e \u00faltima sinfon\u00eda.\nD\u00fcsseldorf, Leipzig e Berl\u00edn.\nTras a morte de Zelter en 1832, Mendelssohn ti\u00f1a algunhas esperanzas de facerse co seu posto de director da Singakademie de Berl\u00edn. Con todo, foi derrotado por Karl Rungenhagen tras unha votaci\u00f3n en xaneiro de 1833. Isto puido deberse \u00e1 mocidade de Mendelssohn e o medo \u00e1s posibles innovaci\u00f3ns; tam\u00e9n alg\u00fans sospeitaron que puido ser debido \u00e1 s\u00faa li\u00f1axe xud\u00eda. Logo deste rexeitamento, Mendelssohn dividiu a maior parte do seu tempo profesional durante os seguintes anos entre Inglaterra e D\u00fcsseldorf, onde foi designado como director musical en 1833 cun bo soldo. Na primavera daquel ano dirixiu o \"Lower Rhein Music Festival\", comez\u00e1ndoo cunha representaci\u00f3n do oratorio de Georg Friedrich H\u00e4ndel \"Israel en Exipto\" baseado na partitura orixinal que atopara en Londres. Este feito pode ser considerado como o principio dun renacemento de H\u00e4ndel en Alema\u00f1a iniciado por Mendelssohn, do mesmo xeito que espertara de novo o interese por Bach. Mendelssohn traballou co dramaturgo Karl Leberecht Immermann para mellorar as normas de teatro locais e fixo a s\u00faa primeira aparici\u00f3n como director de \u00f3pera na produci\u00f3n de Immermann de \"Don Giovanni\" de Mozart a finais de 1833, cando se mostrou resentido ante as protestas da audiencia sobre o custo da entrada. Felix Mendelssohn xa era considerado, pois, un m\u00fasico profesional. A pesar de desempe\u00f1ar un gran labor, tivo problemas co intendente da cidade. Debido a iso e \u00e1 s\u00faa frustraci\u00f3n nas s\u00faas obrigaci\u00f3ns coti\u00e1s en D\u00fcsseldorf e o seu provincialismo, dimitiu do seu cargo a finais de 1834 \u00abantes que someterme a intrigas e mezquindades\u00bb. Pesou na decisi\u00f3n o feito de que recibira ademais unha invitaci\u00f3n para dirixir en Leipzig.\nViaxou a esa cidade en 1835, para facerse cargo da direcci\u00f3n da Orquestra da Gewandhaus. Este nomeamento foi sumamente importante para el, xa que fixo que se sentise como un alem\u00e1n e desexou ter un papel importante na vida musical do seu pa\u00eds. Neste sentido, este nomeamento supuxo unha reparaci\u00f3n moral pola s\u00faa decepci\u00f3n co nomeamento da Singakademie. A pesar dos esforzos do rei de Prusia, Frederico Guillerme III, para atraelo a Berl\u00edn, Mendelssohn estaba concentrado no desenvolvemento da s\u00faa vida musical en Leipzig, traballando non s\u00f3 coa orquestra sen\u00f3n tam\u00e9n co teatro de \u00f3pera, o Coro de Santo Tom\u00e1s e outros coros e instituci\u00f3ns musicais da cidade. Os concertos que deu Mendelssohn inclu\u00edron, \u00e1 parte de moitas das s\u00faas propias obras, tres series de \u00abconcertos hist\u00f3ricos\u00bb e numerosas obras dos seus coet\u00e1neos. En novembro dese ano, aos poucos meses da s\u00faa chegada a Leipzig, experimentou a primeira gran pena da s\u00faa vida: o falecemento do seu pai dun ataque ao coraz\u00f3n.\nO 28 de marzo de 1837, Felix Mendelssohn contraeu matrimonio con C\u00e9cile Jeanrenaud, filla dun cl\u00e9rigo protestante franc\u00e9s, cando ela ti\u00f1a 17 anos de idade e el 27. A Mendelssohn chov\u00e9ronlle as ofertas musicais de compositores principiantes e consagrados; entre estes estaba Richard Wagner que lle enviou a s\u00faa primeira sinfon\u00eda, que, para desgusto de Wagner, Mendelssohn extraviou ou perdeu. Mendlessohn foi tam\u00e9n capaz de reanimar o interese pola obra de Franz Schubert. Robert Schumann descubriu o manuscrito da \"Novena Sinfon\u00eda\" de Schubert e envioullo a Mendelssohn, quen puntualmente a estreou en Leipzig o 21 de marzo de 1839, m\u00e1is dunha d\u00e9cada logo da morte do compositor.\nUn fito conseguido por Mendelssohn durante os anos da s\u00faa estancia en Leipzig foi a estrea do seu oratorio \"Paulus\", que tivo lugar no \"Lower Rhine Festival\" en 1836, pouco logo da morte do seu pai. Moitos dos contempor\u00e1neos de Mendelssohn opinaron que \"Paulus\" era o seu traballo m\u00e1is fino e m\u00e1is excepcional e puxo o selo \u00e1 s\u00faa reputaci\u00f3n europea. Os esc\u00e9pticos inclu\u00edron a Heinrich Heine que escribiu sobre esta obra \u00abo mellor e m\u00e1is enxe\u00f1oso c\u00e1lculo, a intelixencia aguda e, finalmente, a carencia completa de experiencia. Pero hai na arte algunha orixinalidade de xenio sen experiencia?\u00bb; anticipandose a Wagner e a moitos dos cr\u00edticos posteriores de Mendelssohn que atacaron a suposta desenvoltura do compositor.\nFrederico Guillerme IV de Prusia accedeu ao trono prusiano en 1840 coa ambici\u00f3n de converter a Berl\u00edn en centro cultural. Esta inclu\u00eda o establecemento dunha escola de m\u00fasica e reformar a m\u00fasica sacra. A elecci\u00f3n obvia como cabeza destas reformas foi Mendelssohn, quen era con todo remiso a asumir devandita tarefa, un rexeitamento asociado quizais con anteriores decepci\u00f3ns na cidade, especialmente tendo en conta a s\u00faa posici\u00f3n de forza en Leipzig naquela \u00e9poca. A\u00ednda que Mendelssohn pasou algo de tempo en Berl\u00edn escribindo algunha obra sacra e tam\u00e9n, a requirimento do Rei, m\u00fasica para a produci\u00f3n da \"Ant\u00edgona\" de S\u00f3focles, a fundaci\u00f3n da escola nunca se materializou e varias das promesas (en termos financeiros, t\u00edtulo e programaci\u00f3n de concertos) feitas a Mendelssohn pola corte non se cumpriron. En 1842, Mendelssohn ti\u00f1a uns 33 anos e a vida sorr\u00edalle: gozaba de incuestionable prestixio e independencia econ\u00f3mica. Ese mesmo ano, compuxo m\u00fasica para determinadas pasaxes da obra de Shakespeare \"O so\u00f1o dunha noite de San Xo\u00e1n\", para a que xa escribira a abertura. Unha das pezas desta obra \u00e9 a famosa \"Marcha nupcial\", que se segue tocando hoxe en d\u00eda en numerosas vodas.\nCon todo, en 1843, Mendelssohn fundou unha importante escola de m\u00fasica, o Conservatorio de Leipzig, e persuadiu a Ignaz Moscheles e a Robert Schumann para que se unisen a el; outros prominentes m\u00fasicos, inclu\u00edndo aos int\u00e9rpretes de cordas Ferdinand David e Joseph Joachim, e ao te\u00f3rico musical Moritz Hauptmann, tam\u00e9n se converteron en membros do Conservatorio. Logo da morte de Mendelssohn en 1847, a s\u00faa tradici\u00f3n conservadora foi mantida por Moscheles, que o sucedeu como director do Conservatorio.\nEn 1844, alternou o seu tempo entre Leipzig e Berl\u00edn. Compuxo gran cantidade de obras, como o famoso \"Concerto para viol\u00edn\", traballou con af\u00e1n para erixir un monumento a Johann Sebastian Bach, dirixiu e interpretou concertos en Alema\u00f1a e Inglaterra, moitos deles \u00aba beneficio\u00bb ou de car\u00e1cter caritativo. Toda esta gran tarefa deixouno extenuado e sufr\u00eda de severas dores de cabeza e fatiga aguda. Por iso Mendelssohn suspendeu as s\u00faas actividades por un tempo, deixou Berl\u00edn e retirouse a Frankfurt. En 1845 volveu ao posto de director de concerto da Gewandhaus de Leipzig, e con iso a todas as s\u00faas actividades anteriores: compor, dirixir, ensinar etc. En 1846, visitou Inglaterra por \u00faltima vez, onde ofreceu concertos en varias cidades. Foi invitado a tocar no Palacio de Buckingham en presenza da reina Vitoria e do pr\u00edncipe Alberte. Os compositores contempor\u00e1neos consider\u00e1bano o m\u00e1is significativo dos compositores xermanos das d\u00e9cadas de 1830 e 1840, e a s\u00faa influencia era enorme.\nFalecemento.\nMendelssohn volveu a Leipzig. Sufriu problemas debidos \u00e1 s\u00faa mala sa\u00fade nos \u00faltimos anos da s\u00faa vida, probablemente agravados por problemas nerviosos e o exceso de traballo. Por recomendaci\u00f3n m\u00e9dica, aceptou axuda doutros para cumprir as s\u00faas tarefas; pero o 14 de maio de 1847 faleceu subitamente a s\u00faa irm\u00e1 Fanny, v\u00edtima de embolia cerebral, e o golpe que lle produciu a noticia, causoulle un derramo cerebral. Restableceuse transitoriamente e retornou ao seu traballo. Escribiu algunhas composici\u00f3ns, deu uns poucos concertos, pero hab\u00eda algo na s\u00faa arte, que o fac\u00eda diferente das s\u00faas \u00e9pocas anteriores. Sinalou o seu amigo Henry Chorley: \u00abCando o o\u00edn tocar, sent\u00edn coma se me tivese despedido para sempre do m\u00fasico\u00bb. A enfermidade do m\u00fasico era mental e violentas dores de cabeza provoc\u00e1banlle desmaios.\nAntes da s\u00faa reca\u00edda final escribiu unha canci\u00f3n m\u00e1is: \u00abNachtlied\u00bb. Cando Mendelssohn estaba gravemente enfermo, un xent\u00edo api\u00f1\u00e1base na porta da s\u00faa residencia e public\u00e1banse bolet\u00edns cada hora sobre o seu estado de sa\u00fade. Ao redor das 21:00 do d\u00eda 4 de novembro de 1847, o compositor ach\u00e1base inconsciente, rodeado pola s\u00faa familia e amigos. Morreu aos 38 anos de idade. O seu av\u00f3 Moses, a s\u00faa irm\u00e1 Fanny e alg\u00fans outros dos seus familiares faleceran por mor de apoplex\u00edas similares. O seu funeral tivo lugar na \"Paulinerkirche\" de Leipzig e foi enterrado no cemiterio trinitario de Berl\u00edn-Kreuzberg.\nVida persoal.\nMendelssohn foi un entusiasta artista afeccionado, inclu\u00edndo o debuxo, a acuarela e a pintura ao \u00f3leo. A s\u00faa abundante correspondencia mostra que tam\u00e9n puido ser un enxe\u00f1oso escritor en alem\u00e1n e ingl\u00e9s, \u00e1s veces acompa\u00f1ando o seu texto con debuxos humor\u00edsticos e vi\u00f1etas.\nA\u00ednda que a imaxe de Mendelssohn fose a dunha persoa culta, especialmente logo da s\u00faa morte, un home sempre sereno, feliz e de temperamento apracible, a mi\u00fado sufr\u00eda alarmantes cambios de estado de \u00e1nimo que de cando en vez fac\u00edan que se derrubase emocionalmente. Por exemplo, nunha ocasi\u00f3n na d\u00e9cada de 1830 cando non se cumpriron os seus desexos \u00aba s\u00faa excitaci\u00f3n foi aumentando tan terriblemente [...] que cando a familia foi reunida [...] el comezou a falar incoherentemente, e en ingl\u00e9s, para gran terror de todos eles. O seu pai faloulle con voz severa durante o \u00faltimo torrente salvaxe de palabras; lev\u00e1rono \u00e1 cama e un so\u00f1o profundo de doce horas devolveuno ao seu estado normal\u00bb. Segundo Sterndale Bennett, tal ataque pode estar relacionado coa s\u00faa temper\u00e1 morte.\nMendelssohn contraeu matrimonio con C\u00e9cile Jeanrenaud, filla dun cl\u00e9rigo protestante franc\u00e9s, o 28 de marzo de 1837, cando ela ti\u00f1a 17 anos de idade e el 27. A parella tivo cinco nenos: Carl, Marie, Paul, Lilli e Felix. O fillo m\u00e1is novo, Felix, contraeu o xaramp\u00f3n en 1844 e faleceu mozo debido \u00e1 s\u00faa precaria sa\u00fade en 1851. O maior, Carl, converteuse nun distinguido historiador e profesor de historia das universidades de Heidelberg e Friburgo, falecendo en 1897. Paul Mendelssohn Bartholdy (1841-1880) foi un destacado qu\u00edmico e pioneiro na fabricaci\u00f3n de tinguidura de anilina. Marie casou con Victor Benecke e viviu en Londres. Lili contraeu matrimonio con Adolphe Wach, posteriormente profesor de Dereito na Universidade de Leipzig. C\u00e9cile faleceu algo menos de seis anos antes que o seu marido, o 25 de setembro de 1853.\nEn xeral, parece que a vida privada de Mendelssohn foi convencional comparada coa dos seus contempor\u00e1neos Richard Wagner, Hector Berlioz e Robert Schumann, excepto pola s\u00faa ambigua relaci\u00f3n coa famosa soprano sueca Jenny Lind, \u00e1 que co\u00f1eceu en outubro de 1844.\nUnha declaraci\u00f3n xurada do marido de Lind, Otto Goldschmidt, que se conserva hoxe en d\u00eda no arquivo da \"Mendelssohn Scholarship Foundation\" na Royal Academy of Music de Londres, describe a petici\u00f3n de Mendelssohn a Lind en 1847 (cando esta a\u00ednda non estaba casada) para fuxir con el a Am\u00e9rica. A\u00ednda que a declaraci\u00f3n \u00e9 de co\u00f1ecemento p\u00fablico, a Mendelssohn Scholarship Foundation non a mostra, a pesar das petici\u00f3ns realizadas para facela p\u00fablica. Mendelssohn atopouse e traballou con Lind en numerosas ocasi\u00f3ns e escribiu a \u00f3pera \"Lorelei\" para ela, baseada nas lendas de doncelas dos rochedos sobre o r\u00edo Rin de igual nome e que non foi acabada debido \u00e1 morte do compositor. Dixo que inclu\u00edra un \"fa\"\u266f agudo no seu oratorio \"Elijah\" (\u00abHear Ye Israel\u00bb) coa voz de Lind na s\u00faa mente, a\u00ednda que ela non interpretou dita parte ata logo da morte do compositor, nun concerto en decembro de 1848. En 1847 Mendelssohn asistiu en Londres a unha representaci\u00f3n da obra de Giacomo Meyerbeer \"Robert lle diable\", unha \u00f3pera cuxa melod\u00eda odiaba, para o\u00edr o debut de Lind no Reino Unido no seu papel de Alice. O seu amigo o cr\u00edtico Chorley, que estaba presente con el, escribiu \u00abvin como escribo o sorriso coa que Mendelssohn, cuxo pracer polo talento de \"mademoiselle\" Lind era ilimitado, volv\u00e9ndose e mir\u00e1ndome coma se unha carga de ansiedade sa\u00edse da s\u00faa mente. A s\u00faa adhesi\u00f3n ao talento de \"mademoiselle\" Lind como cantante era desbordante tanto como eran o seu desexos de que ela tivese \u00e9xito\u00bb.\nMercer-Taylor escribe que a\u00ednda que hoxe en d\u00eda non hai grandes evidencias dunha relaci\u00f3n f\u00edsica entre ambos os dous, \u00aba ausencia de probas non \u00e9 proba de ausencia\u00bb. Clive Brown afirma que se rumoreou que os documentos [da declaraci\u00f3n xurada] tenden a xustificar a noci\u00f3n da relaci\u00f3n entre Mendelssohn e Lind, a\u00ednda que cun grao de fiabilidade que deber\u00eda ser altamente cuestionable\u00bb.\nSobre a morte de Mendelssohn Lind escribiu, \u00ab[El era] a \u00fanica persoa que trouxo a plenitude ao meu esp\u00edrito e case axi\u00f1a que como o atopei perdino de novo\u00bb. En 1869 Lind erixiu unha placa en memoria de Mendelssohn no seu lugar de nacemento en Hamburgo; en 1849 establecera a \"Mendelssohn Scholarship Foundation\", que outorga un premio de dous anos a un novo compositor brit\u00e1nico en memoria de Mendelssohn. O primeiro ga\u00f1ador desta bolsa, en 1856, foi Arthur Sullivan, que ti\u00f1a 14 anos de idade.\nAo longo da s\u00faa vida Mendelssohn foi cauteloso cos desenvolvementos musicais m\u00e1is radicais levados a cabo polos seus contempor\u00e1neos. Normalmente tivo unha relaci\u00f3n de amizade, nalg\u00fans casos fr\u00eda, con compositores como Hector Berlioz, Franz Liszt e Giacomo Meyerbeer, pero nas s\u00faas cartas expresa a s\u00faa franca desaprobaci\u00f3n polas s\u00faas obras. En particular, parece que considerara a Par\u00eds e a s\u00faa m\u00fasica coa maior das sospeitas e unha aversi\u00f3n case puritana. As tentativas que lle fixeron para que se interesase polo Saint-Simonismo durante a s\u00faa visita al\u00ed acabaron en escenas comprometidas. Pensaba do estilo de \u00f3pera parisiense que era vulgar e que carec\u00eda de moral e das obras de Meyerbeer que eran pouco sinceras. Cando Ferdinand Hiller suxeriu nunha conversaci\u00f3n a Felix que se parec\u00eda a Meyerbeer (eran primos afastados, ambos os descendentes do rabino Moses Isserlis), Mendelssohn alterouse tanto que inmediatamente foi a cortarse o pelo para diferenciarse del. \u00c9 significativo que o \u00fanico m\u00fasico que tivo unha estreita relaci\u00f3n persoal de amizade con el, Ignaz Moscheles, f\u00f3ra dunha xeraci\u00f3n anterior \u00e1 s\u00faa e igualmente de conservador nos seus puntos de vista. Moscheles preservou esta visi\u00f3n no Conservatorio de Leipzig ata a s\u00faa propia morte en 1870.\nReputaci\u00f3n.\nO conservadorismo en Mendelssohn afastouno dalg\u00fans dos seus contempor\u00e1neos m\u00e1is afamados, e propiciou unha condescendencia similar por parte deles cara \u00e1 s\u00faa m\u00fasica. O seu \u00e9xito, a s\u00faa popularidade e as s\u00faas orixes xud\u00edas molestaron a Richard Wagner o suficiente como para facer de menos a Mendelssohn con d\u00e9biles eloxios, tres anos logo da s\u00faa morte, no panfleto antisemita \"D\u00e1s Judenthum in der Musik\". Este foi o comezo dun movemento para denigrar os logros de Mendelssohn que durou case un s\u00e9culo e cuxas secuelas a\u00ednda poden ser apreciadas hoxe en d\u00eda entre alg\u00fans escritores. O r\u00e9xime nazi citaba a orixe xud\u00eda do compositor para prohibir a representaci\u00f3n e publicaci\u00f3n das s\u00faas obras. Charles Rosen, no seu libro \"The Romantic Generation\", menospreza o estilo de Mendelssohn como \u00ab\"charramangueiro\" relixioso\u00bb, unha opini\u00f3n que reflicte a continuaci\u00f3n do desprezo est\u00e9tico de Wagner e os seus seguidores musicais.\nEn Inglaterra, a reputaci\u00f3n de Mendelssohn foi alta durante un longo tempo; a aduladora (e hoxe apenas lex\u00edbel) novela \"Charles Auchester\" da adolescente Sarah Sheppard, publicada en 1851 e que destaca a Mendelssohn como o \u00abChevalier Seraphael\u00bb, permaneceu en imprenta durante preto de oitenta anos. A reina Vitoria demostrou o seu entusiasmo requirindo que se inclu\u00edse unha estatua do compositor en The Crystal Palace cando foi reconstru\u00eddo en 1854. A \"Marcha nupcial\" de \"O so\u00f1o dunha noite de ver\u00e1n\" foi interpretada como parte da m\u00fasica cerimonial da voda entre a princesa Vitoria, filla da Ra\u00ed\u00f1a, e o pr\u00edncipe herdeiro de Prusia Frederico en 1858 e desde ent\u00f3n foi unha peza popular que se usou nas cerimonias nupciais. A s\u00faa m\u00fasica sacra coral, particularmente as obras menores, seguen sendo usadas na tradici\u00f3n coral popular da Igrexa de Inglaterra. Con todo, moitos cr\u00edticos, inclu\u00edndo a Bernard Shaw, comezaron a condenar a m\u00fasica de Mendelssohn pola s\u00faa asociaci\u00f3n coa cerraz\u00f3n cultural vitoriana; Shaw queix\u00e1base en particular da \u00abxentileza aduladora do compositor, o seu sentimento convencional e a s\u00faa desprezable propagaci\u00f3n do oratorio\u00bb.\nSegundo Andrew Porter, Ferruccio Busoni considerou a Mendelssohn \u00abun mestre de grandeza incontestada\u00bb e \u00abun herdeiro de Mozart\u00bb, que pode ser contrastado coa s\u00faa visi\u00f3n de compositores como Franz Schubert, ao que consideraba \u00abun afeccionado con don\u00bb, e Ludwig van Beethoven, do que afirmaba que \u00abcareceu de t\u00e9cnica para expresar as s\u00faas emoci\u00f3ns\u00bb.\nObras.\nA\u00ednda que Felix Mendelssohn non foi un compositor que influ\u00edse sobre outros do seu tempo ou de \u00e9pocas posteriores, a s\u00faa m\u00fasica foi moi popular no seu tempo e segue s\u00e9ndoo hoxe en d\u00eda. O rexistro das s\u00faas composici\u00f3ns comprende 72 obras publicadas en vida e 49 obras p\u00f3stumas.\nPrimeiras obras.\nO mozo Felix Mendelssohn viuse influ\u00eddo enormemente na s\u00faa infancia pola m\u00fasica de Johann Sebastian Bach, Ludwig van Beethoven e Wolfgang Amadeus Mozart e as mostras diso p\u00f3dense ver nas primeiras doce sinfon\u00edas para cordas, escritas principalmente para ser representadas no seu fogar e que non foron publicadas ou interpretadas publicamente ata moito tempo logo da morte do compositor. Escribiu estas doce sinfon\u00edas entre 1821 e 1823, cando ti\u00f1a entre 12 e 14 anos de idade.\nAs s\u00faas asombrosas capacidades foron reveladas especialmente nun grupo de obras na s\u00faa adolescencia: \"Sonata para clarinete e piano en mi \u266d maior\" (1824), o \"Octeto\" para cordas (1825), a abertura de \"O so\u00f1o dunha noite de ver\u00e1n\" (1826) (cuxa forma final d\u00e9belle moito \u00e1 influencia de Adolf Bernhard Marx, un amigo \u00edntimo de Mendelssohn nesa \u00e9poca) e o \"Cuarteto para cordas en la menor\" (listado como n.\u00ba 2 pero escrito anteriormente como n.\u00ba 1) de 1827. Estas obras mostran unha comprensi\u00f3n intuitiva da forma, a harmon\u00eda, o contrapunto, o timbre e a t\u00e9cnica compositiva de Beethoven, que xustifica as reclamaci\u00f3ns realizadas frecuentemente sobre que a precocidade de Mendelssohn superaba ata \u00e1 de Mozart pola s\u00faa comprensi\u00f3n intelectual.\nSinfon\u00edas.\nA numeraci\u00f3n que reciben as s\u00faas sinfon\u00edas compostas durante a s\u00faa madurez segue aproximadamente a s\u00faa orde de publicaci\u00f3n, en lugar da s\u00faa orde de composici\u00f3n. A orde no que as compuxo foi: \"Primeira\", \"Quinta\", \"Cuarta\", \"Segunda\" e \"Terceira Sinfon\u00eda\". A localizaci\u00f3n temporal da \"Terceira\" \u00e9 problem\u00e1tica debido a que traballou nela durante m\u00e1is dunha d\u00e9cada; comezou os bosquexos pouco logo da \"Quinta\" pero a completou logo de finalizar tanto a \"Quinta\" como a \"Cuarta\".\nA \"Primeira Sinfon\u00eda en do menor para orquestra\" comp\u00faxoa en 1824, cando ti\u00f1a 15 anos. Esta \u00e9 unha obra experimental, que mostra a influencia de Bach, Beethoven e Mozart. Mendelssohn dirixiu a s\u00faa sinfon\u00eda na s\u00faa primeira visita a Londres en 1829 coa orquestra da \"Royal Philharmonic Society\". Para o terceiro movemento substitu\u00edu unha orquestaci\u00f3n do \"scherzo\" polo seu \"Octeto\". Con dita forma a peza foi un \u00e9xito notable e sentou as bases da s\u00faa reputaci\u00f3n en Gran Breta\u00f1a.\nDurante 1829 e 1830 Mendelssohn escribiu a s\u00faa \"Quinta Sinfon\u00eda\", co\u00f1ecida como \"Reformaci\u00f3n\" e que conmemoraba o 300 aniversario da Reforma protestante. Mendelssohn mostrouse descontento coa obra e non permitiu a publicaci\u00f3n da partitura.\nA \"Terceira Sinfon\u00eda\", co\u00f1ecida como \"Sinfon\u00eda escocesa\", foi escrita e revisada intermitentemente entre 1830 e 1842. Esta peza evoca a atmosfera de Escocia co car\u00e1cter distintivo do Romanticismo pero non emprega ningunha melod\u00eda identificable da m\u00fasica tradicional escocesa. Mendelssohn publicou a partitura da sinfon\u00eda en 1842 como un arranxo para un dueto para piano e como unha partitura para orquestra completa en 1843.\nAs viaxes de Mendelssohn a Italia inspir\u00e1rono para escribir a s\u00faa \"Cuarta Sinfon\u00eda\", co\u00f1ecida como \"Italiana\". Mendelssohn dirixiu a estrea en 1833 pero non permitiu a publicaci\u00f3n da partitura durante a s\u00faa vida xa que procuraba reescribila continuamente.\nEn 1840 Mendelssohn compuxo a coral \"Segunda Sinfon\u00eda\", subtitulada como \"Lobgesang\" (Himno de encomio) e a s\u00faa partitura foi publicada en 1841.\nOutras obras orquestrais.\nMendelssohn compuxo a abertura para concerto \"Die Hebriden\" (As H\u00e9bridas), co\u00f1ecida tam\u00e9n como \"A gruta de Fingal\", en 1830, inspirada nas s\u00faas visitas realizadas a Escocia ao redor de finais dos anos 1820. Visitou a gruta na illa h\u00e9brida de Staffa, como parte da s\u00faa gran viaxe por Europa e a impresi\u00f3n foi tal que garabate\u00f3 o tema de apertura sobre o terreo, inclu\u00edndoo nunha carta que escribiu ao seu fogar esa mesma tarde.\nAo longo da s\u00faa carreira compuxo varias aberturas de concerto m\u00e1is. Estas son interpretadas frecuentemente hoxe en d\u00eda inclu\u00eddas na abertura de \"Ruy Blas\" op. 95 (por un encargo ben\u00e9fico a partir dun drama de Victor Hugo, que Mendelssohn odiou), \"Meerestille und Gl\u00fcckliche Fahrt\" (Mar acougado e pr\u00f3spera viaxe, inspirado nun par de poemas de Johann Wolfgang von Goethe) e \"A bella melusina\".\nA m\u00fasica incidental para \"O so\u00f1o dunha noite de ver\u00e1n\" (Op. 61), que incl\u00fae a famosa \"Marcha nupcial\" foi composta en 1843, dezasete anos logo de terminar a abertura.\n\u00d3peras.\nMendelssohn escribiu alg\u00fans \"singspiels\" para interpretar ante a s\u00faa familia na s\u00faa mocidade. A s\u00faa \u00f3pera \"Die beiden Neffen\" (\"Os dous sobri\u00f1os\") foi ensaiada por el no seu d\u00e9cimo quinto aniversario. En 1827 compuxo a s\u00faa obra m\u00e1is sofisticada, \"Die Hochzeit des Camacho\" (A voda de Camacho), baseada nun episodio de \"Don Quixote da Mancha\", para goce p\u00fablico e producido en Berl\u00edn en 1827. Mendelssohn abandonou o teatro antes da finalizaci\u00f3n da primeira representaci\u00f3n e as seguintes foron canceladas.\nA\u00ednda que nunca abandonou a idea de compor unha \u00f3pera completa e contemplaba moitos temas (inclu\u00edndo o \"Cantar dos nibelungos\" (\"Nibelungenlied\" en alem\u00e1n) adaptado posteriormente por Richard Wagner) nunca escribiu m\u00e1is dunhas poucas p\u00e1xinas de bosquexos para calquera proxecto. Nos seus \u00faltimos anos o representante Benjamin Lumley intentou contratalo para que escribise unha \u00f3pera sobre o libreto de \"A tempestade\" (\"The Tempest\" en ingl\u00e9s) de Eug\u00e8ne Scribe e ata o anunciou como pr\u00f3ximo no ano da morte de Mendelssohn. O libreto foi usado finalmente por Jacques Fromental L\u00e9vy Hal\u00e9vy. Tras a s\u00faa morte Mendelssohn deixou alg\u00fans esbozos dunha \u00f3pera baseada na historia de Lorelei.\nConcertos.\nO \"Concerto para viol\u00edn\" de Mendelssohn en \"mi\" menor, Op. 64 (1844), escrito para Ferdinand David, converteuse nunha das composici\u00f3ns m\u00e1is populares do compositor. David, quen traballara estreitamente con Mendelssohn durante a preparaci\u00f3n da peza, realizou a estrea do concerto co seu viol\u00edn \"Guarnerius\".\nMendelssohn tam\u00e9n escribiu dous concertos para piano, un concerto para viol\u00edn en \"re\" menor menos co\u00f1ecido e anterior ao outro e un concerto dobre para piano e viol\u00edn. Ademais, existen varias obras para solista e orquestra nun movemento. As destinadas ao piano son o \"Roldo Brillante\", Op. 29, de 1834; o \"Capricho Brillante\", Op. 22, de 1832; e a \"Serenata e Allegro Giocoso\" Op. 43, de 1838. Os Opp. 113 e 114 son \"Konzertst\u00fccke\" (movementos para concerto, orixinalmente para clarinete, corno di bassetto e piano, que foron orquestrados e representados durante a vida de Mendelssohn).\nM\u00fasica de c\u00e1mara.\nA produci\u00f3n musical de Mendelssohn na s\u00faa madurez cont\u00e9n numerosas obras de m\u00fasica de c\u00e1mara, moitas das cales demostran unha intensidade emocional que algunhas persoas cu\u00e9stionanse a carencia de obras m\u00e1is importantes. En particular o seu \"Cuarteto de cordas n.\u00ba 6\", o \u00faltimo dos seus seis cuartetos de cordas e obra principal, escrito logo da morte da s\u00faa irm\u00e1 Fanny, \u00e9 tanto poderoso como elocuente.\nOutras obras incl\u00faen a d\u00faas quintetos de cordas, sonatas para clarinete, violoncello, viola e viol\u00edn, dous tr\u00edos de piano e tres cuartetos de piano. Para o \"Tr\u00edo de piano n.\u00ba 1 en re menor\", Mendelssohn excepcionalmente seguiu o consello dun compa\u00f1eiro compositor, Ferdinand Hiller, e reescribiu a parte para o piano nun estilo m\u00e1is rom\u00e1ntico, ao estilo de Robert Schumann, aumentando considerablemente o seu efecto.\nObras corais.\nOs dous grandes oratorios b\u00edblicos, \"Paulus\" de 1836 e \"Elijah\" de 1846, est\u00e1n enormemente influenciados por Johann Sebastian Bach. Do oratorio inacabado, \"Christus\", o coro \u00abAl\u00ed vai unha estrela de Xacob\u00bb (que xunto co recitativo precedente e o tr\u00edo masculino comprende todo o material existente desta obra) \u00e9 representado en ocasi\u00f3ns.\nA m\u00e1is abertamente rom\u00e1ntica \"Die erste Walpurgisnacht\" (A primeira noite de Walpurgis), un arranxo para coro e orquestra dunha balada de Goethe describindo os rituais pag\u00e1ns dos dru\u00eddas nas monta\u00f1as Harz nos comezos do cristianismo, \u00e9 sorprendentemente diferente. Esta destacable partitura foi vista polo estudoso Heinz-Klaus Metzger como unha \u00abprotesta xud\u00eda contra a dominaci\u00f3n do cristianismo\u00bb.\nMendelssohn tam\u00e9n escribiu moitas obras sacras para coro sen acompa\u00f1amento e para coro con \u00f3rgano. Algunhas foron escritas e a maior\u00eda foron traducidas ao ingl\u00e9s e seguen sendo sumamente populares. Quizais a m\u00e1is famosa delas \u00e9 \"H\u00f6r' mein Bitten\" (Escoita a mi\u00f1a oraci\u00f3n), que na s\u00faa segunda metade cont\u00e9n \u00abO k\u00f6nnt' ich fliegen\u00bb (Para as \u00e1s dunha pomba), que se converteu en extremadamente popular como peza \u00e1 parte. A obra est\u00e1 composta para coro completo, \u00f3rgano e un tiple ou soprano solista que ten moitas dificultades e pasaxes solistas ampliados. Como tal, \u00e9 unha obra particularmente favorita para os coros de nenos nas igrexas e catedrais.\nA melod\u00eda do himno \"Mendelssohn\" (unha adaptaci\u00f3n de William Hayman Cummings da melod\u00eda da cantata de Mendelssohn (\"Festgesang\") \u00e9 a melod\u00eda habitual do popular himno de Charles Wesley \"Hark! The Herald Angels Sing\". Este extracto dunha composici\u00f3n orixinal dos anos 1840, pola que Mendelssohn sentiuse non apto para compor m\u00fasica sacra, \u00e9 moi usada na Nadal.\nCanci\u00f3ns.\nMendelssohn escribiu un gran n\u00famero de canci\u00f3ns, tanto para voz solista como para duetos, acompa\u00f1adas por piano. Moitas delas son simples, ou lixeiramente modificados, axustes estr\u00f3ficos. Canci\u00f3ns tales como \u00abAuf Fl\u00fcgeln des Gesanges\u00bb (\"Nas \u00e1s da canci\u00f3n\") fix\u00e9ronse moi populares.\nNun principio algunhas das canci\u00f3ns escritas por Fanny Mendelssohn apareceron baixo o nome do seu irm\u00e1n; isto foi debido en parte ao prexu\u00edzo da familia e en parte \u00e1s s\u00faas propias deficiencias.\nPiano e \u00f3rgano.\n\"Lieder ohne Worte\" (Canci\u00f3ns sen palabras) son oito ciclos que conte\u00f1en seis pezas l\u00edricas cada unha (d\u00faas foron publicadas postumamente), permanecen como as s\u00faas composici\u00f3ns para piano m\u00e1is famosas. Convert\u00e9ronse en obras habituais nas salas de recitais e a s\u00faa esmagadora popularidade causou que moitos cr\u00edticos subestimen o seu valor musical. Outros compositores foron inspirados para producir pezas similares, entre os que se incl\u00faen Charles-Valentin Alkan (os cinco conxuntos de \"Chants\" acaban cunha barcarola), Ant\u00f3n Rubinstein, Ignaz Moscheles e Edvard Grieg.\nOutras pezas para piano notables de Mendelssohn incl\u00faen as \"Variaci\u00f3ns s\u00e9rieuses\", Op. 54 (1841), as \"Sete pezas caracter\u00edsticas\", Op. 7 (1827), o \"Rondo Capriccioso\" e o conxunto dos seis \"Preludios e fugas\", Op. 35 (escritos entre 1832 e 1837).\nMendelssohn tocaba o \u00f3rgano e compuxo para devandito instrumento desde os 11 anos ata a s\u00faa morte. As s\u00faas primeiras obras para este instrumento foron os \"Tres preludios e fugas\", Op. 37 (1837) e as \"Seis sonatas\", Op. 65 (1845)."}
{"id": "117864", "revid": "98629", "url": "https://gl.wikipedia.org/wiki?curid=117864", "title": "PO-308", "text": "A PO-308 \u00e9 unha v\u00eda da Xunta de Galicia, que vai desde a Ponte da Barca, na Caeira (Poio), at\u00e9 A Lanzada (Sanxenxo), percorrendo a costa norte da r\u00eda de Pontevedra. Foi creada en 1986 logo da fragmentaci\u00f3n da C-550, que percorr\u00eda a costa galega das R\u00edas Baixas.\nPercorrido.\nPasa por Combarro, Rax\u00f3, Areas, Sanxenxo, Portonovo e Noalla, e durante todo o ano hai bastante tr\u00e1fico dende Pontevedra ata San Xo\u00e1n de Poio e a VG-4.8."}
{"id": "117865", "revid": "55340", "url": "https://gl.wikipedia.org/wiki?curid=117865", "title": "Rosa dos ventos", "text": "A rosa dos ventos ou rosa n\u00e1utica \u00e9 un c\u00edrculo que ten marcados en derredor os rumbos nos que se divide a circunferencia do horizonte. Nas cartas de navegaci\u00f3n repres\u00e9ntase con 32 rombos deformados e unidos polo extremo dun namentres o seguinte sinala o rumbo sobre o c\u00edrculo do horizonte. Sobre o mesmo sit\u00faase a flor de lis coa que adoita estar representado o Norte, que se documenta a partir do s\u00e9culo XVI.\nTam\u00e9n pode ser un diagrama que representa a intensidade media do vento en diferentes sectores nos que est\u00e1 dividido o c\u00edrculo do horizonte."}
{"id": "117867", "revid": "85894", "url": "https://gl.wikipedia.org/wiki?curid=117867", "title": "A Alunc\u00eda, Xust\u00e1ns, Ponte Caldelas", "text": "A Alunc\u00eda \u00e9 un lugar da parroquia de Xust\u00e1ns, no concello pontevedr\u00e9s de Ponte Caldelas, na comarca de Pontevedra. Segundo o IGE, en 2022 ti\u00f1a 70 habitantes (36 homes e 34 mulleres)."}
{"id": "117868", "revid": "85894", "url": "https://gl.wikipedia.org/wiki?curid=117868", "title": "A Reigosa, Tour\u00f3n, Ponte Caldelas", "text": "A Reigosa \u00e9 un lugar da parroquia de Tour\u00f3n, no concello pontevedr\u00e9s de Ponte Caldelas, na comarca de Pontevedra. Segundo o IGE, en 2022 ti\u00f1a 208 habitantes (109 homes e 99 mulleres).\nNo lugar est\u00e1 o pol\u00edgono industrial da Reigosa, anexo ao pol\u00edgono industrial do Campi\u00f1o. Neste lugar at\u00f3pase a f\u00e1brica de Tafisa e as instalaci\u00f3ns de Distribuci\u00f3ns Arnoia e da conserveira Orbe entre outras empresas.\nNa Reigosa hai un colexio de primaria, que d\u00e1 servizo \u00e1s parroquias de Xust\u00e1ns, Taboadelo e Tour\u00f3n."}
{"id": "117870", "revid": "23204", "url": "https://gl.wikipedia.org/wiki?curid=117870", "title": "Casa dos Austria", "text": "A casa dos Austria \u00e9 o nome co que se co\u00f1ece \u00e1 dinast\u00eda Habsburgo reinante na Monarqu\u00eda Hisp\u00e1nica nos s\u00e9culos XVI e XVII; desde a Concordia de Villaf\u00e1fila (27 de xu\u00f1o de 1506) en que Filipe I o Fermoso \u00e9 reco\u00f1ecido como rei consorte da Coroa de Castela, quedando para o seu sogro Fernando o Cat\u00f3lico a Coroa de Arag\u00f3n, ata a morte sen sucesi\u00f3n directa de Carlos II o Enfeitizado (1 de novembro de 1700), feito que provocou a Guerra de Sucesi\u00f3n Espa\u00f1ola. A rama din\u00e1stica espa\u00f1ola dos Habsburgo seguiu por parte da filla de D. Juan Jos\u00e9 de Austria, D\u00aa. Margarita da Cruz de Habsburgo, que abandonou os h\u00e1bitos o 17 de setembro de 1681 para contraer matrimonio co nobre galego D. Felipe de Romay.\nHistoria.\nO Emperador Carlos V (Carlos I de Espa\u00f1a), primeiro rei da casa dos Austria, acumulou un enorme complexo territorial e oce\u00e1nico sen parang\u00f3n na historia, que se estend\u00eda desde Filipinas ao leste ata M\u00e9xico ao oeste, e desde os Pa\u00edses Baixos ao norte ata o Estreito de Magall\u00e1ns ao sur. Ademais da expansi\u00f3n ultramarina, e algunhas conquistas (como Mil\u00e1n), foi o resultado da xuntanza din\u00e1stica de catro casas europeas: as de Borgo\u00f1a (1506), Austria (1519),Arag\u00f3n (1516) e Castela (1555), e conformou a base do que se co\u00f1eceu como Imperio Espa\u00f1ol, sobre todo a partir da divisi\u00f3n da s\u00faa herdanza (1554-1556) entre o seu irm\u00e1n Fernando I de Habsburgo e o seu fillo Filipe II. Desde ent\u00f3n pode falarse de d\u00faas ramas da casa dos Austria, os Habsburgo de Madrid (que \u00e9 dos que trata este artigo) e os Habsburgo de Viena (que continuaron reinando en Austria ata 1918).\nA Monarqu\u00eda Cat\u00f3lica (tam\u00e9n co\u00f1ecida como Monarqu\u00eda Hisp\u00e1nica) foi durante toda esa \u00e9poca a maior potencia de Europa. Durante os chamados Austrias maiores (Carlos V e Filipe II) alcanzou o apoxeo da s\u00faa influencia e poder, sobre todo coa incorporaci\u00f3n de Portugal e o seu extenso imperio; mentres que os reinados dos chamados Austrias menores (Filipe III, Filipe IV e Carlos II), coincidentes co mellor do S\u00e9culo de Ouro das artes e as letras, significaron o que se co\u00f1ece como \"decadencia espa\u00f1ola\": a perda da hexemon\u00eda europea e unha profunda crise econ\u00f3mica e social.\nA supremac\u00eda mar\u00edtima espa\u00f1ola no s\u00e9culo XVI foi demostrada coa vitoria sobre os otom\u00e1ns en Lepanto en 1571, (m\u00e1is importante simbolicamente que polas s\u00faas consecuencias) e, despois do contratempo da Armada Invencible (1588, de consecuencias tam\u00e9n sobrevaloradas) nunha serie de vitorias contra Inglaterra na Guerra anglo-espa\u00f1ola de 1585-1604. Con todo a mediados do s\u00e9culo XVII o poder mar\u00edtimo da casa dos Austria sufriu un longo declive con derrotas sucesivas fronte \u00e1s Provincias Unidas e despois Inglaterra; durante os anos 1660 estaba loitando desesperadamente para defender as s\u00faas posesi\u00f3ns exteriores de piratas e corsarios. No continente europeo os Habsburgo de Madrid involucr\u00e1ronse na defensa dos seus parentes de Viena na longa Guerra dos Trinta Anos, que a\u00ednda que comezou con boas perspectivas para as armas espa\u00f1olas, terminou catastroficamente tras a crise de 1640, coa sublevaci\u00f3n simult\u00e1nea de Portugal (que se separou definitivamente), Catalu\u00f1a e N\u00e1poles. Na segunda metade do s\u00e9culo XVII os espa\u00f1ois foron substitu\u00eddos na hexemon\u00eda europea pola Francia de Lu\u00eds XIV.\nOs inicios do imperio (1504-1521).\nEspa\u00f1a, tanto na s\u00faa configuraci\u00f3n territorial como na definici\u00f3n da s\u00faa entidade estatal, non chegou a presentar un aspecto similar ao actual ata a morte de Carlos II. Con ela produciuse a extinci\u00f3n dos Habsburgo de Madrid, a ascensi\u00f3n de Filipe V e a inauguraci\u00f3n da Dinast\u00eda Borb\u00f3n e as s\u00faas reformas. A \u00e1rea pol\u00edtica referida como Espa\u00f1a -sobre todo na s\u00faa percepci\u00f3n exterior- era, de feito, a uni\u00f3n na persoa do rei de moi diversas entidades pol\u00edticas sa\u00eddas da Idade Media. A transcendencia do matrimonio de Fernando II de Arag\u00f3n e Isabel I de Castela en 1469, e as personalidades destes reis tiveron moito que ver con iso, a\u00ednda que tam\u00e9n o azar que foi frustrando alg\u00fans dos seus proxectos e facendo triunfar outros. Non fora a \u00fanica opci\u00f3n considerada, sendo posible igualmente unha uni\u00f3n de Castela con Portugal, ben sen Arag\u00f3n (de triunfar a s\u00faa medio irm\u00e1n Xoana a Beltranexa na Guerra de Sucesi\u00f3n Castel\u00e1) ou ben con el (de sobrevivir o seu neto o pr\u00edncipe Miguel da Paz).\nEn 1504, a ra\u00ed\u00f1a Isabel morreu, e a\u00ednda que Fernando intentou manter a s\u00faa posici\u00f3n sobre Castela tras a s\u00faa morte, as Cortes de Castela escolleron coroar ra\u00ed\u00f1a \u00e1 filla de Isabel, Xoana.\nO seu marido, Filipe de Habsburgo, fillo do Emperador do Sacro Imperio Romano Maximiliano I e Mar\u00eda de Borgo\u00f1a, simultaneamente converteuse no rei-consorte Filipe I de Castela. Pouco despois Xoana comezou a caer na tolemia. En 1506, Filipe asumiu a rexencia, pero morreu pouco m\u00e1is tarde, ese mesmo ano baixo circunstancias que algunhas fontes consideran compatibles cun envelenamento ordenado polo seu sogro . Como o seu fillo m\u00e1is vello, Carlos, ti\u00f1a s\u00f3 seis anos, as Cortes, de mala gana, permitiron a Fernando, o pai de Xoana, gobernar o pa\u00eds como o rexente de Xoana e Carlos.\nEspa\u00f1a estaba agora unida baixo un s\u00f3 gobernante, Fernando II de Arag\u00f3n. Como \u00fanico monarca, Fernando adoptou unha pol\u00edtica m\u00e1is agresiva que a que tivo como marido de Isabel, ampliando a esfera de influencia de Espa\u00f1a a Italia, fortalec\u00e9ndoa contra Francia. Como gobernante de Arag\u00f3n, Fernando estivo involucrado na loita contra Francia e Venecia polo control de Italia; estes conflitos convert\u00e9ronse no centro da pol\u00edtica exterior de Fernando como rei. O primeiro uso de forzas espa\u00f1olas por parte de Fernando chegou na Guerra da Liga de Cambrai contra Venecia, onde os soldados espa\u00f1ois distingu\u00edronse no campo de batalla \u00e1 beira dos seus aliados franceses na Batalla de Agnadello (1509). S\u00f3 un ano m\u00e1is tarde, Fernando uniuse \u00e1 Liga Cat\u00f3lica contra Francia, vendo unha oportunidade de tomar N\u00e1poles e Navarra -das que manti\u00f1a unha reivindicaci\u00f3n din\u00e1stica-. En 1516 Francia aceptou unha tregua que deixou o Ducado de Mil\u00e1n baixo control franc\u00e9s e reco\u00f1eceu a hexemon\u00eda espa\u00f1ola en N\u00e1poles e o sur de Navarra. O matrimonio de Fernando con Xermana de Foix, de sobrevivir o fillo de ambos, puido romper a unidade pol\u00edtica de Castela e Arag\u00f3n, pero o seu fillo Xo\u00e1n morreu a temper\u00e1 idade.\nA morte de Fernando levou \u00e1 ascensi\u00f3n ao trono do mozo Carlos como Carlos I de Castela e Arag\u00f3n. A s\u00faa herdanza espa\u00f1ola inclu\u00edu todas as posesi\u00f3ns espa\u00f1olas no Novo Mundo e ao redor do Mediterr\u00e1neo. Logo da morte do seu pai en 1506, Carlos herdara o territorio denominado Flandres ou os Pa\u00edses Baixos (onde nacera e crecera) e o Franco Condado. En 1519, coa morte do seu av\u00f3 paterno Maximiliano I, Carlos herdou os territorios Habsburgos de Alema\u00f1a, e foi debidamente elixido ese mesmo ano como Emperador co nome de Carlos V. A s\u00faa nai permaneceu como a ra\u00ed\u00f1a titular de Castela ata a s\u00faa morte en 1555, pero debido \u00e1 s\u00faa sa\u00fade, Carlos (co t\u00edtulo de rei tam\u00e9n al\u00ed) exerceu todo o poder sen contemplaci\u00f3ns, o que produciu a sublevaci\u00f3n co\u00f1ecida como guerra das Comunidades de Castela. Sufocada a sublevaci\u00f3n en 1521, do mesmo xeito que a simult\u00e1nea das Xerman\u00edas de Valencia, o Emperador e Rei Carlos era o home m\u00e1is poderoso da Cristiandade.\nA acumulaci\u00f3n de tanto poder nun home e unha dinast\u00eda preocupaba moito ao rei de Francia, Francisco I, que se atopou rodeado de territorios Habsburgo. En 1521, Francisco invadiu as posesi\u00f3ns espa\u00f1olas en Italia e inaugurou unha segunda rolda do conflito franco-espa\u00f1ol. As Guerras Italianas foron un desastre para Francia, que sufriu derrotas tanto na chamada Guerra dos Catro Anos (1521-1526) -Biccoca (1522) e Pav\u00eda (1525, onde Francisco foi capturado)- como na Guerra da Liga de Cognac (1527-1530) -Landriano (1529)- antes de que Francisco cedese e abandonase Mil\u00e1n, en beneficio unha vez m\u00e1is de Espa\u00f1a.\nUn emperador e un rei (1521-1556).\nA vitoria de Carlos na batalla de Pav\u00eda en 1525, sorprendeu a moitos italianos e alem\u00e1ns e suscitou preocupaci\u00f3ns de que Carlos se esforzar\u00eda por ga\u00f1ar a\u00ednda m\u00e1is poder. O papa Clemente VII cambiou de bando e uniuse a Francia e a importantes estados italianos contra o emperador Habsburgo na guerra da Liga de Cognac. En 1527, debido \u00e1 incapacidade de Carlos de pagar suficientemente aos seus ex\u00e9rcitos no norte de Italia, estes amotin\u00e1ronse e saquearon Roma polo bot\u00edn, forzando o Papa Clemente, e aos sucesivos papas, a ser considerablemente m\u00e1is prudentes nos seus tratos coas autoridades seculares: en 1533, o rexeitamento de Clemente a anular o matrimonio de Henrique VIII de Inglaterra con Catarina de Arag\u00f3n (t\u00eda de Carlos) foi unha consecuencia directa do seu desexo de non ofender ao emperador e ter quizais a s\u00faa capital saqueada unha segunda vez. A paz de Barcelona, asinada entre Carlos e o Papa en 1529, estableceu unha relaci\u00f3n m\u00e1is cordial entre ambos os l\u00edderes. De feito, o Papa nomeou a Espa\u00f1a como o protector da causa Cat\u00f3lica e reco\u00f1eceu a Carlos como rei da Lombard\u00eda a cambio da intervenci\u00f3n espa\u00f1ola para derrocar \u00e1 rebelde Rep\u00fablica florentina.\nEn 1543, Francisco I, rei de Francia, anunciou a s\u00faa alianza sen precedentes co sult\u00e1n otom\u00e1n, Solim\u00e1n o Magn\u00edfico, ocupando a cidade de Niza, controlada por Espa\u00f1a, en cooperaci\u00f3n coas forzas turcas. Henrique VIII de Inglaterra, que gardaba maior rancor contra Francia que o que ti\u00f1a contra o emperador por resistirse no cami\u00f1o ao seu divorcio, uniuse a Carlos na s\u00faa invasi\u00f3n de Francia. A\u00ednda que o ex\u00e9rcito espa\u00f1ol foi completamente derrotado na batalla de Cerisoles, en Savoia, a Henrique foille mellor, e Francia foi forzada a aceptar os termos. Os austr\u00edacos, liderados polo irm\u00e1n m\u00e1is novo de Carlos, Fernando, continuaron loitando contra os otom\u00e1ns no leste. Con Francia vencida, Carlos puido ocuparse dun problema m\u00e1is antigo: a Liga de Esmalcalda.\nA Reforma protestante comezara en Alema\u00f1a en 1517. Carlos, a trav\u00e9s da s\u00faa posici\u00f3n como emperador do Sacro Imperio Romano Xerm\u00e1nico, as s\u00faas estrat\u00e9xicas posesi\u00f3ns patrimoniais situadas ao longo das fronteiras alem\u00e1s, e a s\u00faa pr\u00f3xima relaci\u00f3n cos seus parentes Habsburgos en Austria, tivo grande interese en manter a estabilidade do Sacro Imperio Romano Xerm\u00e1nico. A guerra dos campesi\u00f1os estalara en Alema\u00f1a en 1524 e devastou o pa\u00eds ata que foi completamente sufocada en 1526. Carlos, ata estando tan lonxe de Alema\u00f1a, estaba comprometido en manter a orde. Desde a guerra dos campesi\u00f1os, os protestantes organiz\u00e1ronse nunha liga defensiva para protexerse do emperador Carlos. Baixo a protecci\u00f3n da Liga de Esmalcalda, os estados protestantes cometeran un gran n\u00famero de atrocidades aos ollos da igrexa cat\u00f3lica -a confiscaci\u00f3n dalg\u00fans territorios eclesi\u00e1sticos, entre outras cousas- e desafiaran a autoridade do emperador.\nQuizais en gran medida desde a perspectiva estrat\u00e9xica do rei espa\u00f1ol, a Liga aliouse cos franceses, e os seus esforzos en Alema\u00f1a para debilitar a Liga foran desairados. A derrota de Francisco en 1544 levou \u00e1 anulaci\u00f3n da alianza cos protestantes, e Carlos aproveitou a oportunidade. Primeiro intentou o cami\u00f1o da negociaci\u00f3n na Dieta de Worms de 1521 e o Concilio de Trento de 1545, pero o liderado protestante e o sentimento de traiz\u00f3n creado pola postura tomada polos cat\u00f3licos no concilio levaron a aqueles \u00e1 guerra, liderados polo elector Mauricio de Saxonia. Como resposta, Carlos invadiu Alema\u00f1a \u00e1 fronte dun ex\u00e9rcito composto por tropas espa\u00f1olas e flamengas, esperando restaurar a autoridade imperial. O emperador persoalmente inflixiu unha severa derrota militar aos protestantes na hist\u00f3rica Batalla de M\u00fchlberg en 1547, pero non chegou a ter consecuencias decisivas, pois en 1555 Carlos tivo que asinar cos estados protestantes a Paz de Augsburgo, que restauraba a estabilidade en Alema\u00f1a a trav\u00e9s do principio \"cuius rexio, eius religio\"; \u00e9 dicir, o reco\u00f1ecemento da liberdade relixiosa na pr\u00e1ctica para os pr\u00edncipes alem\u00e1ns protestantes do norte. A implicaci\u00f3n de Carlos en Alema\u00f1a establecer\u00eda un rol para Espa\u00f1a como protectora da causa cat\u00f3lica no Sacro Imperio Romano Xerm\u00e1nico; o precedente sentado ent\u00f3n levar\u00eda sete d\u00e9cadas m\u00e1is tarde \u00e1 participaci\u00f3n nas Guerra dos Trinta Anos que acabar\u00edan finalmente co \"status\" de Espa\u00f1a como unha das potencias l\u00edderes de Europa.\nEn 1526, Carlos casou coa Infanta Isabel, irm\u00e1 de Xo\u00e1n III de Portugal. En 1556, Carlos abdicou das s\u00faas posici\u00f3ns, pasando o seu imperio espa\u00f1ol ao seu \u00fanico fillo sobrevivente, Filipe II de Espa\u00f1a, e o Sacro Imperio Romano Xerm\u00e1nico ao seu irm\u00e1n, Fernando. Carlos retirouse ao mosteiro de Yuste (Estremadura, Espa\u00f1a), onde se pensa que tivo unha crise nerviosa, e morreu en 1558.\nDe San Quint\u00edn a Lepanto (1556-1571).\nEuropa a\u00ednda non estaba en paz, xa que o agresivo Henrique II de Francia chegou ao trono en 1547 e inmediatamente renovou o conflito armado. O sucesor de Carlos, Filipe II, conseguiu esmagar ao ex\u00e9rcito franc\u00e9s na batalla de San Quint\u00edn en Picard\u00eda no ano 1557 e derrotar de novo a Henrique na batalla de Gravelinas o ano seguinte. A Paz de Cateau-Cambr\u00e9sis, asinada en 1559, reco\u00f1eceu definitivamente as reivindicaci\u00f3ns de Espa\u00f1a en Italia. Nas celebraci\u00f3ns posteriores ao tratado, Henrique morreu por unha estela desviada dunha lanza. Durante os seguintes trinta anos Francia foi azoutada por guerras civ\u00eds e desordes internas (v\u00e9xase guerras de relixi\u00f3n de Francia) e foi incapaz de competir eficazmente con Espa\u00f1a e os Habsburgo na loita polo poder europeo. Liberado de calquera oposici\u00f3n francesa seria, Espa\u00f1a presenciou o apoxeo do seu poder e expansi\u00f3n territorial no per\u00edodo 1559-1643.\nSegundo un estendido punto de vista, que \u00e1s veces era expresado polos deputados castel\u00e1ns nas Cortes, Carlos e os seus sucesores, no canto de centrar os seus esforzos en Castela, o coraz\u00f3n do seu Imperio, intentando unha unificaci\u00f3n dos territorios espa\u00f1ois cunha perspectiva centralista, consider\u00e1rona s\u00f3 como outra parte do seu imperio. Niso a monarqu\u00eda autoritaria dos Habsburgo difer\u00eda da orientaci\u00f3n absolutista ou precozmente nacionalista doutras potencias europeas (Francia, Inglaterra ou os Pa\u00edses Baixos), sendo debatido pola historiograf\u00eda a s\u00faa condici\u00f3n moderna (o estado-naci\u00f3n) ou m\u00e1is ben continuadora de ideais e entidades medievais de vocaci\u00f3n universal (papado e imperio). Conseguir os obxectivos pol\u00edticos da dinast\u00eda -que ante todo significou debilitar o poder de Francia, manter a hexemon\u00eda Cat\u00f3lica Habsburga en Alema\u00f1a, e conter ao Imperio Otom\u00e1n- foi m\u00e1is importante para os gobernantes Habsburgo que a protecci\u00f3n de Espa\u00f1a. Esta \u00e9nfase, que se explicitou na frase atribu\u00edda a Filipe II: \"Antes preferir\u00eda perder os meus Estados e cen vidas que tivese que reinar sobre herexes\", contribuir\u00eda decisivamente ao declive do poder imperial espa\u00f1ol.\nO Imperio Espa\u00f1ol crecera substancialmente desde os d\u00edas de Fernando e Isabel. Os imperios azteca e inca foron conquistados durante o reinado de Carlos, de 1519 a 1521 e de 1540 a 1558, respectivamente. Establec\u00e9ronse asentamentos espa\u00f1ois no Novo Mundo: Florida foi colonizada nos anos 1560, Buenos Aires foi asentada en 1536 e Nova Granada (hoxe en d\u00eda Colombia) foi colonizada nos anos 1530. Manila, en Filipinas, foi asentada en 1572. O Imperio espa\u00f1ol no estranxeiro converteuse na orixe da riqueza e poder espa\u00f1ol en Europa, pero contribu\u00edu tam\u00e9n \u00e1 inflaci\u00f3n. No canto de impulsar a econom\u00eda espa\u00f1ola, a prata americana fixo a Espa\u00f1a dependente dos recursos estranxeiros de materias primas e bens manufacturados. As transformaci\u00f3ns econ\u00f3micas e sociais que orientaban a Europa Noroccidental na transici\u00f3n do feudalismo ao capitalismo non tiveron o mesmo ritmo en Espa\u00f1a -nin na Europa Central e Meridional-.\nLogo da vitoria de Espa\u00f1a sobre Francia en 1559 e o inicio das guerras relixiosas de Francia, as ambici\u00f3ns de Filipe creceron. O Imperio Otom\u00e1n ameazara desde hab\u00eda tempo os l\u00edmites dos dominios dos Habsburgo en Austria e o Noroeste de \u00c1frica, e como resposta Fernando e Isabel enviaran expedici\u00f3ns ao norte de \u00c1frica, capturando Melilla en 1497 e Or\u00e1n en 1509. Carlos preferiu combater aos otom\u00e1ns a trav\u00e9s dunha estratexia considerablemente m\u00e1is mar\u00edtima, obstaculizando os desembarcos otom\u00e1ns nos territorios venecianos no leste do Mediterr\u00e1neo. S\u00f3 en resposta \u00e1 fustrigaci\u00f3n contra as costas mediterr\u00e1neas espa\u00f1olas, Carlos liderou persoalmente os ataques contra os asentamentos no norte de \u00c1frica, como na Xornada de Tunisia en 1535 e a Xornada de Alxer en 1541. En 1565, os espa\u00f1ois derrotaron un desembarco otom\u00e1n na estratexicamente vital illa de Malta, defendida polos cabaleiros de San Xo\u00e1n. A morte de Suleiman o Magn\u00edfico o ano seguinte e a s\u00faa sucesi\u00f3n polo menos capacitado Selim II envalentonou a Filipe, que decidiu levar a guerra \u00e1s terras otom\u00e1s. En 1571, unha expedici\u00f3n naval mixta (con X\u00e9nova, Venecia e o Papado) liderada polo fillo ilex\u00edtimo de Carlos, Xo\u00e1n de Austria, aniquilou a frota otom\u00e1 na batalla de Lepanto, unha das m\u00e1is soadas da historia naval. O \u00e9xito cristi\u00e1n, sen comprometer a hexemon\u00eda naval otom\u00e1 no Mediterr\u00e1neo Oriental, si conseguiu aliviar a presi\u00f3n sobre o Occidental, mant\u00e9ndose o \"statu quo\" durante os s\u00e9culos seguintes.\nO rei axitado (1571-1598).\nO tempo de x\u00fabilo en Madrid foi ef\u00e9mero. En 1566, disturbios liderados por calvinistas nos Pa\u00edses Baixos espa\u00f1ois (aproximadamente equivalentes aos actuais Pa\u00edses Baixos e B\u00e9lxica, herdados por Filipe da man de Carlos e os seus antepasados borgo\u00f1\u00f3ns) provocaron que o Duque de Alba dirixise unha expedici\u00f3n militar para restaurar a orde cunha en\u00e9rxica represi\u00f3n. En 1568, Guillerme de Orange encabezou unha sublevaci\u00f3n armada contra Alba, \u00e1 vez que inicia a guerra propagand\u00edstica antiespa\u00f1ola co\u00f1ecida como \"lenda negra\". Foi o inicio da Guerra dos Oitenta Anos que, co tempo, dividiu o territorio entre un norte maioritariamente protestante que obtivo a independencia (as Provincias Unidas encabezadas por Holanda), e un sur cat\u00f3lico que permaneceu baixo control espa\u00f1ol (a actual B\u00e9lxica).\nDesde a Baixa Idade Media exist\u00eda unha forte conexi\u00f3n econ\u00f3mica entre Flandres e os intereses laneiros da aristocracia e os comerciantes castel\u00e1ns, particularmente co vital porto de Antuerpen, que se intensificaron coa explotaci\u00f3n colonial de Am\u00e9rica. En 1572, unha banda de rebeldes corsarios holandeses co\u00f1ecidos como os \"watergeuzen\" (\"Esmoleiros de mar\") tomaron varios pobos costeiros holandeses, cortando a sa\u00edda ao mar de Antuerpen e os territorios do norte, en apoio de Guillerme.\nPara Espa\u00f1a, a guerra foi un verdadeiro desastre. En 1574, o ex\u00e9rcito espa\u00f1ol ao mando de Lu\u00eds de Requesens foi repelido no asedio de Leiden despois de que os holandeses destru\u00edsen os diques que conti\u00f1an o mar do Norte, alagando o territorio e impedindo as manobras militares. En 1576, \u00e1 vista da imposibilidade de soster os custos do seu ex\u00e9rcito de ocupaci\u00f3n dos Pa\u00edses Baixos de 80.000 homes e os da enorme frota vencedora de Lepanto, Filipe tivo que aceptar a quebra. O ex\u00e9rcito nos Pa\u00edses Baixos amotinouse non moito despois, saqueando Antuerpen e o Sur dos Pa\u00edses Baixos, impulsando a varias cidades das anteriormente pac\u00edficas provincias do Sur a unirse \u00e1 rebeli\u00f3n. Os espa\u00f1ois escolleron o cami\u00f1o da negociaci\u00f3n e pacificaron a maior\u00eda das provincias do Sur de novo coa Uni\u00f3n de Arras en 1579.\nO acordo de Arras requiriu que todas as tropas espa\u00f1olas abandonasen estas terras. En 1580, esta circunstancia deulle ao rei Filipe a oportunidade de consolidar a s\u00faa posici\u00f3n hexem\u00f3nica en Europa, cando o \u00faltimo membro masculino da familia real portuguesa, o Cardeal Henrique de Portugal, morreu. Filipe reclamou os seus dereitos sucesorios ao trono portugu\u00e9s e en xu\u00f1o enviou un ex\u00e9rcito a Lisboa ao mando do Duque de Alba para aseguralos. Os territorios castel\u00e1ns e portugueses en ultramar puxeron nas mans de Filipe a case totalidade do Novo Mundo explorado xunto a un vasto imperio comercial en \u00c1frica e Asia.\nManter Portugal baixo control requiriu unha ampla forza de ocupaci\u00f3n e Espa\u00f1a estaba a\u00ednda recuper\u00e1ndose da quebra de 1576. En 1584 Guillerme de Orange foi asasinado por un fan\u00e1tico cat\u00f3lico. A morte do popular l\u00edder da resistencia holandesa (cuxa cabeza fora posta a prezo por Filipe II) esper\u00e1base que traer\u00eda o fin da guerra, pero non o fixo. En 1586, a ra\u00ed\u00f1a Isabel I de Inglaterra, apoiou a causa protestante nos Pa\u00edses Baixos e Francia, e Sir Francis Drake fustrigaba os intereses comerciais espa\u00f1ois no Caribe e o Oc\u00e9ano Pac\u00edfico, xunto cun ataque particularmente agresivo ao porto de C\u00e1diz.\nEn 1588, esperando acabar coa intromisi\u00f3n de Isabel, Filipe enviou a Armada Invencible a atacar Inglaterra. Dos 130 barcos enviados na misi\u00f3n, s\u00f3 a metade regresaron a Espa\u00f1a sen incidentes, e uns 20.000 homes pereceron. Algunhas foron v\u00edtimas dos barcos ingleses, pero a maior\u00eda f\u00f3rono do duro tempo atopado durante a s\u00faa viaxe de regreso. O desastroso resultado, consecuencia dunha combinaci\u00f3n do tempo desfavorable e da sorte e eficacia da frota inglesa de Lord Howard de Effingham, provocou unha completa revisi\u00f3n e reparaci\u00f3n dos barcos da armada espa\u00f1ola, as armas e as t\u00e1cticas. Os ataques ingleses foron respondidos, e grazas a un errado contraataque ingl\u00e9s (Armada Inglesa) o poder naval espa\u00f1ol recuperou rapidamente a posici\u00f3n preeminente que mantivo durante outro medio s\u00e9culo. Espa\u00f1a tam\u00e9n proporcionou axuda a unha dur\u00edsima guerra irlandesa que baleirou a Inglaterra de recursos e onde tam\u00e9n resultaron asaltados os pobos costeiros ingleses. No entanto, agora a casa de Austria ti\u00f1a outra vez un poderoso inimigo con quen competir, forzando a Espa\u00f1a a manter unha armada a\u00ednda m\u00e1is forte e cara, ademais dos enormes gastos dos ex\u00e9rcitos nos seus moitos territorios dispersos.\nEspa\u00f1a implicouse na guerra relixiosa de Francia logo da morte de Henrique II. En 1589, Henrique III, o \u00faltimo da li\u00f1axe Valois, morreu nas murallas de Par\u00eds. O seu sucesor, Henrique IV de Navarra, o primeiro rei de Francia Borb\u00f3n, foi un home de gran capacidade, que obtivo vitorias clave contra a Liga Cat\u00f3lica en Arques (1589) e Ivry (1590). Decididos a evitar que Henrique se convertese en rei de Francia, os espa\u00f1ois dividiron o seu ex\u00e9rcito nos Pa\u00edses Baixos e invadiron Francia en 1590.\n\"Deus \u00e9 espa\u00f1ol\" (1596-1626).\nAfrontando as guerras contra Inglaterra, Francia e os Pa\u00edses Baixos, cada unha dirixida por l\u00edderes extraordinariamente capaces, a xa esgotada Espa\u00f1a estaba desbordada. Loitando continuamente contra a pirater\u00eda que dificultaba o seu tr\u00e1fico mar\u00edtimo no Atl\u00e1ntico a\u00ednda que non interromp\u00eda os seus vitais env\u00edos de ouro desde o Novo Mundo (s\u00f3 foi capturado un dos convois, o de 1628, polo holand\u00e9s Piet Hein), a Real Facenda viuse forzada a admitir a quebra de novo en 1596. Os espa\u00f1ois intentaron liberarse de varios conflitos nos que estaban involucrados, primeiro asinando a Paz de Vervins con Francia en 1598, reco\u00f1ecendo a Henrique IV (convertido ao catolicismo desde 1593) como rei de Francia e restaurando moitas das estipulaci\u00f3ns da anterior Paz de Cateau-Cambr\u00e9sis. Un tratado con Inglaterra foi acordado en 1604, logo da ascensi\u00f3n do m\u00e1is tratable rei estuardo Xacobe I.\nA paz con Inglaterra e Francia significou que Espa\u00f1a poder\u00eda centrar as s\u00faas enerx\u00edas en restaurar o seu goberno das provincias holandesas. Os holandeses, liderados por Mauricio de Nassau, o fillo de Guillerme de Orange e quizais o mellor estratego do seu tempo, tiveron \u00e9xito en tomar varias cidades da fronteira desde 1590, inclu\u00edndo a fortaleza de Breda. Logo da paz con Inglaterra, o novo comandante espa\u00f1ol Ambrosio Spinola apertou duramente aos holandeses. Spinola, un xeneral de capacidade similar a Mauricio, non puido conquistar os Pa\u00edses Baixos, entre outras cousas pola repetici\u00f3n dunha nova quebra en 1607. Nun exercicio de realismo adecuado ao temperamento do rei Filipe III e o seu valido o duque de Lerma, asinouse en 1609 a Tregua dos Doce Anos entre Espa\u00f1a e as Provincias Unidas, per\u00edodo co\u00f1ecido como \"Pax Hisp\u00e1nica\".\nEspa\u00f1a non conseguiu grandes vantaxes da tregua, as finanzas seguiron en desorde e o imperio colonial seguiu sufrindo ataques cada vez m\u00e1is humillantes, en beneficio sobre todo de Holanda. Nos Pa\u00edses Baixos, o goberno da filla de Filipe II, Isabel Clara Eugenia e o seu marido, o arquiduque Alberto, restaurou a estabilidade nos Pa\u00edses Baixos do Sur e amorteceu os sentimentos antiespa\u00f1ois na \u00e1rea. O sucesor de Filipe II, Filipe III, foi un home de capacidade limitada non interesado en pol\u00edtica, que prefer\u00eda permitir que outros se encargasen dos detalles. O seu valido, Lerma, atento sobre todo ao que tocaba aos seus intereses particulares, logrou dar a volta aos libros de contas espa\u00f1ois e facerse un dos homes m\u00e1is ricos de Europa cunha fortuna duns 44 mill\u00f3ns de t\u00e1leros. O \u00e9xito persoal de Lerma carrexoulle inimigos e alegaci\u00f3ns ben fundadas de corrupci\u00f3n, que levaron ao cadafalso ao seu home de confianza, Rodrigo Calder\u00f3n. En 1618 \u00e9 substitu\u00eddo polo seu fillo o duque de Uceda, no que pode considerarse como unha transici\u00f3n, pois alcanzou o poder apoiado polo bando nobiliario rival ao seu propio pai. Non ser\u00e1 ata 1621, coa chegada do novo rei, Filipe IV, que os Sandoval fosen substitu\u00eddos no posto de m\u00e1xima confianza polos Z\u00fa\u00f1iga (primeiro Baltasar de Z\u00fa\u00f1iga e logo o conde duque de Olivares). Mentres que os validos de Filipe III hab\u00edanse desinteresado polos asuntos de Austria, o seu aliado din\u00e1stico; Z\u00fa\u00f1iga era un veterano embaixador de Viena e creu que a clave para conter aos resurxentes franceses e eliminar aos holandeses era unha alianza m\u00e1is pr\u00f3xima cos Habsburgo.\nEn 1618, tras as defenestraci\u00f3ns de Praga, Austria e o Emperador do Sacro Imperio Romano, Fernando II, embarc\u00e1ronse nunha campa\u00f1a contra a Uni\u00f3n Protestante e Bohemia. O novo rei e os seus validos eran considerablemente m\u00e1is activos que Filipe III, pero ata durante os \u00faltimos anos deste, Z\u00fa\u00f1iga, que xa gozaba dunha posici\u00f3n elevada na corte, conseguira o apoio aos Habsburgo austr\u00edacos na guerra, e Ambrosio Spinola, a crecente estrela do ex\u00e9rcito espa\u00f1ol, foi enviado como o xefe do Ex\u00e9rcito de Flandres para intervir, invadindo o Palatinado. As\u00ed, Espa\u00f1a entrou na Guerra dos Trinta Anos. \u00c1 morte de Z\u00fa\u00f1iga en 1622, este foi substitu\u00eddo polo seu sobri\u00f1o Gaspar de Guzm\u00e1n e Pimentel, conde-duque de Olivares, un home capacitado que cr\u00eda que o centro de todas as traxedias de Espa\u00f1a atop\u00e1base en Holanda. Logo de certos contratempos iniciais, os bohemios foron derrotados na batalla da Monta\u00f1a Branca en 1621, e de novo en Stadtlohn en 1623. Mentres estivo en vigor a tregua dos doce anos, Espa\u00f1a estaba en paz cos Pa\u00edses Baixos protestantes, pero a tregua, que expiraba en 1621, non se renovou, engadindo outra fronte de conflito. Spinola tomou a fortaleza de Breda en 1625. A intervenci\u00f3n do rei dan\u00e9s Cristi\u00e1n IV na guerra aumentou as preocupaci\u00f3ns (Cristi\u00e1n era un dos poucos monarcas de Europa que non ti\u00f1a problemas coas s\u00faas finanzas) pero a vitoria do xeneral imperial Albrecht von Wallenstein sobre os daneses en Dessau e de novo en Lutter, ambas en 1626, eliminou a ameaza. Houbo esperanza en Madrid de que os Pa\u00edses Baixos pod\u00edan ser finalmente reincorporados dentro do Imperio, e logo da derrota de Dinamarca os protestantes en Alema\u00f1a parec\u00edan apagados. Francia viuse envolvida de novo nas s\u00faas propias inestabilidades (o famoso asedio da Rochelle comezou en 1627), e a preeminencia de Espa\u00f1a parec\u00eda irrefutable. O conde-duque de Olivares estridentemente afirmou \"Deus \u00e9 espa\u00f1ol e combate coa nosa naci\u00f3n estes d\u00edas\" (Brown e Elliott, 1980, p.\u00a0190) e moitos dos adversarios de Espa\u00f1a estar\u00edan de acordo de mala gana.\nO cami\u00f1o cara a Rocroi (1626-1643).\nOlivares foi un home desgraciadamente f\u00f3ra de tempo; deuse conta de que Espa\u00f1a necesitaba reformarse, e para reformarse necesitaba paz. A destruci\u00f3n das Provincias Unidas dos Pa\u00edses Baixos foi engadida \u00e1 s\u00faa lista de necesidades porque detr\u00e1s de cada coalici\u00f3n anti-Habsburgos hab\u00eda di\u00f1eiro holand\u00e9s: os banqueiros holandeses apoiaban os comerciantes da India Oriental de Sevilla, e en todas partes do mundo os emprendedores e colonizadores holandeses debilitaban as hexemon\u00edas espa\u00f1ola e portuguesa. Spinola e o ex\u00e9rcito espa\u00f1ol centr\u00e1ronse nos Pa\u00edses Baixos, e a guerra parec\u00eda ir a favor de Espa\u00f1a.\nEn 1627, a econom\u00eda castel\u00e1 esborrallouse. Os espa\u00f1ois hab\u00edan estado devaluando a s\u00faa moeda para pagar a guerra e os prezos estalaron en Espa\u00f1a do mesmo xeito que o fixeron os anos anteriores en Austria. Ata 1631, partes de Castela funcionaban nunha econom\u00eda de troco como resultado da crise monetaria, e o goberno era incapaz de recadar calquera imposto significativo do campesi\u00f1ado, dependendo en cambio das s\u00faas colonias (Frota de Indias). Os ex\u00e9rcitos espa\u00f1ois en Alema\u00f1a reorden\u00e1ronse para \"pagarse entre eles\" na terra. Olivares, que apoiara certas medidas nos impostos de Espa\u00f1a pendentes da conclusi\u00f3n da guerra, foi ademais culpado por unha embarazosa e infrutuosa guerra en Italia (v\u00e9xase Guerra de Sucesi\u00f3n de Mantua). Os holandeses, que durante a Tregua dos Doce Anos fixeran da s\u00faa armada unha prioridade, devastaron o comercio mar\u00edtimo espa\u00f1ol e especialmente o portugu\u00e9s, do cal Espa\u00f1a era completamente dependente despois da ca\u00edda econ\u00f3mica. Os espa\u00f1ois, cos recursos esparexidos, eran cada vez m\u00e1is incapaces de lidar coas rapidamente crecentes ameazas navais.\nEn 1630, Gustavo Adolfo de Suecia, un dos m\u00e1is capaces comandantes do momento, desembarcou en Alema\u00f1a e liberou o porto de Stralsund que era a \u00faltima fortaleza no continente controlada por forzas alem\u00e1s contrarias ao Emperador. Gustavo ent\u00f3n marchou cara ao Sur obtendo vitorias notables en Breitenfeld e L\u00fctzen, atraendo m\u00e1is apoio da causa protestante a medida que avanzaba. A situaci\u00f3n para os cat\u00f3licos mellorou coa morte de Gustavo en L\u00fctzen en 1632 e unha impresionante vitoria das forzas imperiais baixo o Cardeal-Infante Fernando e Fernando II de Hungr\u00eda na batalla de N\u00f6rdlingen en 1634. Desde unha posici\u00f3n de forza, o Emperador achegouse aos estados alem\u00e1ns cansados da guerra cunha paz en 1635; moitos aceptaron, inclu\u00eddos os dous m\u00e1is poderosos, Brandeburgo e Saxonia.\nO Cardeal Richelieu fora un forte partidario dos holandeses e os protestantes desde o inicio da guerra, enviando fondos e material nun intento de deter a forza dos Habsburgo en Europa. Richelieu decidiu que a recentemente asinada Paz de Praga era contraria aos intereses franceses e declarou a guerra ao emperador do Sacro Imperio Romano e a Espa\u00f1a poucos meses logo de haberse asinado a paz. As m\u00e1is experimentadas forzas espa\u00f1olas anot\u00e1ronse \u00e9xitos iniciais; Olivares ordenou unha campa\u00f1a l\u00f3strego no Norte de Francia desde os Pa\u00edses Baixos Espa\u00f1ois, esperando esnaquizar a firmeza dos ministros do rei Lu\u00eds XIII e derrocar a Richelieu antes de que a guerra esgotase as finanzas espa\u00f1olas e de que os recursos militares de Francia puidesen ser completamente despregados. No \"ann\u00e9e de Corbie\", 1636, as forzas espa\u00f1olas avanzaron ao Sur ata Amiens e Corbie, ameazando Par\u00eds e terminando a guerra nas s\u00faas proximidades.\nLogo de 1636, no entanto, Olivares, medorento de poder provocar outra desastrosa quebra, parou o avance. O ex\u00e9rcito espa\u00f1ol nunca penetrar\u00eda de novo. As\u00ed, os franceses ga\u00f1aron tempo para mobilizarse correctamente. Na batalla das Dunas en 1639 unha frota espa\u00f1ola foi destru\u00edda pola armada holandesa, e os espa\u00f1ois atop\u00e1ronse incapaces de reforzar e prover adecuadamente \u00e1s s\u00faas forzas nos Pa\u00edses Baixos. O Ex\u00e9rcito de Flandres espa\u00f1ol, que representou o mellor dos soldados e l\u00edderes espa\u00f1ois, enfrontouse a unha invasi\u00f3n francesa liderada por Lu\u00eds II de Borb\u00f3n, pr\u00edncipe de Cond\u00e9 nos Pa\u00edses Baixos Espa\u00f1ois en Rocroi en 1643. Os espa\u00f1ois, liderados por Francisco de Melo, foron devastados, coa maior\u00eda da infanter\u00eda espa\u00f1ola masacrada ou capturada pola cabaler\u00eda francesa. A boa reputaci\u00f3n do Ex\u00e9rcito de Flandres foi esnaquizada en Rocroi, e con ela, o esplendor de Espa\u00f1a.\nO fin da casa de Austria (1643-1700).\nApoiados polos franceses, os catal\u00e1ns, napolitanos e portugueses levant\u00e1ronse en revolta contra o monarca espa\u00f1ol nos anos 1640. Cos Pa\u00edses Baixos Espa\u00f1ois efectivamente perdidos logo da batalla de Lens en 1648, os espa\u00f1ois fixeron as paces cos holandeses e reco\u00f1eceron a independencia das Provincias Unidas na Paz de Westfalia que acabou tanto coa Guerra dos Oitenta Anos como a Guerra dos Trinta Anos.\nA guerra con Francia continuou durante once anos m\u00e1is. A\u00ednda que Francia sufriu unha guerra civil en 1648-1652 (v\u00e9xase Guerras da Fronda) a econom\u00eda espa\u00f1ola estaba tan esgotada que foron incapaces de sacar proveito da inestabilidade francesa. N\u00e1poles foi tomada de novo en 1648 e Catalu\u00f1a en 1652, pero a guerra chegou efectivamente ao seu final na batalla das Dunas onde o ex\u00e9rcito franc\u00e9s baixo o vizconde de Turenne derrotou os restos do ex\u00e9rcito espa\u00f1ol nos Pa\u00edses Baixos. Espa\u00f1a aceptou a Paz dos Pireneos en 1659, na que cedeu a Francia o Rosell\u00f3n, Conflent, Vallespir e parte da Cerda\u00f1a, Foix, Artois, parte de Lorena e outras prazas europeas.\nPortugal rebelouse en 1640 baixo o liderado de Xo\u00e1n IV, pretendente ao trono da dinast\u00eda de Bragan\u00e7a, no que se co\u00f1ece como a Guerra de Restauraci\u00f3n. Recibiu un apoio xeneralizado dos portugueses, e os espa\u00f1ois -que ti\u00f1an que ocuparse das rebeli\u00f3ns noutros lugares e da guerra contra Francia- foron incapaces de responder. Os espa\u00f1ois e portugueses viviron nun estado de paz \"de facto\" de 1644 a 1657. Cando Xo\u00e1n IV morreu en 1657, os espa\u00f1ois intentaron arrincar Portugal do seu fillo Afonso VI, pero foron derrotados en Ameixial (1663) e Montes Claros (1665), conducindo ao reco\u00f1ecemento de Espa\u00f1a da independencia portuguesa en 1668.\nFilipe IV, que vira durante o transcurso da s\u00faa vida a devastaci\u00f3n do imperio de Espa\u00f1a, caeu lentamente nunha depresi\u00f3n logo de ter que despedir ao seu cortes\u00e1n favorito, Olivares, en 1643. Entristeciose a\u00ednda m\u00e1is logo da morte do seu fillo Baltasar Carlos en 1646 \u00e1 pronta idade de dezasete anos. Filipe foi cada vez m\u00e1is m\u00edstico cerca do final da s\u00faa vida, e en \u00faltima instancia intentou emendar alg\u00fans dos danos que fixera ao seu pa\u00eds. Morreu en 1665 antes de que nada puidese ser cambiado, esperando que o seu fillo poder\u00eda ser dalg\u00fan xeito m\u00e1is afortunado. Carlos, o seu \u00fanico fillo sobrevivente, era gravemente deforme e atrasado mental, e permaneceu baixo a influencia da s\u00faa nai durante toda a s\u00faa vida. Loitando contra as s\u00faas deformidades, as expectativas e as burlas da s\u00faa familia e a corte, Carlos levou unha desgraciada existencia, o que lle supuxo levar o alcume de \"o enfeitizado\"\nCarlos e o seu rexencia foron incompetentes en ocuparse da Guerra de Devoluci\u00f3n que Lu\u00eds XIV de Francia levou adiante contra os Pa\u00edses Baixos Espa\u00f1ois en 1667-1668, perdendo considerable prestixio e territorio, inclu\u00edndo as cidades de Lille e Charleroi. Na Guerra dos Nove Anos Lu\u00eds de novo invadiu os Pa\u00edses Baixos Espa\u00f1ois. As forzas francesas lideradas polo duque de Luxemburgo derrotaron aos espa\u00f1ois en Fleurus (1690), e posteriormente venceron \u00e1s forzas holandesas baixo Guillerme III, que loitaban no bando de Espa\u00f1a. A guerra acabou coa maior\u00eda dos Pa\u00edses Baixos Espa\u00f1ois baixo ocupaci\u00f3n francesa, inclu\u00edndo as importantes cidades de Gante e Luxemburgo. A guerra mostrou ao mundo o vulnerables e atrasadas que eran as defensas e burocracia espa\u00f1olas, a\u00ednda que o ineficaz goberno espa\u00f1ol non tomou ningunha acci\u00f3n para melloralas.\nAs \u00faltimas d\u00e9cadas do s\u00e9culo XVII viron a decadencia e o estancamento completo en Espa\u00f1a; mentres o resto de Europa pasou por apaixonantes cambios no goberno e a sociedade -a Revoluci\u00f3n Gloriosa en Inglaterra e o reinado do \"Rei Sol\" Lu\u00eds XIV en Francia- Espa\u00f1a continuou \u00e1 deriva e pechada en si mesma. A burocracia espa\u00f1ola que se forxou ao redor do carism\u00e1tico, traballador e intelixente Carlos I e Filipe II esix\u00eda un monarca s\u00f3lido; a debilidade de Filipe III e IV levou \u00e1 decadencia de Espa\u00f1a. Como os seus desexos finais, o rei de Espa\u00f1a sen fillos desexou que o trono pasase ao pr\u00edncipe Borb\u00f3n Filipe de Anjou, no canto da un membro da familia que lle atormentou durante toda a s\u00faa vida. Carlos II morreu en 1700, finalizando a li\u00f1a da casa dos Austria exactamente dous s\u00e9culos despois de que nacese Carlos I.\nA sociedade espa\u00f1ola e a Inquisici\u00f3n (1516-1700).\nA Inquisici\u00f3n espa\u00f1ola foi formalmente fundada durante o reinado dos Reis Cat\u00f3licos, continuada polos seus sucesores Habsburgos, e non terminou ata o s\u00e9culo XIX. Baixo Carlos I a inquisici\u00f3n converteuse nun ministerio formal do goberno espa\u00f1ol que adquiriu un control propio a medida que avanzaba o s\u00e9culo XVI. Carlos tam\u00e9n aprobou os \"Estatutos de limpeza de sangue\", unha lei que imped\u00eda o acceso a moitas instituci\u00f3ns e cargos p\u00fablicos aos que non eran cristi\u00e1ns vellos puros, sen sangue xudeu. A\u00ednda que a tortura era com\u00fan en Europa, o xeito como se practicaba na Inquisici\u00f3n fomentou a corrupci\u00f3n e delaci\u00f3n, e converteuse nun factor clave na decadencia espa\u00f1ola. Converteuse nun m\u00e9todo para inimigos, amigos celosos e ata relaci\u00f3ns rifadas para usurpar influencia e propiedades. Unha acusaci\u00f3n, ata se era en gran parte infundada, levaba a un longo e angustioso proceso que pod\u00eda durar anos antes de chegar a un veredicto, e entre tanto a reputaci\u00f3n e estima do acusado eran destru\u00eddas. O tristemente soado \"auto de fe\" era un espect\u00e1culo social, no que se humillaba publicamente aos penitentes (o espect\u00e1culo dantesco de queima dos \"relaxados\" na fogueira realiz\u00e1base en \"braseiros\", lugares apartados).\nSe Carlos continuou a pr\u00e1ctica da Inquisici\u00f3n, Filipe II expandiuna, e fixo da ortodoxia relixiosa un obxectivo da pol\u00edtica p\u00fablica. En 1559, tres anos despois de que Filipe chegase ao poder, prohibiuse aos estudantes de Espa\u00f1a viaxar ao estranxeiro, os l\u00edderes da Inquisici\u00f3n foron postos a cargo da censura, e impediuse a importaci\u00f3n de libros. Filipe intentou con vigor eliminar o protestantismo en Espa\u00f1a, participando en innumerables campa\u00f1as para eliminar a literatura luterana e calvinista do pa\u00eds, esperando evitar o caos que ocorr\u00eda en Francia.\nA igrexa en Espa\u00f1a fora purgada de moitos dos seus excesos administrativos no s\u00e9culo XV polo Cardeal Cisneros, e a Inquisici\u00f3n serviu para expurgar a moitos dos reformadores m\u00e1is radicais que intentaban cambiar a teolox\u00eda da igrexa a como os reformadores protestantes quer\u00edan. En cambio, Espa\u00f1a, recentemente sa\u00edda da Reconquista, converteuse na impulsora da Contrarreforma. Desenvolv\u00e9ronse en Espa\u00f1a dous f\u00edos \u00fanicos de pensamento contrarreformista nas persoas da abulense Santa Tareixa e o vasco Ignacio de Loyola. Tareixa defend\u00eda o monasticismo estrito e un restablecemento de tradici\u00f3ns m\u00e1is antigas de penitencia. Experimentou un \u00e9xtase m\u00edstico que resultou profundamente influente na cultura e arte espa\u00f1ola. Ignacio de Loyola, fundador da Compa\u00f1\u00eda de Xes\u00fas, tivo unha influencia mundial na s\u00faa \u00e9nfase na excelencia espiritual e mental e contribu\u00edu a un rexurdimento do co\u00f1ecemento en Europa. En 1625, nun momento cume de prestixio e poder espa\u00f1ol, o Conde-Duque de Olivares estableceu o \"Colexio Imperial\" xesu\u00edta en Madrid para preparar aos nobres espa\u00f1ois nas humanidades e as artes militares.\nOs mouriscos do sur de Espa\u00f1a foran convertidos \u00e1 forza ao cristianismo en 1502, pero baixo o goberno de Carlos I puideron obter un grao de tolerancia dos seus gobernantes cristi\u00e1ns. Permit\u00eduselles practicar os seus costumes anteriores, indumentaria e idioma; e as leis relixiosas foron laxamente impostas. No entanto, en 1568, baixo Filipe II os mouriscos rebel\u00e1ronse (v\u00e9xase Rebeli\u00f3n das Alpujarras) despois de que se impuxesen de novo as antigas leis. A revolta s\u00f3 puido ser sufocada por tropas italianas baixo Don Xo\u00e1n de Austria, e ata ent\u00f3n os mouriscos retir\u00e1ronse \u00e1s zonas monta\u00f1osas e non foron derrotados ata 1570. \u00c1 revolta seguiulle por un enorme programa de reasentamento onde 12.000 campesi\u00f1os cristi\u00e1ns substitu\u00edron os mouriscos. En 1609, aconsellado polo Duque de Lerma, Filipe III expulsou aos 300.000 mouriscos de Espa\u00f1a.\nA Ilustraci\u00f3n criticou principalmente aos espa\u00f1ois polo seu excesivo celo relixioso e a s\u00faa \"preguiza\". Entre os membros da aristocracia, que gozaban de m\u00e1is seguridade nas s\u00faas posici\u00f3ns de poder (a diferenza dos seus colegas en Francia e Inglaterra que eran cada vez m\u00e1is competitivos) pod\u00eda aplicarse o argumento da \"preguiza espa\u00f1ola\". A expulsi\u00f3n dos traballadores mouriscos e xudeus certamente fixo pouco para axudar \u00e1 econom\u00eda e sociedade espa\u00f1ola que depend\u00eda do seu traballo e habilidade moito m\u00e1is do que os cristi\u00e1ns cr\u00edan.\nA burocracia espa\u00f1ola (1516-1700).\nOs espa\u00f1ois recibiron un enorme influxo de ouro como bot\u00edn desde as colonias no Novo Mundo cando estas foron conquistadas, moito do cal Carlos usouno para levar adiante as s\u00faas guerras en Europa. Non foi ata os anos 1540 que grandes dep\u00f3sitos de prata foron atopados en Potos\u00ed e Guanajuato co que se obtivo unha estable fonte de ingresos. Os espa\u00f1ois deixaron a miner\u00eda \u00e1 iniciativa privada pero estableceron un imposto co\u00f1ecido como o \"quinto real\" a trav\u00e9s do cal unha quinta parte do metal era recadado polo goberno. Os espa\u00f1ois tiveron bastante \u00e9xito facendo cumprir o imposto na totalidade do seu vasto imperio no Novo Mundo; todos os lingotes tiveron que pasar a trav\u00e9s da Casa de Contrataci\u00f3n de Sevilla, baixo a direcci\u00f3n do Consello de Indias. A subministraci\u00f3n de mercurio de Almad\u00e9n, vital para extraer prata da mena, foi controlado polo estado e contribu\u00edu ao rigor da pol\u00edtica de impostos espa\u00f1ola.\nA\u00ednda que as conquistas iniciais nas Am\u00e9ricas proporcionaron marcadas repuntas en importaci\u00f3ns de ouro desde as colonias, non foi ata os anos 1550 cando se converteron nunha fonte habitual e vital dos ingresos de Espa\u00f1a. A inflaci\u00f3n -tanto en Espa\u00f1a como no resto de Europa- foi principalmente causada pola d\u00e9beda; Carlos levara a cabo a maior\u00eda das s\u00faas guerras a cr\u00e9dito, e en 1557, un ano despois de que abdicase, Espa\u00f1a viuse forzada na s\u00faa primeira creba.\nAfrontando a crecente ameaza da pirater\u00eda, en 1564 os espa\u00f1ois adoptaron un sistema de escolta moi adiantado ao seu tempo, coa sa\u00edda das frotas do tesouro das Am\u00e9ricas en abril e agosto. A pol\u00edtica resultou eficiente, e tivo bastante \u00e9xito. S\u00f3 dous convois foron capturados; un en 1628 que foi capturado polos holandeses, e outro en 1656, capturado polos ingleses, pero para ent\u00f3n os convois eran unha sombra do que foran no seu momento cume a finais do s\u00e9culo anterior. No entanto ata sen ser completamente capturadas, frecuentemente foron atacadas, o que inevitablemente tivo un prezo. Non todo o comercio mar\u00edtimo do disperso imperio pod\u00eda protexerse por grandes convois, permitindo aos corsarios holandeses, ingleses e franceses e aos piratas ter a oportunidade de devastar o comercio entre as costas americana e espa\u00f1ola e asaltar asentamentos illados. Isto foi particularmente salvaxe a partir dos anos 1650, con ambos os bandos caendo en extraordinarios niveis de barbarie, ata polos est\u00e1ndares contempor\u00e1neos. Espa\u00f1a tam\u00e9n tivo que encargarse da pirater\u00eda berberisca no Mediterr\u00e1neo e no Oriente da pirater\u00eda holandesa nas augas ao redor de Filipinas.\nA expansi\u00f3n do imperio espa\u00f1ol no Novo Mundo foi levada a cabo desde Sevilla, sen a direcci\u00f3n pr\u00f3xima dos dirixentes de Madrid. Carlos I e Filipe II estiveron principalmente ocupados cos seus deberes en Europa, e as\u00ed o control das Am\u00e9ricas foi levado por vicerreis e administradores coloniais que funcionaban con efectiva autonom\u00eda. Os reis Habsburgos consideraron as s\u00faas colonias como sociedades feudais en vez de partes integrantes de Espa\u00f1a. Os Habsburgo, familia que gobernara tradicionalmente sobre diversos dominios non contiguos e fora forzada a delegar autonom\u00eda a administradores locais, duplicaron estas pol\u00edticas feudais en Espa\u00f1a, particularmente no Pa\u00eds Vasco, Navarra e Arag\u00f3n.\nIsto significou que os impostos, a mellora de infraestruturas e as pol\u00edticas de comercio interior foron definidas independentemente por cada rexi\u00f3n, levando a moitas barreiras de aduanas interiores e peaxes, e pol\u00edticas contraditorias ata dentro dos dominios dos Habsburgo. Carlos I e Filipe II foron capaces de dominar as diferentes cortes a trav\u00e9s da s\u00faa impresionante enerx\u00eda pol\u00edtica, pero Filipe III e IV permitiron que decaera, e Carlos II foi completamente incapaz de controlalas. O propio desenvolvemento de Espa\u00f1a foi obstaculizado polo feito de que Carlos I e Filipe II pasasen a maior\u00eda do seu tempo no estranxeiro; durante a maior parte do s\u00e9culo XVI, Espa\u00f1a foi administrada desde Bruxelas e Antuerpen, e foi s\u00f3 durante a guerra de Flandres que Filipe regresou a Espa\u00f1a, onde pasou a maior\u00eda do seu tempo en retiro no palacio mon\u00e1stico de El Escorial. O desigual imperio, mantivose unido por un decidido rei que conservaba a inchada burocracia xunta, desenmara\u00f1ouse cando un d\u00e9bil gobernante chegou ao trono.\nHoubo intentos para reformar a anticuada burocracia espa\u00f1ola. Carlos I, ao converterse en rei, chocou cos seus nobres durante a Guerra das Comunidades de Castela cando intentou ocupar posici\u00f3ns de goberno con efectivos oficiais holandeses e flamengos. Filipe II atopouse cunha importante resistencia cando intentou impor a s\u00faa autoridade sobre os Pa\u00edses Baixos, contribu\u00edndo \u00e1 rebeli\u00f3n nese pa\u00eds. O Conde-Duque de Olivares, ministro xefe de Filipe IV, sempre considerou esencial para a supervivencia de Espa\u00f1a que a burocracia estivese centralizada; Olivares ata apoiou a uni\u00f3n completa de Portugal con Espa\u00f1a, a\u00ednda que nunca tivo a oportunidade de facer realidade as s\u00faas ideas. Sen a man firme e dilixencia de Carlos I e Filipe II, a burocracia f\u00edxose cada vez m\u00e1is inchada e corrupta ata que, pola destituci\u00f3n de Olivares en 1643, volveuse obsoleta.\nA econom\u00eda espa\u00f1ola (1516-1700).\nComo a maior\u00eda de Europa, Espa\u00f1a sufrira fame negra e a peste durante os s\u00e9culos XIV e XV. Para o ano 1500, Europa estaba comezando a sa\u00edr destes desastres demogr\u00e1ficos, e as poboaci\u00f3ns comezaron a crecer -Sevilla, que era fogar de 60.000 persoas en 1500 creceu rapidamente a 150.000 para finais do s\u00e9culo. Houbo un movemento substancial cara \u00e1s cidades de Espa\u00f1a para sacar proveito das novas oportunidades como construtores de barcos e comerciantes para servir ao impresionante e crecente imperio espa\u00f1ol.\nA inflaci\u00f3n en Espa\u00f1a, como resultado da d\u00e9beda do estado e a importaci\u00f3n de prata e ouro desde o Novo Mundo, provocou privaci\u00f3ns para o campesi\u00f1ado. O custo medio dos bens quintuplicose no s\u00e9culo XVI en Espa\u00f1a, encabezado pola la e os cereais. A\u00ednda que razoable cando se compara co s\u00e9culo XX, os prezos no s\u00e9culo XV cambiaron moi pouco, e a econom\u00eda europea foi sacudida pola chamada revoluci\u00f3n dos prezos. Espa\u00f1a, xunto con Inglaterra era o \u00fanico produtor europeo de la, inicialmente beneficiado polo r\u00e1pido crecemento. Con todo, como en Inglaterra, al\u00ed en Espa\u00f1a comezou un movemento de desamortizaci\u00f3n que afogou o crecemento de alimentos e despoblou pobos enteiros cuxos residentes estiveron forzados a trasladarse \u00e1s cidades. Pero a diferenza de Inglaterra, a alta inflaci\u00f3n, a carga das guerras dos Habsburgo e os esaxerados impostos aduaneiros que divid\u00edan o pa\u00eds e restrinx\u00edan o comercio coas Am\u00e9ricas, afogaron o crecemento da industria que pod\u00eda proporcionar unha fonte alternativa de ingresos nas vilas.\nA gander\u00eda de ovellas foi practicada cumpridamente en Castela, e creceu rapidamente co aumento de prezos da la apoiado polo rei. Ovellas meiri\u00f1as eran trasladadas anualmente cada inverno desde as monta\u00f1as do norte ata o m\u00e1is c\u00e1lido sur, ignorando os carreiros mandados polo estado que ti\u00f1an a intenci\u00f3n de evitar que a ovella pisoteara as terras de labranza. As queixas presentadas contra o gremio de pastores, a \"Mesta\", foron ignoradas por Filipe II que obti\u00f1a un bo negocio dos ingresos da la. Finalmente, Castela volveuse est\u00e9ril, e Espa\u00f1a foi completamente dependente de alimentos importados que, dado o custo do transporte e o risco da pirater\u00eda, eran moito m\u00e1is caros en Espa\u00f1a que en calquera outro lugar. Como resultado, a poboaci\u00f3n de Espa\u00f1a creceu moito m\u00e1is lentamente que a de Francia; en tempos de Lu\u00eds XIV, Francia ti\u00f1a unha poboaci\u00f3n maior que a de Espa\u00f1a e Inglaterra combinadas.\nO cr\u00e9dito xurdiu como unha estendida ferramenta de negocio espa\u00f1ola no s\u00e9culo XVI. A cidade de Antuerpen, nos Pa\u00edses Baixos Espa\u00f1ois, estaba no coraz\u00f3n do comercio europeo e os seus banqueiros financiaron a maior\u00eda dos cr\u00e9ditos das guerras de Carlos V e Filipe II. O uso de \"notas de cambio\" volveuse com\u00fan a medida que os bancos de Antuerpen foron cada vez m\u00e1is poderosos e levou a unha ampla especulaci\u00f3n que axudou a esaxerar os cambios de prezos. A\u00ednda que estas tendencias puxeron os cimentos para o desenvolvemento do capitalismo en Espa\u00f1a e Europa en conxunto, a falta total de regulaci\u00f3n e a corrupci\u00f3n dominante significou que os pequenos terratenentes a mi\u00fado perderon todo cun \u00fanico golpe de mala sorte. Os terreos en Espa\u00f1a volv\u00e9ronse progresivamente m\u00e1is grandes e a econom\u00eda volveuse cada vez menos competitiva, particularmente durante os reinados de Filipe III e IV cando crises especulativas repetidas sacudiron a Espa\u00f1a.\nA Igrexa cat\u00f3lica fora sempre importante para a econom\u00eda espa\u00f1ola, e particularmente nos reinados de Filipe III e IV, que tivo ataques de intensa piedade persoal e filantrop\u00eda relixiosa, grandes \u00e1reas do pa\u00eds foron doadas \u00e1 Igrexa. Os \u00faltimos Habsburgo non fixeron nada para fomentar a redistribuci\u00f3n das terras, e a finais do reinado de Carlos II, a maior\u00eda de Castela estaba nas mans duns poucos selectos terratenentes, o maior dos cales era de lonxe a Igrexa.\nArte e cultura espa\u00f1ola (1516-1700).\nO S\u00e9culo de Ouro espa\u00f1ol foi un florecente per\u00edodo para as artes e a literatura en Espa\u00f1a, que abarcou aproximadamente desde 1492 ata 1650. Nesta \u00e9poca xurdiron figuras do talle de O Greco e Vel\u00e1zquez en pintura ou Garcilaso de la Vega, Miguel de Cervantes, Luis de G\u00f3ngora, Francisco de Quevedo, Lope de Vega e Calder\u00f3n de la Barca en canto \u00e1s letras se refire. En Am\u00e9rica destaca a poeta Xoana In\u00e9s da Cruz, a \u00faltima representante da literatura \u00e1urea en espa\u00f1ol.\nO monumento arquitect\u00f3nico m\u00e1is relevante da \u00e9poca \u00e9 o Mosteiro de San Lourenzo do Escorial, mandado erixir no reinado de Filipe II como s\u00edmbolo da monarqu\u00eda universal cat\u00f3lica, que, co seu estilo renacentista pero austero debido ao dese\u00f1o de Juan de Herrera, quer\u00eda representar o cume do Imperio Espa\u00f1ol no seu per\u00edodo de m\u00e1ximo esplendor.\nOs pintores m\u00e1is destacados do S\u00e9culo de Ouro poder\u00edan ser O Greco e Vel\u00e1zquez. O primeiro, activo a fins do s\u00e9culo XVI, \u00e9 reco\u00f1ecido polas s\u00faas representaci\u00f3ns relixiosas. O segundo est\u00e1 considerado como o m\u00e1is importante dos artistas espa\u00f1ois no terreo pict\u00f3rico polos seus precisos e realistas retratos da corte contempor\u00e1nea de Filipe IV. Ademais destas d\u00faas figuras capitais, un nutrido grupo de pintores secund\u00e1ronlles con similares m\u00e9ritos: Bartolom\u00e9 Esteban Murillo, Francisco de Zurbar\u00e1n ou Jos\u00e9 de Ribera c\u00f3ntanse entre os pintores de primeira fila que produciu esta \u00e9poca.\nO Greco, formado na s\u00faa terra natal de Creta e posteriormente en Italia, onde admirou e aprendeu a arte de Michelangelo, chega a Espa\u00f1a para cultivar un peculiar manierismo relacionado co esp\u00edrito asc\u00e9tico e m\u00edstico da realidade espa\u00f1ola do reinado de Filipe II e coa prosa e o verso destas correntes na s\u00faa vertente literaria de frei Luis de Le\u00f3n, Santa Tareixa de Xes\u00fas e San Xo\u00e1n da Cruz.\nEn canto a Vel\u00e1zquez, apr\u00e9ciase, ademais da s\u00faa pintura de corte, os de temas relixiosos, como \"O Cristo crucificado\", os de x\u00e9nero mitol\u00f3xico, como \"A fragua de Vulcano\" ou \"O triunfo de Baco\" e ata se quixo ver nel a un precursor do impresionismo no tratamento da luz e a pincelada solta que reflicten os seus pequenos cadros da \"Vila M\u00e9dici\". Pero sen d\u00fabida as s\u00faas obras mestras son \"As fiandeiras\", pintado cara ao final da s\u00faa traxectoria, e sobre todo \"As Meninas\", un cadro que produciu longas reflexi\u00f3ns, como a que lle prodigou Jos\u00e9 Ortega y Gasset.\nO esplendor das letras castel\u00e1s in\u00edciase coa obra te\u00f3rica do humanista Antonio de Nebrija, que en 1492 publica a primeira \"Gram\u00e1tica castel\u00e1\". A partir de 1528 e coa obra po\u00e9tica de Garcilaso de la Vega, a l\u00edrica experimentar\u00e1 un importante cambio de rumbo, adoptando a m\u00e9trica italiana dos autores do Renacemento e fixando as\u00ed, con plenitude, a que hab\u00eda de ser a literatura do S\u00e9culo de Ouro espa\u00f1ol, inmersa completamente nos temas e xeitos do renacemento literario.\nUnha obra realista an\u00f3nima inaugura o x\u00e9nero que posteriormente se chamou novela picaresca: \"Lazarillo de Tormes\". A s\u00faa atenci\u00f3n \u00e1 marxinalidade social e a cr\u00edtica impl\u00edcita das instituci\u00f3ns relixiosas e a hipocris\u00eda social provocou unha serie de novelas continuadoras entre as que destaca o \"Guzm\u00e1n de Alfarache\" de Mateo Alem\u00e1n. O x\u00e9nero foi amplamente imitado posteriormente en Francia e Alema\u00f1a en obras como o \"Gil Blas\" de Lesage ou \"Moll Flanders\" de Daniel Defoe.\nCervantes escribe a comezos do s\u00e9culo XVII \"Don Quixote da Mancha\", a obra m\u00e1is universal da literatura espa\u00f1ola de todos os tempos. Concibida como unha cr\u00edtica en forma de parodia dos aspectos m\u00e1is fabulosos das novelas de cabaler\u00eda, a que foi considerada o punto de inicio da novela moderna reflicte a realidade deprimida do campo espa\u00f1ol e consegue reunir todos os x\u00e9neros narrativos do renacemento para darlles nova forma cunha perspectiva ir\u00f3nica e distanciada non exenta, con todo, dun co\u00f1ecemento profundo da esencial humanidade dos personaxes.\nMoi importante as\u00ed mesmo \u00e9 a creaci\u00f3n da Comedia Nova por parte dun conxunto de dramaturgos encabezados por Lope de Vega. A capacidade de conectar co p\u00fablico \u00e1 vez que crea as bases para un desenvolvemento integral do teatro espa\u00f1ol, granxealle o cualificativo do \u00abF\u00e9nix dos Enxe\u00f1os\u00bb. Traxedias como \"O cabaleiro de Olmedo\" ou comedias como \"A dama boba\" cimentan a s\u00faa condici\u00f3n de figura cl\u00e1sica do teatro hispano. Digno sucesor tivo no m\u00e1is cerebral e barroco Calder\u00f3n de la Barca, que dominou a escena desde a morte de Lope ata pasada a metade do s\u00e9culo XVII. \"A vida \u00e9 so\u00f1o\" \u00e9 considerada a \u00f3bra cume do teatro espa\u00f1ol polas s\u00faas implicaci\u00f3ns filos\u00f3ficas.\nPolo que respecta \u00e1 poes\u00eda barroca, d\u00faas figuras, moito tempo consideradas opostas pero hoxe unidas na est\u00e9tica do concepto, dominaron a xerarqu\u00eda l\u00edrica: O dif\u00edcil e brillante, pero de beleza inmarcesible, Luis de G\u00f3ngora e o enxe\u00f1oso, mordaz e gran creador da linguaxe Francisco de Quevedo. \u00c9 Xoana In\u00e9s da Cruz a \u00faltima grande escritora do S\u00e9culo de Ouro. Morreu en Nova Espa\u00f1a en 1695. Indicios de reivindicaci\u00f3n da condici\u00f3n feminina e unha linguaxe culta de gran profundidade conceptual avalan a s\u00faa calidade po\u00e9tica."}
{"id": "117872", "revid": "1131", "url": "https://gl.wikipedia.org/wiki?curid=117872", "title": "Pla\u00e7a de Catalunya", "text": "A Pla\u00e7a de Catalunya (en galego: \"Praza de Catalu\u00f1a\") \u00e9 unha c\u00e9ntrica praza de Barcelona, a terceira praza m\u00e1is grande de Espa\u00f1a con 30.000 m\u00b2.\nConstit\u00fae o punto de uni\u00f3n entre o n\u00facleo vello da cidade, Ciutat Vella, e o Eixample. De aqu\u00ed parten importantes v\u00edas da cidade como Les Rambles, o Passeig de Gr\u00e0cia, a Rambla de Catalunya ou as roldas de Universitat e de Sant Pere, e a r\u00faa Pelai, as\u00ed como a avenida do Portal de l'\u00c0ngel, a grande arteria comercial da cidade, e antiga porta das murallas.\nHistoria.\nAta que se derrubaron as murallas, o espazo actualmente ocupado pola praza era unha chaira nos arredores da cidade situada xusto enfronte dunha das portas principais, desde onde sa\u00edan cami\u00f1os cara \u00e1s poboaci\u00f3ns dos arredores. Isto converteu o lugar na localizaci\u00f3n ideal para situar mercados ao aire libre, e converteuno nun punto importante da vida da cidade.\nPosteriormente, derrub\u00e1ronse as murallas e empezouse a constru\u00edr o Eixample dese\u00f1ado por Ildefons Cerd\u00e0. O plan urban\u00edstico de Cerd\u00e0 non inclu\u00eda ningunha praza onde agora est\u00e1 a pla\u00e7a de Catalunya, posto que segundo o seu plan o barrio g\u00f3tico, igual que os outros n\u00facleos de antigas poboaci\u00f3ns da chaira de Barcelona, quedaban relegados a barrios perif\u00e9ricos, mentres que o novo centro deb\u00eda ser un lugar c\u00e9ntrico e ben comunicado, por exemplo a pla\u00e7a de les Gl\u00f2ries Catalanes, que Cerd\u00e0 dese\u00f1ou coa vontade de ser o novo epicentro, xusto no cruzamento das principais v\u00edas da cidade, a Avinguda Diagonal, a Gran Via de les Corts Catalanes e a Avinguda Meridiana.\nA diferenza do plan Cerd\u00e0, o Plan Rovira de 1859, o preferido polo Concello e a burgues\u00eda da cidade, si que prev\u00eda unha gran praza neste punto. A inercia do uso que se daba a este espazo, combinada co feito de que o que deb\u00eda converterse na pla\u00e7a de les Gl\u00f2ries Catalanes s\u00f3 era un escampado afastado de toda construci\u00f3n, fixeron que a cidade ocupase o soar da pla\u00e7a de Catalunya, que teoricamente deb\u00eda ser edificable, con caf\u00e9s, teatros e barracas de feirantes.\nEn 1862 o Concello pediu que se comezase urbanizar como praza, pero o permiso oficial non foi concedido ata o ano 1889, con motivo da Exposici\u00f3n Universal de 1888, cando se convocou un concurso que ga\u00f1ou Pere Falqu\u00e9s. En 1892 foron expropiados os terreos, casas, e outras construci\u00f3ns que se constru\u00edron no medio do espazo que se formou pola derriba das murallas en 1858, un espazo que xa era co\u00f1ecido como a pla\u00e7a de Catalunya.\nA primeira etapa de urbanizaci\u00f3n (d\u00faas grandes v\u00edas en forma de aspa e unha praza circular no seu punto de intersecci\u00f3n) iniciouse en 1902. A segunda etapa iniciouse con motivo da Exposici\u00f3n Internacional de 1929: o primeiro proxecto, de 1923, foi de Josep Puig i Cadafalch, pero paralizouse polas obras do metro entre 1924 e 1926 e definitivamente coa instauraci\u00f3n da ditadura de Primo de Rivera; foi substitu\u00eddo por Francesc Nebot, que elaborou un proxecto practicamente id\u00e9ntico ao de Puig, substitu\u00edndo o obelisco previsto polo arquitecto modernista por un fornelo con columnata que finalmente non levou a termo, motivo polo que Nebot dimitiu, sendo substitu\u00eddo por Joaquim Llans\u00f3, Josep Cabestany e Nicolau Maria Rubi\u00f3 i Tudur\u00ed. A praza foi inaugurada por Afonso XIII o 2 de novembro de 1927.\nA praza \u00e9 un centro comercial e de servizos de primeira orde. Te\u00f1en os seus edificios hoteis, bancos e caixas, bares e restaurantes de renome como o Zurich e diversas tendas e centros comerciais como os de El Corte Ingl\u00e9s, El Triangle cun FNAC ou unha Apple Store. Tam\u00e9n est\u00e1n as oficinas consulares do Canad\u00e1.\nNo grande espazo central da praza te\u00f1en lugar de maneira habitual concertos e celebraci\u00f3ns cidad\u00e1s ou eventos como exposici\u00f3ns temporais e certames como a Semana do Libro Catal\u00e1n.\nEn 2008 fix\u00e9ronse unhas obras de remodelaci\u00f3n do pavimento que rodea a praza, do mosaico que alberga no centro e mellora dos accesos engadindo ramplas.\nArte.\nA praza tam\u00e9n destaca polas numerosas esculturad de importantes artistas expostas ao longo do seu per\u00edmetro, entre as que destacan \"a Deusa\" de Josep Clar\u00e0, \"Barcelona\" de Frederic Mar\u00e8s e \"o Pastor\" de Pablo Gargallo, ademais de obras de Josep Llimona e Enrique Casanovas, ou o \"monumento a Francesc Maci\u00e0\" de Josep Maria Subirachs, obra moito m\u00e1is recente (1991). As obras do subsolo, consideradas de gran valor urban\u00edstico, comprenderon as galer\u00edas comerciais da Avinguda de la Llum (actualmente subterr\u00e1neo do Triangle). Ata a guerra civil espa\u00f1ola, os seus caf\u00e9s e restaurantes (\"la Maison Dor\u00e9e\", \"el Col\u00f3n\", \"la Lluna\", \"el Su\u00eds\") foron centro de moitas tertulias literarias e pol\u00edticas cidad\u00e1s. Foi tam\u00e9n un centro de teatros, como o do \"Bon Retir\" (1876-1885), o \"Circ Eq\u00fcestre Alegria\" (1879-1895), \"Eldorado Concert\" (1887) ou o \"Teatre Barcelona\" (1923).\nTransporte.\nA praza \u00e9 tam\u00e9n un dos m\u00e1is importantes centros de transportes de Barcelona, tanto por encima como por baixo da superficie.\nO metro de Barcelona ten na pla\u00e7a de Catalunya un dos seus maiores intercambiadores. Na estaci\u00f3n Catalunya cr\u00fazanse as L1 e L3 de TMB e as li\u00f1as L6 e L7 de FGC. Ademais na estaci\u00f3n paran trens de proximidades das li\u00f1as R1, R3 e R4.\nTam\u00e9n ten un gran n\u00famero de servizos de autob\u00fas urbano e interurbano, di\u00farno e nocturno, ademais do Aerob\u00fas e o Bus tur\u00edstico de Barcelona."}
{"id": "117873", "revid": "10599", "url": "https://gl.wikipedia.org/wiki?curid=117873", "title": "Les Rambles", "text": ""}
{"id": "117874", "revid": "1131", "url": "https://gl.wikipedia.org/wiki?curid=117874", "title": "La Rambla", "text": "La Rambla, tam\u00e9n co\u00f1ecida como Les Rambles por ter diferentes nomes nos seus tramos, \u00e9 un emblem\u00e1tico paseo da cidade de Barcelona, que discorre entre a Pla\u00e7a de Catalunya, centro neur\u00e1lxico da cidade, e o porto antigo.\nSituaci\u00f3n e peculiaridades.\nO paseo est\u00e1 moi concorrido tanto de d\u00eda como de noite. Est\u00e1 cheo de quioscos de prensa, flores e aves, cafetar\u00edas, restaurantes e comercios. Preto do porto existe un gran n\u00famero de mercados, as\u00ed como pintores e debuxantes. Paseando pola Rambla poden admirarse varios edificios de interese, como o Palau de la Virreina, o mercado de La Boqueria e o famoso teatro Liceu, no que se representan \u00f3peras e ballets. As r\u00faas laterais tam\u00e9n te\u00f1en un encanto especial. Unha delas, de poucos metros de lonxitude, conduce \u00e1 Pla\u00e7a Reial, unha praza con palmeiras e edificios con soportais que acollen multitude de cervexar\u00edas e restaurantes, e na que se re\u00fanen os fins de semana os coleccionistas de selos e de moedas. \nLa Rambla recibe nos seus diferentes tramos diversa nomenclatura, polo que tam\u00e9n \u00e9 usual a s\u00faa denominaci\u00f3n en plural: \"Les Rambles\". Desde a Pla\u00e7a de Catalunya os diferentes tramos reciben os seguintes nomes: \nO paseo de La Rambla desemboca no porto antigo (Pla\u00e7a Portal de la Pau), onde se sit\u00faa a soada estatua de Cristovo Col\u00f3n, desde al\u00ed unha ampla pasarela de paseo \u00e1 que se denomina Rambla de Mar leva ata a zona do Marem\u00e0gnum. Polo extremo de monta\u00f1a e desde a Pla\u00e7a de Catalunya, a traxectoria ascendente que segue o paseo polo Eixample ata atoparse coa Avenida Diagonal recibe o nome de Rambla de Catalunya, considerada un paseo independente do que transcorre por Ciutat Vella.\nNas inmediaci\u00f3ns at\u00f3pase o Museo Mar\u00edtimo, adicado especialmente \u00e1 historia naval no mar Mediterr\u00e1neo, e no que se exhibe a reproduci\u00f3n a escala real dunha antiga galera de combate. O museo est\u00e1 situado nas Drassanes Reials, estaleiros da Idade Media, onde se constru\u00edan os barcos que conectaban os extensos dominios da Coroa de Arag\u00f3n no Mediterr\u00e1neo. O porto antigo ofrece outros atractivos, como un centro de lecer e comercios, restaurantes, un cine IMAX, e o maior acuario de fauna mari\u00f1a mediterr\u00e1nea.\nNo centro hist\u00f3rico, moi preto de La Rambla, tam\u00e9n son interesantes a Catedral de Barcelona, a Pla\u00e7a de Sant Jaume que acolle os edificios da Generalitat de Catalu\u00f1a e do Concello de Barcelona, e as estreitas pero animadas r\u00faas tanto do barrio G\u00f3tico como do Raval e do Born."}
{"id": "117878", "revid": "98629", "url": "https://gl.wikipedia.org/wiki?curid=117878", "title": "Anatom", "text": "Anatom (comunmente Aneityum, e algunhas veces tam\u00e9n K\u00e9amu) \u00e9 a illa m\u00e1is meridional de Vanuatu. Est\u00e1 na provincia de Tafea.\nXeograf\u00eda.\nA entidade de poboaci\u00f3n m\u00e1is grande \u00e9 Anelcauhat, no lado sur. A illa ten 159\u00b42\u00a0km\u00b2 de superficie. El\u00e9vase a unha altura de 852 metros no monte \"Inrerow Atamein\".\nHai un aeroporto, non na illa principal en si, sen\u00f3n na pequena illa de Inyeug ao sur, (correctamente, INEC), a trav\u00e9s da aldea principal, que ten dous voos semanais a Port Vila e Tanna.\nAnatom \u00e9 a illa m\u00e1is meridional de Vanuatu (sen contar Illas Matthew e Hunter, que se disputa con Nova Caledonia, pero considerada polo pobo de Anatom illa parte do seu territorio).\nPoboaci\u00f3n.\nAnatom ten actualmente unha poboaci\u00f3n estimada de 1250 (oficial 915). Antes da chegada dos europeos en 1793 crese que ti\u00f1a unha poboaci\u00f3n de m\u00e1is de 12.000 habitantes. As enfermidades, os secuestros e enganos para traballar nas plantaci\u00f3ns foron os principais factores no despoboamento, menos de 200 habitantes en 1930. A illa est\u00e1 rodeada de arrecifes de coral e de praias. O idioma principal de Anatom ch\u00e1mase Aneityumese ou Anejom."}
{"id": "117883", "revid": "12452", "url": "https://gl.wikipedia.org/wiki?curid=117883", "title": "Segunda B", "text": ""}
{"id": "117885", "revid": "98629", "url": "https://gl.wikipedia.org/wiki?curid=117885", "title": "Kidult", "text": " O termo kidult prov\u00e9n da contracci\u00f3n das d\u00faas palabras inglesas \"kid\" e \"adult\" (en galego, \"neno\" e \"adulto\", respectivamente) e util\u00edzase para designar aos xoves de entre 20 e 40 anos, urbanos, cun nivel adquisitivo medio ou medio-alto que consomen produtos que lles evocan a s\u00faa infancia. As\u00ed, tr\u00e1tase dun \"grupo de poboaci\u00f3n social e politicamente activo cuxo consumo est\u00e1 vencellado a referentes da cultura popular\" . Nos pa\u00edses de fala hispana acu\u00f1ouse o termo \"adultescentes\" ou \"adulescentes\" .\nOrixe e caracter\u00edsticas.\nNo ano 1983, o doutor estadounidense Dan Kiley utilizou por primeira vez o termo \"S\u00edndrome de Peter Pan\" na s\u00faa obra \"The Peter Pan Syndrome: Men Who Have Never Grown Up\" (\"O S\u00edndrome de Peter Pan: Homes que nunca medraron\") para referirse a un tipo de adulto socialmente inmaturo, irresponsable, rebelde, dependente, narcisista, que nega o envellecemento e cre estar m\u00e1is al\u00f3 das normas sociais.\nA\u00ednda que esta s\u00edndrome \u00e9 unha disfunci\u00f3n individual e o fen\u00f3meno \"kidult\" \u00e9 unha tendencia social xeneralizada, existe unha gran similitude entre ambos termos (que fai que se utilicen indistintamente). As\u00ed os \"kidult\" son por norma xeral persoas adultas sen responsabilidades familiares que viven cos seus pais pero que as\u00ed e todo te\u00f1en o suficiente poder adquisitivo como para investir en artigos de ocio (roupa, cine, m\u00fasica, ordenadores, videoxogos). Tam\u00e9n en ocasi\u00f3ns se trata de profesionais exitosos que evitan a responsabilidade que comporta a madurez e gastan a maior parte dos seus ingresos neles mesmos.\nEntre as causas que explican esta tendencia global a vivir nunha \"eterna xuventude\" est\u00e1n o incremento da expectativa de vida, o atraso da paternidade, as dificultades \u00e1 hora de independizarse dos proxenitores, o xurdimento dunha sociedade global de ocio e os adiantos tecnol\u00f3xicos.\nRepercusi\u00f3n social.\nEn Espa\u00f1a este fen\u00f3meno non causa tanta expectaci\u00f3n xa que \u00e9 relativamente habitual ficar no domicilio familiar unha vez finalizados os estudos (o 30% dos espa\u00f1ois entre 30 e 35 anos vive cos seus proxenitores . Noutros pa\u00edses, os soci\u00f3logos definen un cambio permanente na forma de vida: aparece as\u00ed co fen\u00f3meno \"kidult\" unha etapa intermedia entre a adolescencia e a idade adulta.\nO auxe desta tendencia, significa asemade un grande mercado de produtos de ocio a nivel global.\nS\u00edmbolos da cultura \"kidult\".\nEntre os s\u00edmbolos m\u00e1is caracter\u00edsticos deste fen\u00f3meno est\u00e1n os produtos relacionados coa vestimenta (zapatillas \"Puma\", \"Adidas\", \"All Stars\", camisetas da mascota \"Naranjito\"), coa televisi\u00f3n (\"The Simpsons\", \"South Park\"), co cinema (\"Shrek\", trilox\u00eda de \"O Se\u00f1or dos Aneis\", \"The Incredibles\", filmes de heroes cl\u00e1sicos, series de culto de d\u00e9cadas pasadas), coa lectura (saga de \"Harry Potter\"), cos xoguetes (\"Strawberry Shortcake\", \"Nancy\", \"Scalextric\"), cos videoxogos (consola \"Nintendo\" ou \"Playstation\") e incluso coa alimentaci\u00f3n (\"Cola Cao\", \"Nocilla\")."}
{"id": "117887", "revid": "96271", "url": "https://gl.wikipedia.org/wiki?curid=117887", "title": "Egin", "text": "Egin (\"facer\" en \u00e9uscaro), foi un xornal vasco de informaci\u00f3n xeral, cunha li\u00f1a editorial pr\u00f3xima \u00e1 esquerda abertzale. Inclu\u00eda artigos en \u00e9uscaro e castel\u00e1n. Era editado en Hernani por Orain S.A. \u2014empresa que tam\u00e9n dirix\u00eda a emisora de radio Egin Irratia\u2014 e distribu\u00eddo principalmente en Euskadi, Navarra e Iparralde.\nDurante anos, diversos partidos pol\u00edticos acus\u00e1rono de estar ao servizo da organizaci\u00f3n terrorista ETA e foi marxinado economicamente polas instituci\u00f3ns oficiais. Segundo algunhas fontes, o diario estaba controlado por Herri Batasuna, que expulsou da redacci\u00f3n aos xornalistas af\u00edns a Euskadiko Ezkerra durante a chamada Transici\u00f3n espa\u00f1ola.\nFoi clausurado en 1998 polo xu\u00edz Baltasar Garz\u00f3n. En 2009 os tribunais resolveron que a s\u00faa actividade era l\u00edcita, contrariamente \u00e1 anterior sentenza. Por\u00e9n, debido ao tempo transcorrido, non foi posible reabrir nin o xornal nin a radio. O medio que pasar\u00eda a ocupar o espectro de Egin foi o diario Gara.\nHistoria.\nEgin publicou o seu primeiro n\u00famero o 29 de setembro de 1977. Segundo un dos seus fundadores, Jos\u00e9 Lu\u00eds Elkoro, \u00abdez acodes xunt\u00e1monos para p\u00f3r 100.000 pesetas cada un: hab\u00eda un vendedor de coches, un carniceiro, un churreiro...\u00bb; ademais dos fundadores, houbo 24.000 cuentapart\u00edcipes, \u00abque puxeron o seu gran de area, grande ou pequeno\u00bb. Na s\u00faa primeira portada expresaba o seu agradecemento: \u00abA todos os que esperastes este xornal. Ao grupo de fundadores que arriscou primeiro. Aos vintetantos mil conta-part\u00edcipes, sen esixir a cambio. A todos os que pensan neste xornal como instrumento para constru\u00edr unha Euskal Herria -composta por sete provincias- que abra cami\u00f1os para unha sociedade nova...\u00bb.\nA suposta vinculaci\u00f3n entre Egin, ETA e a esquerda abertzale levou a varias instituci\u00f3ns p\u00fablicas, na \u00e9poca dos pactos entre partidos para illar \u00e1 esquerda abertzale, a marxinar economicamente a Egin e negarse a inclu\u00edr publicidade institucional no diario, a diferenza do que fac\u00edan con outros medios. Segundo Elkoro, Egin pasou momentos moi dif\u00edciles: \u00abA partir de a\u00ed sempre andabamos pedindo\u00bb, e segundo el, \u00abdeixouse de pagar \u00e1 Seguridade Social, s\u00f3 a cota empresarial, non a laboral\u00bb e \u00abnon deixamos de pagar porque non quix\u00e9semos, sen\u00f3n porque non podiamos, pero sempre tivemos intenci\u00f3n de facelo\u00bb.\nLi\u00f1a editorial.\nA \u00faltima li\u00f1a editorial de Egin expresaba un forte rexeitamento cara \u00e1 violencia policial, as torturas a detidos ou o terrorismo de Estado, mentres se solidarizaba cos acusados de kale borroka ou de pertenza a ETA.\n\u00c1 parte da afinidade ideol\u00f3xica de gran parte dos seus contidos coa esquerda abertzale, Egin adoitaba ser o primeiro medio de informaci\u00f3n en recibir os comunicados de ETA. Durante a etapa de Pepe Rei como redactor xefe, o seu equipo investigou certos casos de corrupci\u00f3n pol\u00edtica, econ\u00f3mica e policial \u2500como o \u00abcaso GAL\u00bb, que sa\u00edu \u00e1 luz p\u00fablica tras as investigaci\u00f3ns do xornalista Pedro J. Ram\u00edrez para o Diario 16\u2500, as\u00ed como a actividade de certos grupos de extrema dereita.\nEgin foi tam\u00e9n un dos impulsores, nas s\u00faas p\u00e1xinas de cultura, do chamado Rock Radical Vasco (RRV) nos anos 1980.\nO proceso xudicial de peche.\nA polic\u00eda espa\u00f1ola investigou durante anos as relaci\u00f3ns entre Egin e ETA, inclu\u00edndo a procedencia de anuncios publicados en Egin que supostamente se utilizaban para enviar sa\u00fados e mensaxes a presos acusados ou condenados por terrorismo. Segundo as investigaci\u00f3ns da Garda Civil, Egin realizaba labores de \u00abdifusi\u00f3n ideol\u00f3xica\u00bb, e de comunicaci\u00f3n interna dos seus militantes. Nun informe deste corpo, mesmo se consideraba que ETA pod\u00eda elixir en 1992 a un novos director e subdirectora de Egin. Con todo, ao ser citado a xu\u00edzo como perito un axente autor do informe reco\u00f1eceu que non pod\u00eda afirmalo.\nEn 1994 a Ertzaintza (polic\u00eda auton\u00f3mica vasca) rexistrou a sede de Egin. Ese mesmo ano ach\u00e1ronse coincidencias entre os ficheiros das investigaci\u00f3ns do equipo de Pepe Rei e a informaci\u00f3n sobre obxectivos incautada a ETA. En agosto, Pepe Rei foi detido por orde do xu\u00edz Carlos Bueren, pero resultou absolto en 1997.\nNa madrugada do 15 de xullo de 1998, o xu\u00edz Baltasar Garz\u00f3n ordenou o peche cautelar do xornal e a emisora de radio, as\u00ed como o arresto de varios responsables de Orain S.A., aos que acusou de integraci\u00f3n en banda armada. Todos os detidos foron postos en r\u00e9xime de incomunicaci\u00f3n en virtude da lexislaci\u00f3n antiterrorista. Na s\u00faa instruci\u00f3n, o xu\u00edz consideraba que a empresa estaba supeditada a ETA.\nReacci\u00f3ns \u00e1 clausura.\nO d\u00eda do peche de Egin, o ent\u00f3n presidente do goberno espa\u00f1ol Jose Mar\u00eda Aznar atop\u00e1base de visita oficial en Turqu\u00eda e, cando nunha rolda de prensa un xornalista preguntoulle sobre o ocorrido, respondeu: \u00abCr\u00edan vostedes que non nos iamos atrever?\u00bb. O que foi criticado polo estamento xudicial pola s\u00faa falta de respecto \u00e1 separaci\u00f3n de poderes.\nEn febreiro de 1999, o xu\u00edz Garz\u00f3n prorrogou seis meses m\u00e1is a clausura e, conclu\u00eddo ese novo prazo, no mes de agosto de 1999, autorizou a reapertura do xornal e da emisora de radio clausurados, por considerar \u00abpracticamente desaparecida\u00bb a actividade de ETA. Pero o 18 de outubro, o administrador xudicial ratificou que o grupo editor de Egin era inviable economicamente e non pod\u00eda facer fronte \u00e1s s\u00faas d\u00e9bedas. No momento do peche decretado por Garz\u00f3n, Egin vend\u00eda 52.311 exemplares diarios, segundo OJD, contaba con 210 traballadores e dispu\u00f1a dunha sede central en Hernani e delegaci\u00f3ns en Vitoria, Pamplona e Bilbao.\nO peche de Egin provocou diversas protestas, especialmente entre a esquerda abertzale, como a plataforma Hitz egin ('Fala'), t\u00edtulo \u00e1 s\u00faa vez dunha canci\u00f3n do grupo de rock vasco Negu Gorriak. A ma\u00f1\u00e1 seguinte ao peche do xornal sa\u00edu \u00e1 venda na s\u00faa substituci\u00f3n o diario Euskadi Informaci\u00f3n, que deixou de editarse \u00e1 vez que comezou a s\u00faa andaina Gara.\nSentenzas xudiciais.\nDespois de m\u00e1is dun ano, acabada a instruci\u00f3n do caso, a Audiencia Nacional rebaixou a acusaci\u00f3n ao delito de colaboraci\u00f3n con banda armada, o que fac\u00eda inxustificado o peche. Para ent\u00f3n, Orain S.A. xa entrara en bancarrota, e o nicho de mercado de Egin fora cuberto polo novo diario Gara, polo que nin o diario Egin nin o seu radio volveron porse en marcha.\nPepe Rei continuou o seu traballo na revista Ardi Beltza, pero foi detido de novo en 1999 e en 2001, e a revista foi pechada por orde xudicial.\nFinalmente, o 22 de maio de 2009, o Tribunal Supremo deixou sen efecto \u00abo pronunciamiento relativo \u00e1 declaraci\u00f3n de ilicitud das s\u00faas actividades e disoluci\u00f3n das entidades Orain SA, Ardatza SA, Hernani Inprimategia, Publicidade Lema 2000, Erigane SL, MC Uralde SL, Untzorri Bidaiak Ganeko, Grupo Ugao SL (Cuba) e Gadusmar SL, as\u00ed como o comiso e liquidaci\u00f3n do seu patrimonio\u00bb\nO exdirector de Egin, Xabier Salutregi, foi condenado a doce anos de prisi\u00f3n por integraci\u00f3n en organizaci\u00f3n terrorista en calidade de dirixente; a subdirectora, Teresa Toda, foi condenada a dez anos de prisi\u00f3n."}
{"id": "117889", "revid": "127505", "url": "https://gl.wikipedia.org/wiki?curid=117889", "title": "Malvela", "text": "Malvela \u00e9 un grupo de folk galego, creado en Sangui\u00f1eda (Mos).\nEst\u00e1 integrado por 13 cantadeiras (Matilde, Silvina, Fita, Clara, Carmi\u00f1a, Se\u00f1ora Carmen (falecida), Lina, Maruxa, Dina, Aurita, Teresa, Merche e Adela), acompa\u00f1adas por 6 m\u00fasicos: Gustavo Dom\u00ednguez (acorde\u00f3n), Raquel Dom\u00ednguez (gaita), Pablo Ces (bombo), Anxo Pardo (tamboril), Abilio Santos (cavaqui\u00f1o) e Ana Senlle (direcci\u00f3n vocal).\nUnha versi\u00f3n da popular canci\u00f3n \"O pirimpimp\u00edn\" foi utilizada como cabeceira da serie \"Padre Casares\", emitida pola TVG."}
{"id": "117890", "revid": "865", "url": "https://gl.wikipedia.org/wiki?curid=117890", "title": "Xochilmica", "text": "Xochilmica foi un grupo de folk galego, creado en Santiago de Compostela en 2003 e disolto en 2008."}
{"id": "117897", "revid": "23204", "url": "https://gl.wikipedia.org/wiki?curid=117897", "title": "A Barca, Poio (San Salvador), Poio", "text": "A Barca \u00e9 un lugar da parroquia de Poio (San Salvador) no concello pontevedr\u00e9s de Poio na comarca de Pontevedra. Segundo o IGE, en 2022 ti\u00f1a 737 habitantes (368 homes e 369 mulleres).\nAo norte limita coa Caeira, ao sur con Portosanto, ao leste co r\u00edo L\u00e9rez e Pontevedra (\u00e1 que est\u00e1 unida a trav\u00e9s da ponte da Barca) e ao oeste coa Porteli\u00f1a."}
{"id": "117899", "revid": "56817", "url": "https://gl.wikipedia.org/wiki?curid=117899", "title": "Barca", "text": "Unha barca \u00e9 unha embarcaci\u00f3n pequena a remo. Como top\u00f3nimo, A Barca pode referirse a:"}
{"id": "117903", "revid": "1131", "url": "https://gl.wikipedia.org/wiki?curid=117903", "title": "Gegenschein", "text": "Gegenschein (nome procedente do idioma alem\u00e1n) \u00e9 unha feble luminosidade do ceo nocturno na rexi\u00f3n da ecl\u00edptica visible na direcci\u00f3n oposta \u00f3 Sol. Foi descuberto polo astr\u00f3nomo dan\u00e9s Theodor Brorsen no 1854. \nObservaci\u00f3n.\nO \"gegenschein\" \u00e9 tan feble que non se pode ver se hai algo de luz de L\u00faa ou algo de poluci\u00f3n lum\u00ednica, ou se aparece na veci\u00f1anza da V\u00eda L\u00e1ctea. O \"gegenschein\" aparece coma unha rexi\u00f3n oval suavemente resplandecente duns poucos graos de ancho e 10-15\u00b0 de lonxitude, orientado \u00f3 longo do plano da ecl\u00edptica.\nExplicaci\u00f3n.\nComa a luz zodiacal, o gegenschein \u00e9 a luz do sol refractada polo po interplanetario. En particular, polo po que se atopa nos Puntos de Lagrange L4 e L5 do sistema Terra-L\u00faa. Coma a meirande parte do po interplanetario, parece estar xirando \u00f3 redor do Sol no plano ecl\u00edptico (zod\u00edaco). A luz zodiacal vese na direcci\u00f3n do sol, \u00f3 solpor, mentres o \"gegenschein\" vese na direcci\u00f3n contraria. A intensidade do \"gegenschein\" \u00e9 relativamente mellor cando:\nHistoria.\nO \"gegenschein\" foi descrito por primeira vez polo astr\u00f3nomo e profesor xesu\u00edta franc\u00e9s Esprit P\u00e9zenas (1692\u20131776) no 1730. Observaci\u00f3ns posteriores feitas polo explorador alem\u00e1n Alexander von Humboldt durante \u00e1 s\u00faa viaxe por Suram\u00e9rica entre os anos 1799 a 1803. Foi tam\u00e9n Humboldt quen lle deu a este fen\u00f3meno o seu actual nome.\nO astr\u00f3nomo dan\u00e9s Theodor Brorsen publicou as primeiras investigaci\u00f3n sobre o \"gegenschein\" no 1854. Tam\u00e9n foi o primeiro en observar a luz zodiacal abrangu\u00eda por completo o ceo, por que baixo condici\u00f3ns de observaci\u00f3n case perfectas pod\u00edase ver unha feble ponte luminosa entre a luz zodiacal e o \"gegenschein\". Ademais, Brorsen propuxo a correcta explicaci\u00f3n do \"gegenschein\" (a refracci\u00f3n da luz no po interplanetario)."}
{"id": "117910", "revid": "25871", "url": "https://gl.wikipedia.org/wiki?curid=117910", "title": "Tin whistle", "text": "No seu sentido m\u00e1is estrito, a palabra inglesa \"whistle\" significa \"asub\u00edo\" en galego, mais para o caso tin whistle ou low whistle fai referencia a un dos m\u00e1is famosos instrumentos de vento irlandeses e dos m\u00e1is significativos na m\u00fasica celta.\nHoxe en d\u00eda existen multitude de empresas dedicadas \u00e1 elaboraci\u00f3n de \"low\" e \"tin whistles\" en varios pa\u00edses. Hainos moi variados, en diferentes tonalidades (predominan os \"whistles\" afinados en \"re\") e de diferente material: metal, bamb\u00fa e incluso pl\u00e1stico."}
{"id": "117911", "revid": "47401", "url": "https://gl.wikipedia.org/wiki?curid=117911", "title": "Death (Discworld)", "text": "A Morte (en ingl\u00e9s orixinal Death) \u00e9 un personaxe masculino ficticio na serie \"Discworld\" de Terry Pratchett e \u00e9 unha parodia das personificaci\u00f3ns da morte. \u00c9 un esqueleto con t\u00fanica negra que xeralmente leva unha gada\u00f1a.\nA s\u00faa voz \u00e9 oca, e est\u00e1 representada nos libros coa peculiaridade de sempre aparecer en letras mai\u00fasculas; xa que el \u00e9 un esqueleto e non ten cordas vocais para falar, polo que as palabras entran directamente na cabeza sen a axuda dos o\u00eddos. A s\u00faa voz, a mi\u00fado, \u00e9 descrita como soando a bloques de cemento sendo fretados un contra outro. Nas novelas de \"The Colour of Magic\" e \"Eric\", todas as referencias \u00e1 Morte son escritas en nomes propios; por exemplo \"el\" \u00e9 escrito \"El\". Isto xeralmente est\u00e1 reservado para os deuses de Discworld, a\u00ednda que non volve a pasar noutras novelas nas que aparece o personaxe este.\nA Morte non \u00e9 invisible; por\u00e9n, os cerebros da maior\u00eda da xente rexeitan reco\u00f1ecer quen \u00e9, a non ser que ela insista. En circunstancias normais, s\u00f3 aqueles que pos\u00faen unha disposici\u00f3n m\u00e1xica (por exemplo: as Bruxas e os Magos), nenos e gatos poden velo, ou permitirse velo. Debido a s\u00faa natureza eterna, a Morte non pode facer caso de cousas tales como paredes ou conxuros; existe durante todo o tempo, e polo tanto as cousas que s\u00f3 duran s\u00e9culos non son tan verdadeiras como ela \u00e9. S\u00f3 pode ir a onde a xente cre que hai morte e s\u00f3 pode ver a xente que pode morrer."}
{"id": "117912", "revid": "23204", "url": "https://gl.wikipedia.org/wiki?curid=117912", "title": "Domingo Garc\u00eda V\u00e1zquez", "text": "Domingo Garc\u00eda V\u00e1zquez, nado en Vigo en 1859 e finado en R\u00edo de Xaneiro o 18 de xaneiro de 1912, foi un pintor galego-brasileiro.\nTraxectoria.\nEn 1871 marchou a R\u00edo de Xaneiro e en 1879 inscribiuse na Academia Imperial de Belas Artes, onde recibiu clases de Georg Grimm, mestre alem\u00e1n."}
{"id": "117913", "revid": "1131", "url": "https://gl.wikipedia.org/wiki?curid=117913", "title": "The Colour of Magic", "text": "The Colour of Magic \u00e9 unha novela de 1983 escrita por Terry Pratchett, e que constit\u00fae o primeiro libro da serie \"Discworld\".\nResumo.\nO personaxe principal \u00e9 un mago incompetente e c\u00ednico chamado Rincewind. Involuntariamente faise gu\u00eda do turista Twoflower, personaxe co que o autor parodia \u00f3 t\u00edpico turista con bermudas e camisa hawaiana que saca fotos constantemente e goza das cousas coti\u00e1s que pasan desapercibidas para os lugare\u00f1os. Ambos escapan da cidade de Ankh-Morpork por culpa dun incendio terrible, causado indirectamente por Twoflower, comezando unha viaxe a trav\u00e9s do Discworld. Sen eles sabelo, a s\u00faa viaxe \u00e9 controlada polos Deuses que xogan un xogo de mesa (que \u00e9 o seu xogo preferido e consiste en po\u00f1erlles obst\u00e1culos ou axudarlles).\nNa s\u00faa aventura visitan Wyrmberg, onde unha monta\u00f1a \u00f3 rev\u00e9s \u00e9 a casa dos drag\u00f3ns que s\u00f3 existen debido a alta concentraci\u00f3n de maxia existente na zona, xa que o afastarse da monta\u00f1a estes desaparecen. \u00d3 escapar dos drag\u00f3ns sofren un accidente polo que acaban no Bordo do Discworld (que \u00e9 unha cascada que rodea todo o mundo) son rescatados polos habitantes do pa\u00eds de Krull, unha cidade colocada sobre o mesm\u00edsimo Bordo que vive do que \u00e9 arrastrado cara a cascada.\nO desexo dos krulianos \u00e9 descubrir o x\u00e9nero da Gran A'Tuin, a tartaruga xigantesca que leva o Discworld polo espazo. Para iso constru\u00edron unha c\u00e1psula espacial para lanzar sobre o bordo e propo\u00f1en sacrificar a Rincewind e a Twoflower para conseguir a sorriso do Destino para ter boa sorte na misi\u00f3n de descubrilo sexo da tartaruga. En cambio , Rincewind e Twoflower secuestran a c\u00e1psula nunha tentativa de escaparse e ac\u00e1banse proxectados f\u00f3ra do Discworld eles s\u00f3s.\nA historia \u00e9 seguida pola novela \"The Light Fantastic\"."}
{"id": "117914", "revid": "56817", "url": "https://gl.wikipedia.org/wiki?curid=117914", "title": "Gran A\u00b4Tuin", "text": "Gran A\u00b4Tuin \u00e9 a xigante tartaruga Estela (da especie Chelys galactica) que viaxa polo espazo, levando catro elefantes xigantescos (chamados Berilia, Tubul, Gran T'Phon e Jerakeen) quen, a s\u00faa vez, levan o Discworld, e \u00e9 presentada coma tal en case t\u00f3dalas novelas. A narraci\u00f3n describiuna como \"a \u00fanica tartaruga capaz de realizar o diagrama de Hertzsprung-Russell\"."}
{"id": "117915", "revid": "89787", "url": "https://gl.wikipedia.org/wiki?curid=117915", "title": "Metro de Barcelona", "text": "O Metro de Barcelona \u00e9 a rede de ferrocarril metropolitano da cidade de Barcelona, a m\u00e1is extensa de Catalu\u00f1a e a segunda m\u00e1is extensa de Espa\u00f1a, e desde 2009, a primeira rede de ferrocarril metropolitano espa\u00f1ola que conta con li\u00f1as totalmente automatizadas, as li\u00f1as L9, L10 e L11.\nDesde 2019 ten 166 km. e 198 estaci\u00f3ns.\nDa servizo \u00e1 cidade de Barcelona e algunhas cidades da s\u00faa \u00e1rea metropolitana como l'Hospitalet de Llobregat, Cornell\u00e0 de Llobregat, Santa Coloma de Gramenet, Badalona, Sant Boi de Llobregat, Montcada i Reixac e El Prat de Llobregat.\nHistoria.\nOrixe.\nAs obras das d\u00faas primeiras li\u00f1as do Metro de Barcelona comezaron en 1920. A primeira li\u00f1a, co nome de Gran Metro (embri\u00f3n da posterior li\u00f1a 3), inaugurou en 1924 o seu primeiro tramo, que un\u00eda a Pla\u00e7a de Catalunya e a Lesseps. Dous anos m\u00e1is tarde entrou o servizo a li\u00f1a do Metro Transversal, entre Bordeta e Catalu\u00f1a (a posterior li\u00f1a 1) que foi constru\u00edda con motivo da Exposici\u00f3n Internacional de Barcelona de 1929, unindo o centro da cidade co recinto da exposici\u00f3n, na Praza de Espa\u00f1a e Montju\u00efc.\nActualidade.\nDesde 2019 a rede ten 198 estaci\u00f3ns e 166 quil\u00f3metros de extensi\u00f3n. \u00c9 unha rede con certas peculiaridades xa que a\u00ednda que a li\u00f1a 1 ten o ancho de v\u00eda de 1.674\u00a0mm (antigo ancho ib\u00e9rico) no resto das li\u00f1as o ancho \u00e9 de 1.435\u00a0mm (ancho internacional). Do total de estaci\u00f3ns, 30 te\u00f1en correspondencias, o que sup\u00f3n 14 conexi\u00f3ns entre li\u00f1as, 9 enlazan con Rodalies Renfe, 4 con FGC e 1 co Funicular de Montju\u00efc. A distancia media entre estaci\u00f3ns \u00e9 de 650 m. Practicamente a totalidade das li\u00f1as discorren baixo terra, excepto pequenos tramos en superficie das li\u00f1as 1, a 5 e a 11.\nConta con 12 li\u00f1as xestionadas por dous operadores diferentes (TMB e FGC) e con tarifas integradas (excepto o billete sinxelo) dentro do sistema creado pola Autoridade do Transporte Metropolitano (ATM) que incl\u00fae tam\u00e9n autobuses urbanos e interurbanos, tranv\u00eda e trens de proximidades dentro da \u00e1rea metropolitana de Barcelona.\nLi\u00f1as.\nAs li\u00f1as do metro de Barcelona est\u00e1n xestionadas por dous operadores diferentes:\nMaterial rodante.\nActualmente funcionan os trens da serie 4000 e da nova serie 6000, que te\u00f1en como curiosidade principal o ancho de v\u00eda polo que circulan (ancho ib\u00e9rico de 1.674\u00a0mm), sendo por iso un dos metros m\u00e1is espazosos do mundo. O resto de li\u00f1as funcionan con ancho internacional (1.435\u00a0mm). Actualmente est\u00e1n entrando os trens da serie 4000 reformados (4000R).\nActualmente s\u00f3 circulan os trens da serie 9000, despois do traspaso dos 2100 \u00e1 L4. Unha das raz\u00f3ns de porque se substitu\u00edu toda a frota con trens da serie 9000 \u00e9 porque nun futuro, a li\u00f1a 2 compartir\u00e1 tramo da futura li\u00f1a 9. Os trens da serie 9000, \u00e1 parte de seren m\u00e1is modernos, te\u00f1en a capacidade de seren conducidos automaticamente, tal e como ser\u00e1n conducidos os trens da futura li\u00f1a dobre 9/10.\nPor esta li\u00f1a circulan os trens das series 2000, 3000 e 5000, e tam\u00e9n se est\u00e1n a incorporar os 3000R (3000 reformados), como na li\u00f1a 1.\nPola li\u00f1a 4 circulan as series 2100 e 9000; tras o transvasamento de todo os 2100 da li\u00f1a 2 e a retirada o ver\u00e1n de 2008 dos \u00faltimos 1100.\nCirculan os trens da serie 5000.\nCirculan trens da serie 111, a\u00ednda que \u00e1s veces circulan trens da serie 112.\nCirculan trens da serie 111. As 112 non poden acceder ao ramal por problemas de g\u00e1libo.\nNormalmente circulan trens da serie 213 de FGC, a\u00ednda que \u00e1s veces circulan alg\u00fans 211.\nCirculan trens da serie 9000.\nPor esta li\u00f1a de v\u00eda \u00fanica circulan as unidades da serie 500 clasificadas como metro lixeiro.\nFuturo da rede.\nA rede de metro en 2014.\n\"1 Data aproximada\"\nEstaci\u00f3ns.\nAs estaci\u00f3ns de metro de FGC e TMB presentan unha decoraci\u00f3n diferente e tam\u00e9n os carteis e sinalizaci\u00f3n das d\u00faas compa\u00f1\u00edas son distintas.\nEstaci\u00f3ns pechadas e non inauguradas.\nO Metro de Barcelona conta con varias estaci\u00f3ns que deixaron de prestar servizo ou que nunca chegaron a ser inauguradas.\nEstaci\u00f3ns pechadas.\nO primeiro grupo f\u00f3rmano as estaci\u00f3ns que estiveron en servizo pero foron canceladas ou modificadas:\nEstaci\u00f3ns transformadas.\nOutras estaci\u00f3ns non foron pechadas sen\u00f3n que se transformaron para dar lugar \u00e1s actuais:\nEstaci\u00f3ns non inauguradas.\nO terceiro grupo \u00e9 o das estaci\u00f3ns que nunca foron inauguradas:"}
{"id": "117918", "revid": "5863", "url": "https://gl.wikipedia.org/wiki?curid=117918", "title": "Crecente Vega", "text": ""}
{"id": "117929", "revid": "137825", "url": "https://gl.wikipedia.org/wiki?curid=117929", "title": "Metro de Bilbao", "text": "O Metro de Bilbao (en \u00e9uscaro: Bilboko metroa) \u00e9 a rede de ferrocarril metropolitano de Bilbao e a s\u00faa \u00e1rea metropolitana, o Gran Bilbao, un espazo estendido en ambas as marxes da r\u00eda de Bilbao que concentra aproximadamente a un mill\u00f3n de habitantes. Pos\u00fae un trazado en forma de \"Y\", con d\u00faas li\u00f1as, a 1 e a 2, que percorren as d\u00faas beiras da r\u00eda para conflu\u00edr nun tronco com\u00fan que chega ata Basauri.\nA rede de Metro est\u00e1 conectada coas li\u00f1as de Renfe Proximidades, EuskoTren (proximidades e rexionais), FEVE (proximidades, rexionais e longo percorrido) e EuskoTran (tranv\u00eda), as\u00ed como coa terminal de autobuses Termib\u00fas e as li\u00f1as de longo percorrido de Renfe.\n\u00c9 a cuarta rede de metro constru\u00edda en Espa\u00f1a, logo das de Madrid, Barcelona e Valencia. Actualmente \u00e9 a cuarta rede de Metro de Espa\u00f1a en canto ao n\u00famero de pasaxeiros transportados (88\u00a0500\u00a0000 en 2010) por detr\u00e1s do Metro de Madrid e do de Barcelona; e por diante dos de Valencia, Sevilla e Palma.\nHistoria.\nInicio das obras.\nAs obras comezaron oficialmente en 1988 co soterramento do ferrocarril de Bilbao a Plentzia, ao seu paso pola localidade de Erandio. Convocouse un concurso internacional para o dese\u00f1o arquitect\u00f3nico do futuro Metro, que foi ga\u00f1ado polo arquitecto brit\u00e1nico Sir Norman Foster (Foster and Partners).\nUn ano m\u00e1is tarde inaugur\u00e1ronse as cocheiras de Sopelana, que ao principio foron utilizadas para o mantemento das UT 200 de EuskoTren, e empezaron as obras do Metro no centro de Bilbao, concretamente na Praza Moy\u00faa, que permaneceu pechada ata 1995. M\u00e1is tarde continuouse polos barrios de San Ignacio e Deusto, onde as obras provocaron bastantes molestias aos veci\u00f1os, e danos de pequena consideraci\u00f3n nalg\u00fans edificios pr\u00f3ximos.\nInauguraci\u00f3n e expansi\u00f3n da rede.\nA Rede de Metro de Bilbao foi inaugurada o 11 de novembro de 1995 \u00e1s 11:11 polo Lehendakari Jos\u00e9 Antonio Ardanza. Tam\u00e9n se achaban presentes o alcalde de Bilbao, Josu Ortuondo, o director xerente da infraestrutura Josu Sagastagoitia, as\u00ed como outras personalidades da Deputaci\u00f3n Foral de Biscaia, do Concello de Bilbao e do Goberno Vasco, nunha estrea que resultou ca\u00f3tica con multitude de fallos e atrasos.\nO 21 de marzo de 1997 empezaron os traballos para a construci\u00f3n da li\u00f1a 2, cuxo primeiro tramo foi inaugurado o 13 de abril de 2002.\nO 22 de febreiro de 2007, o Goberno Vasco anunciou o proxecto para a creaci\u00f3n da li\u00f1a 3, que nun futuro estender\u00edase ao Aeroporto de Bilbao, cun trazado proxectado a trav\u00e9s dun t\u00fanel escavado no monte Artxanda. As obras da li\u00f1a comezar\u00e1n en xullo de 2008.\nO 25 de xaneiro de 2008 present\u00e1banse os trazados preliminares das li\u00f1as 4 e 5. \u00c1 s\u00faa vez, a Universidade do Pa\u00eds Vasco, co seu vicerector \u00e1 cabeza, solicitou ao CTB a construci\u00f3n da li\u00f1a 6 que conectase a cidade universitaria de Leioa co Txorierri (Aeroporto de Bilbao e Parque Tecnol\u00f3xico de Zamudio) ata podendo amplia-la cara \u00e1 actual li\u00f1a 1 en Getxo."}
{"id": "117936", "revid": "56817", "url": "https://gl.wikipedia.org/wiki?curid=117936", "title": "Dulzaina", "text": "A dulzaina \u00e9 un instrumento de vento de ling\u00fceta dobre da familia do \u00f3boe (\u00e9 o equivalente da \"bombarda bretoa\"). Ten forma c\u00f3nica e uns 30 cm de lonxitude.\nOrixes.\nOs instrumentos precursores da \"dulzaina\" orixin\u00e1ronse na Mesopotamia polo ano 3000 a C., onde hab\u00eda unha ampla diversidade de instrumentos moi parecidos. Todos estes instrumentos de vento e ling\u00fceta son englobados dentro do termo \"abub\". Este foi o precursor dos seus sucesores \"aulos\" na Grecia e \"tibia\" na Roma. Todos te\u00f1en elementos com\u00fans, como secci\u00f3n c\u00f3nica e ling\u00fceta; foron extensamente co\u00f1ecidos en t\u00f3dalas civilizaci\u00f3ns antigas mediterr\u00e1neas, at\u00e9 o punto de relegar \u00f3s instrumentos derivados da frauta a un segundo plano. \n\u00c1s veces estes instrumentos contaban con dous tubos, situados en \u00e1ngulo pechado e unidos por un traveseiro, sendo un mel\u00f3dico e o outro de nota fixa ou bord\u00f3n, coma a gaita e o propio \"aulos\" grego.\nEste instrumento de vento da antig\u00fcidade estivo a punto de desaparecer nos albores da Idade Media, posto que as invasi\u00f3ns n\u00f3rdicas impuxeron os seus propios instrumentos. Polo que atangue \u00f3s de vento, prefer\u00edan as trompas, motivo polo cal no s\u00e9culo V extingu\u00edronse moitos instrumentos de ling\u00fceta, que tiveron que ser reimportados polos \u00e1rabes cando penetraron tres s\u00e9culos despois en Espa\u00f1a. Isto explica que durante un longo per\u00edodo de tempo, s\u00f3 se encontren dulzainas no sur, citadas nos textos con variantes ar\u00e1bigas do termo \"zolami\", moi com\u00fan nos escritos musicais de Al-\u00c1ndalus, a actual Andaluc\u00eda."}
{"id": "117940", "revid": "23204", "url": "https://gl.wikipedia.org/wiki?curid=117940", "title": "L\u00faa de Mercurio", "text": "Por un breve espazo de tempo, pensouse na posibilidade da existencia dunha L\u00faa de Mercurio, \u00e9 dicir, un sat\u00e9lite natural ou l\u00faa na \u00f3rbita do planeta Mercurio. As\u00ed, o 27 de marzo do 1974, dous d\u00edas antes de que a sonda Mariner 10 sobrevoase Mercurio, instrumentos na Terra comezaron a rexistrar incrementos nas cantidades de radiaci\u00f3n ultravioleta na veci\u00f1anza de Mercurio, o cal, de acordo cun astr\u00f3nomo, \"esta non deber\u00eda estar a\u00ed\". Ao seguinte d\u00eda, a radiaci\u00f3n desaparecera, e volver\u00eda a reaparecer tres d\u00edas despois, o que daba a aparencia de que o obxecto do cal provi\u00f1a esta radiaci\u00f3n estaba aparentemente desligado de Mercurio.. Alg\u00fans astr\u00f3nomos especularon coa posibilidade de que se tivese detectado unha estrela, pero outros argumentaban que o obxecto deb\u00eda ser unha \"l\u00faa\", citando a emisi\u00f3n de radiaci\u00f3n en d\u00faas direcci\u00f3ns diferentes e que tam\u00e9n que por aqueles tempos pens\u00e1base que a radiaci\u00f3n de alta enerx\u00eda non pod\u00eda penetrar tanto a trav\u00e9s do medio interestelar. E sumandose a estes argumentos, a velocidade do obxecto foi calculada en 4 quil\u00f3metros por segundo (2,4 millas por segundo), o cal coincid\u00eda coa velocidade esperada dunha l\u00faa. Nunha entrevista \u00f3 descubridor, este dixo que se o descubrimento era confirmado, gustar\u00edalle que fose nomeado coma 'Charley'. Cando se lle preguntou o porque, el respondeu \"Unha vez tiven un can con ese nome, e sempre quixera p\u00f3rlle nome a algo despois de ter aquel can\".\nSen moita demora, a \"l\u00faa\" foi detectada afast\u00e1ndose de Mercurio, e foi identificada coma unha estrela, 31 Crateris. A orixe da radiaci\u00f3n detectada o 27 de marzo a\u00ednda \u00e9 desco\u00f1ecida.\nA L\u00faa de Mercurio, a\u00ednda que inexistente, deu paso a un descubrimento moi importante para a astronom\u00eda: a radiaci\u00f3n ultravioleta, foi atopada, e esta non era completamente absorbida polo medio interestelar coma se pensaba nun principio."}
{"id": "117945", "revid": "98629", "url": "https://gl.wikipedia.org/wiki?curid=117945", "title": "C\u00e1lico Electr\u00f3nico", "text": "C\u00e1lico Electr\u00f3nico \u00e9 unha serie c\u00f3mica de animaci\u00f3n Flash distribu\u00edda gratuitamente a trav\u00e9s de Internet.\nAmbientada na metr\u00f3pole de Electronic City, o protagonista \u00e9 C\u00e1lico Electr\u00f3nico, un superheroe totalmente at\u00edpico (baixi\u00f1o, gordecho e sen superpoderes) de nacionalidade \"aspa\u00f1ola\" (parodiando a nacionalidade espa\u00f1ola) que arrisca decote a s\u00faa vida para salvar a cidade coa axuda dos trebellos que adquire na tenda \"Electr\u00f3nicaWeb\".\nAo comezo, o personaxe de C\u00e1lico era a mascota da p\u00e1xina da empresa Electr\u00f3nicaWeb. Logo, nun intento de mercadotecnia, o personaxe obtivo a s\u00faa serie de animaci\u00f3n propia, na que ten grande transcendencia a tenda Electr\u00f3nicaWeb. Hoxe en d\u00eda, \"C\u00e1lico Electr\u00f3nico\" ten unha sona sen precedentes na animaci\u00f3n flash espa\u00f1ola, sendo visto mesmo noutros pa\u00edses e aparecendo nun gran n\u00famero de eventos vencellados \u00e1 animaci\u00f3n en xeral."}
{"id": "117952", "revid": "15490", "url": "https://gl.wikipedia.org/wiki?curid=117952", "title": "Saku", "text": "Saku (\u4f50\u4e45\u5e02, \u3055\u304f\u3057, \"Saku-shi\") \u00e9 un concello da prefectura de Nagano no Xap\u00f3n. Est\u00e1 situado na rexi\u00f3n de K\u014dshin'etsu, no centro-leste da rexi\u00f3n de Ch\u016bbu e \u00f3 leste da prefectura, no centro da illa de Honsh\u016b. A s\u00faa superficie \u00e9 de 423,99\u00a0km\u00b2, a poboaci\u00f3n de 99.868 habitantes (2009) e ten unha densidade de poboaci\u00f3n de 236 h/km\u00b2.\nO concello de Saku limita cos concellos de Karuizawa, Miyota, Komoro, T\u014dmi, Tateshina, Chino, Sakuho (que son da prefectura de Nagano); Shimonita e Nanmoku (que son da prefectura de Gunma)."}
{"id": "117954", "revid": "89787", "url": "https://gl.wikipedia.org/wiki?curid=117954", "title": "Shiojiri", "text": "Shiojiri (\u5869\u5c3b\u5e02, \u3057\u304a\u3058\u308a\u3057, \"Shiojiri-shi\") \u00e9 un concello xapon\u00e9s da prefectura de Nagano. Est\u00e1 situado na rexi\u00f3n de K\u014dshin'etsu, no centro da rexi\u00f3n de Ch\u016bbu e da prefectura, no centro da illa de Honshu. A s\u00faa superficie \u00e9 de 290,13\u00a0km\u00b2 e a poboaci\u00f3n de 67.768 habitantes (2009) e ten unha densidade de poboaci\u00f3n de 234 hab./km\u00b2.\nO concello de Shiojiri limita cos concellos de Asahi, de Kiso (aldea), de Kiso (vila), de Ina, de Minamiminowa, de Tasuno, de Okaya e de Matsumoto.\nHistoria.\nA cidade de Shiojiri foi fundada pola fusi\u00f3n do concello de vila de \"Shiojiri\" e catro concellos de aldea en 1 de abril de 1959."}
{"id": "117955", "revid": "56817", "url": "https://gl.wikipedia.org/wiki?curid=117955", "title": "Okaya", "text": "Okaya (\u5ca1\u8c37\u5e02, \u304a\u304b\u3084\u3057, \"Okaya-shi\") \u00e9 un concello da prefectura de Nagano no Xap\u00f3n. Est\u00e1 situada na rexi\u00f3n de K\u014dshin'etsu, no centro da rexi\u00f3n de Ch\u016bbu e da prefectura, no centro da illa de Honsh\u016b. A s\u00faa superficie \u00e9 de 85,14\u00a0km\u00b2 e a poboaci\u00f3n de 53.271 habitantes (2009) e ten unha densidade de poboaci\u00f3n de 626 h/km\u00b2.\nO concello de Okaya limita cos concellos de Shiojiri, de Tatsuno, de Suwa, de Simosuwa e de Matsumoto."}
{"id": "117965", "revid": "85894", "url": "https://gl.wikipedia.org/wiki?curid=117965", "title": "Combarro, Combarro, Poio", "text": "Combarro \u00e9 un lugar da parroquia de Combarro no concello pontevedr\u00e9s de Poio na comarca de Pontevedra. Segundo o IGE, en 2022 ti\u00f1a 1.251 habitantes (607 homes e 644 mulleres).\n\u00c9 o n\u00facleo principal da parroquia poiense do mesmo nome. Ademais, cont\u00e9n un dos conxuntos hist\u00f3ricos m\u00e1is fermosos e mellor conservados de Galicia. \u00c9 famoso tam\u00e9n polos seus h\u00f3rreos, \u00e1 beira do mar.\nComunicaci\u00f3ns.\nA principal estrada para chegar a Combarro \u00e9 a PO-308, que bordea a costa norte da r\u00eda. At\u00f3pase preto de Poio, Sanxenxo ou Pontevedra\nEconom\u00eda.\nO sector tur\u00edstico e comercial \u00e9 o m\u00e1is importante. Ten numerosos restaurantes, marisquer\u00edas e tendas no n\u00facleo hist\u00f3rico. Tam\u00e9n \u00e9 importante o sector pesqueiro, co porto de Combarro. O sector secundario \u00e9 case inexistente e poucas persoas traballan no sector primario, dado o ambiente urbano da vila.\nConxunto hist\u00f3rico art\u00edstico.\nHai un cat\u00e1logo dixital aberto do conxunto art\u00edstico de Combarro."}
{"id": "117966", "revid": "85894", "url": "https://gl.wikipedia.org/wiki?curid=117966", "title": "Serpe, Rax\u00f3, Poio", "text": "Serpe \u00e9 un lugar da parroquia de Rax\u00f3, no concello pontevedr\u00e9s de Poio na comarca de Pontevedra. Segundo o IGE, en 2022 ti\u00f1a 30 habitantes (13 homes e 17 mulleres)."}
{"id": "117968", "revid": "85894", "url": "https://gl.wikipedia.org/wiki?curid=117968", "title": "O Mosteiro, Meis", "text": "O Mosteiro \u00e9 a capital do concello de Meis. At\u00f3pase na parroquia de San Vicente de Nogueira, pero a poboaci\u00f3n contin\u00faa na parroquia de San Tom\u00e9 de Nogueira, estend\u00e9ndose pola estrada PO-300. Ademais, outros lugares est\u00e1n adheridos ao Mosteiro debido \u00e1 s\u00faa expansi\u00f3n urbana.\nSegundo datos do INE, a parte correspondente a San Vicente ti\u00f1a 190 habitantes en 2016 (87 homes e 103 mulleres), o que representa un ascenso respecto a anos anteriores (172 en 2013, 176 en 2014 ou 177 en 2015); pola s\u00faa banda, a parte correspondente a San Tom\u00e9 ti\u00f1a 265 habitantes en 2016 (132 homes e 133 mulleres), nun lento e suave descenso respecto a anos anteriores (191 en 2013, 285 en 2014 ou 268 en 2015)."}
{"id": "117969", "revid": "98629", "url": "https://gl.wikipedia.org/wiki?curid=117969", "title": "A sere\u00ed\u00f1a (estatua)", "text": "A Sere\u00ed\u00f1a de Copenhaguen, en dinamarqu\u00e9s \"Den Lille Havfrue\" \u00e9 unha estatua e un dos s\u00edmbolos m\u00e1is caracter\u00edsticos e visitados da cidade. Est\u00e1 localizada no parque Langelinie, na ba\u00eda do porto de Copenhaguen. Representa a personaxe do conto do mesmo nome, \"A sere\u00ed\u00f1a\", de Hans Christian Andersen.\nHistoria.\nEncargada en 1909 polo empresario Carl Jacobsen (fillo do fundador de Carlsberg), o escultor Edvard Eriksen inspirouse no rostro de Ellen Price, unha bailarina do Ballet Real, a\u00ednda que para a parte n\u00faa da estatua tivo que convencer \u00e1 s\u00faa propia muller de que posara para el. A estatua foi emprazada na s\u00faa localizaci\u00f3n actual o 23 de agosto de 1913, sobre unha base de penas na beira do mar.\nRealizada en bronce fundido, sorprende aos turistas polas s\u00faas pequenas dimensi\u00f3ns: pesa 175 quilos e mide 1,25 metros de alto. Ao longo da s\u00faa historia sufriu diversos danos por mor de ataques vand\u00e1licos:\nPor\u00e9n, sempre puido ser reconstru\u00edda xa que se conservan moldes de cada unha das s\u00faas partes. O concello de Copenhaguen anunciou, como consecuencia destes ataques, que poder\u00edan mover a estatua do sitio para protexela.\nLenda e tradici\u00f3n.\nSegundo unha lenda popular, os homes que navegaban polo mar B\u00e1ltico eran v\u00edtimas de meigallos por mor do canto das sereas. En Copenhaguen, un mari\u00f1eiro foi alcanzado por un destes feitizos, e a serea, namorada tam\u00e9n do mari\u00f1eiro, elixiu ter aspecto de muller para conquistar o seu amor renunciando as\u00ed \u00e1 s\u00faa inmortalidade.\nHans Christian Andersen inspirouse nesta historia popular para escribir en 1837 o relato \"A Sere\u00ed\u00f1a\" tal coma se co\u00f1ece hoxe en d\u00eda.\nAo longo dos anos, A Sere\u00ed\u00f1a converteuse nun punto de peregrinaci\u00f3n para os mari\u00f1eiros, que visitaban a estatua ao retornar das s\u00faas viaxes para confesar as s\u00faas infidelidades e aliviar a s\u00faa conciencia."}
{"id": "117970", "revid": "98629", "url": "https://gl.wikipedia.org/wiki?curid=117970", "title": "Autolinee Regionali Pubbliche Abruzzesi", "text": "ARPA, acr\u00f3nimo de Autolinee Regionali Pubbliche Abruzzesi (\"Li\u00f1as Rexionais P\u00fablicas de Abruzzo\", en italiano) foi unha sociedade an\u00f3nima italiana de transporte de pasaxeiros, con sede legal en Chieti. Xestionaba o transporte p\u00fablico periurbano e interurbano da rexi\u00f3n dos Abruzos. Foi creada en 1978 e disolta en 2015 coa s\u00faa integraci\u00f3n na TUA. \nHistoria.\nEn 1978 at\u00e9 65 empresas de transporte, p\u00fablicas e privadas, levaban aproximadamente 300 autobuses por gran parte da rexi\u00f3n italiana dos Abruzos. No contexto dunha reorganizaci\u00f3n xeral do transporte p\u00fablico local, estas foron absorbidas para a constituci\u00f3n de ARPA o 1 de xu\u00f1o de 1978. Malia a nova ordenaci\u00f3n, os resultados non foron operativos at\u00e9 comezos de 1979.\nO inicio para a unificaci\u00f3n do operador partiu da Lei Rexional de Abruzzo n\u00ba 52/78, seguindo ao que ocorrera no Lacio en 1976, cando se creou a COTRAL.\nSedes.\nAs sedes operativas atop\u00e1banse, ademais de Avezzano, Sulmona e Giulianova, nas catro capitais de provincia: L'Aquila, Pescara, T\u00e9ramo e Chieti, onde estaba situada tam\u00e9n a sede legal da empresa.\nServizos.\nARPA xestionaba:"}
{"id": "117971", "revid": "895", "url": "https://gl.wikipedia.org/wiki?curid=117971", "title": "Chieti", "text": "Chieti \u00e9 unha cidade italiana, capital da provincia de Chieti na rexi\u00f3n dos Abruzos. Conta con 48.384 habitantes (en 2023) denominados chietinos ou teatinos. Situada no val de Pescara, fronte ao Gran Sasso d'Italia. De orixe grega, foi a capital dos marrucinos co nome de Teate. Foi ocupada por Roma en 305 a.C.\nConta con restos romanos (termas, anfiteatro, templos, cisternas...), arquitectura relixiosa (catedral rom\u00e1nica de San Giustino, s. XII) e civil (Teatro Marrucino) e co Museo Arqueol\u00f3xico Nacional de Abruzzo (Guerreiro de Capestrano, s. VI a. C.)."}
{"id": "117974", "revid": "1822", "url": "https://gl.wikipedia.org/wiki?curid=117974", "title": "D\u00e1nae", "text": "D\u00e1nae na mitolox\u00eda cl\u00e1sica \u00e9 a filla do rei de Argos, Acrasio e de Eur\u00eddice. \u00c9 nai de Perseo.\nMito.\nD\u00e1nae era unha fermosa xove, filla de Eur\u00eddice e do rei de Argos chamado Acrasio. Este fora advertido nun or\u00e1culo que o neno que concibira a s\u00faa filla lle hab\u00eda causar a morte. Para evitalo, Acrasio encerrou a filla nunha gran torre con grandes portas e cadeados de bronce. Por\u00e9n, o gran deus Zeus encaprichouse con ela e, para poder acceder \u00e1 torre, transformouse nunha fina choiva de ouro, atravesando as\u00ed os ladrillos da construci\u00f3n e tom\u00e1ndoa carnalmente e isto tivo como resultado o embarazo da moza.\nAcrasio soubo isto e non creu a versi\u00f3n contada pola s\u00faa filla, e sabendo que Preto, irm\u00e1n xemelgo de Acrasio, fora pretendente seu, creu que el entrara na morada da s\u00faa filla onde a desposou.\nAcrasio tomou a s\u00faa filla e o neno cando naceu e encerrounos nunha arca para despois arroxalos \u00f3 mar, coa esperanza de que morreran. Pola contra, chegaron sans e salvos \u00e1 illa de S\u00e9rifos, onde foron recollidos por Dictis. Obtiveron tal sorte grazas \u00e1 axuda de Zeus que mostrou o seu agradecemento cara a xove D\u00e1nae. Dictis levounos \u00e1 presenza do rei Polidectes ou Polidecto, que tratounos con cortes\u00eda e respecto ao comezo, pero logo, tratou de seducir a D\u00e1nae, sendo esta defendida polo seu fillo Perseo."}
{"id": "117975", "revid": "15490", "url": "https://gl.wikipedia.org/wiki?curid=117975", "title": "Lusitania (provincia)", "text": "Lusitania (en ) ou Hispania Lusitana foi unha antiga provincia romana na pen\u00ednsula ib\u00e9rica onde se atopa o moderno Portugal (ao sur do r\u00edo Douro) e parte do oeste de Espa\u00f1a (a actual comunidade aut\u00f3noma de Estremadura) e unha parte da provincia de Salamanca. Foi nomeado as\u00ed polos Lusitani ou lusitanos (un pobo protoindoeuropeo).\nA s\u00faa capital foi Emerita Augusta (actualmente M\u00e9rida, Espa\u00f1a), e foi inicialmente parte da provincia romana de Hispania Ulterior, antes de converterse en provincia independente. Os romanos chegaron por primeira vez ao territorio a mediados do s\u00e9culo II a.C. Seguiu unha guerra con tribos lusitanas do 155 ao 139 a.C. No 27 a.C., creouse a provincia. \nOrixe do nome.\nA etimolox\u00eda do nome dos Lusitanos (que deu o nome \u00e1 provincia romana) non est\u00e1 clara. A etimolox\u00eda popular conectou o nome a un suposto semideus romano Lusus, mentres que alg\u00fans eruditos modernos primitivos suxeriron que \"Lus\" era unha forma do celta Lugus seguido da ra\u00edz (non confirmada) \"*tan-\", que supostamente significaba \"tribo\", mentres que outros derivan o nome de \"Lucis\", un antigo pobo mencionado en Avienus Ora Maritima (s\u00e9culo IV d.C.) e de \"tan\" (-stan en iraniano), ou de \"tain\", que significa \"unha rexi\u00f3n\" ou que implica \"un pa\u00eds de augas\" , unha palabra ra\u00edz que anteriormente significaba pr\u00edncipe ou gobernador soberano dunha rexi\u00f3n.\nAntigos romanos, como Plinio o Vello (\"Historia natuaral\", Nat. 3.5 3.5) e Varr\u00f3n (116 \u2013 27 BC, citado por Plinio), especulou que o nome \"Lusitania\" ti\u00f1a orixes romanas, como cando Plinio di \"lusum enim Liberi Patris aut lyssam cum eo bacchantium nomen dedisse Lusitaniae et Pana praefectum eius universae\" .\n\"Lusus\" normalmente trad\u00facese como \"partida\" ou \"xogo\", mentres que \"lyssa\" \u00e9 un pr\u00e9stamo do grego \u03bb\u03c5\u03c3\u03c3\u03b1, \"frenes\u00ed\" ou \"rabia\", e \u00e1s veces a rabia personificada, para poetas posteriores, Lusus e Lyssa conv\u00e9rtense en compa\u00f1eiros de carne e sangue (incluso nenos) de Bacchus. A epopea de Lu\u00eds de Cam\u00f5es, Os Lus\u00edadas (1572), que retrata a Lusus como o fundador de Lusitania, estende estas ideas, que non te\u00f1en conexi\u00f3n coa etimolox\u00eda moderna.\nNa s\u00faa obra, Geographica, o xe\u00f3grafo cl\u00e1sico Estrab\u00f3n (morto ao redor do 24 d.C.) suxire que se produciu un cambio no uso do nome \"lusitano\". Menciona un grupo que xa fora chamado \"lusitanos\" vivindo ao norte do r\u00edo Douro, pero foron chamados no seu d\u00eda \"Callacans\".\nLusitanos.\nOs lusitanos, que eran indoeuropeos, establec\u00e9ronse na rexi\u00f3n no s\u00e9culo VI a.C., pero os historiadores e os arque\u00f3logos a\u00ednda est\u00e1n indecisos sobre o seu etnox\u00e9nese. Alg\u00fans autores modernos consid\u00e9ranos un pobo ind\u00edxena que foi celticizado culturalmente e posiblemente tam\u00e9n a trav\u00e9s de matrimonios mixtos.\nA arque\u00f3loga Scarlat Lambrino defendeu a posici\u00f3n de que os lusitanos eran un grupo tribal de orixe celta relacionado cos Lus\u00f3ns (unha tribo que habitaba o leste de Iberia). Alg\u00fans afirmaron que ambas tribos vi\u00f1an das monta\u00f1as su\u00edzas. Outros argumentan que as probas sinalan que os lusitanos son unha tribo ib\u00e9rica nativa, resultante do matrimonio entre diferentes tribos locais.\nA primeira \u00e1rea colonizada polos lusitanos foi probablemente o val do Douro e a rexi\u00f3n da provincia de Beira Alta (hoxe Portugal), en Beira, quedaron ata que derrotaron aos c\u00e9lticos e outras tribos, ent\u00f3n expand\u00edronse para cubrir un territorio que alcanzou a Estremadura antes da chegada da Rep\u00fablica Romana.\nGuerra contra Roma.\nOs Lusitanos son mencionados por primeira vez por Livio (218 a.C.) e descr\u00edbense como loitando polos cartaxineses, se informa que loitaron contra Roma no 194 a.C., \u00e1s veces aliados con tribos celtiberas.\nNo 179 a.C., o \"pretor\" Lucius Postumius Albinus celebrou o triunfo sobre os Lusitanos, pero no 155 a.C. ao mando de P\u00fanico (\u03a0\u03bf\u03c5\u03bd\u03bf\u03c5\u03ba\u03bf\u03c5, talvez cartaxin\u00e9s) primeiro e de Cesaro (\u039a\u03b1\u03af\u03c3\u03b1\u03c1\u03bf\u03c2) despois, os Lusitanos chegaron a Xibraltar. Aqu\u00ed foron derrotados polo pretor Lucius Mummius.\nA partir do 152 a.C., a Rep\u00fablica Romana tivo dificultades para recrutar soldados para as guerras en Hispania, consideradas particularmente brutais. No 150 a.C., Servio Sulpicio Galba organizou un falso armisticio. Mentres os lusitanos celebraban esta nova alianza, masacrounos, vendendo aos supervivientes como escravos, isto provocou unha nova rebeli\u00f3n liderada por Viriato, que foi asasinado por traidores pagados polos romanos no 139 a.C., tras liderar unha exitosa campa\u00f1a guerrilleira contra Roma e os seus aliados locais. Dous anos despois, no 137 a.C. D\u00e9cimo Xunio Bruto Galaico dirixiu unha exitosa campa\u00f1a contra os Lusitanos, chegando ata o norte ata o r\u00edo Mi\u00f1o.\nOs romanos obtiveron outras vitorias co \"proc\u00f3nsul\" Decimus Junius Brutus Callaicus e Caio Mario (elixido no 113 a.C.), pero a\u00ednda as\u00ed os lusitanos resistiron cunha longa guerra de guerrillas, posteriormente xunt\u00e1ronse as tropas romanas de Sertorio (un xeneral romano renegado) (ao redor do 80 a.C.) e Xulio C\u00e9sar realizou unha exitosa campa\u00f1a contra eles no 61-60 a.C., pero finalmente non foron derrotadas ata o reinado de Augusto (ao redor do 28-24 a.C.).\nProvincia romana.\nDivisi\u00f3n baixo Augusto (25\u201320 a.C.).\nCon Lusitania (e Asturia e Gallaecia), Roma completou a conquista da pen\u00ednsula Ib\u00e9rica, que logo foi dividida por Augusto (25\u201320 a.C.). ou 16-13 a.C) no leste e norte a \"Hispania Tarraconensis\", no suroeste \"Hispania Baetica\" e no oeste \"Provincia Lusitana\". Orixinariamente, a Lusitania inclu\u00eda os territorios de Asturia e Gallaecia, pero posteriormente foron cedidos \u00e1 xurisdici\u00f3n da nova \"Provincia Tarraconensis\" e os primeiros permaneceron como \"Provincia Lusitania et Vettones\". A s\u00faa fronteira norte era ao longo do r\u00edo Douro, mentres que no seu lado leste a s\u00faa fronteira pasaba por \"Salmantica\" (Salamanca) e \"Caesarobriga\" (Talavera de la Reina) no r\u00edo \"Anas\" (Guadiana).\nEntre o 28 e o 24 a.C., as campa\u00f1as militares de Augusto pacificaron a toda Hispania baixo o dominio romano, coa fundaci\u00f3n de cidades romanas como Asturica Augusta (Astorga) e Bracara Augusta (Braga) ao norte, e ao sur Emerita Augusta (M\u00e9rida) (fundada cos em\u00e9ritos das lexi\u00f3ns Legio V Alaudae e Legio X Gemina).\nEntre a \u00e9poca de Augusto e Claudio, a provincia dividiuse en tres conventus iuridicus, unidades territoriais presididas por capitais cun tribunal de xustiza e asembleas mixtas romanas / ind\u00edxenas, que asesoraban ao gobernador:\nO convento gobernou un total de 46 \"populis\", sendo 5 colonias romanas (Emerita Augusta (M\u00e9rida, Espa\u00f1a), Pax Iulia (Beja), Scalabis (Santar\u00e9m), Norba Caesarina e Metellinum). Felicitas Iulia Olisipo (Lisboa, que era un municipio de dereito romano e outras tres cidades ti\u00f1an o antigo status latino (Ebora (\u00c9vora), Myrtilis Iulia (M\u00e9rtola) e Salacia (Alc\u00e1cer do Sal). As outras 37 eran de clase \"stipendiarii\", entre as que se atopaban Aeminium (Co\u00edmbra), Balsa (Tavira), ou Mirobriga (Santiago do Cac\u00e9m). Outras cidades eran Ossonoba (Faro), Cetobriga (Tr\u00f3ia, Set\u00fabal), Collippo (Leiria) ou Arabriga (Alenquer).\nDivisi\u00f3n baixo Diocleciano.\nCon Diocleciano, Lusitania mantivo as s\u00faas fronteiras e foi gobernada por un praeses, m\u00e1is tarde por un consularis; finalmente, no 298 d.C., uniuse coas outras provincias para formar a \"Diocesis Hispaniarum\" (\"Diocese das Hispanias\"). \" Diocese Hispaniarum \" (\"diocese romana] das Hispanias\").\nLegado do nome.\nIgual que os nomes romanos de moitos pa\u00edses europeos, Lusitania foi e \u00e9 frecuentemente usado como un nome alternativo para Portugal, especialmente en contextos formais ou literarios e po\u00e9ticos. A colonia do s\u00e9culo XVI que acabar\u00eda por converterse no Brasil chamouse inicialmente \"Nova Lusitania\". En uso com\u00fan hai termos como lus\u00f3fono, que significa de fala portuguesa e Lusitana, refer\u00edndose \u00e1 Comunidade dos Pa\u00edses de L\u00edngua Portuguesa, unha vez que as colonias de Portugal e actualmente pa\u00edses independentes a\u00ednda comparten alg\u00fan patrimonio com\u00fan. Antes da s\u00faa invasi\u00f3n en 1807, Napole\u00f3n Bonaparte propuxo o establecemento dun monicreque con apoio franc\u00e9s Reino da Lusitania Setentrional como un dos estados sucesores de Portugal baixo o suposto de que tal campa\u00f1a resultar\u00eda nunha f\u00e1cil vitoria francesa.\nA provincia foi tam\u00e9n o hom\u00f3nimo do transatl\u00e1ntico do Oc\u00e9ano Atl\u00e1ntico Norte RMS Lusitania famoso por ser torpedeado por un Uboat alem\u00e1n en 1915. Os propietarios do buque Cunard Line nomearon \u00e1s s\u00faas embarcaci\u00f3ns cos nomes das provincias romanas."}
{"id": "117976", "revid": "1131", "url": "https://gl.wikipedia.org/wiki?curid=117976", "title": "Ferrovie dello Stato Italiane", "text": "Ferrovie dello Stato (\"Ferrocarril do Estado\", en italiano) e a compa\u00f1\u00eda ferroviaria p\u00fablica m\u00e1is importante de Italia, creada en 1905 con sede en Roma.\nHistoria.\nEntre os anos 1985 e 1991 levouse a cabo un proceso de reestruturaci\u00f3n que transformou \u00e1 compa\u00f1\u00eda nun holding p\u00fablico, baixo a forma dunha sociedade por acci\u00f3ns, cuxo capital est\u00e1 na s\u00faa totalidade en mans do Estado italiano."}
{"id": "117977", "revid": "895", "url": "https://gl.wikipedia.org/wiki?curid=117977", "title": "ARPA", "text": ""}
{"id": "117978", "revid": "92340", "url": "https://gl.wikipedia.org/wiki?curid=117978", "title": "Charles Osborne (impo)", "text": "Charles Osborne, nado no lugar de Anthon, Iowa, en 1894 e finado tam\u00e9n en Iowa o 1 de maio de 1991, foi un home estadounidense que tivo impo continuo durante 68 anos (1922-1990) e que por tal motivo figura no Libro Guinness dos R\u00e9cords, ao ter padecido o ataque de impo m\u00e1is longo rexistrado nunca.\nOsborne e o impo.\nO impo comezoulle en 1922 cun ritmo de 40 veces por minuto, baixando a 20 por minuto e det\u00e9ndose eventualmente o 5 de xu\u00f1o de 1990, ou sexa, 68 anos despois. A s\u00faa condici\u00f3n permitiulle ir como convidado ao programa \"Ripley's Believe It or Not!\" en 1936, a \"That's Incredible!\" da ABC en 1980 e mais a \"The Tonight Show\" con Johnny Carson en 1983, sendo tam\u00e9n inclu\u00eddo nunha das preguntas do xogo de mesa Trivial Pursuit. Osborne empezou a impar en 1922, durante a matanza do porco. Malia a s\u00faa condici\u00f3n, Osborne foi capaz de levar unha vida normal, mesmo casando d\u00faas veces. Osborne morreu de complicaci\u00f3ns de \u00falceras no Marian Health Center en Sioux City, Iowa o 1 de maio de 1991 e foi enterrado no cemiterio de Oak Hill en Anthon, Iowa tres d\u00edas despois.\nEstimouse que Osborne impou unhas 430 mill\u00f3ns de veces ao longo dese per\u00edodo de 68 anos."}
{"id": "117979", "revid": "56817", "url": "https://gl.wikipedia.org/wiki?curid=117979", "title": "Charles Osborne", "text": "Charles Osborne pode referirse:"}
{"id": "117980", "revid": "89787", "url": "https://gl.wikipedia.org/wiki?curid=117980", "title": "Impo", "text": "O impo, salouco, saluco ou sotelo \u00e9 a contracci\u00f3n espasm\u00f3dica do diafragma que se repite varias veces por minuto. En humanos, a introduci\u00f3n repentina de aire nos pulm\u00f3ns causa o peche da epiglote, creando o son \"hip\". En medicina, co\u00f1\u00e9cese como movemento diafragm\u00e1tico s\u00edncrono ou singultus, do lat\u00edn, \"singult\", \"o acto de atrapar a respiraci\u00f3n de algu\u00e9n ao saloucar\". O impo \u00e9 unha acci\u00f3n involuntaria, isto \u00e9, tr\u00e1tase dun acto reflexo.\nRemedios.\nUn ataque de impo, polo xeral, res\u00f3lvese s\u00f3 sen precisar de ningunha intervenci\u00f3n, a\u00ednda que existen moitos remedios caseiros que te\u00f1en como obxectivo acurtar a s\u00faa duraci\u00f3n. Malia isto, \u00e1s veces neces\u00edtase tratamento m\u00e9dico en casos de impo cr\u00f3nico.\nCasos curiosos.\nUn home norteamericano, chamado Charles Osborne, padeceu impo durante 68 anos, desde 1922 ata 1990, e entrou no \"Libro Guinness dos R\u00e9cords\" como o home co ataque de impo m\u00e1is longo.\nEn 2007, unha adolescente de Florida, Estados Unidos, impou unhas 50 veces nun minuto durante m\u00e1is de cinco semanas. Despois de que o impo volvese, o seu neur\u00f3logo suxeriulle que pod\u00eda ter a s\u00edndrome de Tourette, e que o seu impo pod\u00eda ser un \"tic\" causado por esta s\u00edndrome."}
{"id": "117983", "revid": "2074", "url": "https://gl.wikipedia.org/wiki?curid=117983", "title": "Salouco", "text": ""}
{"id": "117984", "revid": "2074", "url": "https://gl.wikipedia.org/wiki?curid=117984", "title": "Saluco", "text": ""}
{"id": "117985", "revid": "5312", "url": "https://gl.wikipedia.org/wiki?curid=117985", "title": "Komoro", "text": "Komoro (\u5c0f\u8af8\u5e02, \u3053\u3082\u308d\u3057, \"Komoro-shi\") \u00e9 un concello da prefectura de Nagano no Xap\u00f3n. Est\u00e1 situado na rexi\u00f3n de K\u014dshin'etsu, no centro-leste da rexi\u00f3n de Ch\u016bbu e \u00f3 leste da prefectura, no centro da illa de Honsh\u016b. A s\u00faa superficie \u00e9 de 98,66\u00a0km\u00b2, a poboaci\u00f3n de 44.917 habitantes (2009) e ten unha densidade de poboaci\u00f3n de 455 h/km\u00b2.\nO concello de Komoro limita cos concellos de T\u014dmi, Saku, Miyota (que son da prefectura de Nagano); e Tsumagoi (que \u00e9 da prefectura de Gunma)."}
{"id": "117986", "revid": "2074", "url": "https://gl.wikipedia.org/wiki?curid=117986", "title": "Sotelo", "text": ""}
{"id": "117988", "revid": "5312", "url": "https://gl.wikipedia.org/wiki?curid=117988", "title": "Suzaka", "text": "Suzaka (\u9808\u5742\u5e02, \u3059\u3056\u304b\u3057, \"Suzaka-shi\") \u00e9 un concello da prefectura de Nagano no Xap\u00f3n. Est\u00e1 situado na rexi\u00f3n de K\u014dshin'etsu, no centro-leste da rexi\u00f3n de Ch\u016bbu e \u00f3 norte da prefectura, no centro da illa de Honsh\u016b. A s\u00faa superficie \u00e9 de 149,84\u00a0km\u00b2, a poboaci\u00f3n de 52.670 habitantes (2009) e ten unha densidade de poboaci\u00f3n de 352 h/km\u00b2.\nO concello de Suzaka limita cos concellos de Takayama, Obuse, Nagano, Ueda (que son da prefectura de Nagano); e Tsumagoi (da prefectura de Gunma)."}
{"id": "117990", "revid": "1131", "url": "https://gl.wikipedia.org/wiki?curid=117990", "title": "Pacios", "text": "O top\u00f3nimo Pacios pode referirse a:"}
{"id": "117991", "revid": "5312", "url": "https://gl.wikipedia.org/wiki?curid=117991", "title": "Komagane", "text": "Komagane (\u99d2\u30f6\u6839\u5e02, \u3053\u307e\u304c\u306d\u3057, \"Komagane-shi\") \u00e9 un concello da prefectura de Nagano no Xap\u00f3n. Est\u00e1 situado na rexi\u00f3n de K\u014dshin'etsu, no centro-leste da rexi\u00f3n de Ch\u016bbu e no centro-sur da prefectura, no centro da illa de Honsh\u016b. A s\u00faa superficie \u00e9 de 165,92\u00a0km\u00b2, a poboaci\u00f3n de 34.267 habitantes (2009) e ten unha densidade de poboaci\u00f3n de 207 h/km\u00b2.\nO concello de Komagane limita cos concellos de Agematsu, \u014ckuwa, Iijima, Nakagawa, \u014cshika, Ina e Miyata."}
{"id": "117992", "revid": "85894", "url": "https://gl.wikipedia.org/wiki?curid=117992", "title": "Bruno Carde\u00f1osa", "text": "Bruno Carde\u00f1osa Chao, nado en Ourense en 1972, \u00e9 un xornalista, escritor e reporteiro de radio, prensa e televisi\u00f3n, as\u00ed como un dos uf\u00f3logos espa\u00f1ois m\u00e1is co\u00f1ecidos.\nTraxectoria.\nEstudou periodismo na Universidade de Bilbao. Dende o 27 de outubro de 2007 presenta e dirixe o espazo radiof\u00f3nico de Onda Cero \"La Rosa de los Vientos\", tralo falecemento do seu director e creador Juan Antonio Cebri\u00e1n; previamente formou parte do equipo de colaboradores deste programa dende 1999, intervindo na \"Tertulia Zona Cero\", presentando unha secci\u00f3n propia e fac\u00e9ndose cargo do programa nos meses de agosto durante varias tempadas. Dende o 19 de setembro de 2007 \u00e9 o director da revista \"Historia de Iberia Vieja\" (editada por \"Am\u00e9rica Ib\u00e9rica\").\nFoi copresentador, xunto a Manuel Carballal, do programa radiof\u00f3nico \"Mundo Misterioso\" (1994-1999), traballou coma redactor da revista \"Enigmas\" e colaborou no programa \"Channel n\u00ba4\" (da cadea de televisi\u00f3n \"Cuatro\"). Con anterioridade foi redactor da revista \"A\u00f1o Cero\" e redactor xefe da publicaci\u00f3n \"M\u00e1s all\u00e1\"."}
{"id": "117993", "revid": "1131", "url": "https://gl.wikipedia.org/wiki?curid=117993", "title": "Alhama de Murcia", "text": "Alhama de Murcia \u00e9 un concello da Rexi\u00f3n de Murcia, situado na comarca natural do Bajo Guadalent\u00edn, aos p\u00e9s de Serra Espu\u00f1a. Ten unha poboaci\u00f3n de 19.417 habitantes (xaneiro de 2008) e unha densidade de poboaci\u00f3n de 66,97 hab./km\u00b2.\nLocalizaci\u00f3n e caracter\u00edsticas.\nO termo municipal de Alhama de Murcia, ocupa unha superficie de 311,55\u00a0km\u00b2, case no centro da Rexi\u00f3n de Murcia. A s\u00faa altura sobre o nivel do mar \u00e9 de 176 metros. O termo municipal est\u00e9ndese desde as cimas de Serra Espu\u00f1a ata o cume da Serra de Carrascoy, atravesando a parte central da chaira prelitoral murciana co\u00f1ecida como val do Guadalent\u00edn ou Campo de Sangonera.\nEst\u00e1 situada a uns 30 quil\u00f3metros da capital da Rexi\u00f3n, Murcia e \u00e1 mesma distancia da cidade de Lorca; a cincuenta de Cartagena e a trinta de Mula, e, en direcci\u00f3n sur, sep\u00e1raa a mesma distancia das praias de Mazarr\u00f3n."}
{"id": "117994", "revid": "1131", "url": "https://gl.wikipedia.org/wiki?curid=117994", "title": "Las Torres de Cotillas", "text": "Las Torres de Cotillas \u00e9 un municipio da Rexi\u00f3n de Murcia, Espa\u00f1a. Est\u00e1 situado a 15\u00a0km de Murcia, a beiras do r\u00edo Segura, na comarca da Vega Media del Segura. Ti\u00f1a en 2007 unha poboaci\u00f3n de 19.611 habitantes, nunha extensi\u00f3n de 38\u00a0km\u00b2.\nHistoria.\nA historia de Las Torres de Cotillas comeza en \u00e9poca romana coas termas romanas da Loma datadas do s\u00e9culo II D.C. que falan da existencia dunha vila romana. O poblamiento godo queda reflectido en Gottia, Cotilla ou Cotellas. En \u00e9poca musulm\u00e1 exist\u00edan d\u00faas alquer\u00edas Alguaza de Cotiellas ou Alwaza Ao kotija e Benahendin. Devandito poblamiento foi moi temper\u00e1n (s\u00e9culo VIII) nas beiras do Segura. Tras pasar por varios cabaleiros castel\u00e1ns no s\u00e9culo XIII como donad\u00edo , en 1318 (s\u00e9culo XIV) \u00e9 fundada oficialmente vila de se\u00f1or\u00edo o cal permanecer\u00eda ata finais do s\u00e9culo XIX. En 1450 sofre unha incursi\u00f3n mourisca e \u00e9 repoboada a vila en 1454. As\u00ed a poboaci\u00f3n manterase no poblamiento de Qutiyyas a Antiga ata fins do s\u00e9culo XVII e s\u00e9culo XVIII, que \u00e9 o s\u00e9culo no que o pobo trasl\u00e1dase \u00e1 paraxe das Torres de Fontes polas continuas pragas de devandito poblamiento. Este casco (o actual) ten a s\u00faa orixe a finais do s\u00e9culo XVII coas Torres de Fontes e que aos poucos ir\u00e1 crecendo e sobre todo ao redor da s\u00faa igrexa (levantada a finais do s\u00e9culo XVIII). No s\u00e9culo XIX o pobo loitar\u00e1 pola s\u00faa independencia do se\u00f1or\u00edo que a conseguir\u00e1 a finais de s\u00e9culo. En 1916 cambia de nome de Cotillas a Las Torres de Cotillas. Durante este s\u00e9culo a vila evoluciona, sobre todo a partir dos anos 70 co desenvolvemento industrial convert\u00e9ndose desde ent\u00f3n nun gran municipio chamado dormitorio pola s\u00faa proximidade a Murcia cun desenvolvemento industrial en crecemento.\nDemograf\u00eda.\nDesde principios do s\u00e9culo XX, Las Torres de Cotillas seguiu unha evoluci\u00f3n ascendente, que a levou a multiplicar por 7 a poboaci\u00f3n de principios de s\u00e9culo. Entre 1981 (11.157 habs.) e 2005 creceu un 63%.\nAdministraci\u00f3n.\nConcello gobernado por maior\u00eda absoluta do PSOE durante os catro primeiros mandatos democr\u00e1ticos, \u00e1 que sucedeu unha coalici\u00f3n de Populares e Independentes no quinto e de PSOE e EU no sexto mandato.\nTras as elecci\u00f3ns locais de 2003 por primeira vez un partido distinto do PSOE, o PP alcanza maior\u00eda absoluta e accede \u00e1 alcald\u00eda Domingo Coroado."}
{"id": "117995", "revid": "1131", "url": "https://gl.wikipedia.org/wiki?curid=117995", "title": "Archena", "text": "Archena \u00e9 un municipio espa\u00f1ol situado no leste da rexi\u00f3n de Murcia. Ten 19 053 habitantes (INE 2018).\nXeograf\u00eda.\nArchena dista de Murcia 24 quil\u00f3metros. O termo municipal \u00e9 reducido, 1.651 hect\u00e1reas, a gran maior\u00eda de regad\u00edo. Forma parte da comarca do Valle de Ricote, da que \u00e9 capital.\nO r\u00edo Segura, que percorre o territorio archenero ao longo de sete quil\u00f3metros, constit\u00fae o seu eixo fundamental; a ambos os dous lados do mesmo sit\u00faanse os socalcos cheos de froiteiras e agres.\nO relevo de Archena \u00e9 lixeiramente ondulado, con dous mont\u00edculos, os m\u00e1is altos do termo, na s\u00faa parte norte (Ope e serra da Serreta), a parte central \u00e9 m\u00e1is chaira.\nO clima, cunha temperatura media de 18\u00a0\u00b0C, \u00e9 o propio da Espa\u00f1a seca.\nDemograf\u00eda.\nDesde 1900, Archena seguiu unha evoluci\u00f3n ascendente, que a levou a multiplicar por 3,55 a poboaci\u00f3n de principios de s\u00e9culo. Entre 1991 (11.876 hab.) e 2008 creceu un 54%.\nA poboaci\u00f3n de 19 053 habitantes conc\u00e9ntrase basicamente no casco urbano, coa importante excepci\u00f3n da pedan\u00eda de La Algaida. \nOutros barrios importantes f\u00f3ra do casco urbano son El Hurtado, Las Arboledas, El Otro Lao e \u00e9 destacable o curioso caso do barrio da Providencia (llamado polos archeneros \"el f\u00fatbol\"), que a\u00ednda que se atopa dentro do casco urbano de Archena, gran parte del pertence ao termo municipal de Villanueva del R\u00edo Segura, o que d\u00e1 unha mostra significativa da pequena extensi\u00f3n co que conta Archena. A destacar tam\u00e9n o pol\u00edgono industrial llamado La Capellan\u00eda.\nFestas.\nA vila ten d\u00faas asociaci\u00f3ns folcl\u00f3ricas: O Verderol e o grupo Virxe da Sa\u00fade, quen velan a trav\u00e9s de investigaci\u00f3ns por recoller e dar a co\u00f1ecer os costumes, cantos e bailes t\u00edpicos da terra.\nAs festas patronais de Archena, que te\u00f1en lugar entre maio e xu\u00f1o, son o Corpus Christi (no que se realiza un grande espect\u00e1culo de fogos artificiais) e o D\u00eda da Polvoreira. Ademais, cel\u00e9branse outras festas entre as que se atopan as de San Cosme e San Dami\u00e1n, San Xo\u00e1n Bautista, San Roque e a Virxe do Rosario.\nCoa an\u00e1lise dos libros de actas e de contas municipais, do primeiro patr\u00f3n do que se ten co\u00f1ecemento \u00e9 San Xo\u00e1n Bautista, o que \u00e9 l\u00f3xico posto que o municipio estaba baixo a protecci\u00f3n dos cabaleiros da Orde de San Xo\u00e1n de Xerusal\u00e9n. Nunha data incerta, San Xo\u00e1n Bautista deixou de ser o patr\u00f3n de Archena para ser substitu\u00eddo por San Roque, o avogado contra as epidemias. A primeira cita de San Roque como patr\u00f3n desta vila data de 1761. Ademais, segundo consta nos libros de contas municipais, no s\u00e9culo XVIII apareceu un novo patr\u00f3n: San Marcos. Esta festa celebr\u00e1base o d\u00eda da s\u00faa festividade, o 25 de abril, coincidindo co d\u00eda da Batalla de Almansa (1707), na que as tropas do futuro rei Filipe V venceron \u00e1s forzas do candidato da Casa de Habsburgo, na guerra de sucesi\u00f3n \u00e1 Coroa de Espa\u00f1a, polo que a festa mesturaba o civil co relixioso. Por\u00e9n, na documentaci\u00f3n conservada no arquivo municipal non hai ningunha referencia a estes feitos e o d\u00eda de San Marcos cel\u00e9brase como calquera outra festa, con misa e procesi\u00f3n.\nNo s\u00e9culo XIX comezou unha certa diferenciaci\u00f3n entre os festexos civ\u00eds e relixiosos, a\u00ednda que todos os c\u00edvicos \u00edan precedidos dun \"Che Deum\" de acci\u00f3n de grazas. Acontecementos como as vodas e os partos da Familia Real, a entrada da s\u00faa Santidade en Roma, ou algunha vitoria sobre as tropas carlistas nas recorrentes guerras civ\u00eds, eran celebradas con maior ou menor fasto. Na segunda metade do s\u00e9culo XIX, Archena cambiou novamente de patr\u00f3n e as festas municipais pasaron a ser as de San Roque, como se indica nun libro de contas de 1869, onde se di: \u00ab\"para sufragar os gastos que ocasiona anualmente a funci\u00f3n relixiosa que tributa este pobo ao seu patr\u00f3n, o Sr. San Roque, cera e palmas para distribu\u00edr ao Concello e demais autoridades locais nos d\u00edas de bendici\u00f3n de candeas e Domingo de Ramos\"\u00bb.\nAta finais do s\u00e9culo XIX San Roque seguiu sendo patr\u00f3n da Vila de Archena, pero o seu culto como protector contra as epidemias foi decaendo paulatinamente, como noutros pobos do sur de Europa, a medida que se \u00edan erradicando. Por iso en 1904 o Concello decidiu autorizar as festas c\u00edvicas do Corpus Christi polo seu arraigo en Archena e o seu car\u00e1cter l\u00fadico. Proba evidente da importancia alcanzada polas festas do Corpus, constit\u00faea o permiso concedido polo Papa en 1910 para facer a procesi\u00f3n pola tarde, polo que esta vila pod\u00eda gozar de d\u00faas festas municipais. Tampouco hai constancia documental do momento exacto no que o Corpus Christi se converteu no patr\u00f3n de Archena, debido \u00e1 perda de informaci\u00f3n durante a Guerra Civil. Despois da guerra tense a seguridade de que o Corpus era o patr\u00f3n, a\u00ednda que pronto ter\u00eda que compartir este t\u00edtulo coa Sant\u00edsima Virxe da Sa\u00fade.\nPor outra banda, o 1 de setembro cel\u00e9branse as festas da Polvoreira, que ten a s\u00faa orixe na explosi\u00f3n producida o 1 de setembro de 1963 nunha polvoreira militar, distante apenas un quil\u00f3metro do centro urbano. O estouro percibiuse nun radio de vinte quil\u00f3metros e ocasionou danos materiais moi importantes debido \u00e1 choiva de rocas que trouxo consigo a explosi\u00f3n. O pobo de Archena transformou este acontecemento luctuoso en festivo, celebrando anualmente a ausencia de v\u00edtimas ou desgrazas persoais."}
{"id": "117996", "revid": "1131", "url": "https://gl.wikipedia.org/wiki?curid=117996", "title": "La Uni\u00f3n, Murcia", "text": "La Uni\u00f3n \u00e9 un municipio da rexi\u00f3n de Murcia. Pertence \u00e1 comarca do Campo de Cartagena e ao partido xur\u00eddico de Cartagena.\nXeograf\u00eda.\nO termo municipal est\u00e1 estruturado en d\u00faas pedan\u00edas ademais da propia cidade de La Uni\u00f3n, Roche e Portm\u00e1n.\nLimita ao norte, leste e oeste con Cartagena e ao sur co mar Mediterr\u00e1neo.\nHistoria.\nO asentamento m\u00e1is antigo do municipio at\u00f3pase na pedan\u00eda de Portm\u00e1n, top\u00f3nimo de orixe catal\u00e1, i.e. \"\"Port Many\" que deriva do lat\u00edn \"Portus Magnus\"\", nome da localidade durante a dominaci\u00f3n romana.\nEn toda a serra mineira abundan os sitios arqueol\u00f3xicos que testemu\u00f1an a explotaci\u00f3n das minas desde tempos inmemoriais. Polo porto de Portm\u00e1n, das minas romanas de Carthago Nova export\u00e1banse lingotes de prata, chumbo, ferro, cinc, e outros minerais a todo o imperio.\nDebido ao r\u00e1pido e ping\u00fce desenvolvemento da miner\u00eda durante o s\u00e9culo XIX, as corporaci\u00f3ns ped\u00e1neas de Garbanzal, Herrer\u00edas e Portm\u00e1n decidiron secesionarse de Cartagena a fin de fusionarse en Municipio e Concello propios co nome de Vila do Garbanzal (1 de xaneiro de 1860). Portm\u00e1n seguir\u00eda servindo ent\u00f3n como porto de minerais. Con todo, pronto as desavinzas entre os poboadores dos principais casar\u00edos (Garbanzal e Herrer\u00edas) conduciron ao cambio de nome do novo municipio, que pasar\u00eda a chamarse \"A Uni\u00f3n\" a partir de 1868. En 1894, a vila recibir\u00eda o t\u00edtulo de cidade. Unha considerable inmigraci\u00f3n de andaluces almerienses e granadinos, vindos traballar nas minas, contribu\u00edu ao especial car\u00e1cter etno-cultural da cidade. Tras a primeira gran guerra europea dimin\u00fae considerablemente a demanda de mineral de chumbo (ata ent\u00f3n utilizado na fabricaci\u00f3n de proxect\u00eds, entre outros usos), causando isto unha severa decadencia co correspondente \u00e9xodo (ao parecer, a cidade chegara a alcanzar a cima dos 90.000 habitantes \"de facto\" cara a finais do XIX). Ignorancia, incuria e lucro permitiron a partir de ent\u00f3n a derriba dunha interesante arquitectura decimon\u00f3nica, da que a\u00ednda quedan certas mostras coma o antigo Mercado e c\u00e1salas Prazas, Pi\u00f1\u00f3n, antigo Tel\u00e9grafos e outras varias nas r\u00faas Maior e Real... En 1940, o Concello e os seus arquivos foron pasto dun fatal incendio, o que ata hoxe dificulta o estudo hist\u00f3rico desta interesante poboaci\u00f3n, exemplo dunha colonizaci\u00f3n que, tard\u00eda na mesma pen\u00ednsula, era contempor\u00e1nea \u00e1 que levaba a cabo en rexi\u00f3ns mineiras das Am\u00e9ricas. Queda pendente un estudo deste curioso paralelismo.\nEconom\u00eda.\nA econom\u00eda da Uni\u00f3n baseouse durante moito tempo na explotaci\u00f3n das minas da s\u00faa serra. Tras longa decadencia, novas iniciativas e procedementos de explotaci\u00f3n (relavado de vellos detritos e roza aberta) animaron a miner\u00eda cara aos anos 60. Por ent\u00f3n chegan os primeiros inmigrantes marroqu\u00eds a participar no labor. Esgotadas ou abandonadas por pouco rendibles as distintas explotaci\u00f3ns, A Uni\u00f3n foise convertendo nunha cidade dormitorio de Cartagena. Tam\u00e9n ten relativa importancia para A Uni\u00f3n o turismo, pola s\u00faa proximidade \u00e1s praias do mar Menor.\nCultura.\nO dialecto local \u00e9 af\u00edn \u00e1s modalidades do andaluz oriental, con alg\u00fans escasos catalanismos vestixio da ocupaci\u00f3n aragonesa do Reino de Murcia. A emigraci\u00f3n de mineiros andaluces do entres\u00e9culo XIX-XX acentuar\u00eda a\u00ednda m\u00e1is o car\u00e1cter andaluz da zona. A partir da s\u00faa instituci\u00f3n en 1960, alcanzou gran celebridade o Festival Internacional do Cante das Minas, onde cada ano cobran nova vida cantadelas da rexi\u00f3n (i.e., taranta, mineira, cartaxenera, murciana etc.) xunto aos demais subx\u00e9neros ou \"paus\" do flamenco \"jondo\".\nDemograf\u00eda.\nNa evoluci\u00f3n demogr\u00e1fica da Uni\u00f3n desde 1900 resultan evidentes os efectos da crise mineira de principios de s\u00e9culo, cunha perda de case os dous terzos da poboaci\u00f3n. Desde o m\u00ednimo hist\u00f3rico de 1950, en cambio, a tendencia xeral \u00e9 ascendente."}
{"id": "117997", "revid": "5312", "url": "https://gl.wikipedia.org/wiki?curid=117997", "title": "Himi", "text": "Himi (\u6c37\u898b\u5e02, \u3072\u307f\u3057, \"Himi-shi\") \u00e9 un concello da prefectura de Toyama no Xap\u00f3n. Est\u00e1 situado na rexi\u00f3n de Hokuriku, dentro da rexi\u00f3n de Ch\u016bbu e ao noroeste da prefectura, no centro da illa de Honsh\u016b. A s\u00faa superficie \u00e9 de 230,47\u00a0km\u00b2, a poboaci\u00f3n \u00e9 de 52.394 habitantes (2009) e ten unha densidade de poboaci\u00f3n de 227 h/km\u00b2.\nO concello de Himi limita cos concellos de Takaoka (que \u00e9 da prefectura de Toyama); de Nanao, Nakanoto, Hakui e H\u014ddatsushimizu (que son da prefectura de Ishikawa)."}
{"id": "117998", "revid": "15490", "url": "https://gl.wikipedia.org/wiki?curid=117998", "title": "Mula, Murcia", "text": "Mula \u00e9 un municipio do noroeste da Rexi\u00f3n de Murcia, en Espa\u00f1a. \u00c9 a capital da comarca do R\u00edo Mula. \u00c9 famosa polas Festas do Neno Xes\u00fas de Mula e a Tamborada.\nXeograf\u00eda.\nLocalidades lim\u00edtrofes.\nLimita: \nO municipio de Prego est\u00e1 rodeado completamente polo de Mula.\nEconom\u00eda.\nA econom\u00eda de Mula sust\u00e9ntase principalmente de explotaci\u00f3ns agr\u00edcolas (arborado de seca\u00f1o) e algunhas explotaci\u00f3ns gandeiras. A industria manufacturera en Mula ten o seu maior investimento no sector da alimentaci\u00f3n e das bebidas.\nHai no termo municipal un pol\u00edgono industrial denominado \"El Arreaque\" inaugurado en 2004.\nMonumentos.\nNa praza do concello de Mula at\u00f3pase a Parroquia, que coa s\u00faa torre e a pr\u00f3xima torre do reloxo forman un conxunto monumental.\nA igrexa ten planta de cruz latina e nas naves do cruceiro est\u00e1n as capelas m\u00e1is importantes, \u00e1 dereita a do Marques dos V\u00e9lez e \u00e1 esquerda a de San Felipe.\nEsta parroquia conta cun museo de pintura realizado pola doaz\u00f3n de Pilar de la Canal vi\u00fava de Pedro Luis Blaya en 1940. \nEntre os pintores m\u00e1is destacados est\u00e1n Ribeira, Mengs, Joaqu\u00edn Campos, todos estes cadros estiveron nun museo parroquial dos anos 50 fundado polo sacerdote Esteban Monreal e Monreal.\nOutros monumentos relixiosos son o Real Mosteiro da Encarnaci\u00f3n, de monxas clarisas, a Parroquia de Santo Domingo de Guzm\u00e1n, a Ermida da nosa Se\u00f1ora do Carmen, ou a Igrexa da Pur\u00edsima Concepci\u00f3n, integrada no Convento de San Francisco.\nO primeiro que chama a atenci\u00f3n \u00e9 o Castelo, o paso do tempo deixou numerosas pegadas nesta construci\u00f3n realizada non para protexer ao pobo, sen\u00f3n para sometelo.\nA arquitectura do castelo \u00e9 renacentista \u00e9 de car\u00e1cter defensivo e de formas simples, situado sobre un pe\u00f1asco de roca. Das d\u00faas entradas, a unha delas acc\u00e9dese mediante a parte alta da muralla e torre\u00f3ns do antigo alc\u00e1zar musulm\u00e1n ademais dunha ponte levadiza. Cont\u00e9n catro elementos diferenciadores: unha torre da homenaxe, unha nave central con b\u00f3veda de can\u00f3n, un encostado \u00e1 nave e alxibe.\nActualmente o concello de Mula estea en litixio pola propiedade do castelo e non poida realizar acci\u00f3ns sobre el."}
{"id": "117999", "revid": "1131", "url": "https://gl.wikipedia.org/wiki?curid=117999", "title": "Ceheg\u00edn", "text": "Ceheg\u00edn \u00e9 un municipio da Rexi\u00f3n de Murcia, Espa\u00f1a, situado na comarca do Noroeste. Ten 16.188 habitantes (INE 2008).\nSituada no coraz\u00f3n da comarca murciana do Noroeste, o municipio de Ceheg\u00edn, coas s\u00faas f\u00e9rtiles e extensas terras, foi o lugar elixido por diferentes culturas para ser morada dos seus poboadores desde os tempos m\u00e1is remotos.\nOs restos doutras culturas rem\u00f3ntanse \u00e1 prehistoria, \u00e1s s\u00faas pinturas rupestres pertencentes \u00e1 arte rupestre do arco mediterr\u00e1neo da Pen\u00ednsula Ib\u00e9rica. Con todo, iberos, romanos, visigodos, \u00e1rabes e cristi\u00e1ns tam\u00e9n deixaron os seus propios testemu\u00f1os na s\u00faa traves\u00eda pola historia da cidade de Ceheg\u00edn.\nO paso destas civilizaci\u00f3ns foi deixando pegada nesta terra, o que fixo posible que, co transcorrer dos s\u00e9culos, conte na actualidade cun patrimonio moi rico nas s\u00faas diferentes manifestaci\u00f3ns.\nEn 1982 a cidade antiga de Ceheg\u00edn foi declarada Conxunto Hist\u00f3rico polo Ministerio de Cultura."}
{"id": "118000", "revid": "56817", "url": "https://gl.wikipedia.org/wiki?curid=118000", "title": "Uozu", "text": "Uozu (\u9b5a\u6d25\u5e02, \u3046\u304a\u3065\u3057, \"Uozu-shi\") \u00e9 un concello da prefectura de Toyama no Xap\u00f3n. Est\u00e1 situada na rexi\u00f3n de Hokuriku, dentro da rexi\u00f3n de Ch\u016bbu e ao leste da prefectura, no centro da illa de Honsh\u016b. A s\u00faa superficie \u00e9 de 200,63\u00a0km\u00b2 e a poboaci\u00f3n de 45.333 habitantes (2009) e ten unha densidade de poboaci\u00f3n de 226 h/km\u00b2.\nO concello de Uozu limita cos concellos de Namerikawa, de Kamiichi e de Kurobe (son da prefectura de Toyama)."}
{"id": "118001", "revid": "5312", "url": "https://gl.wikipedia.org/wiki?curid=118001", "title": "Namerikawa", "text": "Namerikawa (\u6ed1\u5ddd\u5e02, \u306a\u3081\u308a\u304b\u308f\u3057, \"Namerikawa-shi\") \u00e9 un concello da prefectura de Toyama no Xap\u00f3n. Est\u00e1 situado na rexi\u00f3n de Hokuriku, dentro da rexi\u00f3n de Ch\u016bbu e \u00f3 leste da prefectura, no centro da illa de Honsh\u016b. A s\u00faa superficie \u00e9 de 54,61\u00a0km\u00b2, a poboaci\u00f3n \u00e9 de 33.636 habitantes (2009) e ten unha densidade de poboaci\u00f3n de 616 h/km\u00b2.\nO concello de Namerikawa limita cos concellos de Toyama, Kamiichi e Uozu (que son da prefectura de Toyama)."}
{"id": "118003", "revid": "10599", "url": "https://gl.wikipedia.org/wiki?curid=118003", "title": "Ansoa\u00edn", "text": ""}
{"id": "118004", "revid": "1131", "url": "https://gl.wikipedia.org/wiki?curid=118004", "title": "Antsoain", "text": "Antsoain (en castel\u00e1n e tam\u00e9n oficial: Anso\u00e1in) \u00e9 un municipio de Navarra, no meiri\u00f1ado de Pamplona. Constit\u00faese como tal municipio independente ao segregarse o 14 de marzo de 1991.\nXeograf\u00eda.\nSit\u00faase nas saias do monte Ezcaba ou San Crist\u00f3bal. A extensi\u00f3n do municipio alcanza a terreos pr\u00f3ximos ao monte que se dedicaron a cultivos, e outra parte que \u00e9 puramente monte.\nBarrios.\nDist\u00ednguense dous n\u00facleos: \nA vila nova sit\u00faase nunha planicie da comarca de Pamplona, o pobo vello que se haxa situado nos outeiros do monte Ezcaba, onde se erixe o forte militar Afonso XII, o termo est\u00e9ndese ata o extremo suroriental da antiga cendea do seu nome. A 4 quil\u00f3metros de Pamplona.\nA localidade de Antsoain est\u00e1 contigua \u00e1 capital e comprende d\u00faas zonas diferentes por unha banda a do norte, \u00e9 m\u00e1is alta e ocupa a saia do monte Ezcaba ou San Crist\u00f3bal. A do sur, m\u00e1is chaira, chega ata as proximidades do r\u00edo Arga preto da igrexa de Capuchinos (Pamplona). Antsoain limita co Val de Ezcabarte polo norte, con Villava polo leste, con Pamplona polo sur e co termo municipal de Berrioplano (Artica) polo Oeste.\nPolo seu termo, pasan dous arroios de certa importancia, como o Ballari\u00e1in. Este vai desembocar no curso principal do Arga.\nDemograf\u00eda.\nAntsoain est\u00e1 no 9\u00ba posto como municipio de maior poboaci\u00f3n de Navarra."}
{"id": "118005", "revid": "1131", "url": "https://gl.wikipedia.org/wiki?curid=118005", "title": "Eg\u00fc\u00e9s", "text": "Eg\u00fc\u00e9s ou Valle de Eg\u00fc\u00e9s (\"Eguesibar\" en \u00e9uscaro) \u00e9 un municipio de Navarra, no meiri\u00f1ado de Sang\u00fcesa, a 8,9\u00a0km de Pamplona e que forma parte da \u00e1rea metropolitana de Pamplona. Est\u00e1 constitu\u00eddo por varios n\u00facleos de poboaci\u00f3n, os concellos de Alzuza, Ardanaz, Azpa, Badost\u00e1in, Eg\u00fc\u00e9s, Elcano, El\u00eda, Ibiricu, Olaz e Sagaseta e os lugares de Ech\u00e1laz, Egulbati, Eransus, Gorr\u00e1iz, Ust\u00e1rroz e Sarriguren."}
{"id": "118006", "revid": "10599", "url": "https://gl.wikipedia.org/wiki?curid=118006", "title": "Eguesibar", "text": ""}
{"id": "118007", "revid": "1131", "url": "https://gl.wikipedia.org/wiki?curid=118007", "title": "Berriozar", "text": "Berriozar \u00e9 un municipio de Navarra, situado na Cuenca de Pamplona e no meiri\u00f1ado de Pamplona, que forma parte da \u00e1rea metropolitana de Pamplona. Ten 8636 habitantes (2007). Constit\u00faese como tal municipio independente ao segregarse do concello do seu nome o 14 de marzo de 1991. En 2008 ti\u00f1a 8899 habitantes, sendo o 11\u00ba concello navarro en poboaci\u00f3n.\nXeograf\u00eda.\nBerriozar est\u00e1 situado na Cuenca de Pamplona, a 6\u00a0km ao noroeste de Pamplona. O municipio ten unha superficie de 2,7\u00a0km e unha altitude sobre o nivel do mar de 428 m. O termo municipal limita ao norte con Ezcabarte, ao noroeste con Berrioplano (Aizo\u00e1in), ao leste con Berrioplano (Artica) e ao sur con Pamplona.\nA vila as\u00e9ntase aos p\u00e9s do monte Ezcaba ou San Crist\u00f3bal. Na s\u00faa cima existe unha fortaleza militar que leva o nome de Afonso XII agora abandonada; con todo, popularizouse para o forte e para o monte o apelativo de San Crist\u00f3bal (en tempos houbo unha ermida dedicada a ese santo).\nHistoria.\nA primeira noticia da historia de Berriozar, aparece no Libro de Rediezmo de 1268 cita expresamente a Berriozar con 8 lumes ou casas, \u00e9 dicir, unhas 40 persoas. Con todo, \u00e9 posible que antes do s\u00e9culo XIII existisen no actual termo de Berriozar algunhas corralizas e algunhas casas de labranza que se utilizar\u00edan en per\u00edodos de tranquilidade e abandonar\u00edanse en \u00e9pocas de guerra, xa que a poboaci\u00f3n refuxi\u00e1base no recinto amurallado da capital. Nun documento de 1205 c\u00edtase o top\u00f3nimo Berrio, sen distinci\u00f3n a\u00ednda de Berrio-plano, Berrio-suso ou Berrio-tsar, todos eles formaron xunto con 8 lugares m\u00e1is parte da Cendea de Anso\u00e1in que se mantivo ata 1991. As malas colleitas fixeron que en 1389 o labradores non podrec\u00edan pagar os impostos ao rei Carlos II o malo pasando os seus bens \u00e1 propiedade de Beltr\u00e1n de Ezpeleta (Bar\u00f3n de Ezpeleta e Vizconde de Valderro). O \u00faltimo bar\u00f3n de Ezpeleta foi Beltr\u00e1n. Os t\u00edtulos de bar\u00f3n de Ezpeleta e Vizconde de Valderro pasaron coas s\u00faas posesi\u00f3ns \u00e1 casa de Ablitas, que exerceu a xurisdici\u00f3n sobre Berriozar por medio dun alcalde maior nomeado por eles, e reelixido cada tres anos. Este dereito xurisdicional sobre Berriozar permaneceu ata 1815, ano en que o rei Fernando VII incorporou todas as xurisdici\u00f3ns \u00e1 s\u00faa coroa.\nDurante o s\u00e9culo XIX os pobos da Comarca de Pamplona sufriron as consecuencias de varias guerras: a Guerra da Independencia (1808-1814), a do Trienio Constitucional (1820-1823), a Primeira Guerra Carlista (1833-1840) e a Terceira Guerra Carlista (1872-1876. Tiveron que abastecer aos bandos contendentes e sufriron as s\u00faas represalias. Doutra banda, epidemias de vexigas, c\u00f3lera e outras enfermidades contaxiosas fixeron diminu\u00edr a poboaci\u00f3n, o que trouxo como consecuencia un estancamento demogr\u00e1fico.\nEn contraste co s\u00e9culo anterior, o s\u00e9culo XX supuxo para Berriozar un cambio total. Durante os anos 60 e 70 do s\u00e9culo XX Berriozar foi poboaci\u00f3n receptora de emigraci\u00f3n, como o resto da Comarca. En 1930 Berriozar ti\u00f1a 177 habitantes, 305 no ano 1950, 3166 en 1970: e 5019 habitantes en 1981:. O aumento da poboaci\u00f3n supuxo tam\u00e9n un urban\u00edstico coa creaci\u00f3n de novos barrios na parte chaira (Casco Novo e Zortzico) e o pobo pasa de ser un pobo agr\u00edcola para converterse nunha zona residencial propia do \u00c1rea metropolitana de Pamplona.\nBerriozar foi unha das doce vilas que integrou a Cendea de Antsoain, durante s\u00e9culos. Foi durante tempo a sede do seu concello, ata que se emancipou da mesma en 1991 configur\u00e1ndose como municipio independente."}
{"id": "118008", "revid": "1131", "url": "https://gl.wikipedia.org/wiki?curid=118008", "title": "Baztan, Navarra", "text": "Baztan \u00e9 un municipio de Navarra, no meiri\u00f1ado de Pamplona, a 58\u00a0km da capital desta comunidade, Pamplona. Limita ao oeste coa comarca de Bortziriak, ao norte e ao leste co Iparralde (Lapurdi e Baixa Navarra, no departamento dos Pireneos Atl\u00e1nticos) e ao sur coa comarca de Au\u00f1amendi (municipios de Ester\u00edbar e Erro).\nO Baztan \u00e9 un val que forma o municipio m\u00e1is extenso de Navarra. Est\u00e1 formado pola conca alta do r\u00edo Bidasoa, que recibe nesta zona o nome de r\u00edo Baztan."}
{"id": "118009", "revid": "1131", "url": "https://gl.wikipedia.org/wiki?curid=118009", "title": "Corella", "text": "Corella \u00e9 un concello de Navarra, situado a 92\u00a0km de Pamplona, que se atopa na Ribeira Navarra, pr\u00f3xima a Tudela e inclu\u00edda dentro do meiri\u00f1ado de Tudela. En 2008 ti\u00f1a 7.898 habitantes.\nHistoria.\nEminentemente agr\u00edcola en anos pasados e actualmente con adegas que elaboran moi bos vi\u00f1os tintos, Corella pos\u00fae, nos albores do s\u00e9culo XXI, un tecido industrial importate na zona, con empresas que van desde a elaboraci\u00f3n e transformado de caucho e outros compo\u00f1entes para a automoci\u00f3n, ata a fabricaci\u00f3n de sistemas industriais de contrapesos, ou a produci\u00f3n de prefabricados para a construci\u00f3n, sendo este \u00faltimo sector no que m\u00e1is destacou esta cidade nos \u00faltimos anos.\nPatrimonio.\nPos\u00fae un rico patrimonio arquitect\u00f3nico barroco, sendo de especial menci\u00f3n \"A Casa das Cadeas\", da cal existe unha replica no Poble Espanyol de Barcelona. O Museo de Arte Sacra as\u00ed como os seus edificios relixiosos son igualmente destacables."}
{"id": "118010", "revid": "1131", "url": "https://gl.wikipedia.org/wiki?curid=118010", "title": "Cintru\u00e9nigo", "text": "Cintru\u00e9nigo \u00e9 un concello de Navarra situada no meiri\u00f1ado de Tudela, a 99\u00a0km de Pamplona. Esta ba\u00f1ado polas augas do r\u00edo Alhama e limita cos termos municipais de Corella, Fitero e Tudela.\nXeograf\u00eda.\nBarrios.\nNesta localidade hai varios barrios que foron evolucionando co tempo. Desde a zona vella, onde se sit\u00faan o concello e a igrexa, a localidade foise extendendo. Cara ao norte, indo pola antiga estrada de Pamplona, as adegas de Juli\u00e1n Chivite e Cirbonera levaron a formar un barrio denominado La Jamaica, formado por varias r\u00faas de vivendas unifamiliares; actualmente, esta zona est\u00e1 en grande expansi\u00f3n. Subindo cara \u00e1 estrada de Madrid at\u00f3pase o barrio de Corella, case ao final da vila.\nAgricultura.\nComo produtos t\u00edpicos atopamos produtos de horta como o esp\u00e1rrago, ou a alcachofa de penca (variedade distinta da alcachofa t\u00edpica).\nO cultivo da vide \u00e9 de grande importancia cultural e econ\u00f3mica na cidade e pos\u00fae varias adegas que como a de Juli\u00e1n Chivite Marco, de prestixio internacional.\nA oliveira e o seu aceite virxe de gran calidade.\nIndustria.\nA principal industria cirbonera \u00e9 o Alabastro, actividade que na actualidade est\u00e1 reducindo a s\u00faa importancia debido \u00e1 competencia da China\nGastronom\u00eda.\nSon pratos t\u00edpicos de Cintru\u00e9nigo: "}
{"id": "118011", "revid": "1131", "url": "https://gl.wikipedia.org/wiki?curid=118011", "title": "Aranguren", "text": "Aranguren \u00e9 un concello de Navarra, no meiri\u00f1ado de Pamplona, a 3\u00a0km da capital desta comunidade, Pamplona. Pola s\u00faa proximidade \u00e1 capital navarra forma parte tam\u00e9n da \u00e1rea metropolitana de Pamplona. Ti\u00f1a en 2008 unha poboaci\u00f3n de 6.820 habitantes.\nEst\u00e1 formado polos lugares de Aranguren, Labiano, Lakidain, Mutiloagoiti, Mutiloabeiti, Taxoare e Zolina.\nTop\u00f3nimo.\nO significado etimol\u00f3xico de Aranguren \u00e9 \"val fermoso\". \"(H)aran\" significa val en lingua vasca e \"guren\" \u00e9 unha palabra xa arcaica deste idioma que significaba \"louz\u00e1n\" ou \"fermoso\"."}
{"id": "118012", "revid": "1131", "url": "https://gl.wikipedia.org/wiki?curid=118012", "title": "No\u00e1in (Valle de Elorz)", "text": "No\u00e1in (Valle de Elorz) ou Noain (Elortzibar) \u00e9 un municipio de Navarra situado a 5 km ao sur de Pamplona, na comarca da Cuenca de Pamplona e que pertence \u00f3 Meiri\u00f1ado de Sang\u00fcesa. Est\u00e1 situado a uns 450 msnm . O termo municipal ten unha extensi\u00f3n de 48,24 km\u00b2 . En 2006 ti\u00f1a 4.789 habitantes. Limita ao norte con Aranguren, ao sur con Valdorba e Valdizarbe, ao leste co Val de Unciti e Monreal e ao oeste con Cendea de Galar e Beri\u00e1in. No seu termo municipal discorre o r\u00edo Elorz.\nEn Noain at\u00f3pase o aeroporto de Pamplona-Noain.\nVal de Elorz.\nO municipio de Noain, tam\u00e9n co\u00f1ecido como \"Elortzibar\", f\u00f3rmano os seguintes pobos: Noain, Imarcoain, Elorz, Torres de Elorz, Guerendiain, Yarnoz, Zabalegui, Zulueta, Oriz, Otano e Ezperun.\nHistoria.\nO Val de Elorz foi unha zona estrat\u00e9xica para os romanos, pois serv\u00eda de enlace entre os Pireneos e o Ebro. Segundo alg\u00fans autores, os nomes das localidades da zona ter\u00edan orixe romana. Dado que o sufijo \"ain\" significa car\u00e1cter de propiedade, faltar\u00eda por saber de onde v\u00e9n \"Non\". Especulouse co nome romano de \"Nunius\" como posible resposta. Atop\u00e1ronse restos de cer\u00e1mica e moedas romanas, sobre todo en Imarcoain.\nA mediados do s\u00e9culo XI aparecen varios documentos mencionando o \"Val do Elortzibar\". Un dos ramais do Cami\u00f1o de Santiago pasa polo Val, o que contribu\u00edu ao comercio.\nTras a invasi\u00f3n militar de 1512 e posterior anexi\u00f3n de Navarra a Castela en 1515, en 1521 Henrique II de Navarra logrou reconquistar o reino pero os castel\u00e1ns enviaron un ex\u00e9rcito de 30.000 homes para contrarrestalo e ambas as hostes enfront\u00e1ronse en Noain. O resultado da batalla de Noain, favorable para os castel\u00e1ns, selou definitivamente a perda da independencia da Alta Navarra.\nAta mediados do s\u00e9culo XX Noain era un pobo m\u00e1is do Val de Elorz. Con todo, a instalaci\u00f3n de diversas f\u00e1bricas en Noain fixeron crecer este pobo ata convertelo no m\u00e1is importante do Concello e desprazou a Zabalegui como sede do mesmo. En 1995 cambiouse o nome do concello, pasando de \"Concello do Valle de Elorz\" ao actual \"No\u00e1in (Valle de Elorz)\", en \u00e9uscaro \"Noain (Elortzibar)\", e eliminouse a entidade local menor co\u00f1ecida como \"concejo\" en Navarra, que quedou fusionada co Concello.\nEscudo.\nO escudo de Noain consta dunha torre, sobre a que ven catro arcos do acueduto do municipio e, sobre eles, un helmo.\nClima.\nNo\u00e1in ten un clima de transici\u00f3n entre o mediterr\u00e1neo e o oce\u00e1nico, polo que coexisten especies de ambos os h\u00e1bitats, como \u00e9 o caso de oliveiras e haxas. Ao ano caen 780 L por metro cadrado, sendo xaneiro e febreiro os meses m\u00e1is chuviosos, mentres que agosto e setembro son os m\u00e1is secos. As temperaturas m\u00e1is baixas danse en xaneiro, cunha media de 5\u00a0\u00b0C, mentres que en xullo se d\u00e1 a media m\u00e1is alta: 20\u00a0\u00b0C."}
{"id": "118013", "revid": "43749", "url": "https://gl.wikipedia.org/wiki?curid=118013", "title": "No\u00e1in", "text": ""}
{"id": "118014", "revid": "25871", "url": "https://gl.wikipedia.org/wiki?curid=118014", "title": "Hispanoam\u00e9rica", "text": "Hispanoam\u00e9rica ou Am\u00e9rica Hispana \u00e9 unha rexi\u00f3n cultural integrada polas naci\u00f3ns americanas de fala castel\u00e1."}
{"id": "118015", "revid": "43749", "url": "https://gl.wikipedia.org/wiki?curid=118015", "title": "Valle de Elorz", "text": ""}
{"id": "118016", "revid": "43749", "url": "https://gl.wikipedia.org/wiki?curid=118016", "title": "Noain", "text": ""}
{"id": "118017", "revid": "43749", "url": "https://gl.wikipedia.org/wiki?curid=118017", "title": "Elortzibar", "text": ""}
{"id": "118018", "revid": "1131", "url": "https://gl.wikipedia.org/wiki?curid=118018", "title": "San Adri\u00e1n", "text": "San Adri\u00e1n \u00e9 un municipio de Navarra, situado na Ribeira Alta e no Meiri\u00f1ado de Estella. En 2007 ti\u00f1a 5.977 habitantes (INE). Dista 75 quil\u00f3metros de Pamplona.\nO municipio est\u00e1 situado na Ribeira Alta de Navarra e ten 20,91 km\u00b2. Est\u00e1 na marxe esquerda do r\u00edo Ebro, formando fronteira coa Rioxa coa cal comun\u00edcase mediante unha ponte, que a une con Calahorra. A localidade at\u00f3pase entre dous r\u00edos, o Ebro, e o seu afluente o Ega, entre os que se estenden amplas bandas de terreo de alubi\u00f3n. Unha boa rede de canles e canles de rega distrib\u00faen as augas para a rega mentres que o pouco seca\u00f1o existente dest\u00ednase primordialmente ao esp\u00e1rrago.\nSan Adri\u00e1n limita polo norte con Andosilla, polo sur con Azagra, polo leste con Peralta e polo oeste coa Rioxa."}
{"id": "118019", "revid": "1131", "url": "https://gl.wikipedia.org/wiki?curid=118019", "title": "Peralta", "text": "Peralta ou Azkoien (en castel\u00e1n: \"Peralta\"; en \u00e9uscaro: \"Azkoien\"; as d\u00faas denominaci\u00f3ns cooficiais) \u00e9 un municipio de Navarra, no meiri\u00f1ado de Olite.\nXeograf\u00eda.\nDista 59,5\u00a0km da capital, Pamplona. Est\u00e1 situada a beiras do r\u00edo Arga.\nHistoria.\nGuerra civil espa\u00f1ola.\nO concello de esquerdas foi reposto en xaneiro de 1936 tras 2 anos cun goberno da dereita imposto tras a revoluci\u00f3n de 1934.\nO d\u00eda 19 de xullo, as dereitas fan a s\u00faa aparici\u00f3n ocupando o pobo, e ao d\u00eda seguinte ordenan a entrega de todo tipo de armas. Pola noite dete\u00f1en a un veci\u00f1o na s\u00faa casa ao que atan as mans e escasos metros de casa disp\u00e1ranlle de socato. Ao d\u00eda seguinte cribaron a outro que sa\u00edu coa s\u00faa escopeta porque hab\u00eda o\u00eddo que vi\u00f1an os republicanos. O d\u00eda 22 foi destitu\u00eddo o concello. A partir de ent\u00f3n en distintos d\u00edas de xullo, agosto e setembro foron realizando os fusilamentos. O 21 de outubro caeron 14 peralteses en s\u00e1caa do c\u00e1rcere de Tafalla que fixeron en Monreal, como resposta da morte en combate do requet\u00e9 tafall\u00e9s Juli\u00e1n Castiella.\nDesta forma 89 peralteses foron asasinados, v\u00edtimas da guerra civil en Navarra.\nAdemais a mediados de agosto realizouse o corte de pelo que se practicaba \u00e1s mulleres para denigrarlas, constando unha lista nominal de 63.\nMenci\u00f3n \u00e1 parte merece o peralt\u00e9s Eladio Celaya, p\u00e1rroco de C\u00e1seda de 72 anos que non fixo ningunha concesi\u00f3n \u00e1 violencia de C\u00e1seda. Isto provocou primeiro que fose calumniado e logo ameazado. A Garda Civil foi a buscalo e Don Eladio tivo que sa\u00edr do pobo, ao parecer en direcci\u00f3n a Pamplona. O 12 de setembro de 1936 a parroquia de Peralta tivo referencia da morte de Eladio. O seu cad\u00e1ver chegou nun cadaleito hermeticamente pechado, non permitindo ver ao cad\u00e1ver nin aos seus familires directos, algo inhabitual. Os funerais celebr\u00e1ronse con normalidade, pero con iso non se puido disipar a certeza do seu asasinato.\nEconom\u00eda.\nIndustria: M\u00e1quinas expendedoras (Azkoyen e Jofemar), mobiliario de oficina, compo\u00f1entes el\u00e9ctr\u00f3nicos, grupos de fr\u00edo e refrixeraci\u00f3n industrial.\nDurante os \u00faltimos anos, Peralta consagrouse como unha das cabeceiras econ\u00f3micas da zona, de forma que nas s\u00faas empresas traballan habitantes tanto do pobo como dos arredores (Funes, Falces, Marcilla). \nNo seu poligono industrial hai empresas dedicadas a manufacturas met\u00e1licas, soldadura, pintura, inxecci\u00f3n de pl\u00e1sticos, cableados e montaxe de cart\u00f3ns electr\u00f3nicos, ademais de pequeno talleres que act\u00faan como subcontratistas das empresas m\u00e1is grandes da zona.\nTam\u00e9n existe un pol\u00edgono gandeiro, e varias empresas dedicadas ao cultivo e comercializaci\u00f3n de verduras. O sector conserveiro, que tivo outrora tanta importancia, ultimamente perdeu algo de importancia."}
{"id": "118021", "revid": "10599", "url": "https://gl.wikipedia.org/wiki?curid=118021", "title": "Azkoien", "text": ""}
{"id": "118022", "revid": "1131", "url": "https://gl.wikipedia.org/wiki?curid=118022", "title": "Uharte", "text": "Uharte (en castel\u00e1n e tam\u00e9n oficial: Huarte) \u00e9 un concello da Navarra. A\u00ednda que est\u00e1 situada na Cuenca de Pamplona pertence \u00f3 meiri\u00f1ado de Sang\u00fcesa e o partido xudicial de Aoiz. Ten a categor\u00eda de vila e est\u00e1 situada a 5,6\u00a0km de Pamplona. A s\u00faa poboaci\u00f3n en 2007 \u00e9 de 5.157 habitantes INE.\nTop\u00f3nimo.\nO top\u00f3nimo Huarte prov\u00e9n probablemente da expresi\u00f3n en lingua vasca \"ur arte\" (entre augas). En \u00e9uscaro moderno existe a palabra \"uharte\" ou \"ugarte\" con esa mesma orixe etimol\u00f3xica. O seu significado m\u00e1is habitual \u00e9 o de \"illa\", pero tam\u00e9n pode significar \"entre augas, entrambasaguas, lugar situado entre dous r\u00edos confluentes\".\nA localizaci\u00f3n da vila casa bastante ben con esta \u00faltima definici\u00f3n. O municipio est\u00e1 regado polo r\u00edo Arga, que entra na Cuenca de Pamplona por un paso moi pr\u00f3ximo a Huarte. O r\u00edo traza unha curva que rodea o pobo por este, sur e oeste. Ademais pouco logo de pasar por Huarte, o Arga \u00fanese ao Ulzama pechando o paso ao pobo completamente polo oeste. P\u00f3dese dicir que o pobo est\u00e1 literalmente rodeado de augas, excepto polo norte, onde se atopa outra barreira, a do cerro Miravalles; e ademais Huarte est\u00e1 entre d\u00faas diferentes confluencias de r\u00edos.\nO nome do pobo escribiuse baixo diversas variantes ao longo da historia: \"Huarte\", \"Huart\", \"Hugarte\", \"Huuart\" e \"Uugarte\". En ocasi\u00f3ns veu acompa\u00f1ado de expresi\u00f3ns como \"cabo Pamplona\", \"depres Vilaua\" ou \"apres Bilaua\", facendo referencia \u00e1 s\u00faa proximidade a Pamplona ou Villava, que serv\u00eda para distinguir esta Huarte das outras existentes en Navarra. (ver pobos hom\u00f3nimos)\nNo s\u00e9culo XIX pode dicirse que se estandarizou a forma Huarte, que chega ata os nosos d\u00edas como nome formal da localidade en castel\u00e1n. En 1995 ad\u00f3ptase a actual denominaci\u00f3n oficial do municipio que \u00e9 Huarte/Uharte, ao cooficializarse o nome en lingua vasca da vila.\nUharte, o nome en lingua vasca da localidade, \u00e9 unha adaptaci\u00f3n do top\u00f3nimo \u00e1s normas ortogr\u00e1ficas modernas do \u00e9uscaro. Escr\u00edbese igual que a palabra \"uharte\" (illa).\nXeograf\u00eda.\nO termo municipal de Huarte est\u00e9ndese na llanada de Pamplona, polo que o terreo \u00e9 lixeiramente ondulado, excepto na zona norte onde se levanta o cerro Miravalles. O r\u00edo Arga que cruza o termo fertiliza as poucas terras de regad\u00edo existentes.\nLocalidades lim\u00edtrofes.\nHuarte limita ao norte con Ester\u00edbar e Ezcabarte, ao leste e ao sur con Eg\u00fc\u00e9s, e ao oeste con Villava e Burlada.\nAccesos.\nSituado na confluencia da Rolda Este da Circunvalaci\u00f3n de Pamplona e da NA-150 Pamplona-Aoiz-Lumbier.\nHistoria.\nO ano 1223, o bispo de Pamplona Don Remiro, entregou o pobo e o castelo ao rei Sancho o forte, \u00abpolos muitos bens et por muitas merc\u00e9s que ficiestes et que temos que faredes \u00e1 igrexa de Pamplona\u00bb. Carlos III o Nobre, en 1423, liberou a Huarte do pago de axudas e cuarteis, ata para o casamento de infantes ou infantas, por haberlle cedido un mu\u00ed\u00f1o chamado Valuerrota, que anteriormente pertencera ao bispo de Pamplona. Un documento datado en 1462 e con motivo da guerra civil, f\u00e1lanos da fidelidade ao Pr\u00edncipe de Viana dos habitantes do Palacio de Ezpeleta, do que a\u00ednda quedan algunhas ru\u00ednas no top\u00f3nimo do mesmo nome. En 1513, tras a incorporaci\u00f3n de Navarra a Castela, Fernando o Cat\u00f3lico manda apagar un mu\u00ed\u00f1o incendiado na veiga de Huarte por mor da guerra, o que nos leva a pensar que esta trouxo acontecementos violentos a Huarte. En 1512 \u00e1chanse en Huarte o Mariscal de Navarra e Juan de Jaso (primo de San Francisco Javier), agramonteses ambos, o que nos leva a aventurar o car\u00e1cter agramont\u00e9s do pobo de Huarte xa que noutro caso non se explicar\u00eda a s\u00faa presenza na Vila. Con ocasi\u00f3n de contribu\u00edr con 16.000 reais ao erario p\u00fablico, en 1665, foi declarada boa vila e con dereito a ter asento nas Cortes do Reino, o que provoca a protesta das antigas Boas Vilas de Navarra. Os de Huarte declaran ser xa de antigo Vila e que xa se celebraron Cortes en Huarte no ano 1090. O s\u00e9culo XVIII trae a Huarte a guerra. As\u00ed, en 1706 m\u00e1is de 1.500 homes toman aloxamento, tallan \u00e1rbores, segan as colleitas e destr\u00faen as facendas, coa consecuente protesta do pobo ao vicerrei. En 1710 el\u00edxese Huarte como praza de armas para concentrar aos homes de Eg\u00fc\u00e9s, Villava e outros lugares. En 1793, con motivo da Guerra da Convenci\u00f3n, oitenta huartearras dir\u00edxense a defender a fronteira obedecendo a orde da Deputaci\u00f3n. Con todo, non poder\u00e1n evitar que as tropas francesas cheguen ata a mesma Vila, destru\u00edndo a ermida de San Miguel. A proximidade a Pamplona foi cambiando aos poucos a s\u00faa fisionom\u00eda agr\u00edcola ao asentarse varias industrias. Moitas das familias que viven en Huarte traballan en Pamplona, aumentando a vinculaci\u00f3n entre ambas. O crecemento de poboaci\u00f3n foi moi grande, e os 500 habitantes de 1818 convert\u00e9ronse en 5.119 en 2007.\nDemograf\u00eda.\nN\u00famero de habitantes. "}
{"id": "118024", "revid": "10599", "url": "https://gl.wikipedia.org/wiki?curid=118024", "title": "Huarte", "text": ""}
{"id": "118033", "revid": "56817", "url": "https://gl.wikipedia.org/wiki?curid=118033", "title": "Fonfr\u00eda", "text": "O top\u00f3nimo Fonfr\u00eda pode referirse a:"}
{"id": "118037", "revid": "85894", "url": "https://gl.wikipedia.org/wiki?curid=118037", "title": "Centro recreativo y cultural Hijos de Buj\u00e1n", "text": "O Centro recreativo y cultural Hijos de Buj\u00e1n \u00e9 unha asociaci\u00f3n sen fins de lucro de galegos orixinarios do actual concello de Val do Dubra, os seus descendentes e os seus amigos na cidade de Buenos Aires, Arxentina.\nLocalizaci\u00f3n.\nA s\u00faa sede enc\u00f3ntrase na r\u00faa Rondeau, no barrio de Constituci\u00f3n, na Cidade de Bos Aires.\nHistoria.\nDende os primeiros anos do s\u00e9culo XX xurdiu a necesidade dos veci\u00f1os de Val do Dubra na Rep\u00fablica Arxentina de reunirse para xerar unha actividade cooperativa e sin\u00e9rxica. Polo cal crearon en 1924 a \"Sociedad Hijos y descendientes del Ayuntamiento de Bujan\", que xa en 1929 contar\u00eda con cen socios.\nEn 1955 adquiren un predio na r\u00faa Rondeau que foron modificando co correr do tempo.\nO seu nome.\nO nome do centro \"Hijos de Buj\u00e1n\" fai referencia a denominaci\u00f3n anterior do concello, que dende 1835 recibiu o nome de Bux\u00e1n (unha das parroquias do actual concello -Bux\u00e1n-) ata que en 1960 cambiou ao actual de Val do Dubra.\nActualidade.\nO Centro est\u00e1 presidido por Jes\u00fas Rodr\u00edguez, en funci\u00f3ns ata o ano 2010. Forma parte de numerosas asociaci\u00f3ns de orixe galega na Rep\u00fablica Arxentina."}
{"id": "118042", "revid": "1131", "url": "https://gl.wikipedia.org/wiki?curid=118042", "title": "Coiro (hom\u00f3nimos)", "text": ""}
{"id": "118044", "revid": "43749", "url": "https://gl.wikipedia.org/wiki?curid=118044", "title": "Corea do Norte - \ubd81\ud55c", "text": ""}
{"id": "118047", "revid": "5312", "url": "https://gl.wikipedia.org/wiki?curid=118047", "title": "Saiki", "text": "Saiki (\u4f50\u4f2f\u5e02, \u3055\u3044\u304d\u3057, \"Saiki-shi\") \u00e9 un concello da prefectura de \u014cita no Xap\u00f3n. Est\u00e1 situado ao sueste da prefectura e no centro-leste da rexi\u00f3n de Ky\u016bsh\u016b, na illa de Ky\u016bsh\u016b. A s\u00faa superficie \u00e9 de 903,51\u00a0km\u00b2, a poboaci\u00f3n \u00e9 de 77.256 habitantes (2009) e ten unha densidade de poboaci\u00f3n de 85,5 h/km\u00b2.\nO concello de Saiki limita cos concellos de Bungo\u014dno, Usuki, Tsukumi (que son da prefectura de \u014cita); Hinokage e Nobeoka (que son da prefectura de Miyazaki)."}
{"id": "118048", "revid": "23204", "url": "https://gl.wikipedia.org/wiki?curid=118048", "title": "Kitsuki", "text": "Kitsuki (\u6775\u7bc9\u5e02, \u304d\u3064\u304d\u3057, \"Kitsuki-shi\") \u00e9 un concello da prefectura de \u014cita no Xap\u00f3n. Est\u00e1 situada ao norte da prefectura e no nordeste da rexi\u00f3n de Ky\u016bsh\u016b, a illa de Ky\u016bsh\u016b. A s\u00faa superficie \u00e9 de 280,01\u00a0km\u00b2 e a poboaci\u00f3n de 32.862 habitantes (2009) e ten unha densidade de poboaci\u00f3n de 117 h/km\u00b2.\nO concello de Kitsuki limita cos concellos de Hiji, de Usa, de Bungotakada e de Kunisaki."}
{"id": "118049", "revid": "15490", "url": "https://gl.wikipedia.org/wiki?curid=118049", "title": "Suzuka", "text": "Suzuka (\u9234\u9e7f\u5e02, \u3059\u305a\u304b\u3057, \"Suzuka-shi\") \u00e9 un concello da prefectura de Mie no Xap\u00f3n. Est\u00e1 situado ao norte da prefectura, na \u00e1rea norte da provincia hist\u00f3rica de Ise, ao sur da rexi\u00f3n de Ch\u016bbu, ao oeste da rexi\u00f3n de T\u014dkai e ao leste da rexi\u00f3n de Kinki, no centro da illa de Honsh\u016b. A s\u00faa superficie \u00e9 de 194,67\u00a0km\u00b2, a poboaci\u00f3n \u00e9 de 198.363 habitantes (2009) e ten unha densidade de poboaci\u00f3n de 1.020 h/km\u00b2.\nO concello de Suzuka limita cos concellos de Yokkaichi, Kameyama, Tsu (que son da prefectura de Mie); e K\u014dka (este \u00faltimo \u00e9 da prefectura de Shiga)."}
{"id": "118050", "revid": "5312", "url": "https://gl.wikipedia.org/wiki?curid=118050", "title": "Inabe", "text": "Inabe (\u3044\u306a\u3079\u5e02, \u3044\u306a\u3079\u3057, \"Inabe-shi\") \u00e9 un concello da prefectura de Mie no Xap\u00f3n. Est\u00e1 situado ao norte da prefectura, ao sur da rexi\u00f3n de Ch\u016bbu, ao oeste da rexi\u00f3n de T\u014dkai e ao leste da rexi\u00f3n de Kinki, no centro da illa de Honsh\u016b. A s\u00faa superficie \u00e9 de 219,58\u00a0km\u00b2, a poboaci\u00f3n \u00e9 de 46.796 habitantes (2009) e ten unha densidade de poboaci\u00f3n de 213 h/km\u00b2.\nO concello de Inabe limita cos concellos de Komono, Yokkaichi, T\u014din, Kuwana (que son da prefectura de Mie); \u014cgaki, Y\u014dr\u014d, Kaizu (que son da prefectura de Gifu); Taga e Higashi\u014dmi (que son da prefectura de Shiga)."}
{"id": "118051", "revid": "5312", "url": "https://gl.wikipedia.org/wiki?curid=118051", "title": "Kameyama, Mie", "text": "Kameyama (\u4e80\u5c71\u5e02, \u304b\u3081\u3084\u307e\u3057, \"Kameyama-shi\") \u00e9 un concello da prefectura de Mie no Xap\u00f3n. Est\u00e1 situado ao norte da prefectura, na \u00e1rea norte da provincia hist\u00f3rica de Ise, ao sur da rexi\u00f3n de Ch\u016bbu, ao oeste da rexi\u00f3n de T\u014dkai e ao leste da rexi\u00f3n de Kinki, no centro da illa de Honsh\u016b. A s\u00faa superficie \u00e9 de 190,91\u00a0km\u00b2, a poboaci\u00f3n \u00e9 de 50.721 habitantes (2009) e ten unha densidade de poboaci\u00f3n de 266 h/km\u00b2.\nO concello de Kameyama limita cos concellos de Iga, Tsu, Suzuka (que son da prefectura de Mie); e K\u014dka (este \u00faltimo \u00e9 da prefectura de Shiga)."}
{"id": "118052", "revid": "1131", "url": "https://gl.wikipedia.org/wiki?curid=118052", "title": "Castrill\u00f3n, Asturias", "text": "Castrill\u00f3n \u00e9 un concello do Principado de Asturias, Espa\u00f1a. At\u00f3pase situado na zona costeira central de Asturias, ocupando 55,34\u00a0km; de superficie. Limita ao norte co mar Cant\u00e1brico, ao leste coa r\u00eda de Avil\u00e9s, Corvera e Avil\u00e9s, ao sur con Illas e Candamo e ao oeste con Soto del Barco. P\u00f3dese acceder mediante a estrada N-632 e a variante de Avil\u00e9s, por ferrocarril e por aire, pois o aeroporto de Asturias est\u00e1 situado neste concello.\nHistoria.\nPrehistoria e romanizaci\u00f3n.\nExisten evidencias de presenza humana no concello desde tempos prehist\u00f3ricos, o cal demostran diversos \u00fatiles atopados en Pinos Altos e Las Arribas. As\u00ed mesmo, existe unha cova do Paleol\u00edtico superior en Piarnu e constatouse a existencia de dous castros situados nas inmediaci\u00f3ns de La Plata e no Pe\u00f1\u00f3n de Ra\u00edces.\nA \u00e9poca castrexa est\u00e1 ben marcada neste concello, as\u00ed hai d\u00faas localizaci\u00f3ns, a da Armada e a de Pena Castiello. Neste at\u00f3panse restos de moedas, brazaletes etc. Pola s\u00faa envergadura acabar\u00eda dando nome ao concello. Tam\u00e9n hai outros restos da \u00e9poca castrense, nomearemos os de L\u00b4Escayu e o da Pelo\u00f1a da cova de \u00d3so.\nDo per\u00edodo da dominaci\u00f3n romana ou romanizaci\u00f3n, non hai moitos datos, contando co castro de Ra\u00edces, cuxas escavaci\u00f3ns non foron moi fiables.\nIdade media e moderna.\nO municipio adquir\u00eda especial relevancia na Alta Idade Media cando se levantou no Pe\u00f1\u00f3n de Ra\u00edces o castelo de Gauz\u00f3n a finais do s\u00e9culo IX para protexer a entrada da r\u00eda. Neste lugar levantouse o taller de ourivar\u00eda m\u00e1is importante que houbo en Asturias, sendo fabricada a Cruz da Vitoria, elaborada no ano 908, emblema da monarqu\u00eda asturiana e a\u00ednda hoxe s\u00edmbolo para os habitantes desta rexi\u00f3n. A Cruz da Vitoria ten unha inscrici\u00f3n que lle percorre os brazos polo reverso que di: \"O OPERATUM EST IN CASTELLO GAUZON\".\nNesta \u00e9poca non temos datos que nos falen en si deste concello, xa que pertenc\u00eda a terras de Goz\u00f3n que se estendeu entre as demarcaci\u00f3ns pravianas e xixonesas. Durante esta \u00e9poca a comarca era rica en recursos de agricultura e gander\u00eda. A igrexa de Oviedo ti\u00f1a interese sobre estas terras sobre todo o mosteiro de San Vicente. Algo que tam\u00e9n hai que destacar \u00e9 a influencia da nobreza, as\u00ed o conde Gonzalo Pel\u00e1ez que estaba no castelo de Goz\u00f3n ti\u00f1a gran poder sobre estas terras. As s\u00faas rebeld\u00edas fixeron que as tropas reais tomasen o castelo como modo de solucionar o problema. Este castelo e outros m\u00e1is quedaron baixo o poder real e m\u00e1is tarde Afonso XI, entregar\u00edaos en sinal de arras \u00e1 s\u00faa esposa dona Berenguela.\nAo p\u00e9 do Pe\u00f1\u00f3n de Ra\u00edces est\u00e1n case escondidos no casar\u00edo, vestixios do antigo crematorio franciscano de Santa Mar\u00eda, m\u00e1is tarde Mosteiro da Merc\u00e9. Poden verse encaixados entre os muros, unha arcada rom\u00e1nica con columnillas, d\u00faas portas coroadas en arco, alg\u00fans lenzos de muro, varios escudos, as\u00ed como a espadana do templo. Estes mosteiros, daban fe do paso polas s\u00faas proximidades do Cami\u00f1o de Santiago do Norte, como se lle co\u00f1ece, xa que atravesa o concello por d\u00faas rutas diferentes, unha polo interior e outra polo norte.\nDurante os primeiros s\u00e9culos medievais, segundo a s\u00faa base documental no s\u00e9culo X, Castrill\u00f3n formaba parte do Alfoz de Gauz\u00f3n. De a\u00ed \u00e9 de onde prov\u00e9n o primeiro escudo her\u00e1ldico que tivo o concello. Con todo, en 1309 Fernando IV outorga a Avil\u00e9s por alfoz devanditos territorios inici\u00e1ndose unha estreita relaci\u00f3n que perdurar\u00e1 durante s\u00e9culos. S\u00f3 a chegada das ideas liberais na Idade Moderna permitir\u00e1 aos castrillonenses lograr a s\u00faa independencia administrativa.\nS\u00e9culo XIX en diante.\nNo s\u00e9culo XIX \u00e9 cando este concello sofre grandes transformaci\u00f3ns, as\u00ed en 1816 Castrill\u00f3n e Illas, intentan separarse da xurisdici\u00f3n da vila de Avil\u00e9s, cousa que lograron logo duns anos e grazas \u00e1s ideas liberais da \u00e9poca, alcanzando a s\u00faa independencia administrativa. Este s\u00e9culo traer\u00eda consigo unha revoluci\u00f3n no municipio co asentamento da Real Compa\u00f1\u00eda Asturiana de Minas no poboado de Arnao. Tras o peche da mina en 1915, a actividade trasl\u00e1dase a San Juan de Nieva, onde a Asturiana de Zinc, actual sucesora da Real Compa\u00f1\u00eda, ten hoxe en d\u00eda unha das maiores f\u00e1bricas de zinc do mundo.\nNo s\u00e9culo XX, hai unha gran transformaci\u00f3n industrial e econ\u00f3mica pero destaca o cambio social producido. Cr\u00e9ase o poboado de Arnao, coa construci\u00f3n de vivendas jerarquizadas segundo o cargo que ocupase cada persoa, e con hospitais, economatos e escolas. Tam\u00e9n se converte no destino estival da burgues\u00eda avilesina e asturiana. A mediados do s\u00e9culo XX cr\u00e9ase Ensidesa que atraer\u00e1 gran cantidade de man de obra de Castrillon. En Arnao; a Real Compa\u00f1\u00eda Asturiana de Minas crea unha filial que ser\u00e1 Asturiana de Zinc, todo isto trouxo unha \u00e9poca de gran crecemento ata os anos 70 no que empeza marcarse a crise, a\u00ednda as\u00ed Castrillon seguir\u00e1 mantendo o seu crecemento debido ao turismo e \u00e1s segundas vivendas de veraneo debido \u00e1 s\u00faa calidade ambiental.\nXeograf\u00eda.\n \nTen unha poboaci\u00f3n de ao redor de 22.855 habitantes e o seu capital \u00e9 Piedrasblancas. As s\u00faas poboaci\u00f3ns m\u00e1is importantes por n\u00famero de habitantes son: a s\u00faa capital Piedrasblancas, Salinas e Ra\u00edces Nuevo. As s\u00faas principais v\u00edas de comunicaci\u00f3n son: a N-632, a A-8 e a co\u00f1ecida como \"Y\". Est\u00e1 a unha distancia da capital do Principado de 35 quil\u00f3metros.\nCastrill\u00f3n \u00e9 un concello que est\u00e1 estreitamente relacionado con Avil\u00e9s e en cuxo sector industrial quedou integrado, desde hai xa moito tempo.\nSit\u00faase na rasa costeira central do Principado. A s\u00faa zona setentrional conf\u00f3rmana diversas praias e cantils sen altitudes destacables, aglutinando a maior parte da poboaci\u00f3n. O interior est\u00e1 formado por veigas e outeiros, ata atopar ao sur do municipio a \"serra de Pulide\".\nNo referente \u00e1 s\u00faa orograf\u00eda, \u00e9 unha das m\u00e1is chairas de Asturias, as s\u00faas alturas non pasan os 100 metros de altura, exceptuando o alto do Sabre ou da Granda con 114 metros de altitude na zona setentrional. Vai aumentando cara \u00e1 zona suroeste, ata alcanzar a s\u00faa zona m\u00e1xima que \u00e9 o alto do Prado do Marques de 434 metros. O resto \u00e9 unha paisaxe con f\u00e9rtiles veigas ba\u00f1adas por diferentes r\u00edos: Fontaniella, a Fureria e Ra\u00edces.\nDemograf\u00eda.\nO crecemento rexistrado polo municipio durante as \u00faltimas d\u00e9cadas foi importante, pasando dos 8.090 habitantes en 1950 aos 22.855 que mostraba o censo de 2006. Este fen\u00f3meno d\u00e9bese fundamentalmente a dous factores. Por unha banda a instalaci\u00f3n de numerosas industrias como Cristaler\u00eda Espa\u00f1ola, Asturiana de Zinc ou Ensidesa nas inmediaci\u00f3ns. E por outro, o min\u00fasculo tama\u00f1o do veci\u00f1o municipio de Avil\u00e9s, que fai que moitos avilesinos establ\u00e9zanse en Castrill\u00f3n atra\u00eddos por prezos m\u00e1is baixos ou a maior oferta de vivendas unifamiliares.\nA figura das persoas indianas si \u00e9 co\u00f1ecida para este concello xa que parte do crecemento dos \u00faltimos anos, d\u00e9bese \u00e1 chegada dun gran n\u00famero de emigrantes de idade adulta, o que trouxo unha gran taxa de natalidade, facendo isto que Castrill\u00f3n sexa un dos concellos con m\u00e1is poboaci\u00f3n nova de Asturias.\nActualmente, a poboaci\u00f3n segue experimentando unha leve tendencia \u00e1 alza. Os n\u00facleos principais son Piedrasblancas -capital do concello-, Salinas -destino de numerosos veraneantes- e Ra\u00edces.\nEconom\u00eda.\nO seu principal motor econ\u00f3mico \u00e9 industria, e principalmente a produci\u00f3n e transformaci\u00f3n de metais xa que ela produce a metade dos empregos, aqu\u00ed esta Asturiana de Zinc, que xera boa parte do emprego. Nos \u00faltimos anos o sector servizos foi o que m\u00e1is destaco na s\u00faa evoluci\u00f3n. Tam\u00e9n destacou dentro do sector servizos o da construci\u00f3n de v\u00edas de comunicaci\u00f3n que deu unha gran cantidade de emprego."}
{"id": "118053", "revid": "1131", "url": "https://gl.wikipedia.org/wiki?curid=118053", "title": "Samart\u00edn del Rei Aurelio", "text": "Samart\u00edn del Rei Aurelio (en castel\u00e1n: \"San Mart\u00edn del Rey Aurelio\") \u00e9 un concello e cidade do Principado de Asturias. Limita polo norte con Siero, ao leste con Laviana e Bimenes, ao oeste con Langreu e ao sur con Mieres e Laviana.\nFoi segundo as fontes corte dos primeiros se\u00f1ores territoriais asturianos, at\u00f3pase neste concello o sepulcro do rei Aurelio. Segregouse de Langreu en 1837. En setembro de 2007 aprobouse a uni\u00f3n administrativa das s\u00faas tres principais localidades (El Entrego, Sotrondio e Blimea) nun \u00fanico n\u00facleo urbano, chamado \"San Mart\u00edn del Rey Aurelio\".\nHistoria.\nSan Mart\u00edn del Rey Aurelio, constit\u00faese en concello en 1837, a\u00ednda que o territorio que forma o termo municipal pos\u00fae vestixios de estar habitado desde tempos moi antigos.\nPrehistoria e \u00e9poca romana.\nOs primeiros achados que nos mostran a presenza de vida no concello at\u00f3panse no cordal que separa o val do Nal\u00f3n do de L\u00b4Ag\u00fceria de Carrocera, e \u00e9 un dolmen erixido no III milenio antes de Cristo en C\u00e1mpaa L'Espa\u00f1al, entre A Casa e A Campeta. Nesta mesma zona, concretamente nos Cuetos, existen uns gravados rupestres esquem\u00e1ticos, varios t\u00famulos funerarios, as\u00ed como unha pedra gravada e tres ronseis discoideas. Estes restos, xunto co machada de pedra tallada procedente da Escura (El Entrego) e que se conserva no Museo Arqueol\u00f3xico Nacional, conf\u00edrmannos a presenza de tribos no concello xa na prehistoria. De final da idade de bronce ou comezos da idade de ferro, foi achada nas proximidades de Sotrondio un machada do tipo de tal\u00f3n con d\u00faas asas.\nOs restos de castros descubertos no concello e en zonas lim\u00edtrofes, as\u00ed como a existencia dunha calzada romana que, proveniente do porto de Tarna, atravesaba o concello, ind\u00edcannos a presenza humana durante as etapas visigodas e romanas.\nIdade media e moderna.\nHai que esperar \u00e1 Alta Idade Media, concretamente no alto-medievo, para atopar testemu\u00f1os, neste caso escritos, do asentamento de persoas en S.M.R.A., nos que segundo a tradici\u00f3n o rei Aurelio, trasladou a s\u00faa corte entre os anos 768 e 774 ao actual lugar de San Mart\u00edn. Durante esta etapa existen no concello nobres denominados infanzones ligados a este territorio e que naqueles tempos formaba parte de Langreu.\nNo ano 1075 o Rei Afonso VI doa \u00e1 igrexa de San Salvador de Oviedo a s\u00faa xurisdici\u00f3n de Langreu, entre a que se incl\u00fae o actual termo de San Mart\u00edn. Os infanzones oponse a esta doaz\u00f3n e pleitean co Rei, perde a nobreza e pasa o concello a depender da mitra Ovetense. Con todo, aquela seguiu gozando dos terreos emparentando m\u00e1is tarde con outras li\u00f1axes como Bernaldo de Quir\u00f3s, Jove ou Miranda, quedando diversos casar\u00f3ns e escudos que corroboran estes feitos. \nNo documento que recolle a \"confederaci\u00f3n en xura\", realizada no Mosteiro de la Vega (Oviedo), en 1367, por varios concellos asturianos para defender a causa de Pedro I contra o seu irm\u00e1n bastardo Enrique de Trast\u00e1mara, aparece a firma dun descendente dos infanzones, Don Pedro Pel\u00e1ez de Sanfrechoso. No ano 1388, grazas a un convenio efectuado entre o Bispo de Oviedo coas xentes do Alfoz de Langreu, out\u00f3rgaselles un permiso para fundar unha poboa rexida polo foro de Benavente, aparecendo nomeado como \"San Mart\u00edn do Rei Orell\u00e1n\". Por\u00e9n, as persoas do val seguen pertencendo o bispado ata que no ano 1581 compran a s\u00faa redenci\u00f3n ao Rei Filipe II, pasando a converterse en concello de reguengo con dereito a enviar representantes \u00e1 Xunta Xeral do Principado, na que ocuparon o asento n\u00famero 42.\nNo ano 1650 chegan a San Mart\u00edn varios segundox\u00e9nitos da familia Lamu\u00f1o provenientes do Se\u00f1or\u00edo de Salas, (Se\u00f1or\u00edo que posu\u00eda dita familia), adquirindo terras e mu\u00ed\u00f1os na zona.\nS\u00e9culo XIX en diante.\nDurante a guerra da Independencia espa\u00f1ola de comezos do s\u00e9culo XIX, as tropas francesas queiman e destr\u00faen a casa da familia Garc\u00eda Bernaldo, como represalia \u00e1 morte dun dos seus soldados. Pouco despois tras o pronunciamento de Rego en 1820, ao amparo das disposici\u00f3ns relativas a Municipios contidas na Constituci\u00f3n de C\u00e1diz de 1812, os pobos de San Mart\u00edn piden e obte\u00f1en do goberno da Naci\u00f3n a s\u00faa independencia do concello de Langreu, pasando a constitu\u00edrse en Concello. Con todo, a reacci\u00f3n absolutista de 1823 o reintegra de novo ao municipio ao que secularmente estivera unido ata que, grazas ao apoio das tropas liberais \u00e1 ra\u00ed\u00f1a Isabel II, establ\u00e9cese como concello independente, con capital na localidade de Sotrondio, San Mart\u00edn del Rey Aurelio. A\u00ednda que a zona de Mieres e Langreu foi centro de partidas carlistas, a zona de San Mart\u00edn mant\u00edvose relativamente limpa das mesmas.\nO s\u00e9culo XX estivo marcado pola proclamaci\u00f3n da Rep\u00fablica e a guerra Civil espa\u00f1ola, que arrasou o territorio e que fixo que o concello pasase por momentos dif\u00edciles, que aos poucos se ir\u00edan pasando, e grazas \u00e1 produci\u00f3n mineira que converteu ao concello nun dos m\u00e1is poboados de Asturias. Durante a revoluci\u00f3n de Asturias, foron asaltadas c\u00e1salas cuartel da Garda Civil na s\u00faa demarcaci\u00f3n, pero non houbo loita posterior, xa que a rendici\u00f3n dos revolucionarios produciuse antes da chegada das tropas do goberno de Madrid. Durante a guerra civil, ao cesar a resistencia organizada no porto de Tarna, tampouco houbo ningunha acci\u00f3n b\u00e9lica no seu territorio.\nEn 2007 aprobouse o Decreto Lei que unifica as poboaci\u00f3ns de Sotrondio, O Entrego e Blimea nunha \u00fanica cidade, San Mart\u00edn del Rey Aurelio, capital do municipio. E en febreiro de 2008 apr\u00f3base a s\u00faa toponimia actual.\nXeograf\u00eda.\nO municipio estrut\u00farase ao redor dunha serie de vales e cordal\u00e9 cuxas augas verten ao r\u00edo Nal\u00f3n, que atravesa o concello pola s\u00faa banda central cunha orientaci\u00f3n Sueste-Noroeste. A altitude media que alcanza o concello nas s\u00faas zonas chairas \u00e9 de 340 metros, en contraposici\u00f3n dos 1.000 metros das serras que serven de l\u00edmites. Este conxunto partindo da Camperona e no sentido das agullas do reloxo, \u00e9 o seguinte: o Cordal de Bimenes que se estende desde o pico A Coro\u00f1a, situado na Camperona, ata o pico O Rasu, \u00e1 beira da Casa. As augas que se verten neste cordal, separan o Concello do de Bimenes. Logo temos a Costa A Faya que comprende desde o pico O Rasu ata Pena Corvera, encima do Nal\u00f3n. A li\u00f1a deste cordal fai de l\u00edmite con Laviana ao Norte do r\u00edo Nal\u00f3n. Seguimos despois coa serra de San Mam\u00e9s que vai desde as inmediaci\u00f3ns de Sienra ata o pico Tresconceyos, chamado as\u00ed porque separa os concellos de Laviana, Mieres e San Mart\u00edn del Rey Aurelio, e \u00e9 a continuaci\u00f3n cara ao Sur da Costa a Faya, sendo tam\u00e9n l\u00edmite con Laviana. O pr\u00f3ximo cordal \u00e9 o de Urbi\u00e9s que empeza no pico Tresconceyos, e finaliza no pico As Cruces, onde coinciden os termos de Mieres, Langreu e S.M.R.A. O l\u00edmite con Langreu f\u00f3rmao o r\u00edo Villar. Para rematar atopamos o cordal de Bimenes que enlaza co Bimenes no picu A Coro\u00f1a. Estes cordales forman estreitos vales nos que se asentan os principais n\u00facleos de poboaci\u00f3n. Os m\u00e1is importantes son os seguintes: O Val de San Mam\u00e9s, Val da Cerezal, Val da Invernal e o Val de B\u00e9davo, ao Sur do r\u00edo Nal\u00f3n. E os vales de San Vicente, Lantero, A Magdalena, A Encarnada, L\u00b4Ag\u00fceria de Blimea, L\u00b4Ag\u00fceria de Carrocera polo norte.\nXeolox\u00eda.\nDesde o punto de vista xeol\u00f3xico San Mart\u00edn del Rei Aurelio, est\u00e1 comprendido na s\u00faa maior\u00eda dentro do terreo carbon\u00edfero do centro de Asturias, estando representados os seus tres tramos, sendo o correspondente ao inferior o de maior presenza. O carb\u00f3n alterna con arenita gris e algo de lousas, sendo practicamente nula a presenza de bancos de pudinga calcaria. As marxes do r\u00edo Nal\u00f3n son de terreo aluvial, formado por sedimentaci\u00f3n de areas, barro, turba, terra vexetal etc, que dan lugar a veigas, a\u00ednda que pouco destas sexan f\u00e9rtiles.\nClima.\nRespecto do seu clima, hai que comentar que pertence ao oce\u00e1nico, como no resto de Asturias, pero presenta certas peculiaridades como \u00e9 un lixeiro descenso do \u00edndice medio de precipitaci\u00f3ns anuais, alg\u00fans caracteres moi atenuados do clima continental.\nVexetaci\u00f3n.\nA s\u00faa vexetaci\u00f3n sufriu grandes recortes, por culpa sobre todo das tallas indiscriminadas de \u00e1rbores, a\u00ednda que a\u00ednda \u00e9 posible observar algunhas manchas boscosas de casta\u00f1os e verdes prader\u00edas.\nParroquias.\nO concello de San Mart\u00edn del Rey Aurelio est\u00e1 dividido en 5 parroquias rurais: \nEvoluci\u00f3n demogr\u00e1fica.\nA poboaci\u00f3n de San Mart\u00edn del Rey Aurelio crece durante finais do s\u00e9culo XIX e comezos do XX grazas a que a actividade econ\u00f3mica aumentaba e a econom\u00eda agraria transform\u00e1base en mineira. Esta tendencia inv\u00edstese nestes \u00faltimos anos, debido sobre todo \u00e1 crise da miner\u00eda.\nDeste xeito observamos como en 1837 a poboaci\u00f3n do concello \u00e9 de 2.155 persoas que se mant\u00e9n constante ata 1850 no que se produce un aumento significativo, ao duplicar a poboaci\u00f3n grazas \u00e1 actividade mineira. A medida que avanza o s\u00e9culo, a poboaci\u00f3n mant\u00e9n o seu crecemento, sendo esta m\u00e1is perentorio no \u00faltimo decenio, debido ao aumento da produci\u00f3n de carb\u00f3n desta d\u00e9cada, e na primeira do s\u00e9culo XX. Esta tendencia tivo un par\u00f3n durante a \u00e9poca de Primo de Rivera e a rep\u00fablica, volvendo ter unha disposici\u00f3n \u00e1 alza ao acabar a guerra civil espa\u00f1ola, na que se produce a maior concentraci\u00f3n de persoas no concello con 28.000 na d\u00e9cada dos sesenta. A partir de aqu\u00ed empeza a reducirse a poboaci\u00f3n debido a unha graduada reduci\u00f3n da actividade mineira, \u00e1s sucesivas crises econ\u00f3micas e tam\u00e9n dunha concepci\u00f3n m\u00e1is moderna da familia, cunha planificaci\u00f3n \u00e1 hora de ter fillos. Hoxe en d\u00eda a maior\u00eda da poboaci\u00f3n conc\u00e9ntrase no fondo dos vales, tendo Sotrondio, Blimea e O Entrego o maior n\u00famero de habitantes.\nEconom\u00eda.\nRespecto da actividade econ\u00f3mica do concello hai que dicir que aos poucos o sector terciario dos servizos foi ga\u00f1ando terreo sobre os outros dous, especialmente do secundario, que fora o que maior n\u00famero de empregos xeraba durante boa parte do s\u00e9culo pasado.\nO sector primario representa soamente a un 3,1% dos empregos, sendo a actividade gandeira a que leva a maior parte. A maior\u00eda das explotaci\u00f3ns traballan co gando vac\u00fan tendo unha orientaci\u00f3n mixta c\u00e1rnica-l\u00e1ctea.\nO sector secundario da industria sufriu un grave retroceso durante estes \u00faltimos anos, por culpa sobre todo da baixada da produci\u00f3n nos pozos mineiros que fixo aumentar o n\u00famero de prexubilaci\u00f3ns e a perda progresiva de postos de traballo. Hoxe en d\u00eda xera un 37,89% do emprego municipal. A\u00ednda as\u00ed a industria extractiva segue sendo a que maior n\u00famero de xente emprega, seguida a gran distancia da construci\u00f3n.\nPara rematar e como nota m\u00e1is positiva falaremos do sector terciario que \u00e9 o \u00fanico sector que vai aumentando nestes \u00faltimos anos, a consecuencia da menor utilizaci\u00f3n de man de obra na miner\u00eda que atrae a maior n\u00famero de persoas a este sector laboral. Na actualidade os servizos ocupan a un total do 59,01% do emprego, distribu\u00edndose maioritariamente no comercio, sendo os tres grandes n\u00facleos de poboaci\u00f3n onde se d\u00e1 a maior concentraci\u00f3n."}
{"id": "118054", "revid": "1131", "url": "https://gl.wikipedia.org/wiki?curid=118054", "title": "Cangas del Narcea", "text": "Cangas del Narcea \u00e9 o maior concello da Comunidade Aut\u00f3noma do Principado de Asturias e un dos maiores de Espa\u00f1a. Est\u00e1 situado ao suroeste do Principado. A s\u00faa capital \u00e9 Cangas del Narcea, que \u00e9 atravesada polo r\u00edo Narcea do que procede o seu nome (garganta do Narcea) e polo r\u00edo Naviego. Limita ao norte con Allande e Tin\u00e9u, ao oeste con Ibias (ao que se accede polo Porto do Connio, na AS-211 e polo Pozo das Mulleres Mortas e o Alto de Valvaler, sitos na AS-29), ao sur con Dega\u00f1a (ao que se accede polo Porto do Ra\u00f1adoiro na AS-15) e o municipio leon\u00e9s de Laciana (ao que se accede polo Porto de Leitariegos sito na AS-213), e polo leste con Somiedo.\nTen unha poboaci\u00f3n de 13\u00a0710 habitantes, con capital na vila de Cangas del Narcea, e as s\u00faas poboaci\u00f3ns con maior n\u00famero de habitantes son por esta orde, a capital Cangas del Narcea, Corias, Lim\u00e9s, Moal, Llanos, Rengos e Gedrez. A s\u00faa capital est\u00e1 a unha distancia de 90 quil\u00f3metros de Oviedo, e a s\u00faa principal v\u00eda de comunicaci\u00f3n \u00e9 a estrada auton\u00f3mica do chamado \"corredor do Narcea\"."}
{"id": "118055", "revid": "23204", "url": "https://gl.wikipedia.org/wiki?curid=118055", "title": "Tipos de intoxicaci\u00f3ns e a s\u00faa epidemiolox\u00eda", "text": "As intoxicaci\u00f3ns p\u00f3dense clasificar atendendo a diversos criterios. P\u00f3dese falar de intoxicaci\u00f3ns agudas ou cr\u00f3nicas se o criterio escollido \u00e9 o da patocronicidade ou o que \u00e9 o mesmo, a evoluci\u00f3n da intoxicaci\u00f3n en funci\u00f3n do tempo. Por outra banda p\u00f3dese distinguir entre intoxicaci\u00f3ns suicidas, homicidas ou accidentais. Neste \u00faltimo caso o par\u00e1metro usado para facer esta distinci\u00f3n \u00e9 a etiolox\u00eda ou o co\u00f1ecemento da orixe ou motivaci\u00f3n desa intoxicaci\u00f3n.\nTipos.\nSegundo a evoluci\u00f3n.\nSegundo a s\u00faa evoluci\u00f3n en funci\u00f3n do tempo p\u00f3dense diferenciar dous tipos principais de intoxicaci\u00f3ns:\nSegundo a intencionalidade.\nAs intoxicaci\u00f3ns tam\u00e9n se poden clasificar en funci\u00f3n da s\u00faa intencionalidade en:\nEpidemiolox\u00eda das intoxicaci\u00f3ns.\nO obxectivo final do estudo epidemiol\u00f3xico da intoxicaci\u00f3n aguda \u00e9 co\u00f1ece-la incidencia, o tipo de t\u00f3xicos e os factores concorrentes para orienta-lo desenvolvemento da toxicolox\u00eda cl\u00ednica e para lograr unha prevenci\u00f3n eficaz destas intoxicaci\u00f3ns. A recompilaci\u00f3n de datos real\u00edzase a partir de dous tipos de fontes: centros hospitalarios e centros de informaci\u00f3n toxicol\u00f3xica. A epidemiolox\u00eda das intoxicaci\u00f3ns est\u00e1 influ\u00edda por moi diferentes caracter\u00edsticas locais, o que xustifica a existencia de servizos de informaci\u00f3n toxicol\u00f3xica que orienten no diagn\u00f3stico e tratamento das mesmas.\nAs intoxicaci\u00f3ns agudas representan aproximadamente un 0,5% das urxencias atendidas nos servizos hospitalarios e tan s\u00f3 o 1% destes casos ten un desenlace mortal.\nSegundo datos dos estudos epidemiol\u00f3xicos realizados entre 1985 e 1995 os t\u00f3xicos m\u00e1is frecuentemente implicados nas intoxicaci\u00f3ns agudas son, dentro dos f\u00e1rmacos, as benzodiazepinas e os antidepresivos no caso dos adultos, e antit\u00e9rmicos e analx\u00e9sicos no caso de nenos; dentro dos produtos dom\u00e9sticos destaca a inxesti\u00f3n de lixivia e a inhalaci\u00f3n de mon\u00f3xido de carbono; dentro das drogas de abuso destacan a hero\u00edna e a coca\u00edna. Por \u00faltimo tam\u00e9n est\u00e1n os produtos qu\u00edmicos industriais (mercurio, hidrocarburos etc.), produtos agr\u00edcolas (principalmente pesticidas) e as substancias procedentes de animais ou plantas velenosas.\nUn estudo epidemiol\u00f3xico m\u00e1is recente -publicado no ano 2006- recolleu as intoxicaci\u00f3ns agudas atendidas en 24 Servizos de Urxencias Hospitalarios espa\u00f1ois. Unicamente se analizaron os pacientes cuxa v\u00eda de exposici\u00f3n \u00f3 t\u00f3xico foi a dixestiva. Os resultados do estudo foron os seguintes: rexistr\u00e1ronse 2 245 casos, cunha idade media de 35,77 anos e unha lixeira preponderancia do sexo masculino (o 59,6%). Non se rexistraron diferenzas na idade respecto \u00f3 sexo. A idade media de intoxicaci\u00f3ns pedi\u00e1tricas foi de 3 anos. En canto \u00f3 tipo de intoxicaci\u00f3ns a intoxicaci\u00f3n voluntaria non et\u00edlica (por medicamentos) presentou a maior frecuencia (o 50,2%), seguida da alcoh\u00f3lica (o 29,7%) e, con moita menor frecuencia, a debida a drogas ilegais (o 9,4%) e as intoxicaci\u00f3ns de causa accidental (o 7,9%)."}
{"id": "118056", "revid": "1131", "url": "https://gl.wikipedia.org/wiki?curid=118056", "title": "Villaviciosa, Asturias", "text": "Villaviciosa \u00e9 un concello, unha parroquia e unha vila da comunidade aut\u00f3noma do Principado de Asturias (Espa\u00f1a). Limita ao norte co mar Cant\u00e1brico, ao sur con Sariego, Nava, Cabranes e Pilo\u00f1a, ao oeste con Xix\u00f3n e Siero e ao leste con Colunga.\nA s\u00faa r\u00eda \u00e9 a maior de Asturias. Hai un importante porto pesqueiro en Tazones. A capital do municipio \u00e9 Villaviciosa e o concello est\u00e1 irmandado con Villaviciosa de Od\u00f3n, na Comunidade de Madrid.\n\u00c9 co\u00f1ecido pola calidade da s\u00faa sidra e pola abundancia en \"pumaraes\" (nome co que se co\u00f1ece en Asturias \u00f3s arboredos de maceiras). Na Idade Media denominouse \"Maliayo\", top\u00f3nimo que deu lugar ao co\u00f1ecido xentilicio de \"maliay\u00e9s\". O top\u00f3nimo actual, \"Villaviciosa\", significa \"vila f\u00e9rtil\"."}
{"id": "118057", "revid": "1131", "url": "https://gl.wikipedia.org/wiki?curid=118057", "title": "Llaviana", "text": "Llaviana (en castel\u00e1n: \"Laviana\") \u00e9 un concello da comunidade aut\u00f3noma do Principado de Asturias. Limita ao norte con Bimenes e Nava, ao sur con Ayer, ao leste con Pilo\u00f1a e Sobrescobiu e ao oeste con Samart\u00edn del Rei Aurelio e Mieres. No ano 2016 ti\u00f1a unha poboaci\u00f3n de 13\u00a0402 habitantes.\nHistoria.\nPrehistoria e idade Antiga.\nAs primeiras mostras prehist\u00f3ricas deste concello son da Idade de Bronce como son os t\u00famulos megal\u00edticos de Callacente e A Ba\u00faga e as machadas atopadas de Villoria e Tira\u00f1a. Da s\u00faa \u00e9poca castrexa temos lixeiras pistas como o castro do Cercu, O Prau de Castiello e A Coroa en Boro\u00f1es. Estes castros son atribu\u00eddos \u00e1 Idade de Ferro, pero non te\u00f1en unha dataci\u00f3n fixa pola s\u00faa falta de escavaci\u00f3n.\nDo seu per\u00edodo romano hai poucas noticias fidedignas pois a\u00ednda que se sit\u00faan estruturas arquitect\u00f3nicas como son a ponte de Villoria ou o torre\u00f3n de O Condado, ademais de explotaci\u00f3ns mineiras, os seus estudos m\u00e1is recentes sit\u00faan s\u00f3 nesta zona unha ruta romana que cruzar\u00eda o val do Nal\u00f3n para atravesar o porto de Tarna.\nIdade Media e Moderna.\nDo seu \u00e9poca medieval hai poucas noticias tam\u00e9n, pois algunhas se consideran pouco fidedignas. O que si est\u00e1 claro \u00e9 a existencia dunha demarcaci\u00f3n co nome de Flaviana, cuxos representantes acoden ao concilio ovetense do ano 1115. Nesta \u00e9poca un mosteiro que estaba xa acaparando grande importancia era o de San Vicente de Oviedo. Nestas datas esta demarcaci\u00f3n xa contaba cun cargo adscrito ao seu goberno, tendo xa grande importancia comarcal e rexional debido \u00e1 ruta que cruzaba todo o val do Nal\u00f3n.\nFoi no s\u00e9culo XIV, cando a zona do Nal\u00f3n sofre un cambio na s\u00faa ordenaci\u00f3n territorial e urban\u00edstica, as\u00ed todas estas zonas ven dotadas dun centro administrativo. Pob\u00f3aa que jerarquizaba o territorio de Laviana \u00e9 de 1344. D\u00e1tase a fundaci\u00f3n deste villazgo a finais do s\u00e9culo XIII. Como lugar de tr\u00e1nsito, Pola de Laviana non alcanzou gran desenvolvemento demogr\u00e1fico, pero a s\u00faa composici\u00f3n social si marca unha diferenza coa s\u00faa contorna agraria, as\u00ed se sup\u00f3n a presenza nesta poboa de notario, ferreiro, carpinteiro etc. \u00c1 parte do dominio patrimonial exercido polo mosteiro de San Vicente, tam\u00e9n hai un influxo crecente das familias se\u00f1oriales.\nNo s\u00e9culo XIV, a situaci\u00f3n do concello de Laviana continuaba con cotos que escapaban da xurisdici\u00f3n. Estes eran os cotos de San Vicente e de Villoria, que manter\u00edan unha estrutura rural e gandeira tendo que pagar o d\u00e9cimo aos seus se\u00f1ores e vivir baixo a s\u00faa xurisdici\u00f3n marcada polo despotismo. Coa desamortizaci\u00f3n de Filipe II, \u00e9 cando alg\u00fans cotos son redimidos polo pobo, como o coto do Entralgo incorpor\u00e1ndose ao concello de Laviana, non conseguindo outros cotos sa\u00edr das mans dos seus se\u00f1ores, como o coto de Tira\u00f1a.\nNo s\u00e9culo XVIII, quedar\u00e1n s\u00f3 dous enclaves nesta zona, o coto de Tira\u00f1a e o coto de Villoria. A guerra da Independencia non tivo especial incidencia, unicamente o paso das tropas francesas polas rutas de Tarna e San Isidro, aqu\u00ed si hai alg\u00fans sucesos de hero\u00edsmo local. As guerras carlistas na s\u00faa terceira guerra destaca a s\u00faa participaci\u00f3n xa que forzas armadas alcanzar\u00edan nas s\u00faas correr\u00edas a maior parte de Asturias inclu\u00edndo o concello de Lena.\nS\u00e9culo XIX en diante.\nNo s\u00e9culo XIX, hai novas transformaci\u00f3ns para Laviana, co triunfo das ideas liberais que traer\u00edan a disoluci\u00f3n de todas as xurisdici\u00f3ns se\u00f1oriales e a s\u00faa incorporaci\u00f3n aos respectivos concellos, as\u00ed os cotos de Tira\u00f1a e Villoria incorp\u00f3ranse \u00e1 xurisdici\u00f3n do Concello de Laviana que adquire a unidade administrativa que conserva hoxe en d\u00eda. Hai outro cambio substancial, as\u00ed o ferrocarril de Langreu est\u00e9ndese ata a terminal de Pola, o que traer\u00e1 a Laviana o desenvolvemento mineiro e industrial. F\u00fandase a empresa Coto Musel que deixar\u00e1 unha gran cantidade de cambios na estrutura de Laviana. Todas estas novas actividades produciron notables cambios nas condici\u00f3ns de vida e nas ideas xa que ata mediados deste s\u00e9culo este concello era eminentemente agrario. Isto dem\u00f3stranolo a crise de subsistencia de 1834.\nNo s\u00e9culo XX, xa ten unha grande actividade mineira. Tivo unha especial incidencia a folga de 1917 que foi suprimida cunha dura represi\u00f3n que non lograr\u00eda debilitar as ideas do movemento obreiro. En 1934 parte da s\u00faa poboaci\u00f3n participa nos sucesos revolucionarios de outubro que culminar\u00edan coa toma da capital provincial. Na Guerra Civil, Laviana queda encadrada na zona Republicana e ser\u00e1 o \u00faltimo reduto da Fronte Norte en Espa\u00f1a. Unha vez conclu\u00edda a guerra, as partidas guerrilleiras seguiron combatendo, destacando a de Lisardo, sendo a zona unha das que tivo unha maior represi\u00f3n, deixando as s\u00faas m\u00e1is tristes episodios. Coa pol\u00edtica econ\u00f3mica franquista a actividade mineira tivo unha sensible reanimaci\u00f3n e un gran crecemento demogr\u00e1fico. A partir da d\u00e9cada dos setenta hai unha profunda crise do sector mineiro, o cal trouxo a creaci\u00f3n como un intento de reestruturaci\u00f3n de HUNOSA que co tempo reuniu a maior parte das explotaci\u00f3ns mineiras. A \u00fanica actividade mineira, quedou reducida ao pozo Carrio e moitas persoas despraz\u00e1ronse \u00e1s minas da zona baixa da conca.\nXeograf\u00eda.\nEst\u00e1 a unha distancia da capital do Principado, Oviedo, de 33 quil\u00f3metros. As s\u00faas principais v\u00edas de comunicaci\u00f3n son: AS-17, que atravesa o concello de oeste a este, a AS-251 que enlaza con San Mart\u00edn del Rey Aurelio e a AS-252 que une La Pola Llaviana con Aller.\nSituado na conca do r\u00edo Nal\u00f3n, a s\u00faa superficie componse principalmente de masa forestal (46,48%), pastos (38,75%) e terreo improductivo (10,36%). O resto rep\u00e1rtese en superficie non agr\u00edcola (3,37%), terras de cultivo (0,58%) e auga (0,46%).\nA paisaxe de Laviana est\u00e1 constitu\u00eddo basicamente dunha veiga estreita \u00e1 beira do r\u00edo Nal\u00f3n, rodeada de montes. Nesta veiga atopamos as poboaci\u00f3ns m\u00e1is importantes (La Pola Llaviana, Barredos e O Condado) e as principais v\u00edas de comunicaci\u00f3n (a estrada AS-17 Avil\u00e9s \u2013 Porto de Tarna e o ferrocarril La Pola Llaviana \u2013 Xix\u00f3n).\nO r\u00edo Nal\u00f3n, que cruza o concello de leste para oeste, \u00e9 alimentado por varios afluentes ao seu paso por el, entre os que destacan o r\u00edo a Xerra (ou O Condao), o r\u00edo a Caya (ou da Rebollada) e o r\u00edo Tira\u00f1a converxendo pola s\u00faa dereita, e o r\u00edo Soto, O Raigusu (ou r\u00edo Ribota) e o r\u00edo Villoria converxendo pola s\u00faa esquerda.\nA metade occidental do territorio de Laviana forma parte da conca hullera do Nal\u00f3n. O relevo componse principalmente dos vales e cordilleiras formados pola erosi\u00f3n fluvial sobre materiais carbon\u00edferos. Na parte oriental atopamos un substrato calizo que corresponde \u00e1s zonas de maior altitude.\nOs principais montes de Laviana son Pena Mea (1.560 m), a Triguera (1.291 m), a Xamoca (1.288 m) e o pico Tres Concellos (1.097 m).\nO r\u00edo Nal\u00f3n cruza o concello, sendo na Pola onde logra a s\u00faa maior amplitude, os seus afluentes m\u00e1is importantes son pola marxe dereita: o r\u00edo Xerra, o r\u00edo a Pontona e o r\u00edo Tisa\u00f1a. Pola marxe esquerda o r\u00edo Soto, O Raigusu, o r\u00edo Villor\u00eda e o Rimont\u00e1n.\nEvoluci\u00f3n demogr\u00e1fica.\nDurante todo o s\u00e9culo XX, tivo o mesmo desenvolvemento do resto dos concellos mineiros, ata 1940 crecendo m\u00e1is r\u00e1pido que a media de Asturias, exceptuando a Mieres e Langreu. O seu incremento m\u00e1is elevado co\u00f1\u00e9ceo en 1950 ao chegar a 14.946 habitantes e comeza o seu declive igual que noutras zonas mineiras en 1960. Desde esta data o seu desenvolvemento \u00e9 diferente ao resto dos concellos mineiros, xa que a s\u00faa capital, La Pola Llaviana, desenvolveu nos \u00faltimos anos un importante sector terciario.\nA s\u00faa estrutura demogr\u00e1fica, est\u00e1 envellecida xa que el n\u00famero de mozos \u00e9 un pouco m\u00e1is que o de maiores. M\u00e1is da metade da s\u00faa poboaci\u00f3n vive na Pola con 8.149 habitantes e o seu segundo n\u00facleo \u00e9 Barredos con 2.047 habitantes.\nEconom\u00eda.\nMoita da s\u00faa poboaci\u00f3n est\u00e1 xubilada e prexubilada, o que est\u00e1 traendo un novo cambio cun reaprovechamiento de prados e montes e un rexurdir da gander\u00eda, que ademais ten boas subvenci\u00f3ns. O sector primario que en 1984 era o 13,01% pasa en 2000 ao 9,3%, o sector secundario pasa do 41,49% ao 25% e o terciario do 49,88% ao 65,70%. Aqu\u00ed vese o cambio producido neste concello, nun per\u00edodo de tempo tan curto como o de 12 anos.\nEste concello \u00e9 de tradici\u00f3n agr\u00edcola e gandeira, algo que se mostra nos seus pasteiros. As explotaci\u00f3ns mineiras condicionaron a situaci\u00f3n da s\u00faa poblamiento, concentrado en torno ao Nal\u00f3n, a\u00ednda que na actualidade s\u00f3 hai un pozo hullero, o Carrio. Moitas persoas contin\u00faan con esta actividade pero en concellos veci\u00f1os. Algo que aumentou considerablemente foi o sector comercial e o tur\u00edstico."}
{"id": "118058", "revid": "1131", "url": "https://gl.wikipedia.org/wiki?curid=118058", "title": "Ayer", "text": "Ayer, nome oficial en asturiano, (en castel\u00e1n: \"Aller\") \u00e9 un concello da comunidade aut\u00f3noma do Principado de Asturias en Espa\u00f1a. Limita ao norte con Mieres, ao sur coa provincia de Le\u00f3n, ao leste con Llaviana, Casu e Sobrescobiu e ao oeste con \u1e36\u1e37ena. Ten unha poboaci\u00f3n de 10.201 habitantes.\nCruzado polo r\u00edo do mesmo nome, forma parte xunto cos concellos de \u1e36\u1e37ena e Mieres da conca mineira do Caudal. A s\u00faa principal actividade econ\u00f3mica foi a miner\u00eda do carb\u00f3n, especialmente na parte baixa do val, compaxinada coa agricultura e a gander\u00eda. O curso baixo do r\u00edo Ayer, preto da s\u00faa confluencia co Caudal, forma un val profundo entre empinadas ladeiras cubertas de bosques. Dominan a paisaxe as torres dos pozos de carb\u00f3n e as edificaci\u00f3ns dos pobos mineiros.\nR\u00edo arriba ch\u00e9gase a Cabanaquinta, capital do concello desde 1869, pasada a cal a paisaxe transf\u00f3rmase paulatinamente nun val de alta monta\u00f1a que culmina no porto de San Isidro (1.520 m), l\u00edmite de Asturias con Le\u00f3n. A beleza desta paisaxe e a atracci\u00f3n da leonesa estaci\u00f3n de esqu\u00ed no porto supuxeron un espectacular crecemento do sector tur\u00edstico nos \u00faltimos anos, destacando a localidade de Felechosa, a 13\u00a0km do alto.\nEntre as belezas naturais at\u00f3panse as Fouces do Pi\u00f1eiro e as do Ayer, profundas gargantas escavadas por estes r\u00edos na calcaria de monta\u00f1a. Ademais, o concello ofrece unha gran variedade de rutas que seguen os cami\u00f1os dos pastores tradicionais desde as vilas do fondo dos vales ata as fermosas bra\u00f1as imposibles de adivi\u00f1ar desde abaixo.\nTam\u00e9n se pode acceder a cumes emblem\u00e1ticos como o Torres (2.100 m), o Toneo, Pena Redonda, o Retri\u00f1\u00f3n e Pena Mea."}
{"id": "118060", "revid": "1131", "url": "https://gl.wikipedia.org/wiki?curid=118060", "title": "Grau", "text": "Grau (en castel\u00e1n: \"Grado\", ambas as denominaci\u00f3ns son oficiais, tam\u00e9n en asturiano: \"Grao\") \u00e9 un concello da Comunidade Aut\u00f3noma do Principado de Asturias. Limita ao norte con Candamo e Las Regueras, ao leste con Proaza, Santo Adriano e Oviedo, ao sur con Teberga e Yernes y Tameza e ao oeste con Belmonte de Miranda e Salas.\nHistoria.\nPrehistoria e romanizaci\u00f3n.\nOs restos m\u00e1is antigos do concello datan da Idade de Bronce. Da Idade de Ferro quedan alg\u00fans poucos restos, como alg\u00fans poboados castrexos que en realidade non son m\u00e1is que simples pe\u00f1ascos fortificados.\nDa s\u00faa \u00e9poca romana, a pesar da abundancia de restos en concellos pr\u00f3ximos, apenas hai testemu\u00f1o. Isto \u00e9, en parte ,debido a que a distribuci\u00f3n actual da poboaci\u00f3n \u00e9 moi distinta da de ent\u00f3n.\nIdade Media.\nSi temos, en cambio, restos do seu poder feudal como son as torres fortificadas de Villanueva, B\u00e1scones e a torre de Coalla. \u00c9 na Alta Idade Media cando nos chega unha gran cantidade de documentaci\u00f3n. O que \u00e9 evidente \u00e9 que naquela \u00e9poca o que entendemos por Grau non constitu\u00eda unha unidade, xa que o que hoxe se co\u00f1ece como Grau se repart\u00eda entre tres territorios moi diferenciados: Pramaro, Salcedo e Bayo ou Grau. \nNon ser\u00eda ata o s\u00e9culo XIII, cando se constit\u00faa pob\u00f3aa que engloba as tres unidades de poboaci\u00f3n e ademais est\u00e9ndese ata Candamo. A nova vila recibir\u00e1 o nome dun dos territorios que a conforma. O concello e o diocese ovetense chegasen a un acordo na repartici\u00f3n de rendas. A vila inst\u00e1lase nun lugar rico e frecuentado na ruta do Cami\u00f1o Primitivo a Santiago. \u00c9, xa que logo unha vila t\u00edpica do cami\u00f1o, cunha estrutura de r\u00faa central e casas aos laterais. A vila ti\u00f1a muralla e foso e conseguiu un gran desenvolvemento, chegando a ser unha das m\u00e1is importantes de Asturias. Foi unha vila de viva actividade que selou irmandade con diferentes concellos e rexi\u00f3ns pr\u00f3ximas.\nNo s\u00e9culo XIV, Grau non puido quedar f\u00f3ra da influencia dos grandes se\u00f1or\u00edos debido a que entrou a formar parte das terras do conde Afonso, bastardo de Henrique II de Castela. Un s\u00e9culo despois pasou \u00e1 familia Qui\u00f1ones. Non conseguir\u00e1 a s\u00faa autonom\u00eda ata finais do s\u00e9culo XV, a\u00ednda que o concello seguiu baixo o control, que exerceu o poder de forma unilateral ata o s\u00e9culo XVIII, a pesar da forte oposici\u00f3n veci\u00f1al.\nIdade Moderna.\nNo s\u00e9culo XVI, coa desamortizaci\u00f3n eclesi\u00e1stica de Filipe II de Espa\u00f1a, algunhas xurisdici\u00f3ns se\u00f1oriales cambiaron de mans. As\u00ed, o coto de Pe\u00f1aflor foi redimido polos seus habitantes e o coto de Pria\u00f1es pasou mediante compraa a casa de Dasmarinas, como moitos m\u00e1is que foron cambiando de mans.\nFoi no s\u00e9culo XVIII cando as xentes de Grau ofreceron ao rei unha cantidade a cambio de que puidesen elixir os seus cargos concelleiros, xa que hab\u00edan estado acaparados por unhas poucas familias durante s\u00e9culos. Ser\u00e1 a Audiencia de Oviedo a que fallar\u00e1 en contra do monopolio destas familias en 1774 e a Chanceler\u00eda confirmarao en 1783. Pero a\u00ednda as\u00ed, seguir\u00e1n existindo numerosos cotos nesta zona, que quedan f\u00f3ra da xurisdici\u00f3n ordinaria e son competencia directa dun se\u00f1or. Nesta \u00e9poca subsisten a\u00ednda os seguintes cotos: o coto de La Mata, o coto de Pe\u00f1aflor, o coto de San Juan de Villapa\u00f1ada, o coto de Cabru\u00f1ana etc.\nS\u00e9culo XIX en diante.\nNo s\u00e9culo XIXsucederon acontecementos importantes. A guerra da Independencia presentou no concello un especial protagonismo. Creouse un rexemento con mozos do lugar que levaba o nome do concello e que foi enviado a loitar lonxe do seu territorio. A vila foi invadida por catro veces e isto tivo fatais consecuencias no seu patrimonio art\u00edstico. As principais loitas do Principado tiveron lugar no desfiladeiro de Pe\u00f1aflor, lugar que tam\u00e9n tivo importancia durante as guerras carlistas.\nOutro feito destacable son os cambios na configuraci\u00f3n administrativa. Grau adquire a finais deste s\u00e9culo a mesma configuraci\u00f3n dos nosos d\u00edas. As\u00ed, Candamo, que estaba integrado en Grau, intenta a s\u00faa separaci\u00f3n, que lograr\u00e1 a finais de s\u00e9culo. Tam\u00e9n nesta centuria incorp\u00f3ranse definitivamente \u00e1 s\u00faa xurisdici\u00f3n os cotos se\u00f1oriales.\nNa primeira metade do s\u00e9culo XX Grau viviu unha \u00e9poca de prosperidade impulsada as comunicaci\u00f3ns f\u00e9rreas. Se convierti\u00f3 nun centro exportador de produtos agr\u00edcolas e gandeiros de primeira orde. A boiante situaci\u00f3n fixo sobresa\u00edr ao pobo por encima doutras localidades espa\u00f1olas contempor\u00e1neas e atraeu moita poboaci\u00f3n. Como centro comercial de importancia, concentr\u00e1ronse na poboaci\u00f3n servizos administrativos e numerosos establecementos comerciais e de lecer. Os hoteis, cabarets, caf\u00e9s, cines e teatros complementaban a atracci\u00f3n que proporcionaba o puxante comercio local e que proporcionaron certa fama ao pobo durante d\u00e9cadas.\nDebido \u00e1 s\u00faa situaci\u00f3n pr\u00f3xima a Oviedo e na Asturias central, Grau foi afectado polos feitos da Revoluci\u00f3n de 1934. M\u00e1is tarde, durante a Guerra Civil Espa\u00f1ola quedou ao principio dento de territorio republicano. Foi, con todo, prontamente tomada polas columnas galegas de Teijeiro, que usou o concello como cabeza de lanza para a ruptura do sitio a Oviedo.\nA partir da metade do s\u00e9culo XX, Grau especializouse nunha gander\u00eda de tipo l\u00e1cteo co abandono das s\u00faas zonas agr\u00edcolas e cunha escasa industrializaci\u00f3n.\nDemograf\u00eda.\nEste concello ti\u00f1a a principios do s\u00e9culo XX, unha poboaci\u00f3n de 17.125 habitantes, dando xa no seu censo de 1996 unha poboaci\u00f3n de 12.047, dez anos despois en 2006 o seu censo foi de 10.997 habitantes. Esta perda non foi durante todo o s\u00e9culo, se non que foi a partir de 1.950 cando empezou a perder poboaci\u00f3n. Este \u00e9xodo coincide co que houbo en toda Asturias da poboaci\u00f3n rural, pero cunha diferenza, aqu\u00ed, a\u00ednda que a s\u00faa poboaci\u00f3n trasl\u00e1dase \u00e1s cidades do centro asturiano, tam\u00e9n se dirixe \u00e1 propia capital do concello. Isto en n\u00fameros d\u00e1nos que as zonas rurais perden un 61% da s\u00faa poboaci\u00f3n, pero que o seu capital increm\u00e9ntase nun 74%.\nTraducido ao campo econ\u00f3mico d\u00e1nos que o sector servizos est\u00e1 en case a s\u00faa totalidade en Grau capital. O sector secundario d\u00e1 emprego case exclusivamente nas edificaci\u00f3ns de obras p\u00fablicas. Mentres que o sector primario queda relegado ao segundo termo cunha puxante horta.\nO seu pir\u00e1mide de idade d\u00e1nos un progresivo envellecemento, sendo as persoas con m\u00e1is de 60 anos o 30% da poboaci\u00f3n e as menores de 20 s\u00f3 son o 22%.\nNo momento actual a poboaci\u00f3n at\u00f3pase nunha repartici\u00f3n completamente diferente, as\u00ed a maior parte da poboaci\u00f3n conc\u00e9ntrase na capital e nas parroquias situadas na parte norte, as m\u00e1is pr\u00f3ximas \u00e1 estrada N-634 e a recente autov\u00eda A-63. Pola contra, se despueblan as emprazadas en torno ao val de Cubia e os seus afluentes, quedando totalmente deshabitada a de Santo Adriano do Monte.\nMantense a pesar diso, unha puxante horta que leva os seus produtos ao mercado da vila e a outros m\u00e1is afastados, e unha importante cabana gandeira, con m\u00e1is de nove mil cabezas, das que m\u00e1is de catro mil son de raza asturiana. Tam\u00e9n hai que destacar que gran parte da agricultura \u00e9 de car\u00e1cter autosuficiente e foi substitu\u00edda pola gander\u00eda vac\u00faa. De tres ou catro vacas por casa, que era o habitual na econom\u00eda antiga p\u00e1sase a un n\u00famero moito maior, que nos \u00faltimos tempos tende a incrementarse. Nun primeiro momento encami\u00f1ouse \u00e1 produci\u00f3n leiteira, coa introduci\u00f3n de vacas frisoas, e na actualidade t\u00e9ndese a potenciar a vaca de raza asturiana, a vaca roxa, que se cr\u00eda en r\u00e9xime extensivo para a produci\u00f3n de carne grazas \u00e1 s\u00faa rusticidade."}
{"id": "118061", "revid": "22570", "url": "https://gl.wikipedia.org/wiki?curid=118061", "title": "Julio Jaramillo", "text": "Julio Alfredo Jaramillo Laurido, nado en Guayaquil, Ecuador, o 1 de outubro de 1935 e finado na mesma cidade o 9 de febreiro de 1978, foi un sobranceiro int\u00e9rprete musical latinoamericano, con especial relevancia dentro do x\u00e9nero denominado bolero. Est\u00edmase que gravou ao redor de 3.500 pezas musicais ao longo da s\u00faa vasta carreira."}
{"id": "118064", "revid": "5312", "url": "https://gl.wikipedia.org/wiki?curid=118064", "title": "Joropo", "text": "O joropo \u00e9 un x\u00e9nero musical e o seu baile, orixinarios ambos os dous de Venezuela e Colombia con influencia africana e hispano\u00e1rabe, emparentado cos xaropes mexicanos e o galer\u00f3n da conca caribe\u00f1a. Escr\u00edbese en comp\u00e1s de tres cuartos a\u00ednda que unha das guitarras se mante\u00f1a en 6/8. Na danza, a muller segue ao home, que se move con liberdade."}
{"id": "118066", "revid": "1131", "url": "https://gl.wikipedia.org/wiki?curid=118066", "title": "Alci Acosta", "text": "Alcibiades Alfonso Acosta Cervantes nado en Soledad, Colombia, o 5 de novembro de 1938, \u00e9 un destacado int\u00e9rprete de boleros, amais de pianista e compositor. O seu meirande \u00e9xito \u00e9 \"Traicionera\", peza coa que deu vendido m\u00e1is de 300.000 copias en Am\u00e9rica Latina e que foi as\u00ed mesmo interpretada por outros artistas do talle de Julio Jaramillo."}
{"id": "118068", "revid": "23204", "url": "https://gl.wikipedia.org/wiki?curid=118068", "title": "La Bottine Souriante", "text": "La Bottine Souriante \u00e9 un grupo musical de folk canadense creado no Quebec en 1976 especializado na m\u00fasica tradicional do Quebec, a mi\u00fado con toques modernos."}
{"id": "118069", "revid": "895", "url": "https://gl.wikipedia.org/wiki?curid=118069", "title": "La Bouttine Souriante", "text": ""}
{"id": "118071", "revid": "16552", "url": "https://gl.wikipedia.org/wiki?curid=118071", "title": "Mariachi", "text": "Os grupos de mariachi ou mariachis son conxuntos musicais t\u00edpicos de M\u00e9xico. O A figura do mariachi \u00e9 unha das iconas m\u00e1is estendidas da cultura mexicana, gozando na actualidade de sona internacional. A m\u00fasica interpretada por mariachis \u00e9 propia en M\u00e9xico das festas p\u00fablicas tales como o D\u00eda das Nais (o 10 de maio) ou o da Virxe da Guadalupe (o 12 de decembro), xuntanzas familiares, serenatas, aniversarios etc\u00e9tera.\nEntre os autores de canci\u00f3ns para mariachi m\u00e1is importantes est\u00e1n Jos\u00e9 Alfredo Jim\u00e9nez, Tom\u00e1s M\u00e9ndez, Manuel Esper\u00f3n, ou Rub\u00e9n Fuentes."}
{"id": "118072", "revid": "22570", "url": "https://gl.wikipedia.org/wiki?curid=118072", "title": "Huapango", "text": "O huapango \u00e9 un x\u00e9nero musical mexicano baseado en comp\u00e1s ternario, interpretado en diversas formas, sendo as m\u00e1is co\u00f1ecidas estas tres variantes: o \"huapango t\u00edpico\" ou son \"huasteco\", interpretado polo tr\u00edo huasteco; o \"huapango setentrional\", interpetado polo conxunto setentrional e o \"huapango de mariachi\".\nA palabra huapango parece ser derivada do voc\u00e1bulo n\u00e1huatl \"\"cuauhpanco\", que literalmente significa \"sobre a tarima\"; ou ben, pode ser unha deformaci\u00f3n da palabra \"fandango\"\", que designa as festas nas cales se executa o son huasteco.\n\u00c9 moi popular nas rexiones fuastecas dos estados mexicanos de Veracruz, Hidalgo, San Luis Potos\u00ed, Tamaulipas, Quer\u00e9taro e Puebla."}
{"id": "118073", "revid": "2074", "url": "https://gl.wikipedia.org/wiki?curid=118073", "title": "Li\u00f1a de Alta Velocidade", "text": ""}
{"id": "118074", "revid": "1131", "url": "https://gl.wikipedia.org/wiki?curid=118074", "title": "Antonio Machado \u00c1lvarez", "text": "Antonio Machado \u00c1lvarez, m\u00e1is co\u00f1ecido polo pseud\u00f3nimo Dem\u00f3filo, nado en Santiago de Compostela o 6 de abril de 1848 e finado en Sevilla o 3 de febreiro de 1893, foi un escritor, antrop\u00f3logo e folclorista da Xeraci\u00f3n de 1868 en Espa\u00f1a. Librepensador e de ideolox\u00eda liberal progresista moi pr\u00f3xima ao krausismo, foi pai de cinco fillos entre os que se atopan os poetas Manuel e Antonio Machado.\nTraxectoria.\nA s\u00faa nai foi Cipriana \u00c1lvarez Dur\u00e1n (Sevilla, 1827). O seu pai, Antonio Machado y Nu\u00f1ez (C\u00e1diz, 1812), foi catedr\u00e1tico de Ciencias Naturais na Universidade de Sevilla; nesta cidade transcorreu gran parte da s\u00faa vida e nela estudou Filosof\u00eda e Dereito. O seu mestre, Federico de Castro, inculcoulle as ideas do evolucionismo e do krausismo co que posteriormente inclinarase \u00e1 filosof\u00eda utilitarista de Herbert Spencer. Ocupou interinamente a c\u00e1tedra de Metaf\u00edsica na Universidade de Sevilla e exerceu como xu\u00edz municipal. Un home moi inquieto, abriu un bufete de avogados. Foi nomeado catedr\u00e1tico de Folclore na Instituci\u00f3n Libre de Ense\u00f1anza (Madrid) e participou activamente na \"Revista Mensual de Filosof\u00eda, Literatura y Ciencias\" (1869-1874) cos seus primeiros traballos sobre literatura popular. No ver\u00e1n de 1892, aguilloado por problemas econ\u00f3micos, aceptou un posto de avogado que lle ofreceron uns amigos en San Xo\u00e1n de Porto Rico. Apenas chegado \u00e1 illa caeu enfermo. Rescatouno o seu cu\u00f1ado e levouno de volta a Sevilla onde morreu o 4 de febreiro de 1893, con 47 anos de idade.\nLibrepensador e de ideolox\u00eda progresista moi pr\u00f3xima \u00f3 krausismo, foi pai, xunto con Ana Ruiz Hern\u00e1ndez, de cinco fillos entre os que se atopan os poetas Manuel e Antonio Machado. A causa da tradici\u00f3n familiar materna, sentiu un grande interese pola literatura popular e de feito os fillos aprenderon case a ler co \"Romancero\" do seu parente Agust\u00edn Dur\u00e1n. Dende a s\u00faa creaci\u00f3n en 1871, formou parte da Sociedade Antropol\u00f3xica Sevillana xunto co seu pai e impulsor de dita instituci\u00f3n, Antonio Machado y Nu\u00f1ez. Publicou xunto \u00f3 krausista Federico de Castro \"Contos, lendas e costumes populares\" (1872). O interese polos estudos folcl\u00f3ricos plasmaranse de novo na revista \"La Enciclopedia\" (1877), de periodicidade decenal, en cuxas p\u00e1xinas creou unha secci\u00f3n permanente sobre literatura popular.\nObras.\nComo editor.\nDirixiu a Biblioteca de las Tradiciones Populares Espa\u00f1olas, con once volumes editados entre 1882 e 1888."}
{"id": "118076", "revid": "25871", "url": "https://gl.wikipedia.org/wiki?curid=118076", "title": "Copa Confederaci\u00f3ns da FIFA", "text": "A Copa Confederaci\u00f3ns da FIFA (en ingl\u00e9s: \"FIFA Confederations Cup\") foi un torneo de f\u00fatbol organizado pola FIFA que enfrontaba a selecci\u00f3ns nacionais representantes de cada unha das confederaci\u00f3ns da FIFA. Comezou celebr\u00e1ndose cada dous anos, pasando a celebrarse a partir de 2005 cada catro anos, xusto no ano anterior \u00e1 celebraci\u00f3n do Mundial no mesmo pa\u00eds organizador do evento.\nCompet\u00edan no torneo oito selecci\u00f3ns: os campi\u00f3ns de cada un dos torneos que organiza cada confederaci\u00f3n (a Copa Asi\u00e1tica da AFC, a Copa de \u00c1frica de Naci\u00f3ns da CAF, a Copa Ouro da CONCACAF, a Copa Am\u00e9rica da CONMEBOL, a Copa das Naci\u00f3ns da Ocean\u00eda da OFC, a Eurocopa da UEFA) e mais a selecci\u00f3n campioa do \u00faltimo Mundial e o pa\u00eds anfitri\u00f3n.\nHistoria.\nO torneo foi orixinalmente organizado e realizado en Arabia Saudita co nome de Copa do Rei Fahd (ou Campionato Intercontinental) disput\u00e1ndose en 1992 e 1995 pola selecci\u00f3n de Arabia e mais alg\u00fans campi\u00f3ns continentais. En 1997 a FIFA f\u00edxose cargo da organizaci\u00f3n do torneo, renome\u00e1ndoo \"Copa Confederaci\u00f3ns da FIFA\" e fixando a s\u00faa celebraci\u00f3n cada dous anos.\nA partir de 2005 a Copa pasou a disputarse cada catro anos, no ano anterior \u00e1 celebraci\u00f3n do Mundial e no pa\u00eds que acollese esa edici\u00f3n do m\u00e1ximo torneo intercontinental de naci\u00f3ns. Na actualidade est\u00e1 considerado como un test ou ensaio xeral para os pa\u00edses encargados da organizaci\u00f3n do mundial ademais de lles permitir competir \u00e1 s\u00faa selecci\u00f3n nacional ao m\u00e1is alto nivel durante os dous anos anteriores ao evento (d\u00e9bese recordar que o pa\u00eds anfitri\u00f3n se califica automaticamente para o Mundial).\nCando o vixente campi\u00f3n mundial tam\u00e9n acapara alg\u00fan dos t\u00edtulos continentais, o subcampi\u00f3n tam\u00e9n disputa o torneo para completar o n\u00famero de oito participantes. Na edici\u00f3n de 2005 produciuse unha complicada situaci\u00f3n: o campi\u00f3n do mundo tam\u00e9n era campi\u00f3n de Am\u00e9rica e o subcampi\u00f3n, Alema\u00f1a, estaba clasificado coma anfitri\u00f3n, a soluci\u00f3n \u00e1 que se chegou foi a de convidar ao subcampi\u00f3n da Copa Am\u00e9rica, Arxentina .\nAt\u00e9 en tres ocasi\u00f3ns houvo selecci\u00f3ns que decidiron non participar no torneo. O campi\u00f3n europeo de 1996, Alema\u00f1a, decidiu non facelo na edici\u00f3n de 1997 sendo substitu\u00edda pola subcampioa, a Rep\u00fablica Checa. Francia, como campioa mundial de 1998 non participou na edici\u00f3n de 1999 sendo substitu\u00edda pola finalista Brasil. Por \u00faltimo, a Alema\u00f1a subcampioa de 2002, foi substitu\u00edda por Turqu\u00eda (terceira nese mesmo Mundial) na edici\u00f3n de 2003.\nO primeiro antecedente da Copa das Confederaci\u00f3ns foi o Mundialito (ou \"Copa D'Oro\"). Tam\u00e9n est\u00e1 considerado coma precursor deste torneo o Trofeo Artemio Franchi disputado en 1985 e 1993 entre os campi\u00f3ns da Copa Am\u00e9rica e da Eurocopa ."}
{"id": "118078", "revid": "5863", "url": "https://gl.wikipedia.org/wiki?curid=118078", "title": "Manuel Machado", "text": "Manuel Machado Ruiz, nado en Sevilla o 29 de agosto de 1874 e finado en Madrid o 19 de xaneiro de 1947, foi un poeta andaluz, irm\u00e1n de Antonio Machado e fillo de Antonio Machado \u00c1lvarez. Foi un dos m\u00e1is destacados representantes do Modernismo en Espa\u00f1a."}
{"id": "118079", "revid": "85894", "url": "https://gl.wikipedia.org/wiki?curid=118079", "title": "Pat Kilbride", "text": "Pat Kilbride nado no Condado de Kildare \u00e9 un guitarrista e cantante irland\u00e9s. Foi un dos primeiros membros de Battlefield Band, e colaborou con bandas como Luar na Lubre.\nActualmente vive e traballa en Madrid"}
{"id": "118080", "revid": "56817", "url": "https://gl.wikipedia.org/wiki?curid=118080", "title": "Bleizi Ruz", "text": "Bleizi Ruz \u00e9 un grupo bret\u00f3n de m\u00fasica celta creado en 1973."}
{"id": "118081", "revid": "23204", "url": "https://gl.wikipedia.org/wiki?curid=118081", "title": "Jake Walton", "text": "Jake Walton \u00e9 un m\u00fasico de Nottingham, Inglaterra, especializado en m\u00fasica de tradici\u00f3n c\u00f3rnica. En moitas ocasi\u00f3ns act\u00faa xunto con Jez Lowe."}
{"id": "118084", "revid": "5312", "url": "https://gl.wikipedia.org/wiki?curid=118084", "title": "Nabari", "text": "Nabari (\u540d\u5f35\u5e02, \u306a\u3070\u308a\u3057, \"Nabari-shi\") \u00e9 un concello da prefectura de Mie no Xap\u00f3n. Est\u00e1 situado no centro-oeste da prefectura, ao sur da rexi\u00f3n de Ch\u016bbu, ao oeste da rexi\u00f3n de T\u014dkai e ao leste da rexi\u00f3n de Kinki, no centro da illa de Honsh\u016b. A s\u00faa superficie \u00e9 de 129,76\u00a0km\u00b2, a poboaci\u00f3n \u00e9 de 80.675 habitantes (2009) e ten unha densidade de poboaci\u00f3n de 622 h/km\u00b2.\nO concello de Nabari limita cos concellos de Iga, Tsu (que son da prefectura de Mie); Yamazoe, Uda e Soni (que son da prefectura de Nara)."}
{"id": "118085", "revid": "6", "url": "https://gl.wikipedia.org/wiki?curid=118085", "title": "Memoria hist\u00f3rica", "text": "A memoria hist\u00f3rica \u00e9 un concepto historiogr\u00e1fico que foi desenvolvido a partir de mediados do s\u00e9culo XX, e cuxa formulaci\u00f3n primeira \u00e9 decote atribu\u00edda ao franc\u00e9s Pierre Nora, quen, a grandes trazos, vi\u00f1a a designar a memoria hist\u00f3rica coma o esforzo consciente dos grupos humanos por entroncar co seu pasado, sexa este real ou imaxinado, valor\u00e1ndoo e trat\u00e1ndoo con especial respecto.\nEn Espa\u00f1a, a Asociaci\u00f3n pola Recuperaci\u00f3n da Memoria Hist\u00f3rica (ARMH) tenta recuperar restos e corpos silenciados pola ditadura."}
{"id": "118086", "revid": "89787", "url": "https://gl.wikipedia.org/wiki?curid=118086", "title": "Shima", "text": "Shima (\u5fd7\u6469\u5e02, \u3057\u307e\u3057, \"Shima-shi\") \u00e9 un concello da prefectura de Mie no Xap\u00f3n. Est\u00e1 situado no centro-leste da prefectura, na parte sur da pen\u00ednsula de Shima, na zona da provincia hist\u00f3rica de Shima, ao sur da rexi\u00f3n de Ch\u016bbu, ao oeste da rexi\u00f3n de T\u014dkai e ao leste da rexi\u00f3n de Kinki, no centro da illa de Honshu. A s\u00faa superficie \u00e9 de 179,72\u00a0km\u00b2 e a poboaci\u00f3n de 55.582 habitantes (2009) e ten unha densidade de poboaci\u00f3n de 309 hab./km\u00b2.\nO concello de Shima limita cos concellos de Minamiise, de Ise e de Toba.\nHistoria.\nA cidade de Shima foi fundado pola fusi\u00f3n de 5 concellos (\"Hamajima\", \"Dai\u014d\", \"Shima\", \"Ago\" e \"Isobe\") do distrito de Shima en 1 de outubro de 2004."}
{"id": "118087", "revid": "56817", "url": "https://gl.wikipedia.org/wiki?curid=118087", "title": "The Clutha", "text": "The Clutha foi unha banda tradicional escocesa formada en 1964 en Glasgow."}
{"id": "118088", "revid": "78124", "url": "https://gl.wikipedia.org/wiki?curid=118088", "title": "Owase", "text": "Owase (\u5c3e\u9df2\u5e02, \u304a\u308f\u305b\u3057, \"Owase-shi\") \u00e9 un concello da prefectura de Mie no Xap\u00f3n. Est\u00e1 situada no centro-leste da prefectura, na parte sur da pen\u00ednsula de Shima, ao sur da rexi\u00f3n de Ch\u016bbu, ao oeste da rexi\u00f3n de T\u014dkai e ao leste da rexi\u00f3n de Kinki, no centro da illa de Honsh\u016b. A s\u00faa superficie \u00e9 de 193,16\u00a0km\u00b2 e a poboaci\u00f3n de 20.628 habitantes (2009) e ten unha densidade de poboaci\u00f3n de 107 h/km\u00b2.\nO concello de Owase limita cos concellos de Kumano, Kihoku (son da prefectura de Mie); e Kamikitayama (da prefectura de Nara)."}
{"id": "118090", "revid": "82922", "url": "https://gl.wikipedia.org/wiki?curid=118090", "title": "Os Rosales", "text": "Os Rosales \u00e9 un grupo folk galego creado en Asados (Rianxo) na d\u00e9cada de 1950. Est\u00e1 formado por Xos\u00e9 Romero (gaita) e Maruxa (voz e bombo)."}
{"id": "118091", "revid": "5312", "url": "https://gl.wikipedia.org/wiki?curid=118091", "title": "Miyawaka", "text": "Miyawaka (\u5bae\u82e5\u5e02, \u307f\u3084\u308f\u304b\u3057, \"Miyawaka-shi\") \u00e9 un concello da prefectura de Fukuoka no Xap\u00f3n. Est\u00e1 situado ao norte da rexi\u00f3n de Ky\u016bsh\u016b e no centro-norte da prefectura, na zona da provincia hist\u00f3rica de Chikuzen, na illa de Ky\u016bsh\u016b. A s\u00faa superficie \u00e9 de 139,99\u00a0km\u00b2, a poboaci\u00f3n \u00e9 de 30.665 habitantes (2009) e ten unha densidade de poboaci\u00f3n de 219 h/km\u00b2.\nO concello de Miyawaka limita cos concellos de Sasaguri, Hisayama, Koga, Fukutsu, Munakata, Kurate, N\u014dgata, Kotake e Iizuka.\nHistoria.\nA cidade de Miyawaka foi fundada pola fusi\u00f3n de dous concellos das vilas de \"Wakamiya\" e de \"Miyata\" do distrito de Kurate no ano 2006."}
{"id": "118092", "revid": "127505", "url": "https://gl.wikipedia.org/wiki?curid=118092", "title": "F\u00eda na roca", "text": "F\u00eda na roca \u00e9 o primeiro disco de estudo do grupo de folk galego F\u00eda na Roca. Foi producido por Luis Delgado e publicado en 1993."}
{"id": "118094", "revid": "5312", "url": "https://gl.wikipedia.org/wiki?curid=118094", "title": "Ukiha", "text": "Ukiha (\u3046\u304d\u306f\u5e02, \u3046\u304d\u306f\u3057, \"Ukiha-shi\") \u00e9 un concello da prefectura de Fukuoka no Xap\u00f3n. Est\u00e1 situado \u00f3 norte da rexi\u00f3n de Ky\u016bsh\u016b e \u00f3 sueste da prefectura, na zona da provincia hist\u00f3rica de Chikugo, na illa de Ky\u016bsh\u016b. A s\u00faa superficie \u00e9 de 117,55\u00a0km\u00b2, a poboaci\u00f3n \u00e9 de 31.715 habitantes (2009) e ten unha densidade de poboaci\u00f3n de 270 h/km\u00b2.\nO concello de Ukiha limita cos concellos de Hoshino, Kurume, Asakura (que son da prefectura de Fukuoka); e Hita (este \u00faltimo \u00e9 da prefectura de \u014cita).\nHistoria.\nA cidade de Ukiha foi fundada ap\u00f3s a fusi\u00f3n dos concellos das vilas de \"Yoshii\" e de \"Ukiha\" do distrito de Ukiha no ano 2005."}
{"id": "118095", "revid": "56817", "url": "https://gl.wikipedia.org/wiki?curid=118095", "title": "Novec 1230", "text": "O produto Novec 1230 \u00e9 un l\u00edquido desenvolvido por 3M, de aparencia similar \u00e1 auga pero con d\u00faas diferenzas fundamentais: non \u00e9 un flu\u00eddo condutor e non molla os obxectos sobre os que se verte. Estas caracter\u00edsticas fano moi apropiado para combater incendios en situaci\u00f3ns nas que o uso da auga poder\u00eda resultar contraproducente, tal \u00e9 o caso de bancos, museos, bibliotecas, hospitais e oficinas con equipos electr\u00f3nicos.\nA f\u00f3rmula qu\u00edmica do composto \u00e9 C6F12O, abreviatura de CF3CF2C(O)CF(CF3)2. As s\u00faas mol\u00e9culas non se atopan formando i\u00f3ns, o que explica a falta de condutividade do flu\u00eddo (ao contrario c\u00e1 auga, na que as mol\u00e9culas est\u00e1n en forma de H3O+ e OH-). Asemade, a ausencia de \u00e1tomos de hidr\u00f3xeno evita que se formen pontes de hidr\u00f3xeno entre as mol\u00e9culas, o que implica que a calor de vaporizaci\u00f3n sexa de 88,0 KJ/Kg, 25 veces menor que a calor de vaporizaci\u00f3n da auga (xa que non \u00e9 necesario empregar ningunha enerx\u00eda en romper as pontes de hidr\u00f3xeno para pasar de estado l\u00edquido a gasoso, como acontece coa auga). Deste xeito, \u00e9 posible desenvolver equipos nos que o produto se manipula coma l\u00edquido (m\u00e1is sinxelo) pero se emprega como gas para extinguir o incendio.\nA diferenza doutros gases inertes de extinci\u00f3n que o que fan \u00e9 desprazar ao os\u00edxeno, o Novec 1230 dimin\u00fae a enerx\u00eda t\u00e9rmica da chama, interrompendo as\u00ed a reacci\u00f3n de combusti\u00f3n.\nO Novec 1230 \u00e9 unha alternativa ecol\u00f3xica aos axentes extintores qu\u00edmicos. As\u00ed, compar\u00e1ndoo co halon ten un potencial de efecto invernadoiro de 1 fronte a 6900 e un per\u00edodo de vida na atmosfera de 5 d\u00edas fronte a 65 anos. Non produce ning\u00fan impacto na capa de ozono, non \u00e9 corrosivo e \u00e9 estable a temperatura ambiente."}
{"id": "118096", "revid": "89787", "url": "https://gl.wikipedia.org/wiki?curid=118096", "title": "Miyama", "text": "Miyama (\u307f\u3084\u307e\u5e02, \u307f\u3084\u307e\u3057, \"Miyama-shi\") \u00e9 un concello da prefectura de Fukuoka no Xap\u00f3n. Est\u00e1 situada ao norte da rexi\u00f3n de Ky\u016bsh\u016b e ao sueste da prefectura, na illa de Ky\u016bsh\u016b. A s\u00faa superficie \u00e9 de 105,12\u00a0km\u00b2 e a poboaci\u00f3n de 41.425 habitantes (2009) e ten unha densidade de poboaci\u00f3n de 394 h/km\u00b2.\nO concello de Miyama limita cos concellos de \u014cmuta, de Yanagawa, de Chikugo, de Yame, de Tachibana (son da prefectura de Fukuoka); de Nankan e de Nagomi (son da prefectura de Kumamoto).\nHistoria.\nA cidade de Miyama foi fundado pola fusi\u00f3n dos concellos da vila de \"Setaka\" e da vila de \"Yamakawa\" do destrito de Yamato e o concello de vila de \"Takata\" do distrito de Miike no ano 2007."}
{"id": "118097", "revid": "5312", "url": "https://gl.wikipedia.org/wiki?curid=118097", "title": "Fukutsu", "text": "Fukutsu (\u798f\u6d25\u5e02, \u3075\u304f\u3064\u3057, \"Fukutsu-shi\") \u00e9 un concello da prefectura de Fukuoka no Xap\u00f3n. Est\u00e1 situado ao norte da rexi\u00f3n de Ky\u016bsh\u016b e \u00f3 noroeste da prefectura, na zona da provincia hist\u00f3rica de Chikuzen, na illa de Ky\u016bsh\u016b. A s\u00faa superficie \u00e9 de 52,70\u00a0km\u00b2, a poboaci\u00f3n \u00e9 de 55.209 habitantes (2009) e ten unha densidade de poboaci\u00f3n de 1.050 h/km\u00b2.\nO concello de Fukutsu limita cos concellos de Koga, Miyawaka e Munakata.\nHistoria.\nA cidade de Fukutsu foi creada pola fusi\u00f3n dos concellos das vilas de \"Fukuma\" e \"Tsuyazaki\" do distrito de Munakata no ano 2005."}
{"id": "118098", "revid": "5312", "url": "https://gl.wikipedia.org/wiki?curid=118098", "title": "Koga, Fukuoka", "text": "Koga (\u53e4\u8cc0\u5e02, \u3053\u304c\u3057, \"Koga-shi\") \u00e9 un concello da prefectura de Fukuoka no Xap\u00f3n. Est\u00e1 situado \u00f3 norte da rexi\u00f3n de Ky\u016bsh\u016b e \u00f3 noroeste da prefectura, na zona da provincia hist\u00f3rica de Chikuzen, na illa de Ky\u016bsh\u016b. A s\u00faa superficie \u00e9 de 42,11\u00a0km\u00b2, a poboaci\u00f3n \u00e9 de 57.463 habitantes (2009) e ten unha densidade de poboaci\u00f3n de 1.360 h/km\u00b2.\nO concello de Koga limita cos concellos de Shing\u016b, Hisayama, Miyawaka e Fukutsu."}
{"id": "118102", "revid": "75439", "url": "https://gl.wikipedia.org/wiki?curid=118102", "title": "Illa Bakers", "text": "Illa Bakers \u00e9 unha pequena illa residencial dentro da ba\u00eda de Massachusetts, pertencente a Salem, Massachusetts, Estados Unidos. Est\u00e1 situado ao sueste das illas Great Misery e Little Misery, ao nordeste das illas North Gooseberry e South Gooseberry, e no extremo nordeste da Illa Children.\nA illa ten forma de pera e est\u00e1 habitada. A maior parte da costa da illa \u00e9 rochosa, excepto na s\u00faa parte occidental. Existen tres pequenas lagoas litorais pr\u00f3ximas entre si localizadas preto do centro da illa. Hai alg\u00fans arbustos, \u00e1rbores e a vexetaci\u00f3n medra nalgunhas partes da illa. A maior parte das edificaci\u00f3ns conc\u00e9ntranse no sur e no occidente da illa, nesta \u00faltima parte existe un peirao para que aporten as embarcaci\u00f3ns nas que chegan os turistas.\nPolo menos desde 1630 recibe o seu actual nome, orixinalmente era de propiedade p\u00fablica, John Turner foi o primeiro propietario privado e ata hoxe contin\u00faa a ser privada. Antigamente existiu un hotel para recibir os turistas, hoxe unha serie de residencias rurais aloxa \u00e1 poboaci\u00f3n, cada unha co seu nome propio. Na illa hai tam\u00e9n unha tenda, un parque de bombeiros, unha casa de reuni\u00f3ns e unha tenda de regalos.\nO goberno federal administra o faro e pos\u00fae tam\u00e9n o terreo ao seu arredor, orixinariamente eran dous faros xemelgos, que databan do 3 de xaneiro de 1798, para evitaren os naufraxios nas Illas Misery, o faro m\u00e1is pequeno derrubouse en 1926"}
{"id": "118104", "revid": "25871", "url": "https://gl.wikipedia.org/wiki?curid=118104", "title": "Bossa nova", "text": "A bossa nova \u00e9 un x\u00e9nero musical de orixe brasileira que xurdiu a mediados do s\u00e9culo XX, impulsado por un grupo de estudantes e m\u00fasicos de clase media procedentes de Copacabana e Ipanema, nos barrios do R\u00edo de Xaneiro situados a rentes do litoral. En portugu\u00e9s v\u00e9n dicir \"\"o ritmo novo\" ou \"o vieiro novo\"\". Tr\u00e1tase dun x\u00e9nero moi popular no Brasil grazas \u00e1 gravaci\u00f3n dos temas \"Saudade de Bahia\" e \"Rosa Morena\" interpretadas por Dorival Caymmi, de \"Chega de Saudade\" interpretada por Jo\u00e3o Gilberto e composta por Antonio Carlos Jobim e Vin\u00edcius de Moraes, tres dos principais expo\u00f1entes deste x\u00e9nero no Brasil."}
{"id": "118105", "revid": "6208757", "url": "https://gl.wikipedia.org/wiki?curid=118105", "title": "Jo\u00e3o Gilberto", "text": "Jo\u00e3o Gilberto Prado Pereira de Oliveira, co\u00f1ecido artisticamente como Jo\u00e3o Gilberto, nado en Juazeiro, Brasil, o 10 de xu\u00f1o de 1931 e finado no R\u00edo de Xaneiro o 6 de xullo de 2019, foi un m\u00fasico considerado, xunto con Ant\u00f4nio Carlos Jobim (co\u00f1ecido como Tom Jobim), un dos creadores do x\u00e9nero musical Bossa nova. Foi tam\u00e9n un cantante de jazz, con indiscut\u00edbeis \u00e9xitos, sendo o maior a canci\u00f3n da \"Garota de Ipanema\"."}
{"id": "118106", "revid": "25871", "url": "https://gl.wikipedia.org/wiki?curid=118106", "title": "Tom Jobim", "text": "Ant\u00f4nio Carlos Brasileiro de Almeida Jobim, co\u00f1ecido artisticamente como Tom Jobim, nado no R\u00edo de Xaneiro o 25 de xaneiro de 1927 e finado en Nova York o 8 de decembro de 1994, foi un compositor, cantante, guitarrista e pianista brasileiro de bossa nova."}
{"id": "118107", "revid": "56817", "url": "https://gl.wikipedia.org/wiki?curid=118107", "title": "Kathleen Turner", "text": "Mary Kathleen Turner, nada en Springfield, estado de Missouri, o 19 de xu\u00f1o de 1954, \u00e9 unha actriz norteamericana. Foi na d\u00e9cada dos oitenta cando lle chegou \u00e1 fama internacional, despois de interpretar alg\u00fans papeis de relevancia en filmes de Hollywood como \"Body\", \"Heat\", \"Romancing the Stone\" ou \"Prizzi's Honor\".\nParticipou na serie de televisi\u00f3n Friends, interpretando ao pai de Chandler Bing. Este, despois da separaci\u00f3n da nai de Chandler, admitiu que era homosexual e foise \u00e1s Vegas a protagonizar un show para travestis chamado \"Viva las Gaygas\"."}
{"id": "118108", "revid": "1131", "url": "https://gl.wikipedia.org/wiki?curid=118108", "title": "Carre\u00f1o", "text": "Carre\u00f1o \u00e9 un concello do Principado de Asturias.\nLimita ao oeste con Corvera, con Goz\u00f3n e o Mar Cant\u00e1brico ao norte, co Mar Cant\u00e1brico e Xix\u00f3n ao leste, e con Xix\u00f3n de novo ao sur. Forma xunto ao veci\u00f1o concello de Goz\u00f3n a Mancomunidade do Cabo de Pe\u00f1as. Non \u00e9 un concello monta\u00f1oso, pero conta cunha serie de outeiros que atravesan o concello de oeste a leste e que forman \u00e1 s\u00faa vez cinco vales.\nO concello est\u00e1 dividido en 12 parroquias: Cand\u00e1s (capital do concello), Perlora, Albandi, Carri\u00f3, Pervera, Prendes, Piedeloro, Logrezana, Guimar\u00e1n, El Valle, Amb\u00e1s e Tam\u00f3n.\nNeste concello local\u00edzase o faro de Cand\u00e1s."}
{"id": "118111", "revid": "1131", "url": "https://gl.wikipedia.org/wiki?curid=118111", "title": "Estaci\u00f3n de Roma Termini", "text": "A estaci\u00f3n de Roma Termini (adicada a Xo\u00e1n Paulo II o 23 de decembro de 2006) \u00e9 a estaci\u00f3n de ferrocarril m\u00e1is importante da cidade de Roma (Italia) e unha das principais de Europa.\nP\u00f3dese chegar a ela a trav\u00e9s das li\u00f1as A e B do metro de Roma que te\u00f1en unha conexi\u00f3n de intercambio entre as respectivas estaci\u00f3ns nos subterr\u00e1neos da mesma. Desde esta estaci\u00f3n sae o Leonardo Express, o tren para o Aeroporto de Fiumicino."}
{"id": "118122", "revid": "6750", "url": "https://gl.wikipedia.org/wiki?curid=118122", "title": "Bagdad", "text": "Bagdad (en , \"Ba\u0121d\u0101d\") \u00e9 a capital de Iraq, e a segunda cidade do mundo \u00e1rabe en poboaci\u00f3n total, despois do Cairo. Sit\u00faase \u00e1s marxes do r\u00edo Tigris, no centro do pa\u00eds.\nFoi fundada en 762 polo califa al-Mansur, nun local onde exist\u00eda unha vila persa. Nese mesmo ano, foi escollida como a capital do Califato Abb\u00e1sida, e converteuse no seu proxecto de desenvolvemento m\u00e1is notable. En pouco tempo, a cidade evolucionou nun importante centro cultural, comercial e intelectual do mundo isl\u00e1mico. Ademais de albergar varias instituci\u00f3ns acad\u00e9micas clave, inclu\u00edndo a Casa da Sabedor\u00eda, tam\u00e9n ti\u00f1a un ambiente multi\u00e9tnico e multirelixioso, polo que ga\u00f1ou reputaci\u00f3n a nivel mundial como o \"centro da aprendizaxe\". Bagdad foi a meirande cidade do mundo na era Abb\u00e1sida durante a Idade de ouro isl\u00e1mica, chegando a ter daquela m\u00e1is dun mill\u00f3n de habitantes. Tornouse unha cidade rica e esplendorosa, ata que foi destru\u00edda en 1258 polo Imperio Mongol, o que resultou nun declive que se prolongar\u00eda durante moitos s\u00e9culos debido \u00e1s frecuentes pragas e aos m\u00faltiples imperios sucesivos. Co reco\u00f1ecemento de Iraq como estado independente en 1932 (previamente foi o Mandato brit\u00e1nico de Mesopotamia), Bagadad foi recuperando parte do seu antigo protagonismo como centro da cultura \u00e1rabe, cunha poboaci\u00f3n estimada entre 6 e m\u00e1is de 7\u00a0mill\u00f3ns de habitantes. Comparado coa s\u00faa gran poboaci\u00f3n, ten unha \u00e1rea pequena de tan s\u00f3 673 km\u00b2.\nOrixe etimol\u00f3xica do nome.\nA\u00ednda que non se discute a s\u00faa orixe persa, hai varias teor\u00edas en cuanto \u00e1 s\u00faa etimolox\u00eda. A m\u00e1is aceptada entre elas \u00e9 que o nome procede do persa Medio, e est\u00e1 composto de \"Bag\" \"deus\" + \"d\u0101d\" \"doado\", traduc\u00edndose como \"doado por Deus\" ou \"o agasallo de Deus\", no persa moderno Ba\u0263d\u0101d. Outra proposta \u00e9 que o nome prove\u00f1a do persa Medio B\u0101gh-d\u0101d \"O xard\u00edn Doado\". O nome \u00e9 pre-isl\u00e1mico e as orixes non son claras, pero relaci\u00f3nase con asentamentos anteriores, que non te\u00f1en ningunha importancia pol\u00edtica ou comercial, polo que \u00e9, na pr\u00e1ctica, unha fundaci\u00f3n en tempos do Califato Abas\u00ed. Mansur chama \u00e1 cidade \"Madinah al-Salam\", ou \"Cidade da Paz\", como unha referencia \u00f3 para\u00edso. Este foi o nome oficial nas moedas, pesos e outras cosas.\nXeograf\u00eda.\nA cidade est\u00e1 situada nunha vasta chaira divida polo r\u00edo Tigris. Este divide a Bagdad en dous, a metade leste, co\u00f1ecida tam\u00e9n como \"Rusafa\", e a metade oeste, a \"Karkh\". O terreo onde se sit\u00faa a propia cidade \u00e9 chan e de baixa altura, produto dun aluvi\u00f3n orixinal debido \u00e1s longas e peri\u00f3dicas inundaci\u00f3ns provocadas polo r\u00edo.\nClima.\nBagdad pos\u00fae un clima moi caloroso e \u00e1rido (\"BWh\", segundo a t\u00e1boa de K\u00f6ppen), sendo unha das cidades m\u00e1is calorosas do mundo. Durante o per\u00edodo estival, de xu\u00f1o a agosto, a temperatura media \u00e9 de 34,8\u00a0\u00b0C, acompa\u00f1ada de sol constante. A chuvia \u00e9 practicamente desco\u00f1ecida na zona nesa estaci\u00f3n. Durante o d\u00eda, os term\u00f3metros poden dispararse ata os 50\u00a0\u00b0C \u00e1 sombra e pola noite baixar ata os 25\u00a0\u00b0C. A humidade \u00e9 tam\u00e9n moi baixa debido \u00e1 distancia que separa a cidade do Golfo P\u00e9rsico, o que axuda a que se formen frecuentemente tormentas de po que se orixinan no deserto.\nDurante o inverno, de decembro a febreiro, as temperaturas suav\u00edzanse notablemente. As m\u00e1ximas var\u00edan entre os 25 e 26\u00a0\u00b0C e as m\u00ednimas habitualmente nos -6\u00a0\u00b0C, a\u00ednda que non \u00e9 estra\u00f1o en Bagdad experimentar temperaturas en inverno por baixo dos -10\u00a0\u00b0C. A presenza do Tigris, aten\u00faa o efecto do clima continental.\nA chuvia anual lim\u00edtase \u00f3 per\u00edodo que vai de novembro a marzo, sendo de media uns 140 mil\u00edmetros con rexistros m\u00e1ximos de 215 e m\u00ednimos de 0\u00a0mm. O 11 de xaneiro de 2008 produciuse unha estampa ins\u00f3lita en Bagdad, xa que a cidade amenceu cuberta dunha fina capa de xeo, a primeira en 100 anos.\nHistoria.\nBagdad fundouse no s\u00e9culo VIII e \u00e9 a capital de Iraq dende 1920, cando a\u00ednda era un reino.\nPrecedentes.\nA rexi\u00f3n de Mesopotamia, onde os r\u00edos \u00c9ufrates e Tigris se aproximan ata apenas trinta quil\u00f3metros, foi de sempre o lugar dalg\u00fan centro urbano de importancia. As\u00ed Babilonia, dende o terceiro milenio antes da nosa era, e Dur Kurigalzu no segundo. Nos tempos de Nabucodonosor, no s\u00e9culo VI a.C., seica houbo un asentamento acondicionado para o comercio fluvial, significativo pero modesto, xa co nome de Bagdad, mencionado no Talmud ) no lugar da actual cidade. \u00c1s aforas, xa na \u00e9poca helen\u00edstica, localiz\u00e1base Seleucia e a s\u00faa continuaci\u00f3n Ctesifonte, capital sas\u00e1nida, \u00e1mbalas d\u00faas entre as maiores do mundo nos seis primeiros s\u00e9culos da nosa era.\nFundaci\u00f3n da nova capital.\nO segundo califa ab\u00e1sida, Al-Mansur, decidindo o lugar para a fundaci\u00f3n dunha nova capital do novo califato acabado de constitu\u00edr do islam oriental, elixiu a beira oeste do Tigris, augas arriba de Ctesifonte, que xa fora conquistada polos \u00e1rabes no 637, e que ao cabo ficou deserta ao trasladarse a s\u00faa poboaci\u00f3n \u00e1 nova capital.\nO 31 de xullo do 762 foi as\u00ed fundada, de acordo con coidados c\u00e1lculos astrol\u00f3xicos, a cidade de Bagdad co nome de Medinat al-Salam (Cidade da Paz). A s\u00faa planta circular de m\u00e1is de dous quil\u00f3metros de di\u00e1metro ti\u00f1a precedentes na Persia sas\u00e1nidas. Posu\u00eda unha dobre banda perimetral de aloxamentos dividida en cuadrantes xunto \u00e1 muralla, a cal ti\u00f1a catro grandes portas orientadas segundo o mundo musulm\u00e1n e non polos eixos cardinais. O espazo central era un gran baleiro arredor do pazo califal, a mesquita e os cuarteis.\nEsplendor e ru\u00edna.\nCase decontado, e por dous s\u00e9culos, converteuse na meirande cidade do mundo, acadando, posiblemente por primeira vez na historia, o mill\u00f3n de habitantes. Xa no tempo do califa Harun al-Raschid (786-809) era unha metr\u00f3pole cosmopolita (\u00e1rabes, persas, xudeus, indios), centro do saber e as artes (\u00e1lxebra e poes\u00eda; unha gran biblioteca, a Casa da Sabedor\u00eda). Foi, en definitiva, a urbe das \"Mil e unha noites\".\nMoi pronto a cidade circular viuse superada con primeiras extensi\u00f3ns cara ao norte (barrio Kadhimiyya arredor do santuario hom\u00f3nimo, 799), e cara ao sur e \u00e1 ribeira do Tigris (barrio Karkh, r\u00faa Haifa). Unha rede de canais irrigaba a urbe e comunic\u00e1baa a trav\u00e9s do r\u00edo co interior do imperio e os mares no porto de Basora. Xunto coas rutas terrestres entre Persia e o mar Mediterr\u00e1neo, Bagdad era o centro do comercio entre oriente e occidente . Por\u00e9n, contra a metade do s\u00e9culo IX os primeiros s\u00edntomas de debilidade do califato fix\u00e9ronse notar. Xa a partir do 813 o pazo califal non volveu ser usado coma consecuencia das destruci\u00f3ns habidas en asedios e loitas fratricidas entre os fillos de Harun al-Raschid. No 836 a corte trasladouse a Samarra. Inda que de volta en 892, xa o fixo a beira leste do Tigris onde, dende o 862-866, o califa Al-Musta'in ti\u00f1a constru\u00eddo unha primeira muralla semicircular que protex\u00eda os distritos orientais, completada no oeste con outro semic\u00edrculo. A fundacional cidade circular foi progresivamente abandonada \u00e1 ru\u00edna.\nTam\u00e9n arruinada aquela muralla co tempo, foi o califa Al-Mustazhir (1094-1118) quen erixiu, as\u00ed mesmo no leste m\u00e1is ao sur, unha nova muralla rectangular que asemade conti\u00f1a unha cidadela con palacios, edificios de goberno, relixiosos, de ensinanza, biblioteca e parques. Todo ese conxunto vai ser o n\u00facleo da Bagdad moderna.\nA invasi\u00f3n mongol do ano 1258 levar\u00eda \u00e1 cidade \u00e1 case total destruci\u00f3n co masacre da maior\u00eda da poboaci\u00f3n, inutilizando para sempre o sistema de canais e diques de irrigaci\u00f3n. Significou o fin do califato ab\u00e1sida e o da s\u00faa capital coma metr\u00f3pole medieval. Cando comezaba unha certa recuperaci\u00f3n, Timur saqueouna novamente en 1401. Durante os seguintes cinco s\u00e9culos Bagdad ser\u00eda s\u00f3 a capital provincial de diferentes poderes rexionais, e do Imperio Otom\u00e1n a partir de 1534 .\n\u00c9poca contempor\u00e1nea.\nNo \u00faltimo terzo do s\u00e9culo XIX Bagdad acadou a s\u00faa modernizaci\u00f3n: as murallas medievais foron derrubadas, o concello foi constitu\u00eddo, ergu\u00e9ronse escolas, hospitais e demais infraestruturas e servizos. En 1920 volveu ser capital, desta vez do recentemente instaurado reino de Iraq.\nA partir dos anos setenta, cos ingresos do petr\u00f3leo, Bagdad experimentou unha forte expansi\u00f3n ata se converter nunha metr\u00f3pole. Especialmente problem\u00e1ticas foron a guerra con Ir\u00e1n e as d\u00faas campa\u00f1as posteriores en que se converteu en obxectivo do ex\u00e9rcito estadounidense.\nA cidade afrontou graves danos nas infraestruturas debido \u00e1 guerra de Iraq, que comezou coa invasi\u00f3n de Iraq de 2003 liderada polos Estados Unidos e durou ata 2011, e a subsecuente insurxencia e a reanudaci\u00f3n da guerra que se prolongou ata 2017, o que provocou unha perda substancial do patrimonio cultural e monumentos hist\u00f3ricos. Durante este per\u00edodo, Bagdad tivo unha das taxas m\u00e1is altas de ataques terroristas do mundo. Non obstante, os ataques terroristas son pouco frecuentes e foron diminu\u00edndo desde a derrota territorial do grupo militante Estado Isl\u00e1mico en Iraq en 2017.\nGoberno.\nA cidade de Bagdad ten 89 barrios oficiais dentro de 11 distritos. Estas subdivisi\u00f3ns da cidade serviron como centros administrativos para o repartimento dos servizos municipais pero ata 2003 non ti\u00f1an unha funci\u00f3n pol\u00edtica espec\u00edfica. A comezos de abril de 2003, os Estados Unidos controlaron a Autoridade Provisional da Coalici\u00f3n (CPA) dando comezo \u00e1 creaci\u00f3n de novas funci\u00f3ns para eles. O proceso inicialmente enfocouse na elecci\u00f3n dos consellos dos barrios nos propios barrios oficiais, elixidos polos caucus locais. O CPA convocou unha serie de reuni\u00f3ns en cada barrio para explicar o goberno local, describir o proceso de elecci\u00f3n de caucus e fomentar a participaci\u00f3n do pobo. Cada proceso nos barrios finaliza cunha reuni\u00f3n local onde os candidatos para os consellos locais fan propaganda e campa\u00f1a electoral. Cada consello dos barrios elixe \u00f3s representantes entre os seus membros para servir nun dos consellos dos once distritos da cidade. O n\u00famero de representantes dos barrios nun consello de distrito est\u00e1 baseado na poboaci\u00f3n de cada barrio. O seguinte paso consiste en que cada un dos consellos dos once distritos nomee \u00f3s seus representantes electos, para formar o Concello de Bagdad con 37 membros. \nEmpr\u00e9gase o mesmo proceso para nomear \u00f3s concelleiros representativos para as demais comunidades na Provincia de Bagdad, f\u00f3ra da propia cidade. Al\u00ed, el\u00edxense os consellos locais de 20 barrios (Nahia) e eses consellos elixen representantes entre os seus membros para actuar nos seis consellos de distrito (Qada). Do mesmo xeito que dentro da cidade, os consellos de distrito elixen representantes entre os seus membros para nomear os 35 membros do Consello Rexional de Bagdad.\nO paso final no establecemento do sistema de goberno local para a Provincia de Bagdad \u00e9 a elecci\u00f3n do Consello Provincial de Bagdad. Os representantes do Consello Provincial son elixidos en proporci\u00f3n \u00f3 nivel de poboaci\u00f3n dos distritos que representan. Os 41 membros do Consello Provincial obtiveron o cargo en febreiro de 2004 e serviron ata as elecci\u00f3ns nacionais celebradas en xaneiro de 2005, cando foi elixido o novo Consello Provincial.\nOs once distritos administrativos son:\nEconom\u00eda.\nBagdad acolle o 22,2% da poboaci\u00f3n total de Iraq e sup\u00f3n o 40% do Produto interior bruto do pa\u00eds.\nTurismo.\nBagdad foi un destino tur\u00edstico importante no pa\u00eds e na rexi\u00f3n cunha gran cantidade de atractivos culturais. O turismo diminu\u00edu por mor da Guerra entre Ir\u00e1n e Iraq e a invasi\u00f3n de Irak de 2003, mais nos \u00faltimos anos Bagdad converteuse nun principal destino tur\u00edstico a\u00ednda que a\u00ednda ten retos por superar.\nHai numerosos museos hist\u00f3ricos, cient\u00edficos e art\u00edsticos en Bagdad, entre os que se incl\u00faen o Museo Nacional de Iraq, o Museo Bagdad\u00ed e o Museo de Historia Natural, entre outros.\nBagdad \u00e9 co\u00f1ecida pola s\u00faa famosa r\u00faa Al-Mutanabbi, especializada na venda de libros e que moitas veces se lle fai referencia como o coraz\u00f3n e a alma da comunidade literaria e intelectual de Bagdad. A Feira Internacional do Libro de Bagdad \u00e9 co\u00f1ecida polo mundo editorial internacional como un prometedor evento editorial na rexi\u00f3n despois de anos de inestabilidade pol\u00edtica. "}
{"id": "118123", "revid": "249", "url": "https://gl.wikipedia.org/wiki?curid=118123", "title": "Pimpinella anisum", "text": ""}
{"id": "118124", "revid": "2338", "url": "https://gl.wikipedia.org/wiki?curid=118124", "title": "Sun", "text": ""}
{"id": "118125", "revid": "65337", "url": "https://gl.wikipedia.org/wiki?curid=118125", "title": "Rial", "text": "Rial p\u00f3dese referir a:"}
{"id": "118126", "revid": "82922", "url": "https://gl.wikipedia.org/wiki?curid=118126", "title": "Tiruleque", "text": "Tiruleque \u00e9 un grupo de folk galego creado en 2002 na Coru\u00f1a. \nTraxectoria.\nTiruleque naceu como banda en 2002, en formato de quinteto tradicional. O proxecto, formado por cinco rapaces procedentes da m\u00fasica tradicional e con inquedanzas musicais compartidas, mesturou as fontes da tradici\u00f3n da m\u00fasica galega -tanto a trav\u00e9s de recollidas como recorrendo aos cancioneiros- con outras influencias. Ao longo dos anos o grupo incorporou distintos instrumentos de cara a acadar maior expresi\u00f3n, maiores posibilidades e un son propio.\nActuaron en festivais de m\u00fasica tradicional e folk de Galicia. "}
{"id": "118127", "revid": "89787", "url": "https://gl.wikipedia.org/wiki?curid=118127", "title": "Qui hi ha", "text": "Qui hi ha? \u00e9 un grupo de folk psicod\u00e9lico catal\u00e1n."}
{"id": "118128", "revid": "1131", "url": "https://gl.wikipedia.org/wiki?curid=118128", "title": "Riob\u00f3 (grupo musical)", "text": "Riob\u00f3 \u00e9 un grupo de folk galego creado en 2008 en Vigo."}
{"id": "118129", "revid": "98629", "url": "https://gl.wikipedia.org/wiki?curid=118129", "title": "M\u00e1gico Gonz\u00e1lez", "text": "Jorge Alberto Gonz\u00e1lez Barillas, co\u00f1ecido no mundo do f\u00fatbol como M\u00e1gico Gonz\u00e1lez, nado o 13 de marzo de 1958 en San Salvador, \u00e9 un exfutbolista salvadore\u00f1o. Xogaba de dianteiro e foi internacional coa selecci\u00f3n salvadore\u00f1a.\nTraxectoria.\nProfesional que xogou en Espa\u00f1a e no seu pa\u00eds natal, sendo considerado por moitos como o mellor xogador salvadore\u00f1o de todos os tempos. Rematou a s\u00faa carreira no Salvador aos 42 anos de idade."}
{"id": "118130", "revid": "22570", "url": "https://gl.wikipedia.org/wiki?curid=118130", "title": "Siligo", "text": "Siligo \u00e9 un concello italiano da provincia de Sassari, na rexi\u00f3n de Sarde\u00f1a. Ten 990 habitantes (en 2004) e est\u00e9ndese por unha \u00e1rea de 43\u00a0km\u00b2, cunha densidade de poboaci\u00f3n de 23 hab/km\u00b2.\nFai fronteira cos concellos de: Ardara, Banari, Bessude, Bonnanaro, Codrongianos, Florinas, Mores e Ploaghe."}
{"id": "118131", "revid": "1888", "url": "https://gl.wikipedia.org/wiki?curid=118131", "title": "El Progreso", "text": "El Progreso pode referirse a:"}
{"id": "118132", "revid": "22570", "url": "https://gl.wikipedia.org/wiki?curid=118132", "title": "Repetidor", "text": "Un repetidor \u00e9 un dispositivo electr\u00f3nico que recibe un sinal feble ou de baixo nivel e retransm\u00edteo a unha potencia ou nivel superior, de xeito que se poidan cubrir distancias m\u00e1is longas sen degradaci\u00f3n ou cunha degradaci\u00f3n toler\u00e1bel. O termo repetidor creouse coa telegraf\u00eda e refer\u00edase a un dispositivo electromec\u00e1nico empregado para rexenerar os sinais telegr\u00e1ficos. O uso do termo trasladouse con posterioridade \u00e1 telefon\u00eda e \u00e1 transmisi\u00f3n de datos."}
{"id": "118133", "revid": "56817", "url": "https://gl.wikipedia.org/wiki?curid=118133", "title": "Hipot\u00e1lamo", "text": "O hipot\u00e1lamo (do grego, \u1f51\u03c0\u03cc, \"\"por baixo de\", e \u03b8\u03ac\u03bb\u03b1\u03bc\u03bf\u03c2, \"c\u00e1mara nupcial\" ou \"dormitorio\"\") \u00e9 unha gl\u00e1ndula que forma parte do dienc\u00e9falo, e se sit\u00faa por baixo do t\u00e1lamo. Libera polo menos nove hormonas que act\u00faan como inhibidoras ou estimulantes na secreci\u00f3n doutras hormonas na hip\u00f3fise anterior, polo que se pode dicir que traballa en conxunto con esta. Adoita considerarse o centro integrador do sistema nervioso vexetativo ou aut\u00f3nomo, dentro do sistema nervioso central. Tam\u00e9n se encarga de realizar funci\u00f3ns de integraci\u00f3n somato-vexetativa. Regula a homeostase do organismo en conxunto coa hip\u00f3fise, por medio dun sistema de retroalimentaci\u00f3n negativo."}
{"id": "118134", "revid": "89787", "url": "https://gl.wikipedia.org/wiki?curid=118134", "title": "Chikugo", "text": "Chikugo (\u7b51\u5f8c\u5e02, \u3061\u304f\u3054\u3057, \"Chikugo-shi\") \u00e9 un concello da prefectura de Fukuoka no Xap\u00f3n. Est\u00e1 situada \u00f3 norte da rexi\u00f3n de Ky\u016bsh\u016b e \u00f3 sur da prefectura, na zona da provincia hist\u00f3rica de Chikugo, na illa de Ky\u016bsh\u016b. A s\u00faa superficie \u00e9 de 41,85\u00a0km\u00b2 e a poboaci\u00f3n de 48.363 habitantes (2009) e ten unha densidade de poboaci\u00f3n de 1.160 h/km\u00b2.\nO concello de Chikugo limita cos concellos de Yanagawa, de \u014cki, de Kurume, de Hirokawa, de Yame e de Miyama."}
{"id": "118135", "revid": "56817", "url": "https://gl.wikipedia.org/wiki?curid=118135", "title": "Braza", "text": "Unha braza \u00e9 unha unidade de medida n\u00e1utica empregada polo xeral para medir a profundidade da auga ou f\u00f3ra dun mundo n\u00e1utico, no medio rural, para se facer unha idea da lonxitude. Ch\u00e1mase braza, porque equivale \u00e1 lonxitude dun par de brazos abertos en cruz dun home, se ben varia a s\u00faa equivalencia en metros segundo o pa\u00eds. Actualmente \u00e9 considerada unha unidade de medida obsoleto e imprecisa, malia que segue a ser empregada nalg\u00fans sectores."}
{"id": "118136", "revid": "5863", "url": "https://gl.wikipedia.org/wiki?curid=118136", "title": "Dinu Lipatti", "text": "Dinu Lipatti, nado en Bucarest o 19 de marzo de 1917 e finado en Xenebra, Su\u00edza, o 2 de decembro de 1950, foi un pianista e compositor roman\u00e9s.\nTraxectoria.\nA s\u00faa carreira foi cortada pola s\u00faa temper\u00e1 morte debido \u00e1 enfermidade de Hodgkin aos 33 anos. A pesar da s\u00faa curta carreira, Lipatti \u00e9 considerado un dos pianistas m\u00e1is finos do s\u00e9culo XX."}
{"id": "118137", "revid": "5312", "url": "https://gl.wikipedia.org/wiki?curid=118137", "title": "Munakata", "text": "Munakata (\u5b97\u50cf\u5e02, \u3080\u306a\u304b\u305f\u3057, \"Munakata-shi\") \u00e9 un concello da prefectura de Fukuoka no Xap\u00f3n. Est\u00e1 situado \u00f3 norte da rexi\u00f3n de Ky\u016bsh\u016b e \u00f3 noroeste da prefectura, na zona da provincia hist\u00f3rica de Chikuzen, na illa de Ky\u016bsh\u016b. A s\u00faa superficie \u00e9 de 119,66\u00a0km\u00b2, a poboaci\u00f3n \u00e9 de 94.652 habitantes (2009) e ten unha densidade de poboaci\u00f3n de 791 h/km\u00b2.\nO concello de Munakata limita cos concellos de Fukutsu, Miyawaka, Kurate, Onga e Okagaki."}
{"id": "118138", "revid": "25871", "url": "https://gl.wikipedia.org/wiki?curid=118138", "title": "Rothschild", "text": "Os Rothschild, tam\u00e9n citados como Casa dos Rothschild, son unha dinast\u00eda de financeiros e banqueiros internacionais de orixe xud\u00eda-alem\u00e1. Foron declarados nobres polos gobernos de Austria e Inglaterra. A familia Rothschild \u00e9 dende o s\u00e9culo XIX unha das m\u00e1is influentes li\u00f1axes de banqueiros e financeiros de Europa. As\u00ed mesmo, est\u00e1n na mira das afirmaci\u00f3ns que promulgan a existencia dun dese\u00f1o oculto do mundo para instalar unha Nova Orde Mundial."}
{"id": "118139", "revid": "56817", "url": "https://gl.wikipedia.org/wiki?curid=118139", "title": "Kasuga", "text": "Kasuga (\u6625\u65e5\u5e02, \u304b\u3059\u304c\u3057, \"Kasuga-shi\") \u00e9 un concello da prefectura de Fukuoka no Xap\u00f3n. Est\u00e1 situada \u00f3 norte da rexi\u00f3n de Ky\u016bsh\u016b e \u00f3 noroeste da prefectura, na zona da provincia hist\u00f3rica de Chikuzen, na illa de Ky\u016bsh\u016b. A s\u00faa superficie \u00e9 de 14,15\u00a0km\u00b2 e a poboaci\u00f3n de 107.631 habitantes (2009) e ten unha densidade de poboaci\u00f3n de 7.610 h/km\u00b2.\nO concello de Kasuga limita cos concellos de Fukuoka, de Nakagawa e de \u014cnoj\u014d."}
{"id": "118140", "revid": "1131", "url": "https://gl.wikipedia.org/wiki?curid=118140", "title": "Chris Isaak", "text": "Christopher Joseph Isaak, co\u00f1ecido como Chris Isaak, nado en Stockton, California, o 26 de xu\u00f1o de 1956, \u00e9 un m\u00fasico de rock e actor ocasional estadounidense.\nTraxectoria.\nComposici\u00f3ns s\u00faas son \"Blue Hotel\", \"Wicked game\" ou o tema \"Baby did a bad, bad thing\", sendo esta \u00faltima inclu\u00edda no filme \"Eyes Wide Shut\" de Stanley Kubrick. As\u00ed mesmo, ten traballado con David Lynch e feitas algunhas aparici\u00f3ns espor\u00e1dicas en televisi\u00f3n, como na serie norteamericana \"Friends\"."}
{"id": "118141", "revid": "56817", "url": "https://gl.wikipedia.org/wiki?curid=118141", "title": "\u014cnoj\u014d", "text": "\u014cnoj\u014d (\u5927\u91ce\u57ce\u5e02, \u304a\u304a\u306e\u3058\u3087\u3046\u3057, \"\u014cnoj\u014d-shi\") \u00e9 un concello da prefectura de Fukuoka no Xap\u00f3n. Est\u00e1 situada ao norte da rexi\u00f3n de Ky\u016bsh\u016b e no centro-oeste da prefectura, na zona da provincia hist\u00f3rica de Chikuzen, na illa de Ky\u016bsh\u016b. A s\u00faa superficie \u00e9 de 26,88\u00a0km\u00b2 e a poboaci\u00f3n de 94.508 habitantes (2009) e ten unha densidade de poboaci\u00f3n de 3.520 h/km\u00b2.\nO concello de \u014cnoj\u014d limita cos concellos de Nakagawa, de Kasuga, de Fukuoka, de Umi, de Dazaifu e de Chikushino."}
{"id": "118142", "revid": "6939", "url": "https://gl.wikipedia.org/wiki?curid=118142", "title": "Alfred Tennyson", "text": "Alfred Tennyson, tam\u00e9n co\u00f1ecido como Lord Tennyson, nado en Somersby, no condado de Lincolnshire, o 6 de agosto de 1809 e finado o 6 de outubro de 1892, foi un poeta ingl\u00e9s.\nTraxectoria.\nFoi un dos poetas ingleses m\u00e1is populares do seu tempo, e un referente sobranceiro do que se denomina en literatura o per\u00edodo do posromanticismo."}
{"id": "118143", "revid": "5312", "url": "https://gl.wikipedia.org/wiki?curid=118143", "title": "Chikushino", "text": "Chikushino (\u7b51\u7d2b\u91ce\u5e02, \u3061\u304f\u3057\u306e\u3057, \"Chikushino-shi\") \u00e9 un concello da prefectura de Fukuoka no Xap\u00f3n. Est\u00e1 situado \u00f3 norte da rexi\u00f3n de Ky\u016bsh\u016b e no centro-oeste da prefectura, na zona da provincia hist\u00f3rica de Chikuzen, na illa de Ky\u016bsh\u016b. A s\u00faa superficie \u00e9 de 87,78\u00a0km\u00b2, a poboaci\u00f3n \u00e9 de 100.047 habitantes (2009) e ten unha densidade de poboaci\u00f3n de 1.140 h/km\u00b2.\nO concello de Chikushino limita cos concellos de Nakagawa, \u014cnoj\u014d, Dazaifu, Umi, Iizuka, Chikuzen, Og\u014dri (que son da prefectura de Fukuoka); Tosu e Kiyama (que son da prefectura de Saga)."}
{"id": "118145", "revid": "98629", "url": "https://gl.wikipedia.org/wiki?curid=118145", "title": "Confederaci\u00f3n Suramericana de F\u00fatbol", "text": "A Confederaci\u00f3n Suramericana de F\u00fatbol, en portugu\u00e9s Confedera\u00e7\u00e3o Sul-Americana de Futebol, ou co\u00f1ecida tam\u00e9n cos acr\u00f3nimos CONMEBOL ou CSF, \u00e9 a confederaci\u00f3n de asociaci\u00f3ns nacionais de f\u00fatbol de Am\u00e9rica do Sur e unha das seis de car\u00e1cter continental que compo\u00f1en a FIFA.\nA CONMEBOL foi fundada en 1916 por iniciativa do uruguaio H\u00e9ctor Rivadavia G\u00f3mez e composta nun primeiro momento polas asociaci\u00f3ns nacionais da Arxentina, Chile, o Uruguai e o Brasil. Posteriormente f\u00f3ronse unindo as restantes federaci\u00f3ns at\u00e9 sumar as dez actuais, que fan desta confederaci\u00f3n a m\u00e1is pequena da FIFA por n\u00famero de integrantes. Paraguai uniuse en 1921, Per\u00fa en 1925, Bolivia en 1926, Ecuador en 1927, Colombia en 1936 e por \u00faltimo Venezuela en 1952. Ademais, a\u00ednda que a G\u00fciana, o Suriname e a G\u00fciana francesa pertenzan ao continente suramericano, debido a raz\u00f3ns hist\u00f3ricas, culturais e deportivas decidiron unirse \u00e1 CONCACAF.\nXunto coa UEFA, a CONMEBOL \u00e9 unha das confederaci\u00f3ns dominantes na FIFA, tendo ga\u00f1ado nove dos dezaoito Mundiais de F\u00fatbol da FIFA, a pesar de s\u00f3 ter organizado catro. As\u00ed mesmo \u00e9 a \u00fanica Confederaci\u00f3n que foi quen de ga\u00f1ar un Mundial f\u00f3ra do seu propio continente (de feito, f\u00edxoo en todos os continentes nos que se leva disputado). Dentro da CONMEBOL destacan d\u00faas selecci\u00f3ns por enriba das demais, son o Brasil, que \u00e9 a selecci\u00f3n que conta cun maior n\u00famero de t\u00edtulos mundiais, e a Arxentina. Estas d\u00faas selecci\u00f3ns, ademais de acaparar t\u00edtulos mundiais (cinco e dous respectivamente) e continentais (oito e catorce respectivamente), permanecen ano tras ano nos postos de cabeza da clasificaci\u00f3ns elaboradas pola FIFA e os seus clubs acaparan \u00e9xitos a nivel continental e global. Outra selecci\u00f3n que tam\u00e9n ten destacado \u00e9 a do Uruguai, sobre todo nos seus inicios con dous t\u00edtulos e dous cuartos postos en mundiais, e catorce t\u00edtulos da Copa Am\u00e9rica. A nivel de clubs a Confederaci\u00f3n tam\u00e9n obtivo \u00e9xitos importantes acadando un total de vinte e d\u00faas Copas Intercontinentais.\nA Confederaci\u00f3n organiza diferentes torneos entre os que destacan a nivel de clubs a Copa Libertadores (an\u00e1loga \u00e1 Copa de Europa da UEFA) e a Copa Suramericana (semellante \u00e1 [Copa da UEFA]), ademais da Copa Am\u00e9rica a nivel de selecci\u00f3ns nacionais.\nHistoria.\nCoincidindo co Centenario da Independencia da rep\u00fablica Arxentina en 1916, o Ministerio de Relaci\u00f3ns Exteriores dese pa\u00eds doou un trofeo e convidou \u00e1s Federaci\u00f3ns do Brasil, Chile e o Uruguai para disputar un campionato de f\u00fatbol como parte das celebraci\u00f3ns. A\u00ednda que neste ano non estaba en xogo o Trofeo Copa Am\u00e9rica, que se instituir\u00e1 no ano seguinte, este torneo est\u00e1 considerado como a primeira Copa Am\u00e9rica da historia.\nO torneo tivo un grande \u00e9xito e durante a s\u00faa disputa o dirixente uruguaio H\u00e9ctor Rivadavia G\u00f3mez viu o contexto ideal para materializar un vello proxecto persoal: o de crear a Confederaci\u00f3n Suramericana de F\u00fatbol. \u00c9 as\u00ed como na data exacta do centenario da Independencia da Arxentina, o 9 de xullo de 1916, os dirixentes da Arxentina, o Brasil, Chile e o Uruguai se reuniron en Buenos Aires para estudar a idea de integraci\u00f3n de Rivadavia G\u00f3mez, que finalmente ser\u00eda aprobada en referendum polas respectivas asociaci\u00f3ns nacionais. O 15 de decembro dese mesmo ano celebrouse o Congreso Constitucional en Montevideo, no que se ratificou todo o acordado. Posteriormente uniuse Paraguai en 1921, Per\u00fa en 1925, Bolivia en 1926, Ecuador en 1927, Colombia en 1936 e por \u00faltimo Venezuela en 1952.\nNo Congreso de 1990 inclu\u00eduse nos estatutos unha modificaci\u00f3n pola cal se establece como sede permanente da instituci\u00f3n a cidade de Asunci\u00f3n, capital de Paraguai. O 23 de xaneiro de 1998 inaugurouse o impo\u00f1ente edificio que acolle a nova sede, localizada no distrito de Luque, Gran Asunci\u00f3n.\nClasificaci\u00f3n Mundial da FIFA.\nClasificaci\u00f3n masculina.\nA Clasificaci\u00f3n mundial da FIFA dos equipos suramericanos do \u00faltimo mes de xu\u00f1o de 2009 amosa as seguintes posici\u00f3ns:\nNota: A pr\u00f3xima actualizaci\u00f3n da Clasificaci\u00f3n mundial da FIFA dos equipos masculinos publicarase o vindeiro 1 de xullo de 2009.\nClasificaci\u00f3n feminina.\nA Clasificaci\u00f3n mundial da FIFA dos equipos femininos suramericanos do 19 de decembro de 2008 amosa as seguintes posici\u00f3ns.\nNota: A pr\u00f3xima actualizaci\u00f3n da Clasificaci\u00f3n mundial da FIFA dos equipos femeninos publicarase o pr\u00f3ximo 26 de xu\u00f1o de 2009."}
{"id": "118146", "revid": "5132", "url": "https://gl.wikipedia.org/wiki?curid=118146", "title": "CONMEBOL", "text": ""}
{"id": "118147", "revid": "5863", "url": "https://gl.wikipedia.org/wiki?curid=118147", "title": "Plenera", "text": "A plenera \u00e9 un instrumento de percusi\u00f3n pertencente ao grupo dos tambores de marco. Estes pandeiros son orixinarios de Porto Rico, e t\u00f3canse polo xeral coa m\u00fasica denominada plena. Xeralmente ve\u00f1en en tres tama\u00f1os, o requinto de 8\", o \"segundo\" de 10\" e o \"seguidor\" de 12\" (que outorga un ritmo fixo), a\u00ednda que as medidas poden variar."}
{"id": "118148", "revid": "5863", "url": "https://gl.wikipedia.org/wiki?curid=118148", "title": "Tambor de marco", "text": "Un tambor de marco \u00e9 un tipo de membran\u00f3fono que ten o di\u00e1metro do seu parche m\u00e1is grande ca a s\u00faa profundidade. Ten un marco formado por un ou dous aros de madeira superpostos, e pode estar provisto de ax\u00f3uxeres. O parche pode ser sint\u00e9tico ou de pel moi lisa e estirada. Existen modelos afin\u00e1beis por medio de chaves. Este grupo incl\u00fae todos os tipos de pandeiros e pandeiretas."}
{"id": "118149", "revid": "98629", "url": "https://gl.wikipedia.org/wiki?curid=118149", "title": "Graciela Iturbide", "text": "Mar\u00eda Graciela del Carmen Iturbide Guerra, nada o 16 de maio de 1942 na Cidade de M\u00e9xico, \u00e9 unha fot\u00f3grafa mexicana.\nTraxectoria.\nEn 1969 matriculouse no Centro Universitario de Estudios Cinematogr\u00e1ficos da Universidade Nacional Aut\u00f3noma de M\u00e9xico (UNAM). coa idea de converterse en directora de cine. Por\u00e9n, axi\u00f1a a atraeu a fotograf\u00eda a trav\u00e9s de Manuel \u00c1lvarez Bravo, quen impart\u00eda obradoiros na universidade. En 1970 e 1971 foi a s\u00faa asistente e viaxaron por M\u00e9xico e posteriormente por Latinoam\u00e9rica (en particular, Cuba e Panam\u00e1).\nEn 1978 fue comisionada polo Instituto Nacional Indixenista de M\u00e9xico para documentar a poboaci\u00f3n ind\u00edxena do pa\u00eds. Iturbide decidi\u00f3 fotografar o pobo seri, pescadores n\u00f3mades que habitan no deserto de Sonora, no noroeste de M\u00e9xico, preto da fronteira co estado estadounidense de Arizona.\nEn 1979 foi invitada polo artista Francisco Toledo a fotografar a vila de Juchit\u00e1n de Zaragoza, de cultura zapoteca, no estado de Oaxaca, no sueste mexicano. A serie, continuada at\u00e9 1988, reflectiuse na publicaci\u00f3n do libro \"Juchit\u00e1n de las Mujeres\" en 1989. Entre 1980 e 2000 foi invitada a traballar en Cuba, a RDA, a India, Madagascar, Hungr\u00eda, Francia e os EUA.\nEn 2004, no 50 aniversario do pasamento de Frida Kahlo, foi invitada a fotografar a apertura de dous ba\u00f1os con obxectos e documentos da artista, fechados por Diego Rivera en 1954. O conxunto da obra orixinou a serie \"El ba\u00f1o de Frida\", publicada en 2009.\nDesenvolveu o concepto da fotograf\u00eda documental para explorar as relaci\u00f3ns entre o ser humano e a natureza, o individual e o cultural, a realidade e o psicol\u00f3xico.\nVida persoal.\nGraciela est\u00e1 emparellada co arquitecto Manuel Rocha D\u00edaz e \u00e9 nai do compositor Manuel Rocha Iturbide."}
{"id": "118150", "revid": "6279", "url": "https://gl.wikipedia.org/wiki?curid=118150", "title": "Nacho", "text": "Os nachos son un prato propio da gastronom\u00eda mexicana consistente nunhas tortillas de millo recubertas por queixo fritido. Foron creados por vez primeira ao redor de 1943 por Ignacio \"Nacho\" Anaya, e vi\u00f1an a ser estas mesmas tortillas fritas e recubertas de queixo fundido e cuns engadisos de \"jalape\u00f1os\" e pementa. Ad\u00f3itanse acompa\u00f1ar de diferentes mollos, como o guacamole."}
{"id": "118152", "revid": "5463430", "url": "https://gl.wikipedia.org/wiki?curid=118152", "title": "Seareiro", "text": "Un seareiro \u00e9 unha persoa afeccionada a un determinado deporte, \u00e1 que lle gusta ir animar aos partidos ou competici\u00f3ns deportivas a alg\u00fan equipo ou deportista. Normalmente, o seareiro \u00e9 afeccionado a un s\u00f3 club deportivo ou deportista en concreto e acode con frecuencia \u00e1s competici\u00f3ns oficiais ou amig\u00e1beis nas que participa, a mi\u00fado vestido cunhas cores representativas e realizando danzas e c\u00e1nticos. A s\u00faa paix\u00f3n na defensa do seu equipo ou deportista pode ir desde a simple afecci\u00f3n at\u00e9 o radicalismo propio dun fan. Alg\u00fans seareiros poden unirse en pe\u00f1as ou grupos af\u00edns para se organizaren e cantar as mesmas canci\u00f3ns e berros, facer murais, facer viaxes longas etc.\nSeareiros en Galiza.\nO fen\u00f3meno dos seareiros xerouse fundamentalmente arredor do deporte m\u00e1is estendido no pa\u00eds, o f\u00fatbol, se ben tam\u00e9n \u00e9 doado encontrar grupos de seareiros entre os seguidores doutros deportes coma o balonm\u00e1n ou o baloncesto. Os grupos m\u00e1is numerosos de seareiros c\u00f3ntanse entre os seguidores dos dous principais clubs de f\u00fatbol de Galiza: o Celta e mais o Deportivo.\nAl\u00e9n dos seareiros de equipos en concreto tam\u00e9n est\u00e1n os seguidores da Selecci\u00f3n Galega que son co\u00f1ecidos coma os Irmandi\u00f1os e cuxo principal grupo organizado son os Siareiros Galegos. Os seguidores da selecci\u00f3n galega comezaron xa a aparecer coas primeiras reivindicaci\u00f3ns dunha selecci\u00f3n galega de f\u00fatbol, mais a oficializaci\u00f3n dunha selecci\u00f3n galega foi un grande impulso para os seguidores desta selecci\u00f3n.\nSeareiros no mundo.\nO fen\u00f3meno dos seareiros est\u00e1 estendido por todo o mundo se ben adopta diferentes caracter\u00edsticas segundo os diferentes lugares onde se desenvolve. \u00c9 moi habitual que os seareiros se adscriban a unha ideolox\u00eda pol\u00edtica m\u00e1is ou menos extremista (a\u00ednda que en moitos casos non pasan dunha simple escenificaci\u00f3n e non dunha ideoloxizaci\u00f3n consciente) e, nalg\u00fans casos, da adopci\u00f3n dunhas actitudes violentas."}
{"id": "118153", "revid": "72012", "url": "https://gl.wikipedia.org/wiki?curid=118153", "title": "Bodhr\u00e1n", "text": "O bodhr\u00e1n (AFI [\u02c8b\u0254\u02d0r\u0251\u02d0n] ou [\u02c8ba\u028ar\u0251\u02d0n]; plural \"bodhr\u00e1in\") \u00e9 un tambor de marco (\"frame drum\") irland\u00e9s. O di\u00e1metro do marco vai dende os 25 \u00f3s 66 cent\u00edmetros, mentres que a profundidade \u00e9 de entre 9 e 20 cent\u00edmetros. O tama\u00f1o m\u00e1is habitual emprega un marco de entre 35 e 45 cent\u00edmetros de di\u00e1metro cunha profundidade duns 10 cent\u00edmetros. A un lado do marco enc\u00f3ntrase unha membrana (ou \"parche\") tensada e cravada \u00f3 marco mediante tachuelas. Tradicionalmente a membrana adoita ser de pel de cabra, a\u00ednda que actualmente \u00e9 habitual encontrar bodhr\u00e1in fabricados con peles doutros animais coma o canguro ou incluso materiais sint\u00e9ticos coma o kevlar. O outro lado do marco queda aberto. Habitualmente, unha ou dous barras cruzadas no interior do marco fortalecen a s\u00faa estrutura.\nAlg\u00fans bodhr\u00e1in modernos para uso profesional empregan tensores mec\u00e1nicos que permiten variar a tensi\u00f3n do parche, semellantes \u00f3s empregados nos tambores das bater\u00edas."}
{"id": "118154", "revid": "34155", "url": "https://gl.wikipedia.org/wiki?curid=118154", "title": "Birkenes", "text": "Birkenes \u00e9 un concello do condado de Aust-Agder en Noruega. Formouse o 1 de xaneiro de 1967 pola uni\u00f3n dos concellos de Birkenes, Herefoss e Vegusdal. O concello limita con Kristiansand e Vennesla dentro do condado e con Iveland, Evje og Hornnes, Froland, Grimstad e Lillesand f\u00f3ra del. A li\u00f1a de ferro S\u00f8rland percorre durante 40 quil\u00f3metros do seu traxecto o concello."}
{"id": "118155", "revid": "1131", "url": "https://gl.wikipedia.org/wiki?curid=118155", "title": "Gondar", "text": "O top\u00f3nimo Gondar pode referirse a:\nAmais, como apelido pode referirse a:"}
{"id": "118156", "revid": "89787", "url": "https://gl.wikipedia.org/wiki?curid=118156", "title": "Kashima, Saga", "text": "Kashima (\u9e7f\u5cf6\u5e02, \u304b\u3057\u307e\u3057, \"Kashima-shi\") \u00e9 un concello da prefectura de Saga no Xap\u00f3n. Est\u00e1 situada ao noroeste da rexi\u00f3n de Ky\u016bsh\u016b e ao sur da prefectura, na illa de Ky\u016bsh\u016b. A s\u00faa superficie \u00e9 de 112,10\u00a0km\u00b2 e a poboaci\u00f3n de 30.887 habitantes (2009) e ten unha densidade de poboaci\u00f3n de 276 h/km\u00b2.\nO concello de Kashima limita cos concellos de Ureshino, de Shiroishi, de Tara (son da prefectura de Saga); e de \u014cmura (da prefectura de Nagasaki)."}
{"id": "118157", "revid": "5312", "url": "https://gl.wikipedia.org/wiki?curid=118157", "title": "Tosu", "text": "Tosu (\u9ce5\u6816\u5e02, \u3068\u3059\u3057, \"Tosu-shi\") \u00e9 un concello da prefectura de Saga no Xap\u00f3n. Est\u00e1 situado ao noroeste da rexi\u00f3n de Ky\u016bsh\u016b e \u00f3 sur da prefectura, na illa de Ky\u016bsh\u016b. A s\u00faa superficie \u00e9 de 71,73\u00a0km\u00b2, a poboaci\u00f3n \u00e9 de 68.546 habitantes (2009) e ten unha densidade de poboaci\u00f3n de 956 h/km\u00b2.\nO concello de Tosu limita cos concellos de Miyaki, Kiyama (que son da prefectura de Saga); Kurume, Og\u014dri, Chikushino e Nakagawa (que son da prefectura de Fukuoka)."}
{"id": "118158", "revid": "895", "url": "https://gl.wikipedia.org/wiki?curid=118158", "title": "Termini", "text": ""}
{"id": "118159", "revid": "56817", "url": "https://gl.wikipedia.org/wiki?curid=118159", "title": "Ureshino", "text": "Ureshino (\u5b09\u91ce\u5e02, \u3046\u308c\u3057\u306e\u3057, \"Ureshino-shi\") \u00e9 un concello da prefectura de Saga no Xap\u00f3n. Est\u00e1 situado ao noroeste da rexi\u00f3n de Ky\u016bsh\u016b e ao sur da prefectura, na illa de Ky\u016bsh\u016b. A s\u00faa superficie \u00e9 de 126,51\u00a0km\u00b2 e a poboaci\u00f3n de 29.135 habitantes (2009) e ten unha densidade de poboaci\u00f3n de 230 h/km\u00b2.\nO concello de Ureshino limita cos concellos de Takeo, de Shiroishi, de Kashima (son da prefectura de Saga); de Hasami, de Kawatana, de Higashisonogi e de \u014cmura (son da prefectura de Nagasaki).\nHistoria.\nA cidade de Ureshino foi fundado pola fusi\u00f3n dos concellos da vila de \"Shiota\" e da vila de \"Ureshino\" do distrito de Fujitsu no ano 2006."}
{"id": "118160", "revid": "98629", "url": "https://gl.wikipedia.org/wiki?curid=118160", "title": "R\u00edo Tordino", "text": "O r\u00edo Tordino \u00e9 un r\u00edo da provincia italiana de Teramo, nos Abruzos. En \u00e9poca romana era denominado \"Batinus\".\nNace entre o Monte Gorzano (2.455 m.) e o Monte Pelone (2.230 m.) (Monti della Laga) e tras un percorrido de 59\u00a0km desemboca no Mar Adri\u00e1tico."}
{"id": "118161", "revid": "98629", "url": "https://gl.wikipedia.org/wiki?curid=118161", "title": "R\u00edo Vezzola", "text": "O Vezzola \u00e9 un r\u00edo, relativamente pequeno, que se atopa na provincia italiana de Teramo, nos Abruzos. Plinio o Vello cham\u00e1bao \"Albulate\" ou \"Albulata\".\nNace a unha altura de 1.070 m e tras un percorrido de 19\u00a0km desemboca no r\u00edo Tordino \u00e1 altura de cidade de Teramo, sendo o Vezzola o seu principal afluente."}
{"id": "118163", "revid": "56817", "url": "https://gl.wikipedia.org/wiki?curid=118163", "title": "Afecci\u00f3n", "text": "Afecci\u00f3n p\u00f3dese referir a:"}
{"id": "118164", "revid": "56817", "url": "https://gl.wikipedia.org/wiki?curid=118164", "title": "Takeo", "text": "Takeo (\u6b66\u96c4\u5e02, \u305f\u3051\u304a\u3057, \"Takeo-shi\") \u00e9 un concello da prefectura de Saga no Xap\u00f3n. Est\u00e1 situada ao noroeste da rexi\u00f3n de Ky\u016bsh\u016b e ao oeste da prefectura, na illa de Ky\u016bsh\u016b. A s\u00faa superficie \u00e9 de 195,44\u00a0km\u00b2 e a poboaci\u00f3n de 50.188 habitantes (2009) e ten unha densidade de poboaci\u00f3n de 257 h/km\u00b2.\nO concello de Takeo limita cos concellos de Arita, de Imari, de Karatsu, de Taku, de \u014cmachi, de Shiroishi, de Ureshino (son da prefectura de Saga); e de Hasami (da prefectura de Nagasaki)."}
{"id": "118171", "revid": "56817", "url": "https://gl.wikipedia.org/wiki?curid=118171", "title": "Taku", "text": "Taku (\u591a\u4e45\u5e02, \u305f\u304f\u3057, \"Taku-shi\") \u00e9 un concello da prefectura de Saga no Xap\u00f3n. Est\u00e1 situado ao noroeste da rexi\u00f3n de Ky\u016bsh\u016b e no centro da prefectura, na illa de Ky\u016bsh\u016b. A s\u00faa superficie \u00e9 de 96,93\u00a0km\u00b2 e a poboaci\u00f3n de 21.784 habitantes (2009) e ten unha densidade de poboaci\u00f3n de 225 h/km\u00b2.\nO concello de Taku limita cos concellos de Takeo, de Imari, de Karatsu, de Saga, de Ogi, de K\u014dhoku e de \u014cmachi."}
{"id": "118173", "revid": "736", "url": "https://gl.wikipedia.org/wiki?curid=118173", "title": "Hobby", "text": ""}
{"id": "118175", "revid": "89787", "url": "https://gl.wikipedia.org/wiki?curid=118175", "title": "Ogi", "text": "Ogi (\u5c0f\u57ce\u5e02, \u304a\u304e\u3057, \"Ogi-shi\") \u00e9 un concello da prefectura de Saga no Xap\u00f3n. Est\u00e1 situada ao noroeste da rexi\u00f3n de Ky\u016bsh\u016b e no centro da prefectura, na illa de Ky\u016bsh\u016b. A s\u00faa superficie \u00e9 de 95,85\u00a0km\u00b2 e a poboaci\u00f3n de 45.208 habitantes (2009) e ten unha densidade de poboaci\u00f3n de 472 h/km\u00b2.\nA cidade de Ogi foi fundado pola fusi\u00f3n de 4 concellos de vila do distrito de Ogi (\"Ashikari\", \"Ushizu\", \"Ogi\" e \"Mikatsuki\") no ano 2005.\nO concello de Ogi limita cos concellos de K\u014dhoku, de Taku, de Saga e de Shiroishi."}
{"id": "118190", "revid": "22570", "url": "https://gl.wikipedia.org/wiki?curid=118190", "title": "Albal", "text": "Albal \u00e9 un concello do Pa\u00eds Valenciano que se atopa na bisbarra da Horta Sud.\nXeograf\u00eda.\nAlbal est\u00e1 situado entre a Albufeira e as \u00faltimas elevaci\u00f3ns da serra Perenchiza. O terreo en que se sit\u00faa \u00e9 a chaira de aluvi\u00f3n que conforma toda a comarca da Horta de Valencia. Formada polos sedimentos acumulados ao longo de mill\u00f3ns de anos polos numerosos barrancos de escorrent\u00eda da zona.\nEsta regado polo X\u00facar por medio do Caldeir\u00f3n Real e do Turia por medio do de Favara, que ten o seu fin neste termo. As s\u00faas augas son repartidas a todo o termo pola Quenlla de Albal. At\u00f3pase preto do Parque Natural da Albufeira\nO seu clima \u00e9 mediterr\u00e1neo con temperaturas suaves no inverno e no ver\u00e1n. A maior parte das precipitaci\u00f3ns te\u00f1en lugar na primavera e no outono. Frecuentemente, no outono te\u00f1en lugar choivas torrenciais xeradas polo fen\u00f3meno da gota fr\u00eda. Ocasionalmente prod\u00facense desbordamentos dos barrancos citados.\nOs concellos lim\u00edtrofes de Albal son Catarroja, Beniparrell, Silla e Alc\u00e0sser, todos da comarca da Horta Sud, e a cidade de Valencia.\nHistoria.\nA orixe do municipio rem\u00f3ntase \u00e1 \u00e9poca musulm\u00e1 cando foi fundada unha alquer\u00eda \u00e1rabe ou casa de campo da \u00e9poca, que recibiu o nome de \"Alboayal\" e que, en 1238, o rei Xaime I de Arag\u00f3n doou a Gil d'Atrosillo, quen seis anos m\u00e1is tarde, vendeuna ao cabido Catedralicio de Valencia, que conservou definitivamente o se\u00f1or\u00edo.\nDemograf\u00eda.\nA s\u00faa poboaci\u00f3n \u00e9 de 15.084 habitantes en 2008, a\u00ednda que con tendencia \u00e1 alza debido \u00e1 gran cantidade de terreo en que se est\u00e1 edificando. A maior parte dos novos chegados son da mesma provincia.\nFestas.\nAs principais festas son:\nSon t\u00edpicos en festas os fogos de artificio, as misas, procesi\u00f3ns, concertos de m\u00fasica, cabalgatas e verbenas."}
{"id": "118193", "revid": "56817", "url": "https://gl.wikipedia.org/wiki?curid=118193", "title": "Kazo", "text": "Kazo (\u52a0\u9808\u5e02, \u304b\u305e\u3057, \"Kazo-shi\") \u00e9 un concello da prefectura de Saitama no Xap\u00f3n. Est\u00e1 situado no centro da rexi\u00f3n de Kant\u014d e \u00f3 nord\u00e9s da prefectura, na parte leste da illa de Honsh\u016b. A s\u00faa superficie \u00e9 de 133,47\u00a0km\u00b2 e a poboaci\u00f3n de 115.096 habitantes (2010) e ten unha densidade de poboaci\u00f3n de 862 h/km\u00b2.\nO concello de Kazo limita cos concellos de Hany\u016b, de Gy\u014dda, de K\u014dnosu, de Kuki (son da prefectura de Saitama); de Koga (da prefectura de Ibaraki); de Tochigi (da prefectura de Tochigi); e de Itakura (da prefectura de Gunma).\nHistoria.\nA cidade de Kazo foi fundada pola fusi\u00f3n de dous concellos de vila (\"Kazo\" e \"Fud\u014doka\") e seis concellos de aldea (\"Mitsumata\", \"Raiha\", \"\u014ckuwa\", \"Mizufuka\", \"Hiyarikawa\" e \"Shidami\") do distrito de Kitasaitama en 3 de maio de 1954.\nA cidade de nova Kazo foi fundada por face-la fusi\u00f3n da cidade de antiga \"Kazo\" con tres concellos de vila (\"Kisai\", \"\u014ctone\" e \"Kitakawabe\") do distrito de Kitasaitama en 23 de marzo de 2010."}
{"id": "118196", "revid": "56817", "url": "https://gl.wikipedia.org/wiki?curid=118196", "title": "Kuki", "text": "Kuki (\u4e45\u559c\u5e02, \u304f\u304d\u3057, \"Kuki-shi\") \u00e9 un concello da prefectura de Saitama no Xap\u00f3n. Est\u00e1 situado no centro da rexi\u00f3n de Kant\u014d e \u00f3 leste da prefectura, na parte leste da illa de Honsh\u016b. A s\u00faa superficie \u00e9 de 82,40\u00a0km\u00b2 e a poboaci\u00f3n de 154.273 habitantes (2010) e ten unha densidade de poboaci\u00f3n de 1.870 h/km\u00b2.\nO concello de Kuki limita cos concellos de Kazo, de K\u014dnosu, de Okegawa, de Hasuda, de Shiraoka, de Miyashiro, de Sugito, de Satte (son da prefectura de Saitama); de Goka e de Koga (son da prefectura de Ibaraki).\nHistoria.\nA nova cidade de Kuki foi fundada por face-la fusi\u00f3n da cidade de antiga \"Kuki\" con dous concellos de vila (\"Washimiya\" e \"Kurihashi\") do distrito de Kitakatsushika e un concello de vila (\"Sh\u014dbu\") do distrito de Minamisaitama en 23 de marzo de 2010."}
{"id": "118203", "revid": "5312", "url": "https://gl.wikipedia.org/wiki?curid=118203", "title": "Niiza", "text": "Niiza (\u65b0\u5ea7\u5e02, \u306b\u3044\u3056\u3057, \"Niiza-shi\") \u00e9 un concello xapon\u00e9s da prefectura de Saitama. Est\u00e1 situado no centro da rexi\u00f3n de Kant\u014d e \u00f3 sur da prefectura, na parte leste da illa de Honsh\u016b. A s\u00faa superficie \u00e9 de 22,80\u00a0km\u00b2, a poboaci\u00f3n \u00e9 de 158.192 habitantes (2009) e ten unha densidade de poboaci\u00f3n de 6.940 hab./km\u00b2.\nO concello de Niiza limita cos concellos de Tokorozawa, Miyoshi, Fujimi, Shiki, Asaka (que son da prefectura de Saitama); Kiyose, Higashikurume e Nishit\u014dky\u014d e co barrio de Nerima (que son da prefectura de Toquio)."}
{"id": "118204", "revid": "98629", "url": "https://gl.wikipedia.org/wiki?curid=118204", "title": "Reel", "text": "O reel \u00e9 un tipo de danza popular. \u00c9 a forma m\u00e1is popular na m\u00fasica de Irlanda e \u00e9 a m\u00e1is interpretada nas reuni\u00f3ns informais de m\u00fasicos (sessions), seguida a nivel de popularidade por giga, hornpipe, polca e outras estruturas a\u00ednda menos co\u00f1ecidas.\nOs \"reels\" te\u00f1en un ritmo vivo e solen interpretarse a velocidade r\u00e1pida. Te\u00f1en unha estrutura cuaternaria polo xeral en comp\u00e1s de catro por catro e solen compo\u00f1erse de dous partes A e B de oito compases cada unha. As d\u00faas partes rep\u00edtense nos reels dobres (AABB) ou interpretanse seguidas nos \"reels\" sinxelos (ABAB). \u00c9 freconte repitir estas secuencias dous ou m\u00e1is veces e enlazar un \"reel\" en secuencia con outro ou outros temas diferentes. Ad\u00f3itase acentuar as partes pares febles do comp\u00e1s creando un \"swing\" moi caracter\u00edstico. Existen diferentes maneiras de interpretalos variando segundo as zonas e os int\u00e9rpretes, con m\u00e1is ou menos adornos, maior ou menor ligado nas notas, maior intensidade no \"swing\" etc."}
{"id": "118205", "revid": "56817", "url": "https://gl.wikipedia.org/wiki?curid=118205", "title": "M\u00fasica irlandesa", "text": "A m\u00fasica irlandesa \u00e9 un termo co que se co\u00f1ece a un conxunto de x\u00e9neros musicais que tiveron ou te\u00f1en presenza na illa de Irlanda.\nA m\u00fasica orixinaria da illa \u00e9 a que se co\u00f1ece como m\u00fasica tradicional irlandesa, que se mantivo con gran vitalidade e ben conservada a pesar das forzas da globalizaci\u00f3n cultural. Os s\u00e9culos XX e XXI supuxeron o rexurdir definitivo deste tipo de m\u00fasica, que a pesar da emigraci\u00f3n e da forte influencia do Reino Unido e dos Estados Unidos, soubo manter as s\u00faas ra\u00edces con poucas influencias externas. De feito, a m\u00fasica tradicional de Irlanda tivo un papel moi importante no desenvolvemento da m\u00fasica country nos Estados Unidos.\nNa actualidade, son frecuentes as fusi\u00f3ns deste tipo de m\u00fasica co Rock and roll, o punk, o folk metal e outros x\u00e9neros.\nPor outra banda, a m\u00fasica irlandesa acadou unha gran difusi\u00f3n e \u00e9xito internacional nas \u00faltimas d\u00e9cadas e en moitos x\u00e9neros diferentes. Con todo, os x\u00e9neros de m\u00e1is \u00e9xito foron a m\u00fasica tradicional e o rock. Entre os artistas musicais de Irlanda destacan os seguintes polo seu \u00e9xito nacional e internacional: U2, Enya, Westlife, Boyzone, Phil Lynott e Thin Lizzy, Gary Moore, Rory Gallagher, Horslips, Bob Geldof e The Boomtown Rats, Clannad, Stiff Little Fingers, Altan, Frank Patterson, The Corrs, The Dubliners, The Chieftains, The Bothy Band, De Dannan, The Divine Comedy, Josef Locke, The Irish Tenors, Van Morrison, Therapy?, The Saw Doctors, Planxty, The Wolfe Tones, Snow Patrol, The Cranberries, In Tua Nua, The Undertones, Ash, B*Witched, Nadine Coyle, The Hothouse Flowers, The Script, Two Door Cinema Club, Something Happens, The Clancy Brothers, Tommy Makem, Dana, Mundy, Sin\u00e9ad O'Connor, Paul Brady, Christy Moore, D\u00f3nal Lunny, Val Doonican, Ronnie Drew, Luke Kelly, Ruby Murray, Peter Cunnah (de ), Daniel O'Donnell, Bridie Gallagher, Brendan Bowyer, Gilbert O'Sullivan, Mary Black, Sir James Galway, Johnny Logan, Bill Whelan (de \"Riverdance\"), Damien Rice, Phil Coulter, Glen Hansard e Celtic Woman."}
{"id": "118207", "revid": "22570", "url": "https://gl.wikipedia.org/wiki?curid=118207", "title": "Hornpipe", "text": "O hornpipe \u00e9 un baile tradicional moi popular na m\u00fasica irlandesa. Ten un ritmo de comp\u00e1s cuaternario, polo xeral en comp\u00e1s de catro por catro. Consta de d\u00faas partes de oito compases cada unha, que poden ou non repetirse. Asem\u00e9llase \u00f3 reel, pero ad\u00f3itase interpretar a un tempo m\u00e1is pausado e o ritmo acostuma ser m\u00e1is uniforme en todas as partes do comp\u00e1s."}
{"id": "118208", "revid": "1093", "url": "https://gl.wikipedia.org/wiki?curid=118208", "title": "Xiga (baile)", "text": "A xiga, tam\u00e9n escrita jig ou gigue, \u00e9 unha danza folcl\u00f3rica, de orixe probablemente inglesa (\"jig\"), na que un ou dous solistas realizan pasos r\u00e1pidos, alternando chimpos, non ser certo grao de complexidade, e cunha m\u00fasica baseada nos compases de 6/8, 12/8, 3/8, 9/8. Ademais de estar moi arraigada na tradici\u00f3n irlandesa, as gigas foron moi populares en Escocia e Inglaterra no decurso do s\u00e9culo XVI. Relacionadas coas danzas modernas de zocos de Inglaterra, foron utilizadas decote no teatro."}
{"id": "118209", "revid": "98629", "url": "https://gl.wikipedia.org/wiki?curid=118209", "title": "Alc\u00e0sser", "text": "Alc\u00e0sser \u00e9 un concello da Comunidade Valenciana, pertencente \u00e1 provincia de Valencia, na comarca da Horta Sud. O top\u00f3nimo v\u00e9n do voc\u00e1bulo \u00e1rabe \"al-qasr\", \"a fortaleza\", que evolucionou en galego como \"alc\u00e1zar\".\nXeograf\u00eda.\nSituado ao sur da cidade de Valencia, e \u00e1 dereita do antigo Cami\u00f1o Real de Madrid. A superficie do termo \u00e9 chaira. Cr\u00fazano os barrancos de Picasent e do Real\u00f3n. O clima \u00e9 t\u00e9pedo; predominan os ventos de po\u00f1ente e levante. As terras de cultivo, arxilosas e profundas, est\u00e1n moi repartidas en parcelas. R\u00e9gase con augas da Quenlla Real do X\u00facar, da fonte de Ninyerola, e mediante pozos.\nAlc\u00e1cer limita cos concellos de Torrent, Catarroja, Albal, Beniparrell, Silla e Picassent, todos da provincia de Valencia.\nHistoria.\nHabitada por musulm\u00e1ns, o rei Xaime I cedeuna a Artal de Foces que tentou, en 1248, poboala de cristi\u00e1ns. En 1250 o seu se\u00f1or feudal era Pere Roi\u00e7 de Corella e en 1299 a familia Riusech. O 22 de outubro de 1364, Pedro o Cerimonioso doou a Pere Bo\u00efl a xurisdici\u00f3n criminal; a Vidal de Villanova e a s\u00faa muller Sibila a torre e fortaleza de Alc\u00e1cer, e seis d\u00edas despois vendeullas a Giner Rabassa por 60.000 soldos, inclu\u00edndo o terzo d\u00e9cimo e censos sobre as casas e os homes co mero e mixto imperio. En 1400 vendeuse a baron\u00eda en p\u00fablica poxa sendo adquirida por Jaume Rom\u00e9u, quen conseguiu que o se\u00f1or\u00edo se integrase na particular contribuci\u00f3n de Valencia, benefici\u00e1ndose dalgunhas das franqu\u00edas desta. En 1417 foi comprada por Bernat Guillem Catal\u00e0 e en 1443, \u00e9 cando, Joan Catal\u00e0, obtivo a suprema xurisdici\u00f3n. En 1446 vendeu a baron\u00eda ao seu primo Galcer\u00e0 de Castella, bar\u00f3n de Picassent. Segundo a carta poboacional de 13 de decembro de 1417, os vasalos hab\u00edan de contribu\u00edr con elevadas cargas: un cuarto dalgunhas colleitas, terzo d\u00e9cimo e outros dereitos feudais. Nas Cortes Valencianas de 1604, o se\u00f1or de Alc\u00e1cer, Crist\u00f2fol \u00c7anoguera, pediu a confirmaci\u00f3n da suprema xurisdici\u00f3n. Dende 1328 houbo de existir unha igrexa, a\u00ednda que o actual edificio acabouse de constru\u00edr en 1805.\nDemograf\u00eda.\nAlc\u00e0sser conta cunha poboaci\u00f3n de 8.925 habitantes en 2008.\nColexios e institutos.\nAlc\u00e1cer, ten tres colexios de educaci\u00f3n primaria, un deles privado; un instituto p\u00fablico de Educaci\u00f3n Secundaria e unha escola de Adultos.\nGastronom\u00eda.\nDestacan os doces: \"prato de gloria\" (\"plat de gl\u00f2ria\"), \"coca de cabaza\" (\"coca de carabassa\"), \"coca de arroupe\", \"coca fina\", \"coca b\u00e9beda\" (\"coca borratxa\") e \"palotes doces\" (\"pilotes dol\u00e7es\").\nEconom\u00eda.\nA primeira metade do s\u00e9culo XIX produc\u00eda froitas, trigo, millo, bastante seda (grazas a que importaba a folla de moreira dos pobos da Ribeira), e aceite de oliva que exportaba \u00e1 capital. Actualmente cult\u00edvase principalmente laranxeiras, pasando cada vez m\u00e1is a ser un pobo industrial.\nAlc\u00e0sser cont\u00e9n 2 pol\u00edgonos industriais, o de \"O Pl\u00e1\" e o de \"L'Alter\", diversos bancos e tendas."}
{"id": "118210", "revid": "23204", "url": "https://gl.wikipedia.org/wiki?curid=118210", "title": "CONCACAF", "text": "A CONCACAF, acr\u00f3nimo en ingl\u00e9s de Confederation of North, Central American and Caribbean Association Football, \u00e9 o organismo que re\u00fane \u00e1s asociaci\u00f3ns nacionais de f\u00fatbol de Am\u00e9rica do Norte, Am\u00e9rica Central, as illas do Caribe e os estados suramericanos de G\u00fciana, Suriname e o departamento franc\u00e9s da G\u00fciana francesa.\nEsta \u00e9 unha das seis confederaci\u00f3ns que compo\u00f1en a FIFA e foi fundada en 1961 na Cidade de M\u00e9xico (M\u00e9xico) como resultado da fusi\u00f3n da NAFC e a CCCF. O organismo enc\u00e1rgase da organizaci\u00f3n de competici\u00f3ns de equipos nacionais e clubs, as\u00ed como dos torneos de clasificaci\u00f3n para os Mundiais de f\u00fatbol anivel do continente.\nMembros asociados.\n40 asociaci\u00f3ns nacionais de f\u00fatbol pertencen \u00e1 CONCACAF distribu\u00eddas en confederaciones subordinadas \u00e1 primeira.\nZona caribe\u00f1a (CFU).\nNotas\nClasificaci\u00f3ns para os Mundiais de f\u00fatbol.\nS\u00f3 dez membros da CONCACAF conseguiron clasificarse para os Mundiais desde o seu nacemento en 1930, e deses dez, seis s\u00f3 o fixeron nunha ocasi\u00f3n. A mellor clasificaci\u00f3n dunha selecci\u00f3n membro da Confederaci\u00f3n foi o terceiro lugar dos Estados Unidos conseguido en 1930. At\u00e9 os cuartos de final chegou EUA nunha ocasi\u00f3n m\u00e1is en 2002, M\u00e9xico nos dous mundiais que organizou, en 1970 e 1986, e Cuba na s\u00faa \u00fanica aparici\u00f3n nun mundial en 1938.\nA seguinte t\u00e1boa amosa os representantes da CONCACAF en cada edici\u00f3n da Copa do Mundo, ordenados por n\u00famero de aparici\u00f3ns:\nClasificaci\u00f3ns.\nSelecci\u00f3ns nacionais.\nCalculados pola FIFA baseado nos partidos xogados nos \u00faltimos catro anos.\nClasificaci\u00f3n de clubs.\nClasificaci\u00f3n calculada polo IFFHS en base a partidos xogados durante o \u00faltimo ano."}
{"id": "118218", "revid": "22795", "url": "https://gl.wikipedia.org/wiki?curid=118218", "title": "Carbonato", "text": "Os carbonatos son os sales do \u00e1cido carb\u00f3nico ou \u00e9steres co grupo R-O-C(=O)-O-R'. Os sales te\u00f1en en com\u00fan o ani\u00f3n CO32- e der\u00edvanse do hipot\u00e9tico \u00e1cido carb\u00f3nico H2CO3. Segundo o pH (a acidez da disoluci\u00f3n) est\u00e1n en equilibrio co bicarbonato e o di\u00f3xido de carbono.\nCaracter\u00edsticas.\nA maior\u00eda dos carbonatos, \u00e1 parte dos carbonatos dos metais alcalinos, son pouco solubles en auga. Debido a esta caracter\u00edstica son importantes en xeoqu\u00edmica e forman parte de moitos minerais e rocas.\nO carbonato m\u00e1is abundante \u00e9 o carbonato c\u00e1lcico (CaCO3) que se atopa en diferentes formas como calcita, aragonita (unha modificaci\u00f3n formada a altas temperaturas), na forma maciza como calcario, como mineral metam\u00f3rfico en forma de m\u00e1rmore \u00e9 \u00e9 xeralmente o cemento natural das arenitas.\nSubstitu\u00edndo unha parte do calcio por magnesio obtense a dolomita CaMg(CO3)2 que recibe o seu nome por unha formaci\u00f3n rocosa nos alpes onde abunda.\nMoitos carbonatos son inest\u00e1beis a altas temperaturas e perden di\u00f3xido de carbono mentres se transforman en \u00f3xidos."}
{"id": "118220", "revid": "27155", "url": "https://gl.wikipedia.org/wiki?curid=118220", "title": "Diorita", "text": "A diorita \u00e9 unha rocha \u00edgnea composta de feldespato e un ou varios minerais do grupo da mica, da anfibolita e do piroxeno. Empr\u00e9gase xeralmente na construci\u00f3n cas mesmas aplicaci\u00f3ns que un granito.\nComposici\u00f3n.\nNa \"diorita oligocl\u00e1sica\", o feldespato \u00e9 a oligoclasio; na \"diorita andes\u00edtica\" \u00e9 a andesina. Por outra banda, segundo sexa o segundo compo\u00f1ente, a diorita clasif\u00edcase como \"mic\u00e1cea\", \"anfib\u00f3lica\" ou \"pirox\u00e9nica\"."}
{"id": "118223", "revid": "15490", "url": "https://gl.wikipedia.org/wiki?curid=118223", "title": "Dolomita", "text": "A dolomita \u00e9 un mineral composto de carbonato de calcio e magnesio [CaMg(CO3)2]. Recibe o seu nome na honra do xe\u00f3logo franc\u00e9s D\u00e9odat Gratiet de Dolomieu.\nCaracter\u00edsticas.\nAbunda na natureza en forma de rochas dolom\u00edticas e util\u00edzase como fonte de magnesio e para a fabricaci\u00f3n de materiais refractarios. \u00c9 de cor rosa e raia branca, con brillo v\u00edtreo algo perlado, pos\u00fae dureza 3,5 a 4 na escala de Mohs. A s\u00faa densidade var\u00eda entre 2,86 a 3,10. Cristaliza no sistema hexagonal, xeralmente en romboedros. am\u00e9n se utiliza como fundente en metalurxia, manufactura de cer\u00e1mica, pinturas e cargas brancas, como compo\u00f1ente para fabricar o vidro."}
{"id": "118224", "revid": "23204", "url": "https://gl.wikipedia.org/wiki?curid=118224", "title": "Vietnam do Sur", "text": "A Rep\u00fablica de Vietnam (\"Vi\u1ec7t Nam C\u1ed9ng H\u00f2a\", en lingua vietnamita) ou Vietnam do Sur foi un estado localizado no sueste asi\u00e1tico que ocupaba o que hoxe en d\u00eda \u00e9 o sur de Vietnam entre 1955 e 1975, como resultado da divisi\u00f3n do pa\u00eds na Conferencia de Xenebra. Trala derrota dos franceses, produciuse unha chegada de asesores militares dos Estados Unidos para evitar que os comunistas de Vietnam do Norte se apropiaran do sur, actuando de acordo \u00e1 \"doutrina Truman\". Estados Unidos deulle grande importancia \u00e1 supervivencia do estado survietnamita debido a que se cr\u00eda que unha vitoria sobre os comunistas poder\u00eda propiciar a sucesiva ca\u00edda na esfera sovi\u00e9tica dos pa\u00edses da zona, seguindo o que se co\u00f1ec\u00eda como \"a teor\u00eda do domin\u00f3\". Despois da retirada americana en 1973, Vietnam do Norte acabar\u00eda conquistando Vietnam do Sur o 2 de xullo de 1976.\nHistoria.\nVietnam do Sur naceu o 2 de setembro de 1945. En 1954 Vietnam foi dividida en dous, unha rep\u00fablica socialista denominada Rep\u00fablica Democr\u00e1tica de Vietnam (Vietnam do Norte) e outra capitalista, Rep\u00fablica de Vietnam (Vietnam do Sur). Os franceses retir\u00e1ranse de Vietnam pero durante as elecci\u00f3ns que se libraron no Vietnam do Sur, Estados Unidos puxo a soberan\u00eda de Vietnam do Sur baixo o r\u00e9xime do candidato de presidente Ngo Dinh Diem, un mestre da corrupci\u00f3n e un ditador, que fora principalmente represivo contra os monxes budistas, relixi\u00f3n tradicional en Vietnam, os cales comezaron a ser perseguidos polo sur baixo as directrices de Ngo Dinh Diem, que era cat\u00f3lico. As protestas budistas foron encabezadas polo monxe vietnamita Thich Tri Quang, quen se chegou a inmolar publicamente en sinal de protesta contra o goberno. En 1960, opositores ao goberno de Ngo Dinh Diem crearon o Vietcong, Fronte de Liberaci\u00f3n Nacional, e comezou unha resistencia guerrilleira contra militares de Saig\u00f3n e os Estados Unidos para reunificar o pa\u00eds baixo un r\u00e9xime comunista, contando co apoio declarado do Vietnam do Norte. Dado a corrupci\u00f3n que exist\u00eda no Sur, en 1963 o presidente Ngo Dinh Diem foi asasinado nun golpe de estado dos militares, para mudar o sistema pol\u00edtico cara o parlamentarismo. Seguir\u00edao Nguyen Van Thieu, mais non se consegue estabilizar o pa\u00eds.\nDespois des\u00e1tase abertamente a guerra, con participaci\u00f3n americana, onde foron destru\u00eddas 10 mill\u00f3ns de hect\u00e1reas, e un 70% da poboaci\u00f3n tivo que fuxir dos s\u00faas casas para non ser asasinados.\nO goberno dos Estados Unidos de Am\u00e9rica pretend\u00eda impedir a expansi\u00f3n do comunismo na rexi\u00f3n e xa comezara en 1961 a realizar ataques contra a Rep\u00fablica Democr\u00e1tica de Vietnam (Vietnam do Norte), chegando a enviar un ex\u00e9rcito \u00e1 pen\u00ednsula de 600.000 militares, en alianza con Australia, Corea do Sur, Filipinas, Nova Zelandia, Taiw\u00e1n e Tailandia, no que ficou co\u00f1ecido como a guerra de Vietnam.\nO Vietcong acaba tomando Saig\u00f3n en 1975, vencendo ao goberno vietnamita do sur e \u00e1s forzas dos Estados Unidos na zona. A Fronte de Liberaci\u00f3n Nacional estabelece un goberno provisional para o Vietnam do Sur (designado Rep\u00fablica do Vietnam do Sur), que durou cerca dun ano, at\u00e9 a reunificaci\u00f3n do pa\u00eds o 2 de xullo de 1976, que ent\u00f3n pasou a chamarse Rep\u00fablica Socialista do Vietnam."}
{"id": "118225", "revid": "88215", "url": "https://gl.wikipedia.org/wiki?curid=118225", "title": "\u00c1lex Berganti\u00f1os", "text": "Alejandro \"\u00c1lex\" Berganti\u00f1os Garc\u00eda, nado na Coru\u00f1a o 7 de xu\u00f1o de 1985, \u00e9 un exfutbolista galego. Xogaba de mediocentro defensivo e desenvolveu a maior parte da s\u00faa carreira no Deportivo da Coru\u00f1a, club do que foi capit\u00e1n e xogador hist\u00f3rico. \u00c9 o oitavo futbolista con m\u00e1is partidos na historia do club (336) e o \u00fanico en ter defendido a s\u00faa camiseta en catro categor\u00edas diferentes (Primeira, Segunda, Segunda B e Primeira RFEF). \nFormado futbolisticamente no Imper\u00e1tor, entrou na canteira do Deportivo con 17 anos. Tras pasar polo equipo xuvenil e militar varias tempadas no Fabril, do que foi capit\u00e1n, sa\u00edu cedido ao Xerez, logrando o ascenso a Primeira Divisi\u00f3n e debutando na m\u00e1xima categor\u00eda. Despois de d\u00faas novas cesi\u00f3ns ao Granada e ao N\u00e0stic, debutou con 26 anos no primeiro equipo do Deportivo, adestrado por Jos\u00e9 Luis Oltra, e foi un habitual nas ali\u00f1aci\u00f3ns do equipo na seguinte d\u00e9cada, coa excepci\u00f3n da tempada 2017/18, na que foi cedido ao Sporting de Gij\u00f3n. Viviu dous ascensos e tres descensos co club coru\u00f1\u00e9s, ao que capitaneou nos momentos m\u00e1is dif\u00edciles da s\u00faa historia. Retirouse en 2023, despois de 21 anos ao servizo do Deportivo, e contin\u00faa no club como conselleiro. \nTraxectoria.\nInicios (1985-2008).\nNaceu o o 7 de xu\u00f1o de 1985 no barrio coru\u00f1\u00e9s da Sagrada Familia. Seus pais, Emilio Berganti\u00f1os e Fina Garc\u00eda, naturais de Vilasantar, emigraran \u00e1 Coru\u00f1a para traballar, el como albanel e ela como empregada do fogar. Comezou xogando ao f\u00fatbol no Imper\u00e1tor e ao mesmo tempo ao f\u00fatbol sala no Breog\u00e1n, co que ga\u00f1ou dous campionatos nacionais en categor\u00eda cadete. Posteriormente deixou o f\u00fatbol sala para centrarse no f\u00fatbol e tras outra tempada no Imper\u00e1tor foi chamado polo do Deportivo da Coru\u00f1a, a pesar de ter sufrido unha rotura de tibia e ter d\u00fabidas sobre a s\u00faa recuperaci\u00f3n. Xogou unha tempada no equipo xuvenil e logo pasou ao Fabril, no que xogou entre 2004\u00a0e 2008, e do que foi o capit\u00e1n. En abril do 2005, mentres militaba no filial, Javier Irureta convocouno para un partido do primeiro equipo do Deportivo fronte ao Levante, a\u00ednda que non chegou a debutar.\nCesi\u00f3n ao Xerez (2008-2010).\nAs s\u00faas boas intervenci\u00f3ns co filial abr\u00edronlle as portas para asinar un contrato profesional co Deportivo. Na tempada 2008\u201309 foi cedido ao Xerez CD de Segunda Divisi\u00f3n, facendo unha boa campa\u00f1a e logrando o ascenso a Primeira Divisi\u00f3n. Ese ano xogou 32 partidos, a maior\u00eda deles como titular, no equipo que adestraba Esteban Vigo.\nNa tempada 2009\u201310 foi cedido novamente ao Xerez, adestrado esta vez polo \"Cuco\" Ziganda. Debutou en Primeira Divisi\u00f3n o 30 de agosto de 2009, xogando os derradeiros 30 minutos dun partido que enfrontaba ao Xerez co RCD Mallorca en Son Moix e que rematou con derrota (2\u20130). Despois dunha mala campa\u00f1a, e de que pasase polo banco tam\u00e9n o arxentino N\u00e9stor Gorosito, o Xerez descendeu a Segunda Divisi\u00f3n, ao quedar na \u00faltima posici\u00f3n da t\u00e1boa. \nGranada e N\u00e1stic (2010-2011).\nTras rematar a s\u00faa cesi\u00f3n no Xerez, o 14 de xullo de 2010 anunciouse unha nova cesi\u00f3n do xogador, esta vez ao Granada CF. A\u00ednda que comezou a tempada como titular, o t\u00e9cnico do equipo, o galego Fabri Gonz\u00e1lez, deixou de ali\u00f1alo despois da oitava xornada, polo que s\u00f3 disputou sete encontros co club granadino.\nO 10 de xaneiro\u00a0de 2011 anunciouse que deixaba o Granada, que acabar\u00eda por ascender esa tempada, para sa\u00edr nunha nova cesi\u00f3n ata o final da campa\u00f1a ao Gimn\u00e0stic de Tarragona. No equipo de Juan Carlos Oliva si tivo protagonismo, disputando como titular case todos os encontros restantes e marcando contra o Albacete o seu primeiro gol na categor\u00eda de prata.\nRegreso ao Deportivo (2011-2017).\nNa tempada 2011-2012 e tras o descenso do Deportivo \u00e1 Liga Adelante, regresou ao club da s\u00faa cidade. Ese ano rendeu a un gran nivel, conseguiu xogar os 42 partidos de liga e ademais o equipo acabou campi\u00f3n con r\u00e9cord de puntos. Disputou co Deportivo a tempada 2012-2013 en Primeira Divisi\u00f3n, sendo titular en m\u00e1is da metade dos partidos e xogando incluso de porteiro nun partido contra o Levante, tras a expulsi\u00f3n de Dani Aranzub\u00eda. Ademais ese ano marcou o seu primeiro gol en Primeira Divisi\u00f3n, na derrota do seu equipo contra o FC Barcelona por 4-5. Con todo, o equipo volveu descender. Na seguinte tempada xogou case todos os partidos, coloc\u00e1ndoo Fernando V\u00e1zquez na posici\u00f3n de central na primeira volta, e o club volveu ascender \u00e1 Primeira Divisi\u00f3n.\nXogou dende o inicio na maior\u00eda de partidos nas d\u00faas seguintes tempadas do Deportivo en Primeira, pero perdeu a titularidade na tempada 2016-17, na que o adestrador Gaizka Garitano apenas contou con el. Tras a destituci\u00f3n deste e a chegada de Pepe Mel en marzo, Berganti\u00f1os volveu \u00e1 titularidade, estre\u00e1ndoa no partido contra o FC Barcelona, no que ademais marcou o gol da vitoria, o terceiro gol que lle fac\u00eda ao Bar\u00e7a dos catro que levaba en total en Primeira.\nCesi\u00f3n ao Sporting (2017-2018).\nO 11 de xullo de 2017 o Deportivo anunciou a renovaci\u00f3n de Berganti\u00f1os at\u00e9 2019, as\u00ed como a s\u00faa sa\u00edda cedido por unha temporada ao Sporting de Gij\u00f3n, en Segunda Divisi\u00f3n. No club asturiano foi un dos xogadores con m\u00e1is minutos, disputando como titular 35 dos 42 partidos de liga.\nCapit\u00e1n do Deportivo (2018-2023).\nO 16 de xu\u00f1o de 2018 o Deportivo da Coru\u00f1a anunciou a reincorporaci\u00f3n do xogador, que se converteu ademais no capit\u00e1n do equipo, sucedendo a Pedro Mosquera. Foi o centrocampista con m\u00e1is minutos disputados do equipo, que acabou clasific\u00e1ndose para as eliminatorias de ascenso. Tras marcar un gol nas semifinais fronte ao M\u00e1laga, sufriu unha dura patada na cara por parte de Marc Pedraza no primeiro partido da final contra o Mallorca, sendo sometido logo a unha intervenci\u00f3n cir\u00farxica e recibindo 70 puntos de sutura. Por este motivo non puido xogar o partido de volta, no que o Deportivo caeu derrotado por 3 a 0 e non puido consumar o ascenso.\nNa tempada 2019/20, marcada polo inicio da pandemia de COVID-19, foi titular na maior\u00eda de encontros, tanto con Anquela no banco como cos seus dous sucesores, Luis C\u00e9sar Sampedro e Fernando V\u00e1zquez, nunha campa\u00f1a na que o Deportivo acabou descendendo \u00e1 Segunda Divisi\u00f3n B por segunda vez na s\u00faa historia. A tempada 2020/21 foi a segunda de Berganti\u00f1os na categor\u00eda de bronce, despois da que xogara co Fabril 13 anos antes. Xogou 21 dos 24 partidos e foi o terceiro xogador con m\u00e1is minutos, s\u00f3 por detr\u00e1s de Borja Granero e Mujaid. O equipo, dirixido ese ano por V\u00e1zquez primeiro, e por Rub\u00e9n de la Barrera despois, quedou lonxe do ascenso.\nEn agosto de 2021, foi titular na primeira xornada da nova Primeira Divisi\u00f3n RFEF, a vitoria por 5-0 sobre o Celta B, convert\u00e9ndose no \u00fanico xogador da historia do Deportivo en defender a s\u00faa camiseta en catro categor\u00edas diferentes (Primeira, Segunda, Segunda B e Primeira RFEF). Disputou un total de 36 partidos, case todos como titular, nunha tempada na que o equipo adestrado por Borja Jim\u00e9nez, rematou segundo por detr\u00e1s do Racing de Santander, accedendo as\u00ed \u00e1 promoci\u00f3n de ascenso. Na semifinal contra o Linares, Berganti\u00f1os marcou o terceiro dos catro goles do seu equipo (4-0), grazas a un forte disparo dende f\u00f3ra da \u00e1rea. A continuaci\u00f3n capitaneou o equipo na final ante o Albacete en RIazor, disputando completos os 90 minutos regulamentarios e os 30 de pr\u00f3rroga, na que o Deportivo caeu eliminado tras unha hist\u00f3rica remontada do equipo albacete\u00f1o, dirixido por Rub\u00e9n de la Barrera.\nComezou a tempada 2022/23 como titular, pero acabou caendo das ali\u00f1aci\u00f3ns iniciais de \u00d3scar Cano co paso das xornadas. Volveu \u00e1 titularidade trala destituci\u00f3n de Cano e o regreso de Rub\u00e9n de la Barrera, co que o Deportivo disputou de novo sen \u00e9xito a promoci\u00f3n de ascenso a Segunda. O partido de volta das semifinais, no que o club galego caeu eliminado fronte ao Castell\u00f3n en Nou Cast\u00e0lia, foi o derradeiro encontro oficial de Berganti\u00f1os, pois d\u00faas semanas despois anunciouse a s\u00faa retirada. Colgou as botas con 38 anos e como o oitavo xogador con m\u00e1is partidos na historia do club, despois de ter superado na s\u00faa \u00faltima campa\u00f1a a Jorge, Loureda, Vicente, Dom\u00ednguez e Pancho Garc\u00eda.\nVestiu por \u00faltima vez a camiseta do Deportivo na 78\u00aa edici\u00f3n do Trofeo Teresa Herrera, fronte ao equipo sub-23 do Bragantino do Brasil. Entrou como titular e foi substitu\u00eddo no minuto 21, momento no que o partido se detivo para lle render homenaxe.\nSelecci\u00f3n galega.\nFoi convocado pola selecci\u00f3n galega para o partido contra Ir\u00e1n disputado no estadio de Riazor o 27 de decembro de 2008, que finalizou con vitoria para \"os irmandi\u00f1os\" (3\u20132). Repetiu convocatoria para o partido contra Venezuela disputado tam\u00e9n no estadio de Riazor o 20 de maio de 2016, que finalizou con empate (1\u20131), e onde exerceu como capit\u00e1n.\nTrala retirada.\nNo comunicado do Deportivo da Coru\u00f1a no que se anunciou a s\u00faa retirada, en xu\u00f1o de 2023, confirmouse que continuar\u00eda vencellado ao club, como estaba previsto dende a s\u00faa \u00faltima renovaci\u00f3n. Uns d\u00edas despois converteuse nun dos catro membros do novo Consello de Administraci\u00f3n do Deportivo, xunto a Carlos Ballesta, Michelle Clemente e Vicente Fern\u00e1ndez, e con \u00c1lvaro Garc\u00eda Di\u00e9guez como novo presidente.\nOutras actividades.\nDende 2013 organiza todos os anos no concello de Vilasantar, de onde \u00e9 nativa a s\u00faa familia, un campus de f\u00fatbol base para nenos.\nVida persoal.\nCo\u00f1eceu \u00e1 s\u00faa parella sentimental, Lorena, cando ambos estudaban no IES Salvador de Madariaga. Con ela tivo dous fillos: Teo e Daniela."}
{"id": "118229", "revid": "1131", "url": "https://gl.wikipedia.org/wiki?curid=118229", "title": "Aeroporto de Biella", "text": "O Aeroporto de Biella (\"Aeroporto di Biella\", en italiano), tam\u00e9n co\u00f1ecido como \"Aeroporto de Biella-Cerrione\", \u00e9 un aeroporto pr\u00f3ximo a Biella, Italia.\nO aeroporto est\u00e1 a 2\u00a0km ao sueste de Biella, ao que se pode acceder a trav\u00e9s da Autostrada A4 e \u00e9 apto para o tr\u00e1fico comercial de terceiro nivel.\nHistoria.\nInaugurouse o 17 de marzo de 1968 e dispo\u00f1\u00eda inicialmente dunha pista de 740 metros, logo ampliada aos 1\u00a0500 actuais. O aeroporto est\u00e1 aberto ao tr\u00e1fico internacional todo o ano."}
{"id": "118230", "revid": "895", "url": "https://gl.wikipedia.org/wiki?curid=118230", "title": "Aeroporto de Biella-Cerrione", "text": ""}
{"id": "118231", "revid": "89787", "url": "https://gl.wikipedia.org/wiki?curid=118231", "title": "Alfafar", "text": "Alfafar \u00e9 un concello da Comunidade Valenciana, pertencente \u00e1 provincia de Valencia, na comarca da Horta Sud. Limita con Massanassa, Paiporta, Sedav\u00ed e a cidade de Valencia, da cal pertence \u00e1 s\u00faa \u00e1rea metropolitana.\nXeograf\u00eda.\nAlfafar at\u00f3pase situado a 6 km da cidade de Valencia, pertencente \u00e1 comarca da Horta Sud. Ten un termo municipal de m\u00e1is de 10\u00a0km\u00b2 de superficie chaira e f\u00e9rtil, maioritariamente dedicada a regad\u00edos entre os que predomina o arroz. O seu n\u00facleo urbano edificado ocupa tan s\u00f3 pouco m\u00e1is dun 10 %. estando gran parte do termo dentro do Parque Natural da Albufeira.\nA altitude no centro do casco antigo respecto do nivel do mar \u00e9 duns 10 msnm. Limita ao norte con Valencia cidade e Sedav\u00ed, ao leste de novo con Valencia e as s\u00faas pedan\u00edas, ao sur con Massanassa e o Parque natural da Albufeira e ao oeste con Paiporta e Benet\u00fasser.\nO termo at\u00f3pase atravesado de norte a sur por catro grandes sa\u00eddas viarias que comunican o pobo coa capital e que lle confiren unha grande accesibilidade, tanto por estrada como por tren. O seu clima \u00e9 t\u00e9pedo.\nN\u00facleos.\nO concello disp\u00f3n de dous n\u00facleos principais de poboaci\u00f3n, Alfafar e El Tremolar. Ademais disp\u00f3n dos seguintes barrios:\nHistoria.\nAlfafar foi no seu d\u00eda unha alquer\u00eda musulm\u00e1. O nome procede do \u00e1rabe \"\"Al Hofra\" que significa lugar fondo, de foxos ou fosos. Esas fosas atop\u00e1ronse en tempos bastante recentes no proceso de realizaci\u00f3n de diversas obras no centro da vila. Nun rucucho da praza do Pa\u00eds Valenci\u00e0 apareceron galer\u00edas a unha profundidade de catro a cinco metros, onde se atoparon diversos anacos de cer\u00e1mica que se cre que datan dos s\u00e9culos IX ou X.\nO nome de Al Hofra foi convert\u00e9ndose, sucesivamente por corrupci\u00f3n e uso da palabra, en Alfolfar, Alfofar e na actual Alfafar. No \"Llibre del Repartiment\" de Xaime I, hai constancia de doaz\u00f3ns en xu\u00f1o de 1238, antes da Conquista de Valencia que se realizou en outubro, de casas e terras a xentes das s\u00faas hostes en \"Alqueriam d'Alfofar\"\". En xaneiro de 1347 o Rei Pedro o Cerimonioso doa todas as terras a Don Pedro Boval, cabaleiro principal deste Reino, de todas as terras, convert\u00e9ndoo en Se\u00f1or\u00edo ao seu favor o catorce de febreiro de 1363, e a s\u00faa familia exerceuno at\u00e9 a desaparici\u00f3n dos se\u00f1or\u00edos en 1812. A\u00ednda que restan poucas edificaci\u00f3ns antigas, suponse que por este pobo discorr\u00eda a V\u00eda Augusta, e que existiu un n\u00facleo de poboaci\u00f3n moi antigo adicado \u00e1 agricultura e a pesca, debido \u00e1 proximidade do lugar co lago da Albufeira.\nDemograf\u00eda.\nAlfafar conta cunha poboaci\u00f3n de 20.655 habitantes en 2008.\nEconom\u00eda.\nA econom\u00eda do municipio foi at\u00e9 estes \u00faltimos anos agr\u00edcola, predominando o cultivo do arroz e en menor medida, a laranxa, mais foi evolucionando e actualmente predomina o sector industrial e comercial, desenvolv\u00e9ndose nos \u00faltimos anos, o sector servizos. As empresas do municipio f\u00f3ronse desprazando \u00e1 zona industrial; ademais, est\u00e1n a establecerse un bo n\u00famero de empresas debido aos bos servizos e comunicaci\u00f3ns.\nNo sector industrial hai que ter en conta que Alfafar e os seus arredores foi tradicionalmente unha zona dedicada \u00e1 industria moble (o tri\u00e1ngulo do moble: Alfafar, Benet\u00fasser e Sedav\u00ed). \u00c9 unha actividade importante a\u00ednda que os centros de traballo f\u00f3ronse desprazando cara aos pol\u00edgonos industriais. Entre un 40 % e un 60 % da demanda de emprego da poboaci\u00f3n activa do municipio de Alfafar pertence ao sector servizos, o que poder\u00eda deberse especialmente a que unha das actividades destacadas do municipio e dos pobos lim\u00edtrofes bas\u00e9ase nos comercios, a\u00ednda que con frecuencia tr\u00e1tese de pequenos e medianos comercios.\nRecentemente inaugurouse o Centro Comercial MN4, un complexo comercial e de lecer que se pode considerar como unha nova fonte de emprego sen esquecer o emprego que xerou o Parque Albufeira e Centro Comercial Carrefour. Por tanto Alfafar \u00e9 considerada unha zona de grande actividade comercial."}
{"id": "118234", "revid": "5863", "url": "https://gl.wikipedia.org/wiki?curid=118234", "title": "Benet\u00fasser", "text": "Benet\u00fasser \u00e9 un concello da Comunidade Valenciana, pertencente \u00e1 provincia de Valencia, na comarca da Horta Sud. Limita unicamente con dous concellos, Alfafar polo norte, polo sur e polo leste e Paiporta polo oeste.\nHistoria.\nO lugar que ocupa Benet\u00faser, do mesmo xeito que o resto da Horta Valenciana, \u00e9 probable que estivese moi poboado polo ser humano durante os tempos prehist\u00f3ricos. Ao atoparse o municipio nunha zona de gran fertilidade, os diferentes pobos que pasaron pola pen\u00ednsula disput\u00e1ronse a s\u00faa posesi\u00f3n, por iso foi conquistada e dominada polos iberos, cartaxinenses, romanos, godos e \u00e1rabes. Hai indicios que indican que este lugar era unha centuria romana, a\u00ednda que non hai datos que demostren a permanencia de dominadores con car\u00e1cter de habitantes no que hoxe \u00e9 o pobo de Benet\u00faser, pero \u00e9 indubidable que houbo vivendas illadas e celeiros, casas de apeiros etc. Nestas vivendas resid\u00edan individuos destinados ao coidado das facendas, tanto fenicias, como romanas ou godas. At\u00e9 a chegada dos \u00e1rabes, en que coa construci\u00f3n da casa Babot, en 1250, iniciouse o movemento de poboaci\u00f3n con car\u00e1cter de permanencia a\u00ednda que en limitadas proporci\u00f3ns.\nA primeira constancia da vila data de 1250 cando o municipio aparece apuntado no \"Llibre do Repartiment\", c\u00f3digo no que se detalla a repartici\u00f3n de terras despois da conquista de Xaime I, como \"Benit\u00fazem\", forma composta de Beni- (plural de \"Ibn\", fillo de) e T\u00fazem (antigo top\u00f3nimo de Tunisia).\nDespois da reconquista cristi\u00e1 Benet\u00faser foi repoboado por familias ori\u00fandas de Catalu\u00f1a, Arag\u00f3n e Montpellier (Francia). O 27 de abril de 1351 Giner Rabassa adquire o municipio, a pesar de que a li\u00f1axe derivou en 1412, por diversos parentescos, na familia se\u00f1orial dos Rabassa de Perell\u00f3s.\nXeograf\u00eda.\nBenet\u00fasser at\u00f3pase situado ao sur da cidade de Valencia, a 5 km, formando unha conurbaci\u00f3n (un s\u00f3 n\u00facleo urbano) cos pobos veci\u00f1os de Alfafar, Sedav\u00ed, Lloc Nou de la Corona e Massanassa. Forma parte da Comarca da Horta Sud-Albufeira, \u00e1 vez que \u00e9 membro da \"Mancomunitat Intermunicipal de l'Horta Sud\", a cal incl\u00fae tam\u00e9n a alg\u00fans concellos da Horta Oest como Torrent.\nA superficie do termo \u00e9 de 0,76\u00a0km\u00b2, completamente chaira, alz\u00e1ndose at\u00e9 os 16 msnm. No termo municipal de Benet\u00faser atopamos fundamentalmente dous tipos de chans do cuaternario, entre os que destacan os fluvisois (solos formados sobre dep\u00f3sitos aluviais) e os gleisois (chans formados sobre materiais non consolidados, exclu\u00edndo os de orixe aluvial).\nDemograf\u00eda.\nA poboaci\u00f3n de Benet\u00fasser a comezos do s\u00e9culo XX era un municipio totalmente rural das proximidades de Valencia. A poboaci\u00f3n era moi reducida e non chegaba ao milleiro, fundamentalmente localizada ao redor da praza da igrexa e do forno. Todo isto trocou nas d\u00e9cadas dos 60 e dos 70 do s\u00e9culo XX, momento no que se desenvolveu a industria do moble na comarca, e en especial nesta vila, xa que este municipio representaba nestes momentos m\u00e1is dun terzo do emprego industrial da comarca.\nGrazas ao desenvolvemento industrial de Benet\u00fasser chegaron ao municipio gran cantidade de inmigrantes, chegados fundamentalmente do interior e sur peninsular (Castela A Mancha, Estremadura e Andaluc\u00eda), os cales se dirixiron a este municipio en busca de emprego. Deste xeito co aumento da poboaci\u00f3n do municipio a finais do s\u00e9culo XX provocouse a sa\u00edda das industrias do municipio, debido fundamentalmente ao reducido tama\u00f1o do mesmo. As\u00ed dende a d\u00e9cada dos 90 a poboaci\u00f3n de Benet\u00fasser est\u00e1 estancada ao redor dos 14.000 habitantes, os cales traballan maioritariamente nos concellos pr\u00f3ximos, convertendo deste xeito ao municipio nunha \"vila dormitorio\".\nEconom\u00eda.\nA extensi\u00f3n do seu termo municipal, un dos m\u00e1is pequenos da comarca, foi un dos motivos principais que configuraron a econom\u00eda do municipio, xa que os agricultores tiveron que buscar terras de cultivo nos municipios veci\u00f1os e, m\u00e1is recentemente, a falta de chan cultivable ademais das s\u00faas boas comunicaci\u00f3ns (o primeiro ferrocarril chegou en 1852) conduciu s\u00faa econom\u00eda a unha intensa industrializaci\u00f3n. O sector industrial de Benet\u00fasser e dos seus arredores, tradicionalmente, estaba especializado na industria moble a\u00ednda que tam\u00e9n destacaban os talleres agro-alimentarios, as destiler\u00edas ou as f\u00e1bricas de peites. A produci\u00f3n realiz\u00e1base en pequenos talleres de orixe artesanal e familiar, ampliados a empresas medianas nos \u00faltimos anos.\nActualmente, o sector do moble segue a ser unha actividade importante, a\u00ednda que os centros de produci\u00f3n f\u00f3ronse desprazando cara aos pol\u00edgonos industriais doutras poboaci\u00f3ns, debido ao reducido tama\u00f1o do municipio, quedando neste unicamente as exposici\u00f3ns e tendas destes produtos. Deste xeito gran parte da poboaci\u00f3n activa do concello pertence ao sector servizos."}
{"id": "118263", "revid": "89787", "url": "https://gl.wikipedia.org/wiki?curid=118263", "title": "K\u014dnosu", "text": "K\u014dnosu (\u9d3b\u5de3\u5e02, \u3053\u3046\u306e\u3059\u3057, \"K\u014dnosu-shi\") \u00e9 un concello da prefectura de Saitama no Xap\u00f3n. Est\u00e1 situado no centro da rexi\u00f3n de Kant\u014d e no centro-leste da prefectura, na parte leste da illa de Honsh\u016b. A s\u00faa superficie \u00e9 de 67,49\u00a0km\u00b2 e a poboaci\u00f3n de 119.702 habitantes (2009) e ten unha densidade de poboaci\u00f3n de 1.770 hab./km\u00b2.\nO concello de K\u014dnosu limita cos concellos de Kumagaya, de Yoshimi, de Kitamoto, de Okegawa, de Kuki, de Kazo e de Gy\u014dda."}
{"id": "118266", "revid": "56817", "url": "https://gl.wikipedia.org/wiki?curid=118266", "title": "Shiki, Saitama", "text": "Shiki (\u5fd7\u6728\u5e02, \u3057\u304d\u3057, \"Shiki-shi\") \u00e9 un concello da prefectura de Saitama no Xap\u00f3n. Est\u00e1 situado no centro da rexi\u00f3n de Kant\u014d e no centro-leste da prefectura, na parte leste da illa de Honsh\u016b. A s\u00faa superficie \u00e9 de 9,06\u00a0km\u00b2 e a poboaci\u00f3n de 70.291 habitantes (2009) e ten unha densidade de poboaci\u00f3n de 7.760 hab/km\u00b2.\nO concello de Shiki limita cos concellos de Miyoshi, de Niiza, de Asaka, de Saitama e de Fujimi."}
{"id": "118269", "revid": "5312", "url": "https://gl.wikipedia.org/wiki?curid=118269", "title": "Hidaka, Saitama", "text": "Hidaka (\u65e5\u9ad8\u5e02, \u3072\u3060\u304b\u3057, \"Hidaka-shi\") \u00e9 un concello da prefectura de Saitama no Xap\u00f3n. Est\u00e1 situado no centro da rexi\u00f3n de Kant\u014d e ao sur da prefectura, na parte leste da illa de Honsh\u016b. A s\u00faa superficie \u00e9 de 47,48\u00a0km\u00b2, a poboaci\u00f3n \u00e9 de 56.442 habitantes (2009) e ten unha densidade de poboaci\u00f3n de 1.190 h/km\u00b2.\nO concello de Hidaka limita cos concellos de Hann\u014d, Moroyama, Sakado, Tsurugashima, Kawagoe e Sayama."}
{"id": "118272", "revid": "98629", "url": "https://gl.wikipedia.org/wiki?curid=118272", "title": "Jorge Negrete", "text": "Jorge Alberto Negrete Moreno, nado en Guanajuato o 30 de novembro de 1911 e finado nos \u00c1nxeles (Estados Unidos) o 5 de decembro de 1953, foi un cantante mexicano formado en t\u00e9cnica de canto de \u00f3pera que revolucionou o x\u00e9nero musical co\u00f1ecida como ranchera, outorg\u00e1ndolle sona internacional. Foi, as\u00ed mesmo, un sobranceiro actor da \"\u00c9poca de ouro\" do cinema mexicano. Por outra banda, fundou o \"Sindicato de Traballadores da Produci\u00f3n Cinematogr\u00e1fica da Rep\u00fablica Mexicana\" e reestruturou a \"Asociaci\u00f3n Nacional de Actores\" da que foi destacado l\u00edder."}
{"id": "118273", "revid": "22570", "url": "https://gl.wikipedia.org/wiki?curid=118273", "title": "Ranchera", "text": "A ranchera \u00e9 un x\u00e9nero musical popular orixinario de M\u00e9xico. As s\u00faas orixes datan do s\u00e9culo XIX, pero foi desenvolvido no teatro nacionalista do per\u00edodo postrevolucionario de 1910 e converteuse na icona da expresi\u00f3n popular de M\u00e9xico, un s\u00edmbolo do pa\u00eds, que foi espallado con salient\u00e1bel \u00e9xito por varios pa\u00edses latinoamericanos, especialmente grazas ao cinema mexicano das d\u00e9cadas de 1940, 1950 e 1960, causando un profundo arraigamento entre os sectores populares e medios. Int\u00e9rpretes de sona deste x\u00e9nero son Pedro Infante, Jos\u00e9 Alfredo Jim\u00e9nez ou Jorge Negrete, entre outros."}
{"id": "118274", "revid": "1410", "url": "https://gl.wikipedia.org/wiki?curid=118274", "title": "Javier Sol\u00eds", "text": "Gabriel Siria Levario, co\u00f1ecido artisticamente como Javier Sol\u00eds, nado en Nogueiras, estado de Sonora, o 1 de setembro de 1931 e finado o 19 de abril de 1966, foi un cantante e actor mexicano, denominado \u00e1s veces o \u00ab\"Rey del Bolero Ranchero\"\u00bb."}
{"id": "118275", "revid": "89787", "url": "https://gl.wikipedia.org/wiki?curid=118275", "title": "Sodegaura", "text": "Sodegaura (\u8896\u30b1\u6d66\u5e02, \u305d\u3067\u304c\u3046\u3089\u3057, \"Sodegaura-shi\") \u00e9 un concello da prefectura de Chiba no Xap\u00f3n. Est\u00e1 situada ao sur da rexi\u00f3n de Kant\u014d e no centro da prefectura, na parte leste da illa de Honsh\u016b. A s\u00faa superficie \u00e9 de 94,92\u00a0km\u00b2 e a poboaci\u00f3n de 59.527 habitantes (2009) e ten unha densidade de poboaci\u00f3n de 627 h/km\u00b2.\nO concello de Sodegaura limita cos concellos de Kisarazu e de Ichihara."}
{"id": "118276", "revid": "72012", "url": "https://gl.wikipedia.org/wiki?curid=118276", "title": "Lola Beltr\u00e1n", "text": "Mar\u00eda Lucila Beltr\u00e1n Ruiz, nada o 7 de marzo de 1932 en Rosario (Sinaloa) e finada o 24 de marzo de 1996 na Cidade de M\u00e9xico, mellor co\u00f1ecida como Lola Beltr\u00e1n, foi unha cantante e actriz de filmes e telenovelas mexicana. \u00c9 de destacar a s\u00faa contribuci\u00f3n ao x\u00e9nero denominado ranchera, na que salientou como int\u00e9rprete."}
{"id": "118277", "revid": "85894", "url": "https://gl.wikipedia.org/wiki?curid=118277", "title": "Beniparrell", "text": "Beniparrell \u00e9 un municipio pertencente \u00e1 provincia de Valencia e \u00e1 comarca da Horta Sud, na Comunidade Valenciana.\nXeograf\u00eda.\nSituado na zona de transici\u00f3n da Horta de Valencia \u00e1 Ribeira do r\u00edo J\u00facar. A superficie do termo \u00e9 chaira. Drena o termo o barranco de Picassent. O clima \u00e9 mediterr\u00e1neo, produc\u00edndose as choivas no outono e primavera. O termo municipal de Beniparrell limita coas localidades de Albal, Alc\u00e0sser e Silla todas elas da Horta Sud.\nHistoria.\nNas s\u00faas orixes Beniparrell era unha alquer\u00eda musulm\u00e1, pero unha vez conquistado o Reino de Valencia, pasou a mans de Arnau de Roman\u00ed en agradecemento polos servizos prestados. Arnau ser\u00eda se\u00f1or da vila at\u00e9 o 1297 cando se vendeu ao convento de Portaceli, por unhas 44.000 libras. M\u00e1is tarde, en 1314 foi comprado por un cidad\u00e1n de Valencia. Despois dalg\u00fans cambios de propietario m\u00e1is, finalmente volveu \u00e1 li\u00f1axe dos Roman\u00ed.\nNos \u00faltimos anos do s\u00e9culo XIV, converteuse nunha propiedade da familia Escriv\u00e0 os cales se converteron en bar\u00f3ns de Beniparrell. En 1600 vend\u00e9ronse uns terreos aos monxes carmelitas para que constru\u00edsen un convento. E foi ao redor deste onde comezou a establecerse a poboaci\u00f3n. Durante as desamortizaci\u00f3ns do s\u00e9culo XIX o convento pasou a mans privadas, de novo ao bar\u00f3n.\nAo redor de 1850, Beniparrell constitu\u00edu o seu propio concello a\u00ednda que despois pasar\u00eda a formar parte de Albal durante un tempo, ata que de novo estableceuse como unha cidade independente. A partir deste momento a historia da vila foi ligada \u00e1 do pa\u00eds.\nDemograf\u00eda.\nConta cunha poboaci\u00f3n de 1.955 habitantes en 2008.\nEconom\u00eda.\nT\u00f3dolos cultivos son de regad\u00edo, sendo a laranxeira a principal produci\u00f3n. Cult\u00edvase tam\u00e9n patacas, cacahuete, fabas, hortalizas, cereais e froiteiras. R\u00e9gase con augas do X\u00facar a trav\u00e9s do Caldeir\u00f3n Real e tam\u00e9n con augas do subsolo. Hai varias granxas av\u00edcolas. A industria at\u00f3pase vinculada \u00e1 da capital da provincia (mobles, xoguetes, papel etc). Tam\u00e9n hai almac\u00e9ns para a manipulaci\u00f3n da laranxa."}
{"id": "118278", "revid": "89787", "url": "https://gl.wikipedia.org/wiki?curid=118278", "title": "Kisarazu", "text": "Kisarazu (\u6728\u66f4\u6d25\u5e02, \u304d\u3055\u3089\u3065\u3057, \"Kisarazu-shi\") \u00e9 un concello da prefectura de Chiba no Xap\u00f3n. Est\u00e1 situada \u00f3 sur da rexi\u00f3n de Kant\u014d e no centro da prefectura, na zona de provincia hist\u00f3rica de Kazusa, na parte leste da illa de Honsh\u016b. A s\u00faa superficie \u00e9 de 138,73\u00a0km\u00b2 e a poboaci\u00f3n de 125.313 habitantes (2009) e ten unha densidade de poboaci\u00f3n de 903 h/km\u00b2.\nO concello de Kisarazu limita cos concellos de Kimitsu, de Ichihara e de Sodegaura."}
{"id": "118279", "revid": "72012", "url": "https://gl.wikipedia.org/wiki?curid=118279", "title": "Chavela Vargas", "text": "Isabel Vargas Lizano, nada en San Joaqu\u00edn de Flores (Costa Rica) o 17 de abril de 1919 e finada en Cuernavaca (M\u00e9xico) o 5 de agosto de 2012, \u00e9 unha cantante con nacionalidade mexicana, tendo residido no pa\u00eds norteamericano por m\u00e1is de sete d\u00e9cadas. Artisticamente \u00e9 co\u00f1ecida como Chavela Vargas. Tr\u00e1tase dunha figura capital dentro dos x\u00e9neros musicais do bolero e mais da ranchera.\nTraxectoria.\nA s\u00faa vida p\u00f3dese explorar no documental \"Chavela\". En M\u00e9xico tivo relaci\u00f3n con Frida Kahlo."}
{"id": "118280", "revid": "5934236", "url": "https://gl.wikipedia.org/wiki?curid=118280", "title": "Vicente Fern\u00e1ndez G\u00f3mez", "text": "Vicente Fern\u00e1ndez G\u00f3mez, nado en Huentit\u00e1n el Alto, Xalisco, o 17 de febreiro de 1940 e finado o 12 de decembro de 2021, foi un cantante e actor mexicano, considerado un dos expo\u00f1entes contempor\u00e1neos m\u00e1is co\u00f1ecidos da m\u00fasica vern\u00e1cula ranchera. Tivo grande aceptaci\u00f3n entre os sectores populares e algunhas das s\u00faas composici\u00f3ns son hoxe de referencia dentro do folclore mexicano."}
{"id": "118281", "revid": "56817", "url": "https://gl.wikipedia.org/wiki?curid=118281", "title": "Kimitsu", "text": "Kimitsu (\u541b\u6d25\u5e02, \u304d\u307f\u3064\u3057, \"Kimitsu-shi\") \u00e9 un concello da prefectura de Chiba no Xap\u00f3n. Est\u00e1 situada \u00f3 sur da rexi\u00f3n de Kant\u014d e no centro da prefectura, na zona de provincia hist\u00f3rica de Kazusa, na parte leste da illa de Honsh\u016b. A s\u00faa superficie \u00e9 de 318,83\u00a0km\u00b2 e a poboaci\u00f3n de 89.030 habitantes (2009) e ten unha densidade de poboaci\u00f3n de 279 h/km\u00b2.\nO concello de Kimitsu limita cos concellos de Futtsu, de Kamogawa, de \u014ctaki, de Ichihara e de Kisarazu."}
{"id": "118282", "revid": "89787", "url": "https://gl.wikipedia.org/wiki?curid=118282", "title": "Llocnou de la Corona", "text": "Llocnou de la Corona ou Poblenou de la Corona (en valenciano e oficialmente \"Llocnou de la Corona\") \u00e9 un concello do Pa\u00eds Valenciano que se atopa na bisbarra da Horta Sud.\nXeograf\u00eda.\nSituado ao sur da cidade de Valencia, en terreo chairo, \u00e9 o segundo termo municipal m\u00e1is pequeno da provincia, despois de Emperador. Llocnou de la Corona est\u00e1 totalmente rodeado por Alfafar, a\u00ednda que ten especiais v\u00ednculos de veci\u00f1anza con outras cidades como Benet\u00fasser ou Sedav\u00ed, todas da Horta Sud.\nHistoria.\nA actual poboaci\u00f3n procede dun convento que se fundou no seu lugar en 1676. Ao cabo dos anos foi abandonado e ao redor del agrup\u00e1ronse algunhas casas e barracas para os traballadores das terras, tal n\u00facleo de poboaci\u00f3n cham\u00e1base a \"Corona\".\nDemograf\u00eda.\nConta cunha poboaci\u00f3n de 105 habitantes en 2008."}
{"id": "118283", "revid": "54334", "url": "https://gl.wikipedia.org/wiki?curid=118283", "title": "Antonio Aguilar Barraza", "text": "Pascual Antonio Aguilar Barraza, nado en Villanueva (Zacatecas) o 17 de maio de 1919 e finado en Cidade de M\u00e9xico o 20 de xu\u00f1o de 2007, foi un actor, cantante, produtor e guionista mexicano.\nTraxectoria.\nA s\u00faa discograf\u00eda supera os 160 \u00e1lbums, con vendas de m\u00e1is de 25 mill\u00f3ns de copias. Ao despuntar a d\u00e9cada de 1950 debutou como actor no cinema asemade que comezaba como cantante, faceta da s\u00faa carreira que se estende at\u00e9 os primeiros anos do s\u00e9culo XXI. Antonio Aguilar \u00e9 considerado xa unha lenda da m\u00fasica popular mexicana, concretamente do x\u00e9nero ranchera, e o \u00faltimo entre as grandes iconas e figuras tal que Pedro Infante, Jos\u00e9 Alfredo Jim\u00e9nez ou Jorge Negrete, entre outros. Por outra banda, \u00e9 reco\u00f1ecido como a persoa que introduciu o deporte mexicano da charrer\u00eda a audiencias internacionais e \u00e9 por isto que o alcuman \"El Charro de M\u00e9xico\"."}
{"id": "118285", "revid": "22570", "url": "https://gl.wikipedia.org/wiki?curid=118285", "title": "Pedro Infante", "text": "Jos\u00e9 Pedro Infante Cruz, nado en Mazatl\u00e1n en 1917 e finado en M\u00e9rida en 1957, foi un actor e cantante mexicano.\nTraxectoria.\nGozou de enorme sona durante a co\u00f1ecida como \"\u00c9poca de Ouro do Cinema Mexicano\", as\u00ed como tam\u00e9n foi un dos grandes representantes da m\u00fasica ranchera. A partir de 1939 apareceu en m\u00e1is de 60 filmes, e dende 1943 gravou aproximadamente 310 canci\u00f3ns. Pola s\u00faa actuaci\u00f3n na pel\u00edcula \"Tizoc\", foi acredor ao Oso de Prata do Festival Internacional de Cinema de Berl\u00edn ao mellor actor principal e premio Globo de Ouro \u00e1 mellor pel\u00edcula estranxeira, outorgado pola prensa estranxeira acreditada en Hollywood.\nMorreu o 15 de abril de 1957 en M\u00e9rida, Iucat\u00e1n, nun accidente do avi\u00f3n que el mesmo piloteaba rumbo \u00e1 Cidade de M\u00e9xico."}
{"id": "118286", "revid": "98629", "url": "https://gl.wikipedia.org/wiki?curid=118286", "title": "Tateyama, Chiba", "text": "Tateyama (\u9928\u5c71\u5e02, \u305f\u3066\u3084\u307e\u3057, \"Tateyama-shi\") \u00e9 un concello da prefectura de Chiba no Xap\u00f3n. Est\u00e1 situado ao sur da rexi\u00f3n de Kant\u014d e ao sur da prefectura, na zona de provincia hist\u00f3rica de Awa, na parte leste da illa de Honsh\u016b. A s\u00faa superficie \u00e9 de 110,21\u00a0km\u00b2 e a poboaci\u00f3n de 49.399 habitantes (2009) e ten unha densidade de poboaci\u00f3n de 448 h/km\u00b2.\nO concello de Tateyama limita co concello de Minamib\u014ds\u014d.\nHistoria.\nA cidade de Tateyama foi fundada pola fusi\u00f3n de tres concellos de vila en 3 de novembro de 1939."}
{"id": "118287", "revid": "98629", "url": "https://gl.wikipedia.org/wiki?curid=118287", "title": "Kamogawa", "text": "Kamogawa (\u9d28\u5ddd\u5e02, \u304b\u3082\u304c\u308f\u3057, \"Kamogawa-shi\") \u00e9 un concello da prefectura de Chiba no Xap\u00f3n. Est\u00e1 situada ao sur da rexi\u00f3n de Kant\u014d e ao sur da prefectura, na zona de provincia hist\u00f3rica de Awa, na parte leste da illa de Honsh\u016b. A s\u00faa superficie \u00e9 de 191,30\u00a0km\u00b2 e a poboaci\u00f3n de 35.540 habitantes (2009) e ten unha densidade de poboaci\u00f3n de 186 h/km\u00b2.\nO concello de Kamogawa limita co concello de Minamib\u014ds\u014d, de Kyonan, de Futtsu, de Kimitsu, de \u014ctaki e de Katsuura."}
{"id": "118288", "revid": "5863", "url": "https://gl.wikipedia.org/wiki?curid=118288", "title": "Pi\u00e9lagos", "text": "Pi\u00e9lagos \u00e9 un concello espa\u00f1ol de Cantabria, pertencente \u00e1 comarca de Santander. No ano 2005 ti\u00f1a 15.748 habitantes\nXeograf\u00eda.\nLimita ao norte co mar Cant\u00e1brico, ao oeste con Miengo, Polanco e Torrelavega, ao sur con Puente Viesgo e Casta\u00f1eda e ao leste con Villaescusa, El Astillero, Camargo e Santa Cruz de Bezana.\nAbrangue as lucalidades de Arce, Barcenilla, Boo, Carand\u00eda, Liencres, Mortera, Oru\u00f1a, Parbay\u00f3n, Quijano, Renedo de Pi\u00e9lagos (Capital), Vio\u00f1o de Pi\u00e9lagos e Zurita.\nEconom\u00eda.\nEst\u00e1 situado no eixo Santander-Torrelavega, foco industrial e residencial da rexi\u00f3n, participando o municipio destas d\u00faas calidades da zona.\nTradicionalmente, o principal sector da zona foi a gander\u00eda, con todo debido \u00e1 s\u00faa estrat\u00e9xica situaci\u00f3n, o municipio foi lugar de asentamento de varias empresas, entre elas algunhas leiteiras, intimamente relacionadas coa explotaci\u00f3n gandeira.\nDebido \u00e1 beleza da s\u00faa costa e \u00e1s boas comunicaci\u00f3ns, a construci\u00f3n est\u00e1 experimentando un auxe urban\u00edstico non sempre respectuoso coa natureza e moitas veces masivo pero que efectivamente est\u00e1 aumentando continuamente a poboaci\u00f3n de Pi\u00e9lagos.\nNatureza.\nCon 8 quil\u00f3metros de costa, Pi\u00e9lagos ten sete praias entre as que destaca a de Valdearenas, inclu\u00edda no Parque natural das Dunas de Liencres, na desembocadura do r\u00edo Pas.\nS\u00edmbolos.\nO escudo est\u00e1 timbrado coa Coroa Real pechada e sobreposto a unha cartela de rolos cor pel, como adorno exterior. En campo de prata d\u00faas pontes: o ponte de Arce e o ponte de Carandia estimando que ambos son puntos hist\u00f3ricos e xeogr\u00e1ficos representativos do municipio.\nA bandeira do municipio de Pi\u00e9lagos \u00e9 de fondo verde est\u00e1 interrompida por d\u00faas franxas brancas, situadas unha na parte superior e outra na parte inferior. Inserido o escudo her\u00e1ldico rodeado de doce estrelas, que representan aos doce pobos do municipio.\nPatrimonio.\nCinco son os do municipio: \nAdemais, hai catro Bens de interese local: \nE tres bens inventariados: \nDemograf\u00eda.\nFonte: Instituto Nacional de Estad\u00edstica\nAdministraci\u00f3n.\nJes\u00fas \u00c1ngel Pacheco B\u00e1rcena (PP) \u00e9 o actual alcalde do municipio. As seguintes t\u00e1boas mostran os resultados das elecci\u00f3ns municipais celebradas no ano 2003 e 2007."}
{"id": "118289", "revid": "1131", "url": "https://gl.wikipedia.org/wiki?curid=118289", "title": "El Astillero", "text": "El Astillero (\"Real Astillero de Guarnizo\"), \u00e9 un municipio c\u00e1ntabro, situado \u00e1 beira das r\u00edas de Sol\u00eda, e a de El Carmen e a de Astillero (Ba\u00eda de Santander).\nEst\u00e1 situado entre os termos municipais de Camargo, ao que antigamente pertenceu El Astillero, Villaescusa, Pi\u00e9lagos, Medio Cudeyo e Marina de Cudeyo. Situado ao p\u00e9 de Pena Cabarga, at\u00f3pase a 7,5 quil\u00f3metros da capital da comunidade, Santander, e est\u00e1 a 20 metros de altitude sobre o nivel do mar.\nA confluencia das r\u00edas e a costa da ba\u00eda forma unha grande extensi\u00f3n de zonas h\u00famidas onde ani\u00f1an durante todo o ano diversas aves migratorias. O municipio ten unha superficie de 6,80\u00a0km\u00b2.\nCon 17.632 habitantes (INE, 2008), este municipio \u00e9 o sexto n\u00facleo m\u00e1is poboado de Cantabria."}
{"id": "118291", "revid": "1131", "url": "https://gl.wikipedia.org/wiki?curid=118291", "title": "Reinosa", "text": "Reinosa \u00e9 un municipio e cidade da comunidade aut\u00f3noma de Cantabria, Espa\u00f1a, e o centro administrativo e econ\u00f3mico da comarca de Campoo-Los Valles. Est\u00e1 asucada polos r\u00edos Ebro e H\u00edjar e \u00e9 a cidade c\u00e1ntabra coas temperaturas medias m\u00e1is baixas. O seu termo municipal est\u00e1 rodeado completamente polo de Campoo de Enmedio, sendo Reinosa o municipio con menos superficie de toda Cantabria.\nDemograf\u00eda.\nFonte: INE"}
{"id": "118293", "revid": "1131", "url": "https://gl.wikipedia.org/wiki?curid=118293", "title": "Suances", "text": "Suances \u00e9 un municipio e capital municipal da comunidade aut\u00f3noma de Cantabria, Espa\u00f1a, situado na costa occidental de devandita rexi\u00f3n. Limita ao norte co Mar Cant\u00e1brico, ao oeste con Santillana del Mar, ao sur con Polanco e ao leste coa r\u00eda de San Mart\u00edn de la Arena, desembocadura dos r\u00edos xa unidos Saja e Besaya. Al\u00e9n da r\u00eda de San Mart\u00edn da Area at\u00f3pase a praia de Cuch\u00eda do municipio de Miengo.\nLocalidades.\nOs seus 7.998 habitantes (INE, 2008) rep\u00e1rtense por:\nDemograf\u00eda.\nFonte: INE"}
{"id": "118295", "revid": "1131", "url": "https://gl.wikipedia.org/wiki?curid=118295", "title": "Cabez\u00f3n de la Sal", "text": "Cabez\u00f3n de la Sal \u00e9 un municipio e unha vila da comunidade aut\u00f3noma de Cantabria, Espa\u00f1a. Cabez\u00f3n est\u00e1 situado na fouce de Santa Luc\u00eda, horadada polo r\u00edo Saja paralelamente \u00e1 serra do Escudo de Cabu\u00e9rniga.\nCabez\u00f3n de la Sal limita cos seguintes municipios: ao norte con Ud\u00edas e Alfoz de Lloredo, ao sur con Ruente e Mazcuerras, ao leste con Reoc\u00edn e ao oeste con Vald\u00e1liga.\nHistoria.\nCabez\u00f3n de la Sal, ao estar situado no cruzamento de cami\u00f1os para Asturias de Oviedo e ter a Ruta dos Foramontanos (cara Campoo e Castela), tivo historicamente unha situaci\u00f3n estrat\u00e9xica que a beneficiou. Por outra parte, a ruta dos foramontanos tam\u00e9n foi unha das v\u00edas de repoboaci\u00f3n durante a Reconquista.\nEn 1544, o Val de Cabez\u00f3n, ademais doutros vales de Asturias de Santillana, emprenderon o Preito dos Nove Vales, que resolveu que o Rei dominar\u00eda estes vales fronte ao abolido poder se\u00f1orial. Posteriormente, en 1630, constitu\u00edse a Provincia dos Nove Vales, antecedente do que ser\u00eda a provincia de Santander no s\u00e9culo XVIII.\nM\u00e1is recentemente, en 1979, a vila cabezonense foi dos primeiros concellos en reclamar a autonom\u00eda de Cantabria, da daquela provincia de Santander, como despois apoiar\u00edan a maior\u00eda destes.\nXeograf\u00eda.\nAt\u00f3pase no comarca do Saja.\nOcupa basicamente unha chaira, cunha cota m\u00e1xima de 659 msnm, a m\u00ednima, de 79. A capital municipal est\u00e1 a 128 msnm.\nO principal r\u00edo que atravesa este municipio, desde o suroeste cara o nordeste, \u00e9 o r\u00edo Saja, que atravesa a Serra de Escudo de Cabu\u00e9rniga por Hoz de Santa Luc\u00eda. Na localidade de Casar, hai un coto troiteiro, chamado \"Coto Caranceja\", que se estende, ademais, polos municipios de Alfoz de Lloredo e Reoc\u00edn.\nFlora e fauna.\nForma parte da Reserva Nacional de Caza do Saja; dentro do municipio est\u00e1 o Lote San Cifri\u00e1n, de caza maior. Predominan os bosques de ribeira de ameneiros, salgueiros e chopos.\nExisten parques urbanos en Cabez\u00f3n e Carrejo, ademais de estaren rexistradas como \u00e1rbores singulares o teixo \"(Taxus baccata L.)\" de Periedo, as sequoias de Igareda, o arborado do Feiral e dous notables \"Sequoiadendron\" no terreo do Centro Cultural Matilde de la Torre (Cabez\u00f3n de la Sal).\nPredominan os paxaros como o rabirrubio real, cormor\u00e1ns grandes, \u00e1nades...\nXeolox\u00eda.\nA s\u00faa capital enc\u00f3ntrase asentada xeoloxicamente sobre un diapiro salino antano explotado mediante grandes cantidades de auga que extra\u00edan o mineral do subsolo e que posteriormente se quentaba co lume para a evaporaci\u00f3n e decantaci\u00f3n do sal. A presenza e explotaci\u00f3n deste dep\u00f3sito evapor\u00edtico, provocou que haxa \u00e1reas do municipio con perigo de subsidencia, cos chamados \"Afundimentos de Cabez\u00f3n de la Sal\", no casco urbano da capital municipal.\nDemograf\u00eda.\nFonte: INE\nLocalidades.\nOs 8.234 habitantes de Cabez\u00f3n de la Sal (INE, 2008) distribu\u00edanse por:\nEconom\u00eda.\nGandar\u00eda e agricultura.\nO sector primario \u00e9 practicamente nulo, a\u00ednda que permanece o uso para pasto na Mancomunidade Campoo-Cabu\u00e9rniga conxuntamente coa Hermandad de Campoo de Suso e outros municipios. A gander\u00eda para a produci\u00f3n de leite mant\u00e9n certa presenza.\nIndustria e construci\u00f3n.\nDebido \u00e1 s\u00faa situaci\u00f3n xeogr\u00e1fica, a importancia do sector servizos e a s\u00faa tradici\u00f3n industrial centrada en t\u00e9xtil, mobles e cer\u00e1mica, a poboaci\u00f3n veu increment\u00e1ndose continuamente durante todo o s\u00e9culo XX.\nIgualmente \u00e9 importante a construci\u00f3n, conserv\u00e1ndose a tradici\u00f3n de artes\u00e1ns canteiros.\nServizos.\nAs empresas deste sector son individuais e heterox\u00e9neas. Existe un importante comercio retallista e hostalar\u00eda. \u00c9 un dos centros comerciais do Occidente c\u00e1ntabro. Ten feira todos os s\u00e1bados.\nComunicaci\u00f3ns.\nO concello est\u00e1 atravesado pola Autov\u00eda do Cant\u00e1brico e pola li\u00f1a de ferrocarril de FEVE Santander - Oviedo, sendo Cabez\u00f3n o final da li\u00f1a de proximidades que parte desde Santander."}
{"id": "118304", "revid": "89787", "url": "https://gl.wikipedia.org/wiki?curid=118304", "title": "Massanassa", "text": "Massanassa \u00e9 un concello do Pa\u00eds Valenciano que se atopa na bisbarra da Horta Sud.\nXeograf\u00eda.\nSituado na comarca de Horta Sud, at\u00f3pase a 7 km de Valencia, ben preto do parque natural da Albufeira. Acc\u00e9dese a esta localidade dende a capital tomando a V-31. O termo municipal de Masanasa limita coas localidades de Alfafar, Paiporta, Valencia e Catarroja todas da Horta Sud. Ten especiais v\u00ednculos de veci\u00f1anza co resto de municipios da comarca da Horta-Albufeira, como Sedav\u00ed, Benet\u00fasser e Albal.\nHistoria.\nA s\u00faa orixe at\u00f3pase na \u00e9poca musulm\u00e1, a\u00ednda que hai indicios de que puido ser unha vila romana ao atoparse no traxecto da V\u00eda Augusta. As primeiras noticias documentais rem\u00f3ntanse a uns versos do poeta Ibn al-Abbar (1199 - 1260), onde se lamenta da derrota da Valencia musulm\u00e1 fronte \u00e1s tropas do rei Xaime I. Nestes versos nomea esta poboaci\u00f3n como \"Manzil Nasr\", que significa Alquer\u00eda de Nasr e que naquela \u00e9poca designaba a un conxunto de casas como centro dunha explotaci\u00f3n agr\u00edcola.\nAs menci\u00f3ns posteriores de Massanassa xa corresponden ao per\u00edodo cristi\u00e1n e at\u00f3panse no \"Llibre del Repartiment\", onde se rexistran as doaz\u00f3ns que o rei Xaime I fai das terras conquistadas, escrito entre os anos 1237 e 1252. Antes da ocupaci\u00f3n da cidade de Valencia este rei dedicouse a repartir terras e casas a quen lle axudan nesta guerra, e as\u00ed aparece mencionada esta poboaci\u00f3n entre as doaz\u00f3ns efectuadas. Concretamente o 16 de marzo de 1238, doa a Mart\u00ed \"3 jovades en alquer\u00eda de Massanassa\". O 15 de maio dese mesmo ano outorga a \"Fra Mateu comanador de l'orde de Calatrava, Alquer\u00eda de Massanassa amb molins\". O d\u00eda 13 de agosto a Eixim\u00e9n de Lusia: \"8 jovades a Massanassa\" e o 23 do mesmo mes a Fra Gerald de Prat, comendador de Alfama, \"30 jovades a Massanassa\".\nOutro documento, este de 1278, inf\u00f3rmanos sobre alg\u00fans dos primeiros poboadores cristi\u00e1ns de Masanasa, citando os seus nomes e permit\u00edndonos ver con detalle, por vez primeira, como era o pobo fai 700 anos. Seguramente contaba cun n\u00facleo de poboaci\u00f3n central, onde viv\u00eda a maior\u00eda dos veci\u00f1os e na s\u00faa contorna, os campos de cultivo, tanto de seca\u00f1o como de regad\u00edo. Os cultivos son os tradicionais naquela \u00e9poca; cereais e vide, algunhas hortas e unha zona de oliveiral.\nEn 1386, Massanassa pasou a mans de Pedro Bo\u00efl e da s\u00faa familia, quedando en poder desta at\u00e9 o ano 1738 no que Masanasa, xunto a outros pobos cambia novamente de donos ao adquirila o marqu\u00e9s de Dues Aiug\u00fces. Ter\u00eda a poboaci\u00f3n por aqueles anos uns 280 habitantes; no entanto, ao finalizar o s\u00e9culo alcanzaba xa a cifra de 1.398 veci\u00f1os, o que significou un incremento demogr\u00e1fico considerable.\nNos dous s\u00e9culos seguintes Massanassa medrou lentamente acadando os 4.800 habitantes nos anos 40 do s\u00e9culo XX, conservando t\u00f3dalas caracter\u00edsticas dunha pequena vila agr\u00edcola. Por\u00e9n, a partir da d\u00e9cada dos 60 e 70 in\u00edciase a transformaci\u00f3n convert\u00e9ndose nunha localidade moderna, acollendo un gran n\u00famero de industrias e cambiando radicalmente a s\u00faa estrutura urbana e social, cun crecemento equilibrado, no que a poboaci\u00f3n, a\u00ednda que se dedica xa maioritariamente \u00e1 industria e os servizos, mant\u00e9n a\u00ednda fortes v\u00ednculos coa agricultura cada vez m\u00e1is especializada.\nDemograf\u00eda.\nConta cunha poboaci\u00f3n de 8.784 habitantes (2008).\nEconom\u00eda.\nTradicionalmente dedicada \u00e1 agricultura (cereal e vide) esta sufriu unha gran transformaci\u00f3n intensific\u00e1ndose o cultivo do arroz, os froitales e as hortalizas, desaparecendo os anteriores cultivos. A proximidade a Valencia facilitou a s\u00faa industrializaci\u00f3n, a\u00ednda que non perdeu totalmente o seu car\u00e1cter agr\u00edcola inicial."}
{"id": "118316", "revid": "23204", "url": "https://gl.wikipedia.org/wiki?curid=118316", "title": "Sedav\u00ed", "text": "Sedav\u00ed \u00e9 un concello do Pa\u00eds Valenciano que se atopa na bisbarra da Horta Sud.\nXeograf\u00eda.\nSituado no sector meridional da comarca. O seu termo, estreito e alargado e o seu relevo \u00e9 totalmente chairo e cuberto por sedimentos da \u00e9poca cuaternaria, a\u00ednda en proceso de colmataci\u00f3n no extremo oriental do termo, ocupado hoxe por arrozais. O termo municipal de Sedav\u00ed limita coas localidades de Alfafar, Llocnou de la Corona e Valencia todas elas da Horta Sud.\nA s\u00faa altitude media mantense por baixo dos 10 m. O clima \u00e9 tipicamente mediterr\u00e1neo, con medias t\u00e9rmicas que oscilan entre os 10\u00a0\u00b0C e os 25\u00a0\u00b0C de xullo.\nHistoria.\nA s\u00faa orixe hist\u00f3rica parece estar na alquer\u00eda musulm\u00e1 denominada \"Beni-Cedav\u00ed\" que, tras a conquista cristi\u00e1, foi doada polo rei Xaime I ao cabaleiro Octavi\u00e0 no ano 1239. Dende o s\u00e9culo XVI at\u00e9 1814 formou parte da familia Barradas.\nDemograf\u00eda.\nSedav\u00ed conta cunha poboaci\u00f3n de 9.750 habitantes (2008).\nEconom\u00eda.\nA s\u00faa econom\u00eda, baseada tradicionalmente nos cultivos hort\u00edcolas e o arroz, sufriu no presente s\u00e9culo unha profunda transformaci\u00f3n at\u00e9 converterse eminentemente en industrial, centrada en torno ao ramo do moble e a madeira. Non existen cultivos de seca\u00f1o e os cultivos de regad\u00edo rep\u00e1rtense entre o arroz, a laranxeira, o millo e as hortalizas, que son os que maior extensi\u00f3n ocupan. A gandar\u00eda apenas est\u00e1 representada por algunhas cabezas de vac\u00fan estabulado, para a produci\u00f3n de leite.\nA industria \u00e9 o sector econ\u00f3mico m\u00e1is importante e factor clave para o aumento da poboaci\u00f3n baseado na inmigraci\u00f3n de man de obra. O moble \u00e9 a especialidade que lle d\u00e1 renome e nel traballa m\u00e1is dun terzo da poboaci\u00f3n activa. A produci\u00f3n real\u00edzase en pequenos talleres de orixe artesanal e familiar, ampliados a empresas medianas nos \u00faltimos anos. Exp\u00f3rtase a pa\u00edses europeos."}
{"id": "118318", "revid": "1131", "url": "https://gl.wikipedia.org/wiki?curid=118318", "title": "Colindres", "text": "Colindres \u00e9 un municipio situado na parte oriental de Cantabria (Espa\u00f1a). O municipio \u00e9 un cruzamento de cami\u00f1os importante entre Santander, Bilbao e Burgos grazas a que por el pasan a Autov\u00eda do Cant\u00e1brico unindo Santander e Bilbao, a estrada N-629 que une Burgos con Colindres, e tam\u00e9n a estrada N-634 que discorre por toda a costa cant\u00e1brica.\nColindres est\u00e1 formado por un \u00fanico n\u00facleo de poboaci\u00f3n hom\u00f3nimo, con todo a poboaci\u00f3n de Colindres div\u00eddese en d\u00faas zonas diferenciadas co\u00f1ecidas popularmente como Colindres de arriba (casco antigo) e Colindres de abaixo (parte moderna). Actualmente estas d\u00faas partes est\u00e1n separadas pola Autov\u00eda do Cant\u00e1brico, xa que o seu trazado discorre entre as d\u00faas.\nTen unha poboaci\u00f3n de 7.677 habitantes."}
{"id": "118319", "revid": "1131", "url": "https://gl.wikipedia.org/wiki?curid=118319", "title": "Santa Mar\u00eda de Cay\u00f3n", "text": "Santa Mar\u00eda de Cay\u00f3n \u00e9 un municipio de Cantabria, Espa\u00f1a, da comarca do Pas-Miera. Alberga o val de Cay\u00f3n, regado polo r\u00edo Pisue\u00f1a, pr\u00f3ximo de localidades importantes como Puente Viesgo, a cidade de Torrelavega (20\u00a0km), a 2 quil\u00f3metros do Parque da Natureza de Cab\u00e1rceno e a 23\u00a0km de Santander.\nO municipio limita ao norte con Villaescusa e Penagos, ao leste con Miera, ao sur con Villafufre e Saro e ao oeste con Casta\u00f1eda e Santiurde de Toranzo.\nDemograf\u00eda.\nFonte: INE"}
{"id": "118320", "revid": "1131", "url": "https://gl.wikipedia.org/wiki?curid=118320", "title": "Marina de Cudeyo", "text": "Marina de Cudeyo \u00e9 un municipio da comarca de Trasmiera, na comunidade aut\u00f3noma de Cantabria, Espa\u00f1a. Sit\u00faase a 14 quil\u00f3metros de Santander, concretamente ao sur da ba\u00eda de Santander e est\u00e1 maioritariamente arrodeado por auga. Ao norte at\u00f3pase o concello de Ribamont\u00e1n al Mar e dita ba\u00eda, ao leste Ribamont\u00e1n al Monte, Entrambasaguas e a desembocadura do Miera, co\u00f1ecida como r\u00eda de Cubas, ao sur Medio Cudeyo e a R\u00eda de Tijero e para rematar ao oeste o municipio de El Astillero do que est\u00e1 separado pola r\u00eda de San Salvador.\nDemograf\u00eda.\nFonte: INE"}
{"id": "118323", "revid": "1131", "url": "https://gl.wikipedia.org/wiki?curid=118323", "title": "Cartes", "text": "Cartes \u00e9 un municipio situado na comunidade aut\u00f3noma de Cantabria, Espa\u00f1a, na comarca do Besaya. Os seus l\u00edmites son: ao norte con Reoc\u00edn, ao oeste con Mazcuerras, ao sur con Los Corrales de Buelna e ao leste Torrelavega.\nO municipio de Cartes sit\u00faase no eixo do r\u00edo Besaya, xusto na zona de influencia de d\u00faas dos focos industrialles m\u00e1is importantes da comunidade: Torrelavega e Los Corrales de Buelna. Debido principalmente a este feito, \u00e9 un dos m\u00e1is din\u00e1micos de Cantabria, demogr\u00e1ficamente falando xa que alberga a unha poboaci\u00f3n en crecemento continuo e que ademais se caracteriza pola s\u00faa mocidade.\nDemograf\u00eda.\nFonte: INE"}
{"id": "118324", "revid": "1131", "url": "https://gl.wikipedia.org/wiki?curid=118324", "title": "Santa Cruz de Bezana", "text": "Santa Cruz de Bezana \u00e9 un municipio, e unha localidade de devandito municipio, da comunidade aut\u00f3noma de Cantabria, Espa\u00f1a. Limita ao norte co mar Cant\u00e1brico, ao oeste con Pi\u00e9lagos, ao sur con Camargo e ao leste con Santander. Est\u00e1 situado na zona de influencia da capital c\u00e1ntabra, por iso enc\u00e1drase a este municipio na comarca de Santander.\nDemograf\u00eda.\nFonte: INE "}
{"id": "118325", "revid": "1131", "url": "https://gl.wikipedia.org/wiki?curid=118325", "title": "Los Corrales de Buelna", "text": "Los Corrales de Buelna \u00e9 un municipio c\u00e1ntabro, asentado xunto na conca do r\u00edo Besaya a 12 km da cidade de Torrelavega e a 32 da capital c\u00e1ntabra, Santander. Limita cos municipios de San Felices de Buelna, Cartes, Mazcuerras, Anievas, Areas de Igu\u00f1a e co Val de Cieza. Pertence \u00e1 comarca do Besaya.\nSon importantes para a econom\u00eda local as industrias metal\u00farxica e qu\u00edmica, a avicultura, a gander\u00eda e agricultura.\nDemograf\u00eda.\nFonte: INE\nPatrimonio.\nA estela xigante de Barros e o santuario da Nosa Se\u00f1ora de Las Caldas (Las Caldas de Besaya) foron declarados Ben de Interese Cultural.\nA igrexa parroquial e asilo de San Vicente M\u00e1rtir, declarada ben de interese local en 2002, \u00e9 un conxunto arquitect\u00f3nico formado pola actual igrexa parroquial e mailo Asilo de San Xos\u00e9, proxectado entre 1916 e 1918 e rematado dez anos despois. \u00c9 de estilo ecl\u00e9ctico, de inspiraci\u00f3n herreriana e asignable \u00e1 chamada arquitectura rexional monta\u00f1esa. Os peches son de cachotar\u00eda, con perpia\u00f1os nos piares, esquinais e vans. A madeira \u00e9 usadada nas vigas, zapatas e solainas. O ferro destaca nas vent\u00e1s e adornos das columnas dos pisos superiores.\nO pazo dos Condes de Mansilla, tam\u00e9n declarado BIL no 2002, \u00e9 un conxunto arquitect\u00f3nico rodeado por un muro de cachoter\u00eda e composto polo pazo, unha casa de gardas, un alxibe e mais un xard\u00edn arborado. O pazo consta de edificio principal, capela acaroada, aportalada e pezas armeiras. Foi constru\u00eddo no s\u00e9culo XVII.\nO santuario da Nosa Se\u00f1ora de La Cuesta.\nOs leguarios son mon\u00f3litos de arenito colocados co gallo da construci\u00f3n do Cami\u00f1o Real en 1753, ante a necesidade de mellorar a comunicaci\u00f3n entre a Meseta Castel\u00e1 e os peiraos mari\u00f1os da costa cant\u00e1brica, neste caso o de Santander. O \"leguario\" de Los Corrales est\u00e1 no barrio de Pie Bandera, xunto ao cuartel da Garda Civil. O outro est\u00e1 no barrio de La Rueda, na localidade de Barros, xunto \u00e1 ermida de La Rueda.\nCalzada romana de Monte Fresneda."}
{"id": "118326", "revid": "5863", "url": "https://gl.wikipedia.org/wiki?curid=118326", "title": "Reoc\u00edn", "text": "Reoc\u00edn \u00e9 un municipio da comunidade aut\u00f3noma de Cantabria, Espa\u00f1a. Limita ao norte con Alfoz de Lloredo e Santillana del Mar, ao oeste con Cabez\u00f3n de la Sal, ao sur con Mazcuerras e Cartes e ao leste con Torrelavega.\nBerce da historia da Cantabria moderna, a s\u00faa capital, Puente San Miguel, alberga a denominada Casa de Xuntas de Cantabria, lugar onde en 1778 os Nove Vales das Asturias de Santillana decidiron constitu\u00edr un corpo de provincia e pasar a depender directamente do poder real.\nDemograf\u00eda.\nFonte: INE"}
{"id": "118327", "revid": "1131", "url": "https://gl.wikipedia.org/wiki?curid=118327", "title": "Medio Cudeyo", "text": "Medio Cudeyo \u00e9 un municipio da comarca de Trasmiera, na comunidade aut\u00f3noma de Cantabria, Espa\u00f1a. Dista uns 15 quil\u00f3metros de Santander. Limita ao norte con Marina de Cudeyo, ao leste con Entrambasaguas, ao sur con Li\u00e9rganes e Riotuerto e ao oeste con Villaescusa. Os r\u00edos que destacan deste municipio son: \nMiera, Cub\u00f3n e P\u00e1manes.\nDemograf\u00eda.\nFonte: INE"}
{"id": "118329", "revid": "56817", "url": "https://gl.wikipedia.org/wiki?curid=118329", "title": "Manzanares, Cidade Real", "text": "Manzanares \u00e9 un municipio da provincia de Cidade Real na Comunidade Aut\u00f3noma de Castela-A Mancha, Espa\u00f1a, a beiras do r\u00edo Azuer, estratexicamente situada no centro-sur de Espa\u00f1a, dista 171\u00a0km de Madrid (Autov\u00eda de Andaluc\u00eda (N-IV), antigo Cami\u00f1o de Andaluc\u00eda) e 51 de Cidade Real capital (Autov\u00eda A-43 Portugal-Levante), cunhas comunicaci\u00f3ns excelentes. En plena chaira manchega no Campo de Calatrava, \u00e1lzase a torre da parroquia manzanare\u00f1a nunha estampa sen comparaci\u00f3n.\nTen unha poboaci\u00f3n de 18.791 habitantes."}
{"id": "118330", "revid": "1131", "url": "https://gl.wikipedia.org/wiki?curid=118330", "title": "Figueirido", "text": "Figueirido \u00e9 un fit\u00f3nimo galego, referido a un lugar con figueiras. Pode referirse a:"}
{"id": "118331", "revid": "29443", "url": "https://gl.wikipedia.org/wiki?curid=118331", "title": "La Roda", "text": "La Roda \u00e9 un municipio da provincia de Albacete (Espa\u00f1a) pertencente \u00e1 Comunidade Aut\u00f3noma de Castela-A Mancha. Est\u00e1 situada a 39 km da capital provincial, a 112\u00a0km. de Cuenca e a 185\u00a0km de Murcia. \u00c9 un punto estrat\u00e9xico na comunicaci\u00f3n entre o centro e o levante da Pen\u00ednsula. O municipio incl\u00fae a actual pedan\u00eda de Santa Marta, e o antigo Se\u00f1or\u00edo da Vila do Cerro."}
{"id": "118332", "revid": "56817", "url": "https://gl.wikipedia.org/wiki?curid=118332", "title": "Minokamo", "text": "Minokamo (\u7f8e\u6fc3\u52a0\u8302\u5e02, \u307f\u306e\u304b\u3082\u3057, \"Minokamo-shi\") \u00e9 un concello da prefectura de Gifu no Xap\u00f3n. Est\u00e1 situada ao centro da rexi\u00f3n de Ch\u016bbu e da rexi\u00f3n de T\u014dkai, e ao sur da prefectura, no centro da illa de Honsh\u016b. A s\u00faa superficie \u00e9 de 74,81\u00a0km\u00b2 e a poboaci\u00f3n de 54.407 habitantes (2009) e ten unha densidade de poboaci\u00f3n de 727 h/km\u00b2.\nO concello de Minokamo limita cos concellos de Sakahogi, Seki, Tomika, Hichis\u014d, Kawabe, Yaotsu, Mitake e Kani."}
{"id": "118336", "revid": "5312", "url": "https://gl.wikipedia.org/wiki?curid=118336", "title": "Kani", "text": "Kani (\u53ef\u5150\u5e02, \u304b\u306b\u3057, \"Kani-shi\") \u00e9 un concello da prefectura de Gifu no Xap\u00f3n. Est\u00e1 situado no centro da rexi\u00f3n de Ch\u016bbu e da rexi\u00f3n de T\u014dkai, e ao sur da prefectura, na zona da provincia hist\u00f3rica de Mino, no centro da illa de Honsh\u016b. A s\u00faa superficie \u00e9 de 87,60\u00a0km\u00b2, a poboaci\u00f3n \u00e9 de 99.203 habitantes (2009) e ten unha densidade de poboaci\u00f3n de 1.130 h/km\u00b2.\nO concello de Kani limita cos concellos de Sakahogi, Minokamo, Yaotsu, Mitake, Toki, Tajimi (que son da prefectura de Gifu); e Inuyama (este \u00faltimo \u00e9 da prefectura de Aichi)."}
{"id": "118337", "revid": "5312", "url": "https://gl.wikipedia.org/wiki?curid=118337", "title": "Tajimi", "text": "Tajimi (\u591a\u6cbb\u898b\u5e02, \u305f\u3058\u307f\u3057, \"Tajimi-shi\") \u00e9 un concello da prefectura de Gifu no Xap\u00f3n. Est\u00e1 situado no centro da rexi\u00f3n de Ch\u016bbu e da rexi\u00f3n de T\u014dkai, e ao sur da prefectura, na zona da provincia hist\u00f3rica de Mino, no centro da illa de Honsh\u016b. A s\u00faa superficie \u00e9 de 91,24\u00a0km\u00b2, a poboaci\u00f3n \u00e9 de 114.286 habitantes (2009) e ten unha densidade de poboaci\u00f3n de 1.250 h/km\u00b2.\nO concello de Tajimi limita cos concellos de Kani, Toki (que son da prefectura de Gifu); de Inuyama, Kasugai e Seto (que son da prefectura de Aichi)."}
{"id": "118338", "revid": "1131", "url": "https://gl.wikipedia.org/wiki?curid=118338", "title": "Cobres", "text": "O top\u00f3nimo galego Cobres pode referirse a:"}
{"id": "118339", "revid": "98629", "url": "https://gl.wikipedia.org/wiki?curid=118339", "title": "Kaizu", "text": "Kaizu (\u6d77\u6d25\u5e02, \u304b\u3044\u3065\u3057, \"Kaizu-shi\") \u00e9 un concello da prefectura de Gifu no Xap\u00f3n. Est\u00e1 situado no centro da rexi\u00f3n de Ch\u016bbu e da rexi\u00f3n de T\u014dkai, e ao sur da prefectura, na zona da provincia hist\u00f3rica de Mino, no centro da illa de Honsh\u016b. A s\u00faa superficie \u00e9 de 112,31\u00a0km\u00b2, a poboaci\u00f3n \u00e9 de 38.066 habitantes (2009) e ten unha densidade de poboaci\u00f3n de 339 h/km\u00b2.\nO concello de Kaizu limita cos concellos de Y\u014dr\u014d, Wanouchi, Hashima (que son da prefectura de Gifu); Aisai, Inazawa (que son da prefectura de Aichi); Inabe e Kuwana (que son da prefectura de Mie)."}
{"id": "118341", "revid": "89787", "url": "https://gl.wikipedia.org/wiki?curid=118341", "title": "Mizunami", "text": "Mizunami (\u745e\u6d6a\u5e02, \u307f\u305a\u306a\u307f\u3057, \"Mizunami-shi\") \u00e9 un concello da prefectura de Gifu no Xap\u00f3n. Est\u00e1 situado no centro da rexi\u00f3n de Ch\u016bbu e da rexi\u00f3n de T\u014dkai, e ao sueste da prefectura, na zona da provincia hist\u00f3rica de Mino, no centro da illa de Honsh\u016b. A s\u00faa superficie \u00e9 de 175,00\u00a0km\u00b2 e a poboaci\u00f3n de 41.280 habitantes (2009) e ten unha densidade de poboaci\u00f3n de 236 h/km\u00b2.\nO concello de Mizunami limita cos concellos de Toki, de Mitake, de Yaotsu, de Ena (son da prefectura de Gifu); e de Toyota (da prefectura de Aichi)."}
{"id": "118342", "revid": "89787", "url": "https://gl.wikipedia.org/wiki?curid=118342", "title": "Silla, Valencia", "text": "Silla \u00e9 un concello da Comunidade Valenciana que se atopa na bisbarra da Horta Sud.\nXeograf\u00eda.\nSituado na parte meridional da comarca e nas proximidades do lago da Albufeira de Valencia. O termo municipal de Silla limita coas localidades de Picasent, Alc\u00e0sser, Beniparrell, Albal, Valencia, Almussafes e Sollana todas da provincia de Valencia.\nO relevo \u00e9 totalmente chairo e mantense sempre por baixo dos 20 msnm de altitude, excepto nos l\u00edmites con Picassent onde hai unha elevaci\u00f3n apenas perceptible por encima dos 30m. Pola s\u00faa banda occidental discorre o Caldeir\u00f3n Real, da que nacen os caldeir\u00f3ns para a rega, mentres que toda a metade oriental \u00e1chase ocupada por campos de arroz e o Parque Natural da Albufeira.\nO clima \u00e9 de tipo clima mediterr\u00e1neo.\nHistoria.\nPopularmente, c\u00f3ntase que o nome da localidade prov\u00e9n da contracci\u00f3n de \"sa illa\", en galego \"a illa\", nome que lle dar\u00edan os primixenios poboadores, ao estar asentado o casal nun istmo sobre a albufeira de Valencia.\nO casal de Silla foi dado polo rei Xaime I o 15 de xaneiro de 1233 \u00e1 Orde de Sant Joan de l'Hospital, sendo Mestre desta, Hugo de Fullaquer quen conquistou a torre \u00e1rabe, centro neur\u00e1lxico de Silla que pasou despois \u00e1 Orde de Montesa. No ano 1317 acabou o dominio en Silla da orde do Hospital, pasando a formar parte da orde de Santa Mar\u00eda de Montesa e continuando baixo este dominio at\u00e9 o ano 1837 que se produce a desamortizaci\u00f3n de Mendiz\u00e1bal e en consecuencia a desaparici\u00f3n de prerrogativas e as propiedades.\nDemograf\u00eda.\nSilla conta cunha poboaci\u00f3n de 18.985 habitantes en 2008.\nEconom\u00eda.\nA proximidade a Valencia facilitou a s\u00faa industrializaci\u00f3n, a\u00ednda que non perdeu totalmente o seu car\u00e1cter agr\u00edcola inicial. Dentro do regad\u00edo at\u00f3panse o arroz, as hortalizas e o millo. En seca\u00f1o quedan oliveiras e alfarrobeiras. En xeral a excepci\u00f3n do arrozal, o chan agr\u00edcola est\u00e1 a perder terreo rapidamente para dar cabida \u00e1s plantas industriais que crecen a ritmo acelerado. A gandar\u00eda ten cabezas de gando vac\u00fan estabulado para o leite, gando lanar e varias granxas av\u00edcolas e porcinas. Existe comunidade de pescadores que traballan sobre caldeir\u00f3ns e no lago da Albufeira.\nDentro do sector industrial, o de maior peso econ\u00f3mico na actualidade, conta cun censo de m\u00e1is de 500 industrias, hai f\u00e1bricas de mobles, papeis pintados, moquetas, artigos de pl\u00e1stico, xoguetes, materiais para a construci\u00f3n, licores, confecci\u00f3ns, tapicer\u00edas, embalaxe de cart\u00f3n, maquinaria, construci\u00f3ns met\u00e1licas, pneum\u00e1ticos, pinturas, vernices etc."}
{"id": "118343", "revid": "25871", "url": "https://gl.wikipedia.org/wiki?curid=118343", "title": "Picassent", "text": "Picassent \u00e9 un concello da Comunidade Valenciana que se atopa na bisbarra da Horta Sud.\nXeograf\u00eda.\nPicassent est\u00e1 situado no extremo suroeste da Horta valenciana, sendo o seu medio clim\u00e1tico t\u00edpico mediterr\u00e1neo. Nos outeiros pr\u00f3ximos \u00e1 vila levant\u00e1ronse nas \u00faltimas d\u00e9cadas varias urbanizaci\u00f3ns residenciais; a \"Creueta\", a \"Canyada del C\u00edscar\", \"El Alter\" etc..\nO termo municipal de Picassent limita cos concellos de Alc\u00e0sser, Alfarp, Almussafes, Benifai\u00f3, Llombai, Monserrat, Silla e Torrent, todos situados na provincia de Valencia. Acc\u00e9dese a esta localidade desde Valencia tomando a N-332 ou pola Autov\u00eda A-7 E-15. Tam\u00e9n se pode acceder a trav\u00e9s da li\u00f1a 1 de MetroValencia.\nHistoria.\nNo termo municipal de Picassent hai restos da idade de bronce (Moll\u00f3 de l'Almud i Avenc de l'\u00c0guila) e da \u00e9poca romana (Mais dels Foressos). Tanto a vila como as s\u00faas pedan\u00edas de Nillerola e de Espioca, que conserva unha torre da \u00e9poca isl\u00e1mica, foron na s\u00faa orixe alquer\u00edas musulm\u00e1s.\nNo 1237, Xaime I entregou o sitio a Roderic \u00c7abata ( \"Rodericus \u00c7abata, miles, alqueriam de Picha\u00e7en, totam, idus octobris\" . Llibre do Repartiment do Regne de Val\u00e8ncia), a quen sucedeu o seu fillo Eixim\u00e9n. Permaneceu despoboado de musulm\u00e1ns despois de 1248 mais, a causa do fracaso da repoboaci\u00f3n de cristi\u00e1ns, o se\u00f1or tivo que admitir de novo \u00e1 poboaci\u00f3n isl\u00e1mica.\nAgn\u00e8s Xim\u00e9nez Sabata herdou o se\u00f1or\u00edo e transmitiuno ao seu fillo Fernando de Arag\u00f3n, bastardo de Pedro III o Grande, que o vendeu a Ram\u00f3n Bo\u00efl en 1347. Esta familia disp\u00f3n do se\u00f1or\u00edo ata que no 1367 pasa \u00e1 familia Castell\u00e0 que no 1451 compraron Espioca. Ram\u00f3n Castell\u00e0 vendeu o se\u00f1or\u00edo a Ram\u00f3n Peix\u00f3, no ano 1511.\nDespois da guerra de sucesi\u00f3n espa\u00f1ola, adquire a propiedade o Marqu\u00e9s de Dues Aig\u00fces que a mantivo at\u00e9 a abolici\u00f3n dos se\u00f1or\u00edos. Segundo Jeroni Muny\u00f3s, a mediados do s\u00e9culo XVI, ti\u00f1a 65 veci\u00f1os que a finais do s\u00e9culo, segundo unha memoria elaborada na vila, chegaron a ser 493 habitantes. Cavanilles, no 1794, consigna 390 veci\u00f1os. Madoz, a mediados do s\u00e9culo XIX achega a cifra de 2.121.\nDemograf\u00eda.\nPicassent ten 19.385 habitantes (2008).\nEconom\u00eda.\nAntigamente predominaban os cultivos de seca\u00f1o, pero a construci\u00f3n do caldeir\u00f3n Real do r\u00edo X\u00facar a finais do s\u00e9culo XVII, transformou a zona oriental do termo en regad\u00edo, predominando actualmente os cultivos de laranxeira. Parte importante da econom\u00eda de Picassent, son tam\u00e9n, o comercio, os servizos, a construci\u00f3n e a industria, destacando o seu pol\u00edgono industrial en plena fase de expansi\u00f3n."}
{"id": "118344", "revid": "89787", "url": "https://gl.wikipedia.org/wiki?curid=118344", "title": "Gran Premio de Turqu\u00eda de 2009", "text": "O Gran Premio de Turqu\u00eda de 2009 (formalmente o V Gran Premio de Turqu\u00eda) foi unha carreira de F\u00f3rmula 1 que se celebrou o 7 de xu\u00f1o de 2009 no Circu\u00edto de Istambul, Istambul, Turqu\u00eda. Foi a s\u00e9tima carreira do Campionato Mundial de F\u00f3rmula 1 de 2009."}
{"id": "118346", "revid": "12452", "url": "https://gl.wikipedia.org/wiki?curid=118346", "title": "Istanbul", "text": ""}
{"id": "118347", "revid": "52373", "url": "https://gl.wikipedia.org/wiki?curid=118347", "title": "Albalat dels Sorells", "text": "Albalat dels Sorells (do \u00e1rabe: \"albalat\", \"o cami\u00f1o\") \u00e9 un concello da Comunidade Valenciana, pertencente \u00e1 provincia de Valencia, situado na zona norte da \u00e1rea metropolitana de Valencia, na comarca da Horta Nord. Ten 3.758 habitantes (INE 2008).\nXeograf\u00eda.\nAlabalat dels Sorells est\u00e1 situado na chaira da marxe esquerda do r\u00edo Turia, ao norte da cidade de Valencia. O Caldeir\u00f3n Real de Montcada atravesa o termo de sur a norte. P\u00f3dese acceder a esta localidade a trav\u00e9s da li\u00f1a 3 de MetroValencia e a estrada de Valencia a Barcelona, que cruza o termo.\nO concello de Albalat dels Sorells limita coas localidades de Montcada, Albuixech, Museros e Foios todos da Horta Nord.\nHistoria.\nTen a s\u00faa orixe nunha alquer\u00eda isl\u00e1mica. Xaime I efectuou diversas doaz\u00f3ns no seu termo, probablemente adquiridas despois por un dos beneficiarios, Pere d'Azllor, que figura en 1242 como o se\u00f1or da poboaci\u00f3n. Diferentes familias adquirir\u00e1n o se\u00f1or\u00edo at\u00e9 a s\u00faa extinci\u00f3n no s\u00e9culo XIX.\nA principios do s\u00e9culo XIV posu\u00edao Guillem Colom, cidad\u00e1n de Valencia e xurado da cidade. O catal\u00e1n Pere March, tesoureiro do rei Xaime II foi se\u00f1or de Albalat, suced\u00e9ndolle o seu fillo Xaime, av\u00f3 do poeta Ausi\u00e0s March, en 1352 o dominio pasar\u00eda por compra a Berenguer de Codinachs, a cuxo li\u00f1axe pertenceu por espazo de s\u00e9culo e medio. Nesa \u00e9poca eng\u00e1dese ao nome da localidade o apelativo de Codinachs ou Codinats para diferenciala doutras poboaci\u00f3ns hom\u00f3nimas.\nEn 1480, a decadencia da familia supuxo a venda do se\u00f1or\u00edo por parte de Llu\u00eds Agull\u00f3 de Codinats ao opulento cidad\u00e1n de Val\u00e8ncia, Tom\u00e0s Sorell, fillo dun poderoso burgu\u00e9s orixinario de Catalu\u00f1a establecido na cidade o s\u00e9culo anterior. O cambio de dominio comportou o do apelativo da poboaci\u00f3n chamada ent\u00f3n Albalat de Moss\u00e9n Sorell ou dels Sorells, e nesta li\u00f1axe, ennobrecido na persoa de Bernat Sorell, cabaleiro, sobri\u00f1o e herdeiro de Tom\u00e1s Sorell, perpetuarase o se\u00f1or\u00edo na Idade Moderna.\nEn 1626 elevouse o se\u00f1or\u00edo a condado. Dende a \u00e9poca da conquista, Albalat depend\u00eda no eclesi\u00e1stico da parroquia de Foios, at\u00e9 a creaci\u00f3n da parroquia independente en 1426.\nDemograf\u00eda.\nConta cunha poboaci\u00f3n de 3.758 habitantes en 2008.\nEconom\u00eda.\nTradicionalmente agr\u00edcola, a meirande parte do termo est\u00e1 formada pola horta regada coas augas do Turia a trav\u00e9s do caldeir\u00f3n Real de Montcada. Na actualidade, predomina o cultivo da laranxa coincidindo cunha apreci\u00e1bel actividade industrial. Debemos destacar que grazas ao apoio dos habitantes da poboaci\u00f3n, constitu\u00eduse e medrou a Caixa Albalat, pertencente ao grupo de Caixas Rurais que mant\u00e9n a s\u00faa independencia e presenta uns resultados magn\u00edficos."}
{"id": "118348", "revid": "25871", "url": "https://gl.wikipedia.org/wiki?curid=118348", "title": "Galinux-Ubuntu", "text": "Galinux-Ubuntu \u00e9 un sistema operativo de c\u00f3digo aberto baseado na distribuci\u00f3n Ubuntu. Foi creado pola Conseller\u00eda de Innovaci\u00f3n e Industria da Xunta de Galicia en 2008. O sistema est\u00e1 completamente en galego, e conta coas principais aplicaci\u00f3ns de ofim\u00e1tica e multimedia xa preinstaladas. \u00d3 estar baseado na popular distribuci\u00f3n Ubuntu p\u00f3dese actualizar, as\u00ed como tam\u00e9n \u00e9 pos\u00edbel a descarga de balde de multitude de aplicaci\u00f3ns."}
{"id": "118349", "revid": "89787", "url": "https://gl.wikipedia.org/wiki?curid=118349", "title": "Alboraia", "text": "Alboraia (en valenciano: \"Alboraia\", en castel\u00e1n: \"Alboraya\") \u00e9 un concello da Comunidade Valenciana, situado na zona norte da \u00e1rea metropolitana de Valencia, na comarca da Horta Nord, da que conserva todo o sabor t\u00edpico da de la horta valenciana, \u00e9 chamada por iso como \"El portal de l'Horta\" (\"O Portal da Horta\"). Con 22.174 habitantes (2008) a vila \u00e9 co\u00f1ecida por ser o berce da orchata.\nXeograf\u00eda.\nO termo municipal a\u00ednda conserva amplas zonas de horta, con cultivos intensivos que constit\u00faen a riqueza fundamental que sempre tivo esta terra. A medida que pasan os anos, a extensi\u00f3n de horta vaise reducindo, debido \u00e1 presi\u00f3n urban\u00edstica. A designaci\u00f3n da cidade de Valencia como cidade sede da Copa Am\u00e9rica 2007, supuxo un desenvolvemento importante para os terreos para a urbanizaci\u00f3n do sector terciario no municipio de Alboraia, debido \u00e1 s\u00faa proximidade co futuro campo de regatas, a dispo\u00f1ibilidade dun porto deportivo activo e a actual situaci\u00f3n dos seus tres pol\u00edgonos industriais. Isto tivo como consecuencia que unha porcentaxe aproximada do 75% dos equipos regatistas fixeron as s\u00faas bases de operaci\u00f3ns para o evento deportivo nesta poboaci\u00f3n.\nCon todo, dado que hai esas grandes zonas de regad\u00edo, o termo div\u00eddese en oito partidas: Calvet, Desamparats, Mar, Massamarda, Masquefa, Miracle, Savoia e Vera.\nP\u00f3dese acceder a esta localidade a trav\u00e9s da li\u00f1a 3 de MetroValencia con d\u00faas estaci\u00f3ns na poboaci\u00f3n, Alboraia-Palmaret e Alboraia-Peris Arag\u00f3. O Concello ofrece ao pobo un servizo local de autob\u00fas, que percorre os n\u00facleos de poboaci\u00f3n de Alboraia.\nAlm\u00e0ssera polo noroeste, Meliana polo norte, Tavernes Blanques polo oeste, Valencia cidade polo sur e o Mar Mediterr\u00e1neo polo leste. Todas da Horta Nord.\nDemograf\u00eda.\nA poboaci\u00f3n medrou moito nos \u00faltimos anos; as\u00ed, no ano 1986 viv\u00edan 11.267 persoas, pasando no ano 2002 a subir at\u00e9 os 18.656, dos cales, o 58,84% declaraban no censo de 2001 que sab\u00edan falar valenciano. Hoxe conta cunha poboaci\u00f3n de 22.174 habitantes (2008).\nEconom\u00eda.\nA actividade econ\u00f3mica da poboaci\u00f3n distrib\u00faese da seguinte maneira (datos de 1994): o 45,80% traballa no sector servizos, o 33% na industria, o 16,70% na agricultura e, finalmente, o 3,60% na construci\u00f3n. O cultivo m\u00e1is importante \u00e9 o da chufa, coa que se fai a co\u00f1ecida orchata de Alboraia."}
{"id": "118350", "revid": "5132", "url": "https://gl.wikipedia.org/wiki?curid=118350", "title": "Alboraya", "text": ""}
{"id": "118351", "revid": "23204", "url": "https://gl.wikipedia.org/wiki?curid=118351", "title": "Albuixech", "text": "Albuixech (escrito coa actual normativa do catal\u00e1: \"Albuixec\", oficialmente: \"Albuixech\"), \u00e9 un concello da Comunidade Valenciana, situado na zona norte da \u00e1rea metropolitana de Valencia, na comarca da Horta Nord. Ten 3.793 habitantes (2008). O top\u00f3nimo \u00e9 de orixe \u00e1rabe, \"Abu-Saak\".\nXeograf\u00eda.\nSituado na comarca da Horta Nord, at\u00f3pase a 9 km da capital Valencia. \u00c9 un municipio da zona costeira da horta de Valencia, distando a 2 km do centro urbano, \u00e9 baixa e areosa, cunha extensi\u00f3n de praia de varios quil\u00f3metros. Albuixech limita coas localidades de Massalfassar, Museros e Albalat dels Sorells todas da Horta Nord.\nDemograf\u00eda.\nAlbuixech conta cunha poboaci\u00f3n de 3.793 habitantes en 2007.\nEconom\u00eda.\nA econom\u00eda do concello est\u00e1 baseada tradicionalmente na agricultura. Os cultivos de horta l\u00f3granse en rotaci\u00f3ns intensivas moi variadas que producen tres colleitas anuais. Na actualidade ga\u00f1aron peso as industrias fincadas no poligono do Mediterrani e entre elas algunhas multinacionais como Vossloh (antiga Alstom).\nGastronom\u00eda.\nO arroz \u00e9 a base da coci\u00f1a m\u00e1is tipicamente valenciana, predominante en todo o litoral, e o prato m\u00e1is co\u00f1ecido \u00e9 a paella, a\u00ednda que tam\u00e9n destacan o \"arroz abanda\" (\"arr\u00f2s abanda\") prato mari\u00f1eiro ao que da o sabor dominante o peixe e os mariscos ou o \"arr\u00f2s amb fesols i naps\", con carnes de vac\u00fan, de porco e, \u00e1s veces de pato da Albufeira."}
{"id": "118352", "revid": "5132", "url": "https://gl.wikipedia.org/wiki?curid=118352", "title": "Albuixec", "text": ""}
{"id": "118353", "revid": "22570", "url": "https://gl.wikipedia.org/wiki?curid=118353", "title": "Filosof\u00eda social", "text": "A filosof\u00eda social \u00e9 a rama da filosof\u00eda encargada do estudo do comportamento social (en especial nos humanos).\nComparte coa sociolox\u00eda o seu obxecto material, a sociedade, pero, mentres que a sociolox\u00eda estuda como son as relaci\u00f3ns en e entre as diversas comunidades, a filosof\u00eda social apunta a saber como deben ser esas relaci\u00f3ns para que realmente sexan formalizadas como unha perfecci\u00f3n para o ser humano. As\u00ed mesmo imparte coa ciencia pol\u00edtica a racionalidade xur\u00eddica na sociedade para que todo isto sexa eficaz na pr\u00e1ctica.\nA esencia mesma da filosof\u00eda social constit\u00faea o concepto de relaci\u00f3n, en canto a sociedade non \u00e9 sen\u00f3n un conxunto de relaci\u00f3ns libremente constitu\u00eddas entre os homes dende a s\u00faa remota antig\u00fcidade. Polo tanto, a filosof\u00eda social c\u00e9ntrase no estudo do home en canto ser libre e relacionable, pois a s\u00faa esencial sociabilidade non pode sen\u00f3n proceder da creatividade consubstancial a s\u00faa natureza. S\u00f3 dende a s\u00faa liberdade ent\u00e9ndese a sociedade como unha determinaci\u00f3n da s\u00faa propia vontade, e deste xeito responsabilidade colectiva do grupo que a constit\u00fae."}
{"id": "118355", "revid": "77393", "url": "https://gl.wikipedia.org/wiki?curid=118355", "title": "Chupa Chups", "text": "Chupa Chups \u00e9 unha empresa catal\u00e1 fundada polo confeiteiro catal\u00e1n Enric Bernat en 1958 e adicada \u00e1 fabricaci\u00f3n de doces. En 2006, a compa\u00f1\u00eda foi adquirida polo grupo italiano Perfetti Van Melle.\nHistoria.\nA idea do chupa-chups xurdiu cando Enric Bernat tentou dese\u00f1ar un carambelo para os nenos de forma que estes o puideran comer sen mancharse as mans. As\u00ed, apareceu o primeiro chupa-chups, que consist\u00eda nunha b\u00f3la doce fixada a un pau de madeira. Anos despois substituir\u00edase o pau de madeira por un de pl\u00e1stico. Os primeiros chupa-chups pod\u00edan elixirse entre un total de sete sabores e custaban unha peseta.\nPara buscarlle un nome ao seu produto, Enric Bernat contratou a unha axencia de publicidade, que lle suxeriu o nome \"Chups\". Isto, xunto coa canci\u00f3n publicitaria para promocionar a lambetada (\"chupa, chupa, chupa, chupa Chups!\") deu lugar ao nome co que se designa hoxe en d\u00eda.\nInicialmente a compa\u00f1\u00eda contaba cunha f\u00e1brica en Asturias, \"Asturias S.A.\". En 1967 inaugurou unha nova planta en Sant Esteve de Sesrovires (Barcelona) e ese mesmo ano decidiu establecer a s\u00faa primeira filial en Francia. Coa intenci\u00f3n de abrirse ao mercado internacional, a empresa encargou a Salvador Dal\u00ed dese\u00f1ar un novo logo para o produto. Foi as\u00ed como xurdiu o logo da margarida que hoxe \u00e9 mundialmente co\u00f1ecido. A publicidade inicial que apareceu co logo foi a frase \"\u00c9s rod\u00f3 i dura molt, Chupa Chups\" (\"\u00c9 redondo e dura moito, Chupa Chups\").\nCon m\u00e1is de 100 sabores entre os que elixir, Chupa Chups factura ao ano 414 mill\u00f3ns de euros coa venda de 3.780 mill\u00f3ns de carambelos. Entre os seus r\u00e9cords figura ser o primeiro caramelo con pau consumido no espazo (a bordo da estaci\u00f3n espacial MIR)."}
{"id": "118369", "revid": "27155", "url": "https://gl.wikipedia.org/wiki?curid=118369", "title": "Godella", "text": "Godella \u00e9 un concello da Comunidade Valenciana, pertencente \u00e1 provincia de Valencia, situado na zona noroeste da \u00e1rea metropolitana de Valencia, na comarca da Horta Nord. Ten 12.835 habitantes (2008).\nXeograf\u00eda.\nGodella est\u00e1 situado na Horta de Valencia, ao noroeste da capital. O termo municipal de Godella limita coas localidades de B\u00e9tera, Burjassot, Paterna, Rocafort e Valencia, todas elas da provincia de Valencia. O terreo participa da chaira da horta e dos outeiros calc\u00e1reas que se elevan cara ao interior, at\u00e9 alcanzar unha altura superior aos 120 m en Las Colonias e Camarena, no extremo noroeste do termo. O relevo accidentado v\u00e9n constitu\u00eddo polo \u00faltimo espor\u00f3n do suave anticlinal calcario que separa as concas do r\u00edo Turia e do barranco do Carraixet.\nA parte baixa da horta est\u00e1 formada por sedimentos cuaternarios. O barranco dos \"Frades\" \u00e9 o accidente de maior importancia. P\u00f3dese acceder a esta localidade a trav\u00e9s da li\u00f1a 1 de MetroValencia.\nHistoria.\nDos primeiros tempos da Idade dos Metais proceden os restos m\u00e1is antigos atopados at\u00e9 agora no termo de Godella. Proceden da \"Covatella\" e forman un nivel inferior, posiblemente dun enterramento colectivo, sobre o que se atopa outro estrato da \u00e9poca romana. Os restantes vestixios arqueol\u00f3xicos son todos eles de \u00e9poca romana.\nEn tempos da reconquista cristi\u00e1 era un casal \u00e1rabe dos dous que aparecen co nome de \"Godayla\" no \"Llibre do Repartiment\". Xaime I doouna a \"Pere Ma\u00e7a\" en 1238, mais tam\u00e9n deu terras pertencentes a dito casal a Sancho P\u00e9rez de Novailes, a Pascual Castellet e a Pedro Azlor. Pasou logo a propiedade de Sancho Tena, e a principios do s\u00e9culo XVI, a Bartolomeu Almenar. Pasou logo a mans da familia Juli\u00e1 Mu\u00f1oz, e finalmente aos bar\u00f3ns de Santa B\u00e1rbara.\nA expulsi\u00f3n dos mouriscos, en 1609, deixou case sen habitantes a Godella, pero foi repoboada antes que outros lugares, dada a s\u00faa proximidade \u00e1 cidade de Valencia. A\u00ednda que isto \u00e9 o que afirma a historiograf\u00eda tradicional, non hai documentos escritos que o sustenten. Antes ao contrario, os documentos escritos demostran que Godella era un lugar habitado por \"cristi\u00e1ns vellos\", sen mouriscos polo menos dende finais do s\u00e9culo XV. Se houbo despoboamento en Godella durante os inicios do s\u00e9culo XVII debeuse a que o se\u00f1or xurisdicional do lugar, Crist\u00f3bal Mu\u00f1oz, levou vasalos \"seus\" de Godella para repoboar outros lugares.\nDemograf\u00eda.\nA principal caracter\u00edstica de Godella son as diversas urbanizaci\u00f3ns existentes no seu termo municipal que fixeron que se produza unha forte corrente de inmigraci\u00f3n de clase media-alta dende outros municipios da comarca. Conta cunha poboaci\u00f3n de 12.835 habitantes en 2008.\nEconom\u00eda.\nA\u00ednda que unha parte do seu termo municipal cultivouse (prod\u00facense diversos produtos como patacas, cebolas ou chufas), a agricultura non ten apenas importancia na econom\u00eda local. Tam\u00e9n atopamos o pol\u00edgono industrial de \"Obradors\", onde un edificio a resaltar \u00e9 a nave-taller de Andreu Alfaro, eminente escultor valenciano."}
{"id": "118370", "revid": "1131", "url": "https://gl.wikipedia.org/wiki?curid=118370", "title": "Godello", "text": "Godello \u00e9 unha variedade galega de vide de uva branca. \u00c9 a m\u00e1is empregada na produci\u00f3n de vi\u00f1o de Galicia. D\u00e1se na ribeira do r\u00edo Sil, principalmente na provincia de Ourense, pero \u00e9 na comarca de Valdeorras onde o Godello alcanza o seu m\u00e1ximo esplendor. Empr\u00e9gase todas as denominaci\u00f3ns de orixe e indicaci\u00f3ns xeogr\u00e1ficas do pa\u00eds. A orixe do nome \u00e9 escura, non se puido concretar ata o de agora de onde \u00e9 que procede esta voz\nCaracter\u00edsticas.\nTen acios de tama\u00f1o pequeno ou medio e compactos. As bagas son de tama\u00f1o mediano, forma ovada e cor verderola ou amarelada. A floraci\u00f3n e maduraci\u00f3n \u00e9 temper\u00e1. \u00c9 unha planta sens\u00edbel ao o\u00eddio, cunha uva de gran calidade e moi arom\u00e1tica. o bago achega moito alcol pois produce vi\u00f1os equilibrados, dunha graduaci\u00f3n entre 11,5 e 12,5 graos, de cor amarela palla; desprende aromas florais e afrutados (a maz\u00e1). Amais de na propia Galiza, a variedade tam\u00e9n est\u00e1 autorizada para algunhas zonas de Asturias, Cantabria e Castela e Le\u00f3n, segundo a orde de \u00e1mbito estatal \"APA/1819/2007\"."}
{"id": "118371", "revid": "25871", "url": "https://gl.wikipedia.org/wiki?curid=118371", "title": "Anf\u00edbolo", "text": "Os anf\u00edbolos son un conxunto de minerais do grupo dos silicatos, subgrupo inosilicatos. Son metasilicatos de calcio, magnesio e ferro.\nA unidade estrutural fundamental dos anf\u00edbolos \u00e9 o tetraedro de silicio e os\u00edxeno (SiO4) enlazado en forma de longas cadeas dobres. A f\u00f3rmula qu\u00edmica de cada mineral anf\u00edbolo \u00e9 o resultado de substituci\u00f3ns met\u00e1licas na dobre cadea: RSi4O11. Agr\u00fapanse xeralmente en anf\u00edbolas monocl\u00ednicas e anf\u00edbolas ortorr\u00f3mbicas. De cores escuras, con predominancia para o verde e o azul, est\u00e1n presentes en rochas \u00edgneas e metam\u00f3rficas, sendo m\u00e1is abundantes nas primeiras.\nOrixe do nome.\nO nome de anf\u00edbolo deriva do grego \"\u03b1\u03bc\u03c6\u03b9\u03b2\u03bf\u03bb\u03bf\u03c2 - amphibolos\", que significa ambiguo, en alusi\u00f3n \u00e1s variedades cambiantes, en composici\u00f3n e aparencia, que presentan estes minerais. Foi orixinalmete acu\u00f1ado polo mineraloxista Ren\u00e9 Just Ha\u00fcy para inclu\u00edr a tremolita, actinolita e a horneblenda. O uso do termo foi despois estendido a todo o grupo dos silicatos de dobre cadea.\nVariedades.\nHai centos de variedades."}
{"id": "118372", "revid": "1200759", "url": "https://gl.wikipedia.org/wiki?curid=118372", "title": "Tectosilicato", "text": ""}
{"id": "118373", "revid": "1200760", "url": "https://gl.wikipedia.org/wiki?curid=118373", "title": "Filosilicato", "text": ""}
{"id": "118374", "revid": "1200761", "url": "https://gl.wikipedia.org/wiki?curid=118374", "title": "Inosilicato", "text": ""}
{"id": "118375", "revid": "1200762", "url": "https://gl.wikipedia.org/wiki?curid=118375", "title": "Ciclosilicato", "text": ""}
{"id": "118376", "revid": "1200763", "url": "https://gl.wikipedia.org/wiki?curid=118376", "title": "Sorosilicato", "text": ""}
{"id": "118377", "revid": "1200764", "url": "https://gl.wikipedia.org/wiki?curid=118377", "title": "Nesosilicato", "text": ""}
{"id": "118378", "revid": "27155", "url": "https://gl.wikipedia.org/wiki?curid=118378", "title": "Antofilita", "text": "A antofilita \u00e9 un mineral anf\u00edbolo, un silicato de ferro e magnesio que se atopa en rochas metam\u00f3rficas.\nDescribiuse por primeira vez en 1801. Tam\u00e9n pode ser denominado \"antogramita\".\n\u00c9 un mineral polimorfo coa cummingtonita, coa s\u00faa mesma f\u00f3rmula qu\u00edmica, mais cun sistema cristalino monocl\u00ednico.\nAmbiente de formaci\u00f3n.\nA antofilita prod\u00facese comunmente por metamorfismo rexional de rochas ultrab\u00e1sicas, normalmente como mineral secundario por alteraci\u00f3n do olivino. \u00c9 frecuente polo tanto en gneises e xistos cristalinos ricos en magnesio, as\u00ed como tam\u00e9n pode aparecer en rochas sedimentarias ricas en magnesio como son as dolom\u00edas.\nMinerais normalmente asociados son o talco, cordierita e flogopita.\nLocalizaci\u00f3n e uso.\n\u00c9 un mineral com\u00fan nos xistos de Kongsberg (Noruega), nos do sur de Groenlandia e nos de Pensilvania (EUA).\n\u00c1s veces pres\u00e9ntase en formas fibrosas que poden ser usadas como asbesto na industria, con moitos usos a pesar do seu potencial perigo para a sa\u00fade. Normalmente \u00fasanse outros asbestos menos mals\u00e1ns, mais o de antofilita \u00e9 o mellor como cemento refractario.\nA\u00ednda que os exemplares de antofilita illados e grandes son moi estra\u00f1os, os agregados en xeoda deste mineral son moi apreciados por coleccionistas."}
{"id": "118381", "revid": "98629", "url": "https://gl.wikipedia.org/wiki?curid=118381", "title": "Copa Ouro da CONCACAF", "text": "A Copa Ouro da CONCACAF \u00e9 a principal competici\u00f3n masculina de selecci\u00f3ns de f\u00fatbol organizada pola CONCACAF. Nas s\u00faas 24 edici\u00f3ns s\u00f3 sete pa\u00edses conseguiron ga\u00f1ar o t\u00edtulo. M\u00e9xico \u00e9 a selecci\u00f3n dominadora do torneo con 10 t\u00edtulos conseguidos e o vixente campi\u00f3n, os Estados Unidos, \u00e9 o seu m\u00e1is inmediato perseguidor con seis t\u00edtulos, seguido de Costa Rica con tres. Canad\u00e1 conseguiu dous t\u00edtulos e Honduras, Hait\u00ed e Guatemala te\u00f1en un s\u00f3 campionato.\nHistoria.\nAntes de que a CONCACAF se conformara en 1961 o f\u00fatbol na rexi\u00f3n estaba dividido en asociaci\u00f3ns rexionais m\u00e1is pequenas. Entre estas destacaban d\u00faas: a Confederaci\u00f3n Centroamericana e do Caribe de F\u00fatbol (CCCF) fundada en 1938 e a North American Football Confederation (NAFC) fundada en 1946 (EUA, M\u00e9xico, Canad\u00e1 e Cuba). Cada confederaci\u00f3n manti\u00f1a o seu propio torneo, a CCCF organizou dez edici\u00f3ns da Copa da CCCF entre 1941 e 1961 (dos que Costa Rica ga\u00f1ou sete e O Salvador, Panam\u00e1 e Hait\u00ed un cada un) e a NAFC d\u00faas edici\u00f3ns da s\u00faa Copa da NAFC ga\u00f1adas por M\u00e9xico en 1947 e 1949.\nDesde a conformaci\u00f3n da CONCACAF a\u00ednda pasaron dous anos at\u00e9 a organizaci\u00f3n dun campionato de selecci\u00f3ns no que competisen todas as federaci\u00f3ns nacionais, O primeiro campionato celebrado no Salvador en 1963 levou por nome Campionato de naci\u00f3ns da CONCACAF e celebrouse a partir de a\u00ed cada dous anos at\u00e9 1971.\nA partir de ent\u00f3n non houbo formalmente ning\u00fan campionato que establecese que selecci\u00f3n era a dominadora do continente. Aquel equipo que consegu\u00eda o mellor posto nas clasificaci\u00f3n para o mundial de f\u00fatbol pasaba a ser considerado coma o mellor da Confederaci\u00f3n.\nEn 1990 a CONCACAF decidiu crear novamente un torneo como principal evento da Confederaci\u00f3n para coroar \u00e1 mellor das s\u00faas selecci\u00f3ns nacionais. Nac\u00eda a Copa Ouro da CONCACAF cuxa primeira edici\u00f3n tivo lugar nos Estados Unidos en 1991. O torneo, no que participaban oito equipos, foi ga\u00f1ado polos anfitri\u00f3ns. M\u00e9xico converteuse nos anos 90 no dominador do torneo con tres t\u00edtulos consecutivos en 1993, 1996 e 1998. Na edici\u00f3n de 1996 a Copa Ouro convidou a participar por primeira vez a un equipo doutra Confederaci\u00f3n, os naquel intre vixentes campi\u00f3ns do mundo, Brasil.\nCoa edici\u00f3n de 2000 o torneo pasou a estar disputado por doce equipos e o Canad\u00e1 conseguiu o seu \u00fanico t\u00edtulo. Desde a creaci\u00f3n do torneo o t\u00edtulo foi ga\u00f1ado en catro ocasi\u00f3ns por M\u00e9xico e os Estados Unidos e s\u00f3 un equipo m\u00e1is, Canad\u00e1, conseguiu ga\u00f1ar outro t\u00edtulo.\nResultados do torneo.\n1 Non se disputou formalmente torneo. O campi\u00f3n na clasificaci\u00f3n para o Mundial era considerado o campi\u00f3n da CONCACAF.\n2 Costa Rica e Xamaica remataron empatados a 1 logo da pr\u00f3rroga e compartiron a terceira praza.\n3 Non houvo partido polo terceiro e cuarto posto polo que a cuarta praza foi compartida\nResultados acumulados.\nA seguinte t\u00e1boa compila os resultados obtidos polas diferentes selecci\u00f3ns nos torneos rexionais da Confederaci\u00f3n. En it\u00e1lico dest\u00e1canse os t\u00edtulos obtidos antes de ser establecida a Copa Ouro.\nM\u00e1ximos goleadores.\n\"En it\u00e1lico torneos anteriores \u00e1 Copa Ouro\""}
{"id": "118384", "revid": "22570", "url": "https://gl.wikipedia.org/wiki?curid=118384", "title": "Megafauna", "text": "\ufeffMegafauna (do grego \"mega\", \"grande\") \u00e9 un termo que se emprega en paleontolox\u00eda para designar os grandes animais terrestres extinguidos que viviron unha vez finalizado o per\u00edodo cret\u00e1ceo e at\u00e9 a extinci\u00f3n dos dinosauros."}
{"id": "118385", "revid": "89787", "url": "https://gl.wikipedia.org/wiki?curid=118385", "title": "Enrique M\u00fagica", "text": "Enrique M\u00fagica Herzog, nado en Donostia o 20 de febreiro de 1932 e finado o 10 de abril de 2020 foi un avogado e pol\u00edtico vasco e membro hist\u00f3rico do Partido Socialista Obrero Espa\u00f1ol. Ostentou cargos como Ministro de Xustiza (1988-1991), deputado no parlamento espa\u00f1ol (1977-2000) e Defensor do Pobo de Espa\u00f1a entre 2002 e 2010.\nTraxectoria.\nO seu pai era un violinista vasco que faleceu durante a Guerra Civil e a s\u00faa nai era unha francesa de orixe xud\u00eda-polaca.\nEstudou, do mesmo xeito que os seus irm\u00e1ns e fillos, no colexio cat\u00f3lico marianista Santa Mar\u00eda de Donostia. Licenciouse en Dereito na Universidade de Madrid, onde iniciou a s\u00faa actividade pol\u00edtica participando nas revoltas antifranquistas, en contra da ditadura. Foi un dos creadores do Congreso Universitario de Escritores Novos, decisivo nos sucesos de febreiro de 1956, e por isto foi encarcerado durante tres meses aquel mesmo ano.\nFoi militante clandestino do PCE, dende 1953 e durante 10 anos e por iso estivo varias veces en prisi\u00f3n (catro meses e medio en 1959). En 1962 foi condenado, de novo, por un consello de guerra a 6 anos de c\u00e1rcere dos que cumpriu 22 meses. Na s\u00faa \u00faltima estancia no c\u00e1rcere, na que pasou tres anos en total, abandonou o PCE e, en 1963, ingresou no PSOE. Foi defensor de opositores en xu\u00edzos celebrados no Tribunal de Orde P\u00fablica.\nSituouse no Congreso de Suresnes de 1974 como figura importante na ascensi\u00f3n de Felipe Gonz\u00e1lez. Al\u00ed foi elixido secretario de Coordinaci\u00f3n do PSOE.\nDurante a Transici\u00f3n espa\u00f1ola representou o PSOE na Platajunta, o organismo unitario da oposici\u00f3n ao r\u00e9xime de Francisco Franco creado o 26 de marzo de 1976 e integrado polos partidos na clandestinidade e por personalidades independentes. M\u00fagica at\u00f3pase entre os dirixentes do PSOE que acusaron o seu coordinador xeral, Antonio Garc\u00eda-Trevijano, de beneficiarse da ditadura de Francisco Mac\u00edas Nguema en Guinea Ecuatorial durante o seu proceso de descolonizaci\u00f3n.\nFoi inclu\u00eddo na lista de partido do PSOE ao Congreso dos Deputados pola circunscrici\u00f3n de Guip\u00fascoa nas elecci\u00f3ns xerais de 1977. Tras esta primeira elecci\u00f3n ser\u00eda reelixido neste cargo noutras sete ocasiones consecutivas, ata o ano 2000. Tam\u00e9n foi nomeado presidente da Comisi\u00f3n de Defensa e vicepresidente da Comisi\u00f3n Constitucional.\nEn v\u00e9speras do golpe de estado do 23 de febreiro de 1981, como presidente da Comisi\u00f3n de Defensa estivo nun xantar con varios comensais entre os que se atopaba o futuro xeneral golpista Alfonso Armada. Houbo certa pol\u00e9mica sobre devandito xantar xa que alg\u00fans golpistas aludiron a que nela se comentou entre os pol\u00edticos presentes que era necesario un \"golpe de tem\u00f3n\". M\u00fagica foi chamado a declarar por iso no xu\u00edzo contra os golpistas, negando tales acusaci\u00f3ns. A\u00ednda que non foi a m\u00e1is, aquela pol\u00e9mica contribu\u00edu a manter a M\u00fagica nun discreto segundo plano durante alg\u00fans anos. Ricardo Pardo Zancada, comandante que actuou como enlace de Milans del Bosch no errado golpe de Estado, no seu libro \"23 F. La pieza que falta\", situaba a M\u00fagica na lista de Goberno a impo\u00f1er que levaba Alfonso Armada.\nEn outubro de 2009 o pol\u00edtico catal\u00e1n Jordi Pujol revelou que M\u00fagica se puxera en contacto con el no ver\u00e1n de 1980 para \u00abpreguntarme como veriamos que se forzase a dimisi\u00f3n do presidente do Goberno e a s\u00faa substituci\u00f3n por un militar de mentalidade democr\u00e1tica\u00bb. M\u00fagica desmentiu varias veces as alegaci\u00f3ns de Pujol, achac\u00e1ndoas \u00e1 aversi\u00f3n dos nacionalistas catal\u00e1ns a conta de que, como Defensor do Pobo, interpuxese un recurso de inconstitucionalidade contra o novo Estatuto de autonom\u00eda de Catalu\u00f1a. Pujol, con todo, reiterou as s\u00faas afirmaci\u00f3ns. Alfonso Guerra, vicesecretario xeral do PSOE no ano do golpe de Estado, nas s\u00faas memorias \"Dejando atr\u00e1s los vientos\" (Espasa 2006) desmente a Pujol e outros pol\u00edticos que, por unha cuesti\u00f3n de vinganza persoal, puxeron en cuesti\u00f3n a honorabilidade de M\u00fagica.\nTanto Enrique M\u00fagica, xudeu, como o seu irm\u00e1n Fernando (asasinado por ETA en 1996), destac\u00e1ronse sempre como firmes defensores do establecemento de lazos de amizade entre Espa\u00f1a e Israel. A achega de ambos foi decisiva para o establecemento de relaci\u00f3ns diplom\u00e1ticas entre Espa\u00f1a e Israel en 1986. O 11 de xullo de 1987, o Consello de Ministros aprobou o real decreto 1131/97 polo que Enrique M\u00fagica era nomeado presidente da Comisi\u00f3n de Investigaci\u00f3n das Transacci\u00f3ns de Ouro procedentes do Terceiro Reich durante a Segunda guerra mundial.\nMinistro de Xustiza.\nDe xullo de 1988 a marzo de 1991 foi ministro de Xustiza. Durante o seu mandato aprob\u00e1ronse, entre outras leis, a de Demarcaci\u00f3n e Planta Xudicial, a de Sociedades An\u00f3nimas e as reformas procesais e penais que deron lugar \u00e1 creaci\u00f3n dos xulgados do penal. Foi ademais un claro defensor das penas de prisi\u00f3n aos insubmisos acus\u00e1ndoos de \u00abutilizar a obxecci\u00f3n de conciencia para desestabilizar o Estado democr\u00e1tico e estar apoiados polos radicais e violentos\u00bb e advertiulles de que \u00abtodo o peso da lei\u00bb caer\u00eda sobre eles.\nO asasinato por parte de ETA en febreiro de 1996 do seu irm\u00e1n Fernando, retirado por ent\u00f3n da pol\u00edtica activa, marcou un punto de inflexi\u00f3n notable na traxectoria pol\u00edtica de Enrique M\u00fagica. A partir dese momento, destacouse como un dos pol\u00edticos do seu partido m\u00e1is cr\u00edticos non s\u00f3 co terrorismo de ETA, sen\u00f3n tam\u00e9n co nacionalismo vasco. Chegou a acu\u00f1ar o termo de \"euskonaziak\" (euskonazis en castel\u00e1n) para referirse \u00e1 esquerda abertzale. Tam\u00e9n \u00e9 famoso o seu \u00abque apodrezan no c\u00e1rcere\u00bb refer\u00edndose aos presos de ETA.\nUns meses logo de ser elixido, por oitava vez consecutiva, deputado ao Congreso pola circunscrici\u00f3n electoral de Guip\u00fascoa nas elecci\u00f3ns xerais de marzo de 2000, foi designado Defensor do Pobo polo goberno do Partido Popular de Jos\u00e9 Mar\u00eda Aznar. A s\u00faa designaci\u00f3n foi considerada como de consenso entre o partido gobernante e o principal partido da oposici\u00f3n (PSOE). En 2010 cesou no cargo, sendo substitu\u00eddo de xeito interino por Mar\u00eda Luisa Cava de Llano y Carri\u00f3. Faleceu aos oitenta e oito anos o 10 de abril de 2020 durante a pandemia da COVID-19.\nPol\u00e9micas como defensor do Pobo.\nEn 2004 defendeu a construci\u00f3n da barreira israel\u00ed de Cisxordania polo Goberno de Israel, argumentando que era o terrorismo palestino o que \"lexitimaba o valo\", o que xerou unha gran controversia debido ao cargo que ocupaba.\nAs\u00ed mesmo, p\u00f3dese destacar: a s\u00faa controversia co movemento antitaurino, a s\u00faa reprobaci\u00f3n do Estatuto de Autonom\u00eda de Catalu\u00f1a (contra o que presentou un recurso de inconstitucionalidade), as s\u00faas declaraci\u00f3ns contra a Lei de Memoria Hist\u00f3rica, a s\u00faa negativa a recorrer a Lei de Estranxeir\u00eda do ano 2000 (que posteriormente o Tribunal Constitucional si emendar\u00eda) ou a oposici\u00f3n aos contactos entre o goberno de Jos\u00e9 Luis Rodr\u00edguez Zapatero e ETA."}
{"id": "118386", "revid": "1987", "url": "https://gl.wikipedia.org/wiki?curid=118386", "title": "Johann Jakob Balmer", "text": "\ufeffJohann Jakob Balmer, nado o 1 de maio de 1825 e finado o 12 de marzo de 1898, foi un matem\u00e1tico su\u00edzo e f\u00edsico honorario. \u00c9 co\u00f1ecido por ter sido o autor da f\u00f3rmula que leva o seu nome, a cal permite obter os n\u00fameros de onda da serie espectral do \u00e1tomo de hidr\u00f3xeno."}
{"id": "118387", "revid": "98629", "url": "https://gl.wikipedia.org/wiki?curid=118387", "title": "Yotsukaid\u014d", "text": "Yotsukaid\u014d (\u56db\u8857\u9053\u5e02, \u3088\u3064\u304b\u3044\u3069\u3046\u3057, \"Yotsukaid\u014d-shi\") \u00e9 un concello da prefectura de Chiba no Xap\u00f3n. Est\u00e1 situado ao sur da rexi\u00f3n de Kant\u014d e ao norte da prefectura, na zona de provincia hist\u00f3rica de Shim\u014dsa, na parte leste da illa de Honsh\u016b. A s\u00faa superficie \u00e9 de 34,70\u00a0km\u00b2 e a poboaci\u00f3n de 86.456 habitantes (2009) e ten unha densidade de poboaci\u00f3n de 2.490 h/km\u00b2.\nO concello de Yotsukaid\u014d limita cos concellos de Chiba e Sakura."}
{"id": "118388", "revid": "89787", "url": "https://gl.wikipedia.org/wiki?curid=118388", "title": "Olivier Besancenot", "text": "Olivier Besancenot, nado o 18 de abril de 1974 en Levallois-Perret (Altos do Sena), \u00e9 un persoeiro da pol\u00edtica francesa, enmarcado nos grupos de ideolox\u00eda de extrema esquerda. Carteiro de profesi\u00f3n, foi candidato da Liga Comunista Revolucionaria (LCR) para as elecci\u00f3ns presidenciais de 2002 e 2007, onde recolleu respectivamente 1.210.562 e 1.498.581 votos.\nDende a s\u00faa creaci\u00f3n, \u00e9 un dos dirixentes do Novo Partido Anticapitalista (NPA)."}
{"id": "118389", "revid": "56817", "url": "https://gl.wikipedia.org/wiki?curid=118389", "title": "S\u014dsa", "text": "S\u014dsa (\u531d\u7473\u5e02, \u305d\u3046\u3055\u3057, \"S\u014dsa-shi\") \u00e9 un concello da prefectura de Chiba no Xap\u00f3n. Est\u00e1 situado \u00f3 sur da rexi\u00f3n de Kant\u014d e \u00f3 leste da prefectura, na zona de provincia hist\u00f3rica de Shim\u014dsa, na parte leste da illa de Honsh\u016b. A s\u00faa superficie \u00e9 de 101,78\u00a0km\u00b2 e a poboaci\u00f3n de 40.685 habitantes (2009) e ten unha densidade de poboaci\u00f3n de 400 h/km\u00b2.\nO concello de S\u014dsa limita cos concellos de Yokoshibahikari, de Tako, de Katori e de Asahi.\nHistoria.\nA cidade de S\u014dsa foi fundada pola fusi\u00f3n do concello de cidade de \"Y\u014dkaichiba\" e o concello de vila de \"Nosaka\" do distrito de S\u014dsa en 23 de xaneiro de 2006."}
{"id": "118390", "revid": "23204", "url": "https://gl.wikipedia.org/wiki?curid=118390", "title": "Cochabamba", "text": "Cochabamba (en ; en ) \u00e9 unha cidade e concello de Bolivia que se atopa no centro do pa\u00eds nun val entre a cordilleira dos Andes. \u00c9 a capital do departamento de Cochabamba, sendo a cuarta meirande cidade de Bolivia cunha poboaci\u00f3n de 630\u00a0587 persoas de acordo co censo de 2012. O seu nome prov\u00e9n do quechua \"qucha\" \"lago\" e \"pampa\", \"chaira aberta.\" Os veci\u00f1os da cidade e dos seus arredores son comunmente denominados \"cochalas\" ou, m\u00e1is formalmente, \"cochabambinos\"."}
{"id": "118391", "revid": "12271", "url": "https://gl.wikipedia.org/wiki?curid=118391", "title": "Asahi, Chiba", "text": "Asahi (\u65ed\u5e02, \u3042\u3055\u3072\u3057, \"Asahi-shi\") \u00e9 un concello xapon\u00e9s da prefectura de Chiba. Est\u00e1 situada \u00f3 sur da rexi\u00f3n de Kanto e \u00f3 leste da prefectura, na zona de provincia hist\u00f3rica de Shim\u014dsa, na parte leste da illa de Honshu. A s\u00faa superficie \u00e9 de 129,91\u00a0km\u00b2 e a poboaci\u00f3n de 69.476 habitantes (2009) e ten unha densidade de poboaci\u00f3n de 535 hab./km\u00b2.\nO concello de Asahi limita cos concellos de S\u014dsa, Katori, T\u014dnosh\u014d e Ch\u014dshi."}
{"id": "118392", "revid": "22570", "url": "https://gl.wikipedia.org/wiki?curid=118392", "title": "Aythami Artiles", "text": "Aythami Artiles Oliva, nado en Arguinegu\u00edn (Gran Canaria) o 2 de abril de 1986, \u00e9 un futbolista espa\u00f1ol. Xoga de defensa no Gimn\u00e0stic de Tarragona, da Primeira Divisi\u00f3n RFEF. Disputou preto de 500 partidos como profesional, a maior\u00eda deles na UD Las Palmas, e logrou tres ascensos \u00e1 Primeira Divisi\u00f3n con tres equipos diferentes (Xerez, Deportivo da Coru\u00f1a e Las Palmas).\nTraxectoria.\nComezos nas Palmas (1986-2007).\nComezou a s\u00faa carreira futbol\u00edstica no CD Arguinegu\u00edn da s\u00faa localidade natal, onde tivo como compa\u00f1eiro a David Silva e como adestrador a Juan Carlos Valer\u00f3n. En 2003 fichou pola UD Las Palmas, a\u00ednda en idade xuvenil, e debutou co filial, o UD Las Palmas B, na Terceira Divisi\u00f3n. Unha boa primeira temporada no filial, sumado ao descenso do primeiro equipo a Segunda B levouno \u00f3 primeiro cadro de xogadores para a temporada 2004/05. Tras dous anos en Segunda B o equipo canario conseguiu o ascenso a Segunda Divisi\u00f3n para a temporada 2006/07, temporada na que o central amosou as s\u00faas cualidades para o f\u00fatbol profesional.\nDeportivo da Coru\u00f1a (2007-2013).\nNo 2007 fichou polo Deportivo da Coru\u00f1a, co que debutou en Primeira Divis\u00f3n na xornada 5 da tempada 2007/08, xogando de titular contra o Recreativo de Huelva en Riazor, aproveitando a baixa de Albert Lopo. Con todo, ese foi o seu \u00fanico partido no equipo galego ese ano, polo que tanto o club herculino coma o xogador chegaron \u00e1 conclusi\u00f3n de que era necesario buscar unha alternativa para non frear a progresi\u00f3n do futbolista. Esta soluci\u00f3n chegou cando o Deportivo acordou co Xerez a cesi\u00f3n do xogador para o resto da temporada. \nCesi\u00f3ns ao Xerez (2008-2010).\nO canario chegaba a un club con problemas econ\u00f3micos e en postos de descenso, pero a pesar dos problemas, soubo adaptarse rapidamente, ao encontrarse con compa\u00f1eiros como Momo ou Adri\u00e1n Mart\u00edn, cos que coincidira na canteira da UD Las Palmas. Conseguiu facerse coa titularidade no centro da defensa, contribu\u00edndo \u00e1 permanencia.\nAo final desa tempada D\u00e9por e Xerez CD chegaron a un acordo para ampliar a cesi\u00f3n por unha temporada m\u00e1is, na que Aythami conseguiu consolidarse definitivamente como titular indiscut\u00edbel no centro da defensa, contribu\u00edndo decisivamente no primeiro ascenso \u00e1 Primeira Divisi\u00f3n na historia do club. Continuou cedido no club andaluz na seguinte campa\u00f1a en Primeira, sendo titular durante a maior parte da tempada, na que o equipo volveu caer a Segunda.\nVolta ao Deportivo (2010-2013).\nNo ver\u00e1n de 2010 volveu ao D\u00e9por, pasando a formar parte do cadro de xogadores do club galego para a tempada 2010/11. O canario volveu xogar co equipo galego, tres anos despois, na sexta xornada, sa\u00edndo desde o banqui\u00f1o no Santiago Bernab\u00e9u como substituto de Z\u00e9 Castro. No seu primeiro partido como titular, sendo o central dunha defensa de cinco homes, o Deportivo conseguiu a s\u00faa primeira vitoria da tempada por 3\u20130 ante o Espanyol. Na xornada seguinte marcou o seu primeiro gol co Deportivo no triunfo por 1\u20132, ante o Levante. Disputou 24 partidos durante a tempada, na que o equipo de Lotina descendeu \u00e1 Segunda Divisi\u00f3n d\u00faas d\u00e9cadas despois.\nContinuou no club galego dous anos m\u00e1is, proclam\u00e1ndose no primeiro deles campi\u00f3n de Segunda con r\u00e9cord de puntos, mentres que na tempada 2012/13 volveu descender.\nRegreso \u00e1 UD Las Palmas (2013-2017).\nNo ver\u00e1n de 2013 rescindiu o seu contrato co Deportivo e regresou \u00e1 UD Las Palmas, na Segunda Divisi\u00f3n, asinando por catro anos. Titular na zaga durante as d\u00faas primeiras tempadas, conseguiu o ascenso \u00e1 Primeira na 2014/15, sendo este o seu terceiro ascenso \u00e1 m\u00e1xima categor\u00eda con tres clubs diferentes. Despois de m\u00e1is dun cento de partidos, en xaneiro de 2018 rescindiu o seu contrato e fichou polo C\u00f3rdoba.\nC\u00f3rdoba (2018-2019).\nF\u00edxose coa titularidade inmediatamente trala s\u00faa chegada ao C\u00f3rdoba, que viviu ese ano unha convulsa tempada con ata catro adestradores. Na pen\u00faltima xornada contra o Reus, un gol de Aythami nos derradeiros instantes deulle a vitoria ao equipo andaluz e sacouno do pozo do descenso no que levaba metido case dende o comezo da tempada. O equipo logrou a permanencia na derradeira xornada, e Aythami xogou media tempada m\u00e1is no club, antes de rescindir o seu contrato en xaneiro de 2019.\nTerceira etapa na UD Las Palmas (2019-2021).\nRegresou ent\u00f3n \u00e1 UD Las Palmas, comezando a s\u00faa terceira etapa no club insular. Xogou d\u00faas tempadas e medias no club amarelo, a\u00ednda que na \u00faltima delas perdeu boa parte da campa\u00f1a por unha lesi\u00f3n. Disputou un total de 49 partidos nesta etapa, cos que acadou un total de 274 encontros co club.\nN\u00e0stic de Tarragona (2021-actualidade).\nEn xullo de 2021 fichou polo Gimn\u00e0stic de Tarragona, da nova Primeira Divisi\u00f3n RFEF.\nSelecci\u00f3n nacional.\nFoi internacional coa selecci\u00f3n espa\u00f1ola sub-19 en tres ocasi\u00f3ns entre 2004 e 2005."}
{"id": "118393", "revid": "89787", "url": "https://gl.wikipedia.org/wiki?curid=118393", "title": "Katori", "text": "Katori (\u9999\u53d6\u5e02, \u304b\u3068\u308a\u3057, \"Katori-shi\") \u00e9 un concello da prefectura de Chiba no Xap\u00f3n. Est\u00e1 situado ao sur da rexi\u00f3n de Kant\u014d e ao norte da prefectura, na zona de provincia hist\u00f3rica de Shim\u014dsa, na parte leste da illa de Honsh\u016b. A s\u00faa superficie \u00e9 de 262,31\u00a0km\u00b2 e a poboaci\u00f3n de 83.639 habitantes (2009) e ten unha densidade de poboaci\u00f3n de 319 h/km\u00b2.\nO concello de Katori limita cos concellos de K\u014dzaki, de Narita, de Tako, de S\u014dsa, de Asahi e de T\u014dnosh\u014d.\nHistoria.\nA cidade de Katori foi fundada pola fusi\u00f3n do concello da cidade de \"Sawara\" e 3 concellos de vila do distrito de Katori (\"Omigawa\", \"Yamada\" e \"Kurimoto\") no ano 2006."}
{"id": "118394", "revid": "129687", "url": "https://gl.wikipedia.org/wiki?curid=118394", "title": "Adri\u00e1n L\u00f3pez \u00c1lvarez", "text": "Adri\u00e1n L\u00f3pez \u00c1lvarez, nado en Teberga (Asturias) o 8 de xaneiro de 1988, \u00e9 un futbolista espa\u00f1ol. Xoga de dianteiro e o seu equipo actual \u00e9 o CA Osasuna da Liga Santander.\nTraxectoria.\nComezou a s\u00faa carreira como futbolista no Oviedo, debutando en Segunda Divisi\u00f3n B con tan s\u00f3 17 anos, na tempada 2005/06, da man de Antonio Rivas. Disputou un total de 30 partidos e marcou 3 goles.\nNo ver\u00e1n de 2006, cando a\u00ednda ti\u00f1a 18 anos, foi fichado polo Deportivo da Coru\u00f1a. Anotou o seu primeiro gol en Primeira Divisi\u00f3n nun partido de Liga contra o FC Barcelona nunha grande internada polo centro que culminou ante o porteiro V\u00edctor Vald\u00e9s o 31 de marzo de 2007.\nA tempada 2007/08 comezouna no Deportivo, a\u00ednda que se foi cedido ao Deportivo Alav\u00e9s de Segunda Divisi\u00f3n no mercado de inverno, onde anotou tres goles que axudaron ao equipo vitoriano a manter a categor\u00eda.\nNa campa\u00f1a 2008/09 foi cedido novamente, esta vez ao M\u00e1laga CF, onde marcou tres goles en 28 partidos xogados, o primeiro deles o 28 de setembro de 2008 contra o Real Valladolid.\nA partir da tempada seguinte regresou ao Deportivo, conseguindo afianzarse no equipo titular e mellorando as s\u00faas cifras goleadoras. Na tempada 2010/11 foi o m\u00e1ximo goleador do equipo con 8 goles. Con todo, o equipo coru\u00f1\u00e9s terminou descendendo a Segunda Divisi\u00f3n ao final desa campa\u00f1a.\nO 11 de agosto de 2017 anunciouse a s\u00faa fichaxe polo Deportivo da Coru\u00f1a, cedido polo FC Porto durante unha temporada con opci\u00f3n de compra.\nSelecci\u00f3n nacional.\nFoi internacional coa Selecci\u00f3n de f\u00fatbol Sub-20 de Espa\u00f1a.\nActualmente \u00e9 convocado habitualmente para os partidos da Sub-21. En maio de 2011 foi convocado para xogar a Eurocopa sub-21, celebrada en Dinamarca en xu\u00f1o do mesmo ano, onde se proclamou campi\u00f3n e m\u00e1ximo goleador do torneo con cinco goles.\nParticipaci\u00f3ns en Copas do Mundo.\nEn 2007 disputou a Copa Mundial de F\u00fatbol Sub-20 coa selecci\u00f3n espa\u00f1ola no Canad\u00e1. Adri\u00e1n foi un dos estandartes da selecci\u00f3n, obtendo a Bota de Prata do mundial con 5 goles."}
{"id": "118395", "revid": "56817", "url": "https://gl.wikipedia.org/wiki?curid=118395", "title": "T\u014dgane", "text": "T\u014dgane (\u6771\u91d1\u5e02, \u3068\u3046\u304c\u306d\u3057, \"T\u014dgane-shi\") \u00e9 un concello da prefectura de Chiba no Xap\u00f3n. Est\u00e1 situada ao sur da rexi\u00f3n de Kant\u014d e no centro da prefectura, na parte leste da illa de Honsh\u016b. A s\u00faa superficie \u00e9 de 89,34\u00a0km\u00b2 e a poboaci\u00f3n de 61.511 habitantes (2009) e ten unha densidade de poboaci\u00f3n de 689 h/km\u00b2.\nO concello de T\u014dgane limita cos concellos de Chiba, de \u014camishirasato, de Kuj\u016bkuri, de Sanmu e de Yachimata."}
{"id": "118396", "revid": "1131", "url": "https://gl.wikipedia.org/wiki?curid=118396", "title": "Globo (xoguete)", "text": "Un globo \u00e9 un recipiente de material flex\u00edbel enchido con gas, decote destinado a ser un xoguete para os cativos ou para enfeitar festas tal que aniversarios ou outras cerimonias. As\u00ed mesmo, os globos tam\u00e9n son un bo soporte publicitario ao permitir seren serigrafados co logo ou eslogan da marca comercial en cuesti\u00f3n. Os globos modernos est\u00e1n fabricados con materiais como goma, l\u00e1tex, ou nailon, podendo adoptar diversas formas que se manifestan ao seren inflados. O seu interior adoita ser enchido ben con aire o con helio, sendo necesario para este \u00faltimo caso o uso dun inflador espec\u00edfico.\nC\u00f3mpre salientar que os primeiros globos estaban feitos coa mexa dos animais namentres que o globo moderno \u00e9 un invento de Michael Faraday e tivo lugar nos primeiros compases do s\u00e9culo XIX, se ben a produci\u00f3n en masa non se alcanzou at\u00e9 a d\u00e9cada de 1930."}
{"id": "118399", "revid": "1131", "url": "https://gl.wikipedia.org/wiki?curid=118399", "title": "Forno de cal", "text": "Un forno de cal, tam\u00e9n chamado caleira ou caleiro, \u00e9 un forno que permite crear \u00f3xido de calcio, \u00e9 dicir cal, mediante a calcinaci\u00f3n da pedra calcaria. O humanista Antonio de Nebrija definiu a \u00abcaleira\u00bb no s\u00e9culo XVI como lugar ou enxe\u00f1o \u00abdo se haze cal\u00bb.\nProceso.\nA reacci\u00f3n ten lugar a 900\u00a0\u00b0C (temperatura \u00e1 cal a presi\u00f3n parcial de CO2 \u00e9 de 1 atmosfera), pero xeralmente \u00fasase unha temperatura duns 1000\u00b0*C (temperatura \u00e1 cal a presi\u00f3n parcial do CO2 \u00e9 de 3,8 atmosferas) para facer que a reacci\u00f3n se produza con maior rapidez.\nCaleiras andaluzas e mallorquinas.\nA s\u00faa abundancia e tradici\u00f3n chegaron a constitu\u00edr un elemento t\u00edpico da paisaxe andaluza e balear.\nCaleiras da Comunidade de Madrid.\nDocument\u00e1ronse m\u00e1is de cen \"caleiras\" na Comunidade madrile\u00f1a xa a comezos da Idade Media, sendo un fen\u00f3meno com\u00fan observado en case toda a Pen\u00ednsula Ib\u00e9rica. Como a demanda de xeso era local os fornos at\u00f3panse nas proximidades das poboaci\u00f3ns. Estes fornos estiveron en produci\u00f3n at\u00e9 mediados do s\u00e9culo XX."}
{"id": "118400", "revid": "23204", "url": "https://gl.wikipedia.org/wiki?curid=118400", "title": "Unicornio", "text": "O unicornio ou alicorno \u00e9 unha criatura mitol\u00f3xica representada decote coma un cabalo branco, con patas de ant\u00edlope, barba de chibo, e un \u00fanico corno na s\u00faa fronte. Tr\u00e1tase dun animal fabuloso protagonista de numerosas historias e lendas. As\u00ed, na Idade Media estaba considerado coma un animal marabilloso capaz de derrotar ao elefante, s\u00edmbolo de poder\u00edo. Ademais, dic\u00edase que co seu \u00fanico corno pod\u00edan purificarse as augas contaminadas para volvelas pot\u00e1beis e curar enfermidades.\nAntecedentes.\nAs primeiras versi\u00f3ns do mito do unicornio son de Ctesias, m\u00e9dico e historiador grego do s\u00e9culo V a.C., e datan do ano 400 a.C., no tempo das s\u00faas expedici\u00f3ns \u00e1 India. Ctesias describiuno coma un animal silvestre da India coa aparencia dun cabalo, pero co corpo albo, a cabeza p\u00farpura e os ollos de cor azul intensa. O corno desta prodixiosa besta, segundo a descrici\u00f3n de Ctesias, era negro coa punta vermella e a base branca, e ti\u00f1a propiedades medicinais que permit\u00edan sandar problemas estomacais, epilepsia ou envelenamentos.\nIdade Media.\nNa Europa medieval, os viquingos procedentes da s\u00faa colonia en Groenlandia comercializaban dentes de narval, aos que fac\u00edan pasar por cornos do unicornio. Cr\u00edase que estes supostos cornos ti\u00f1an poderes m\u00e1xicos, entre outros, a capacidade de curar envelenamentos e a melancol\u00eda, e por isto eles e outros comerciantes de orixe n\u00f3rdica \u00e1s vece cobraban por estes cornos o seu peso en ouro.\nOs dentes us\u00e1banse para facer copas, xa que se cr\u00eda que pod\u00edan neutralizar calquera veleno que estivese nunha bebida. Estas crenzas a\u00ednda perduraon plenemente entrado o Renacemento e as\u00ed, c\u00f3ntase que, durante o s\u00e9culo XVI, a ra\u00ed\u00f1a Isabel I de Inglaterra adquiriu un dente de narval tallado e con xoias incrustadas polo que pagou 10 000 \u00a3, (que en 2007 ter\u00edan un valor que oscilar\u00eda entre 1,5 e 2,5 mill\u00f3ns de \u00a3).\nDecadencia do mito.\nA verdadeira orixe destes dentes foi desvel\u00e1ndose gradualmente durante a \"era dos descubrimientos\", nos s\u00e9culos XV e XVI, cando exploradores e naturalistas empezaron a visitar o \u00c1rtico. O primeiro en mencionar dalgunha forma o narval foi o escritor e eclesi\u00e1stico sueco Olaus Magnus, que na s\u00faa principal obra, \"Historia de gentibus septentrionalibus\", escrita en 22 libros sobre a xeograf\u00eda, tradici\u00f3ns, costumes, asuntos eclesi\u00e1sticos e xur\u00eddicos dos pobos escandinavos e publicada en 1555 en Roma, describe un animal chamado \"monoceros\" do que di que \u00e9 \"un monstro mari\u00f1o que ten na s\u00faa fronte un gran corno, co que pod\u00eda esnaquizar barcos e destru\u00edr moitas persoas\".\nPero a\u00ednda no s\u00e9culo XVIII se escrib\u00edan cousas como esta, referida ao \"Museum Museorum\" (O Mueo dos Museos):"}
{"id": "118401", "revid": "839", "url": "https://gl.wikipedia.org/wiki?curid=118401", "title": "Cochacamba", "text": ""}
{"id": "118402", "revid": "23204", "url": "https://gl.wikipedia.org/wiki?curid=118402", "title": "Rocafort", "text": "Rocafort, tam\u00e9n co\u00f1ecido como \"Rocafort de Campolivar\", \u00e9 un concello da Comunidade Valenciana, situado na zona noroesta da \u00e1rea metropolitana de Valencia, na comarca da Horta Nord. Ten 6.259 habitantes (2008).\nXeograf\u00eda.\nRocafort at\u00f3pase situado ao noroeste da capital valenciana. O seu termo municipal presenta unha forma estreita e alargada de NO a SE e limita cos concellos de Godella e Valencia. O centro urbano divide o termo en dous partes de relevo e utilizaci\u00f3n do chan moi diferenciadas. A parte que segue ao noroeste oc\u00fapana unha serie de lombas suaves e onde os cultivos de seca\u00f1o (alfarrobeiras, oliveiras e vide) foron substitu\u00eddos por urbanizaci\u00f3ns de descanso e veraneo. Dende o n\u00facleo urbano primitivo cara ao sueste o chan \u00e9 completamente chairo e de orixe sedimentario, ocupado por cultivos de regad\u00edo con auga procedente do Caldeir\u00f3n Real de Montcada.\nO clima \u00e9 mediterr\u00e1neo, a\u00ednda que lixeiramente m\u00e1is fresco que na capital provincial debido \u00e1 altitude dos seus outeiros. Acc\u00e9dese a esta localidade desde Valencia, por estrada. Tomando a CV-308. Tam\u00e9n se pode acceder a trav\u00e9s da li\u00f1a 1 de Metro Valencia.\nHistoria.\nA fundaci\u00f3n de Rocafort \u00e9 posterior \u00e1 conquista do rei Xaime I. Pertenceu a Francesca Gamella, foi vendido aos Mercader, e pasou por \u00faltimo aos bar\u00f3ns de Santa B\u00e0rbara.\nDemograf\u00eda.\nO crecemento demogr\u00e1fico foi moi importante na primeira metade do presente s\u00e9culo e chegou a 1950 con 1.299 habitantes. En 1969 subiron a 1.550, e en 1970 eran xa 2.200.\nEconom\u00eda.\nA s\u00faa econom\u00eda descansa na agricultura, a industria e os servizos da zona residencial. A gandar\u00eda \u00e9 escasa. A industria ten varias f\u00e1bricas de marroquinar\u00eda, un taller de m\u00e1rmore e varios de derivados da madeira, as\u00ed como alg\u00fans vestixios de car\u00e1cter artesanal das s\u00faas antigas f\u00e1bricas de seda e bordados.\nAs s\u00faas canteiras de pedra e m\u00e1rmore \u00e1chanse xa en per\u00edodo de extinci\u00f3n, a\u00ednda que cabe o valor hist\u00f3rico de contribu\u00edr \u00e1 construci\u00f3n das Torres de Serrans e do Micalet."}
{"id": "118403", "revid": "18868", "url": "https://gl.wikipedia.org/wiki?curid=118403", "title": "L\u00e1tex", "text": "O l\u00e1tex \u00e9 o zume propio de moitos organismos vexetais, especialmente os da familia das euforbi\u00e1ceas e mor\u00e1ceas, que circula polos vasos latic\u00edferos. \u00c9 producido polas c\u00e9lulas secretoras do floema. Ten unha composici\u00f3n moi complexa e del obt\u00e9\u00f1ense substancias diversas coma o caucho ou a escuma de l\u00e1tex (para colch\u00f3ns, asentos, acolchados etc\u00e9tera). O l\u00e1tex de certas plantas \u00e9 velenoso; o doutras \u00e9 moi acre, como por exemplo o da figueira com\u00fan."}
{"id": "118404", "revid": "127505", "url": "https://gl.wikipedia.org/wiki?curid=118404", "title": "Colch\u00f3n", "text": "O colch\u00f3n \u00e9 unha peza almofadada e flex\u00edbel que se coloca sobre a cama e se emprega para deitar o corpo e durmir. O colch\u00f3n recheo de la chegou a Europa despois das Cruzadas, cando os europeos adoptaron o costume \u00e1rabe de durmir sobre cox\u00edns. Antigamente, os colch\u00f3ns, denominados na \u00e9poca almadraques ou xerg\u00f3ns, constaban dunha funda rechea de materiais org\u00e1nicos como palla, la, follas etc\u00e9tera, que eran o ni\u00f1o ideal para pequenos insectos, polo que cumpr\u00eda ventilalos e airealos decote. Os xerg\u00f3ns de la foron populares en Europa ata ben entrado o s\u00e9culo XX. Adoitaba existir a figura do colchoeiro que se encargaba de constru\u00edr, airear, encher e restaurar os colch\u00f3ns de la.\nEn Galicia eran com\u00fans os almadraques recheos de follato do millo."}
{"id": "118406", "revid": "23204", "url": "https://gl.wikipedia.org/wiki?curid=118406", "title": "Veganismo", "text": "O veganismo \u00e9 un estilo de vida caracterizado polo rexeitamento do consumo e utilizaci\u00f3n de produtos de orixe animal tanto na alimentaci\u00f3n ou no vestiario coma en calquera outra faceta da existencia. A maior parte das motivaci\u00f3ns que levan as persoas ao veganismo adoitan ser principalmente postulados \u00e9ticos e morais sobre os dereitos animais, mais tam\u00e9n sobre a defensa do ambiente, a sa\u00fade e cuesti\u00f3ns de tipo espiritual ou relixioso. Os veganos acostuman dirixir boa parte das s\u00faas cr\u00edticas contra os modelos contempor\u00e1neos de granxas industrializadas, nas que, segundo estes colectivos, se trata brutalmente aos animais, e as probas de diverso tipo sobre animais (por parte das industrias qu\u00edmicas dedicadas por exemplo \u00e1 cosm\u00e9tica ou \u00e1 industria farmac\u00e9utica).\nInda que se co\u00f1ece que as dietas omn\u00edvoras poden ter un maior impacto ambiental (en puntos como maior pegada do carbono) que as veganas, non existen diferenzas no emprego dunha dieta ovo-lacto-vegana ou vegana estrita. O impacto ambiental desas dietas asem\u00e9llase ao das dietas mediterr\u00e1neas. De feito, demostrouse que depende como se xestione cada vegano (en tipo ou cantidade de alimento que consuma), o seu impacto ambiental pode ser maior que o de calquera outra persoa omn\u00edvora.\nDieta.\nA dieta alimenticia das persoas veganas \u00e9 co\u00f1ecida coma vexetariana pura ou estrita e elimina da dieta non s\u00f3 as carnes sen\u00f3n tam\u00e9n calquera derivado (leite, ovos, mel etc.). Debido \u00e1s limitaci\u00f3ns desta dieta, c\u00f3mpre realizar unha boa planificaci\u00f3n para conseguir satisfacer todas as necesidades nutricionais. Sen unha correcta planificaci\u00f3n da dieta, te\u00f1en maior d\u00e9ficit de calcio, iodo, vitamina B12 e vitamina D. De feito, o maior d\u00e9ficit de vitamina B12 nos veganos obr\u00edgalles a ter que consumir m\u00e1is alimentos que a conte\u00f1an.. Precisan planificar e os suplementos alimenticios que necesitan m\u00e1is.\nOrixes do veganismo.\nO termo veganismo naceu en 1944 no \u00e1mbito anglosax\u00f3n a partir do vexetarianismo. Elsie Shrigley e Donald Watson, cansados de que o termo vexetarianismo chegase a abranguer o consumo de derivados l\u00e1cteos fundaron a Vegan Society (Sociedade Vegana). Uniron as tres primeiras letras de \"\u00abvegetarian\u00bb\" coas tres \u00faltimas e formaron \"\u00abvegan\u00bb\" no que eles consideraban \"\u00abo principio e o fin do vexetariano\u00bb\". A Vegan Society defin\u00eda o veganismo como:\n \nOutras organizaci\u00f3n veganas utilizan definici\u00f3ns semellantes.\nDefinici\u00f3n de produto de orixe animal.\nDentro das teses veganas o produto de orixe animal \u00e9 calquera material derivado de animais que sexa utilizado polos humanos. Dentro desta definici\u00f3n entrar\u00edan todos os tipos de carnes, peixes e mariscos, ovos, l\u00e1cteos, mel, peles e coiros, la e seda. Tam\u00e9n outros produtos derivados coma a xelatina, a lanolina, o callo, soro do leite, a cera estampada, a case\u00edna ou a goma laca.\nOs produtos de orixe animal est\u00e1n presentes como ingredientes en gran cantidade de produtos e util\u00edzanse na produci\u00f3n doutros moitos. \u00c1s veces resulta particularmente dif\u00edcil co\u00f1ecer a composici\u00f3n exacta dun produto polo que resulta complicado saber a cantidade real de cousas que est\u00e1n elaboradas a partir de elementos animais.\nAlg\u00fan veganos non concordan totalmente con estas teses e ven acept\u00e1bel o consumo de produtos derivados de insectos coma o mel ou a seda.\nEstilos de vida semellantes.\nExisten varios tipos de estilo de vida semellantes que comparten alg\u00fans aspectos do veganismo, mais que presentan certas diferenzas, como poden ser o fruxivorismo, o veganismo cr\u00fa ou o propio vexetarianismo, por consistir en xeitos de alimentaci\u00f3n e non en posici\u00f3ns necesariamente baseadas en motivos \u00e9ticos.\nAlgunhas relixi\u00f3ns te\u00f1en pr\u00e1cticas regulares ou ocasionais pr\u00f3ximas \u00e1s veganas, sobre todo no concernente \u00e1 alimentaci\u00f3n: budismo, cristianismo ortodoxo, xainismo, hindu\u00edsmo, sikhismo, rastafarianismo ou a Igrexa Adventista do S\u00e9timo D\u00eda.\nAs\u00ed mesmo, dentro do punk, a filosof\u00eda Straight Edge abraza en moitos casos o veganismo.\nCoci\u00f1a.\nDentro das diferentes coci\u00f1as tradicionais abundan os pratos que non utilizan produtos animais ou que poden ser adaptados \u00e1 filosof\u00eda vegana, por\u00e9n na coci\u00f1a vegana \u00e9 moi com\u00fan a utilizaci\u00f3n de produtos e receitas de orixe oriental coma o tofu, o tempeh ou o seit\u00e1n. Tam\u00e9n \u00e9 caracter\u00edstico o uso de leites de soia, cereais ou noces como substitutos dos leites animais. As\u00ed mesmo, existen no mercado produtos de \"carne artificial\" feita a base de produtos vexetais coma a soia ou o glute que imitan salchichas, hamburguesas etc."}
{"id": "118407", "revid": "98629", "url": "https://gl.wikipedia.org/wiki?curid=118407", "title": "Salman Rushdie", "text": "Ahmed Salman Rushdie, (en hindi: \u0905\u0939\u092e\u0926 \u0938\u0932\u092e\u093e\u0928 \u0930\u0941\u0936\u094d\u0926\u0940; en urd\u00fa: \u0627\u062d\u0645\u062f \u0633\u0644\u0645\u0627\u0646 \u0631\u0634\u062f\u06cc ) nado en Bombai o 19 de xu\u00f1o de 1947, \u00e9 un escritor e ensa\u00edsta brit\u00e1nico. O seu estilo foi comparado co realismo m\u00e1xico latinoamericano, e a maior parte das s\u00faas obras de ficci\u00f3n est\u00e1n ambientadas na India. As s\u00faas d\u00faas novelas de maior sona son \"Midnight's Children\" e \"The Satanic Verses\".\nTraxectoria.\nEn setembro de 1988 provocou unha pol\u00e9mica inmediata no mundo musulm\u00e1n pola suposta irreverencia coa que se trata a figura do profeta Mahoma. A India prohibiu o libro o 5 de outubro e Sur\u00e1frica prohibiuno o 24 de novembro. En poucas semanas, Paquist\u00e1n, Arabia Saudita, Exipto, Somalia, Bangladesh, Sud\u00e1n, Malaisia, Indonesia e Qatar tam\u00e9n o prohibiron. O 12 de febreiro de 1989, cinco persoas foron asasinadas a tiros pola polic\u00eda durante unha protesta contra o libro en Islamabad.\nO 14 de febreiro de 1989, o aiatol\u00e1 Ruhollah Khomeini, l\u00edder relixioso de Ir\u00e1n, leu en Radio Teher\u00e1n un edicto relixioso, ou \"fatwa\", que ped\u00eda a execuci\u00f3n do escritor. O edicto acusou o libro de \"blasfemia contra o Islam\". Ademais, Jomeini acusou a Rushdie do pecado de apostas\u00eda, o abandono da fe isl\u00e1mica que segundo os \"hadith\", ou 'tradici\u00f3ns' do profeta, debe ser castigado coa morte. Jomeini tam\u00e9n pediu a execuci\u00f3n dos responsables daquelas editoriais que publicaron o libro co\u00f1ecendo o seu contido.\nO 24 de febreiro, Khomeini ofreceu unha recompensa de tres mill\u00f3ns de d\u00f3lares pola morte de Rushdie. Rushdie pasar\u00eda anos vivindo escondido baixo a protecci\u00f3n brit\u00e1nica.\nO m\u00fasico Yusuf Islam (Cat Stevens) tam\u00e9n se pronunciou publicamente a favor da \"fatwa\" nunha entrevista na televisi\u00f3n brit\u00e1nica.\" e mencionou nunca conferencia que Rushdie merec\u00eda que o matasen. Anos despois, nunha enbtrevista do ano 2000 na revista Rolling Stone dixo que aceptar\u00eda que un tribunal do Reino Unido declarase inocente a Rushdie, e que fora malinterpretado, como se lle pides a un estudante da Biblia que cite o castigo legal a un blasfemo, que ser\u00eda dehonesto da s\u00faa parte non mencionar o Lev\u00edtico 24:16. \nEn 1990, Rushdie publicou un ensaio titulado \"In Good Faith\" (\"De boa fe\") para tranquilizar aos seus cr\u00edticos e afirmar o seu respecto polo Islam. A pesar diso, as autoridades relixiosas iranianas non anularon a fatwa. A\u00ednda que Rushdie fixo outras declaraci\u00f3ns p\u00fablicas en defensa do seu libro e negando que insulte o Islam, certos musulm\u00e1ns a\u00ednda consideran v\u00e1lido o edicto contra Rushdie.\nEn 1997, a recompensa duplicouse e ao ano seguinte o fiscal xeral do estado iraniano ratificou o seu apoio. En 1998, o Goberno iraniano comprometeuse publicamente a non instigar a execuci\u00f3n de Rushdie. Isto ocorreu como parte dun acordo m\u00e1is amplo entre Ir\u00e1n e o Reino Unido para normalizar as relaci\u00f3ns entre os dous pa\u00edses. Rushdie m\u00e1is tarde declarou que xa non vivir\u00eda na clandestinidade.\nEn 2016 visitou o Festival de \u00d3bidos, esgotando as entradas cunha semana de antelaci\u00f3n.\nEn 2020 ti\u00f1a previsto visitar o Estado espa\u00f1ol para presentar o seu libro \"Quichotte\" (referido ao \"Quixote)\", pero tivo que cancelar a visita por padecer COVID-19.\nO 12 de agosto de 2022 Salman Rushdie foi apu\u00f1alado no pescozo durante unha conferencia en Nova York.\nObra.\nOs t\u00edtulo est\u00e1n na s\u00faa versi\u00f3n en lingua inglesa."}
{"id": "118408", "revid": "98629", "url": "https://gl.wikipedia.org/wiki?curid=118408", "title": "Maximiliano I de M\u00e9xico", "text": "Ferdinand Maximilian Joseph von Habsburg-Lothringen, nado o 6 de xullo de 1832 en Viena e finado o 19 de xu\u00f1o de 1867 en Santiago de Quer\u00e9taro, foi arquiduque de Austria e pr\u00edncipe de Hungr\u00eda e Bohemia, mais renunciou aos seus t\u00edtulos para converterse no emperador Maximiliano I de M\u00e9xico, quen encabezou o Segundo Imperio Mexicano, entre 1863 e 1867.\nTraxectoria.\nEra irm\u00e1n do emperador de Austria, Francisco Xos\u00e9 e curm\u00e1n de Pedro II do Brasil. Casado coa princesa Carlota de B\u00e9lxica, tam\u00e9n co\u00f1ecida como emperatriz Carlota de M\u00e9xico. Foi persuadido polo emperador franc\u00e9s Napole\u00f3n III e por realistas mexicanos a aceptar a coroa do Imperio Mexicano acabado de fundar (1864-1867).\nA Aventura de Maximiliano de Habsburgo - como foi chamada no M\u00e9xico - non pasou dun triste episodio de intereses creados, inxenuidade e desespero. Os conservadores viron na s\u00faa persoa a posibilidade de manter un sistema pol\u00edtico que lles era c\u00f3modo e que lles parec\u00eda seguro por contar co apoio de Francia, de Inglaterra e da Santa S\u00e9. O arquiduque austr\u00edaco, pola s\u00faa parte, de certo modo condenado a ser sempre o irm\u00e1n do emperador de Austria, aceptou o papel que lle era ofrecido desempe\u00f1ar nun pa\u00eds completamente desco\u00f1ecido para el e sumido nunha profunda crise pol\u00edtica.\nDebido \u00e1s s\u00faas tendencias liberais, logo perdeu o apoio dos conservadores. Foi o punto de mira das hostilidades dos seguidores de Benito Ju\u00e1rez, os republicanos, ao ordenar a execuci\u00f3n sumaria dos seus l\u00edderes (1865). A \u00fanica protecci\u00f3n de Maximiliano era a presenza de tropas francesas; cando estas se retiraron (1866-1867), el asumiu persoalmente o comando dos seus soldados. Ap\u00f3s un cerco en Santiago de Quer\u00e9taro, foi capturado, aprisionado, xulgado por unha corte marcial e fusilado xunto cos seus xenerais Tom\u00e1s Mej\u00eda e Miguel Miram\u00f3n.\nCoa s\u00faa morte, a pretensi\u00f3n ao trono mexicano foi reivindicada por dous ramos distintos. Os Habsburgo-It\u00farbide, por pedimento dos netos do primeiro emperador de M\u00e9xico Agust\u00edn de Iturbide."}
{"id": "118409", "revid": "785", "url": "https://gl.wikipedia.org/wiki?curid=118409", "title": "Maximiliano I", "text": "Maximiliano I p\u00f3dese referir a: "}
{"id": "118416", "revid": "22570", "url": "https://gl.wikipedia.org/wiki?curid=118416", "title": "Profec\u00eda", "text": "Unha profec\u00eda \u00e9 unha afirmaci\u00f3n clarividente sobre o futuro, ben dunha forma xeral ou nun campo espec\u00edfico. Non obstante, hai unha diferenza entre profec\u00eda e predici\u00f3n: Unha predici\u00f3n \u00e9 unha afirmaci\u00f3n que se emprega para reforzar unha teor\u00eda de acordo a un proceso l\u00f3xico, mentres que unha profec\u00eda non est\u00e1 ligada a un razoamento na previsi\u00f3n do resultado predito e a s\u00faa inspiraci\u00f3n \u00e9 de orixe divina."}
{"id": "118418", "revid": "839", "url": "https://gl.wikipedia.org/wiki?curid=118418", "title": "Nostradamus", "text": "Nostradamus, nado o 14 de decembro de 1503 e finado o 2 de xullo de 1566, foi un m\u00e9dico e consultor astrol\u00f3xico provenzal de orixe xud\u00eda. Est\u00e1 considerado un dos m\u00e1is c\u00e9lebres autores de profec\u00edas. A s\u00faa obra prof\u00e9tica foi publicada por vez primeira en 1555.\nBoa parte dos seus seguidores afirman con rotundidade que Nostradamus foi quen de predicir todas as cat\u00e1strofes do mundo, dende as acontecidas na s\u00faa \u00e9poca at\u00e9 as do vindeiro ano 3797 da nosa era, data en que supuxo que ter\u00e1 lugar a fin do mundo. As\u00ed mesmo, o autor colaborou coa aristocracia francesa, elaborando hor\u00f3scopos para a ra\u00ed\u00f1a Catarina de Medici, predicindo sorprendentemente a morte do rei Henrique II e, ao cabo, sendo asignado como m\u00e9dico da corte real por Carlos IX."}
{"id": "118419", "revid": "1131", "url": "https://gl.wikipedia.org/wiki?curid=118419", "title": "La Solana", "text": "La Solana \u00e9 un municipio de Espa\u00f1a, na provincia de Cidade Real, comunidade aut\u00f3noma de Castela-A Mancha. Ten unha superficie de 134,18\u00a0km\u00b2 cunha poboaci\u00f3n de 16.039 habitantes e unha densidade de 119,53 hab/km\u00b2.\nTradici\u00f3n.\nUnha das principais tradici\u00f3ns que se conservan en La Solana \u00e9 o cultivo do azafr\u00e1n. Este cultivo chegou a Espa\u00f1a coa invasi\u00f3n \u00e1rabe no s\u00e9culo VIII.\nEn La Solana este cultivo rem\u00f3ntase ao s\u00e9culo XVIII. O cultivo da rosa \ndo azafr\u00e1n levaba a cabo por multitude de familias de La Solana. Outras tradici\u00f3ns case perdidas son os seguintes oficios: a cer\u00e1mica, a forxa, o esparto, as fouces, as botas de vi\u00f1o e moitos m\u00e1is como os mu\u00ed\u00f1os de pedrelo e aceite, froitos secos e l\u00e1pidas funerarias."}
{"id": "118420", "revid": "98629", "url": "https://gl.wikipedia.org/wiki?curid=118420", "title": "Illescas", "text": "Illescas \u00e9 un municipio de Castela-A Mancha, pertencente \u00e1 provincia de Toledo. En 2008 ti\u00f1a 19.167 habitantes, nunha superficie de 57\u00a0km\u00b2, sendo a densidade para o mesmo ano de 277,7 hab/km\u00b2.\nToponimia.\nSegundo Nieto Ballester, o top\u00f3nimo Illescas poder\u00eda ter orixe prerromana, de aspecto celta. Segundo Garc\u00eda S\u00e1nchez, poder\u00eda derivarse do top\u00f3nimo \"Egelesta\", nomeado por Tolomeo en \"Geograph\u00edas Hyph\u00e9gesis\", segunido o proceso \"Egelesta\" &gt; \"Elesta\" &gt; \"Elesca(s)\" &gt; \"Ilescas\" &gt; \"Iliescas\" &gt; \"Illescas\".\nXeograf\u00eda.\nO concello est\u00e1 situado na comarca de La Sagra, nunha ampla chaira. Limita ao norte cos municipios de Casarrubuelos, Cubas de la Sagra, Torrej\u00f3n de la Calzada e Torrej\u00f3n de Velasco (da Comunidade de Madrid), ao leste con Yeles, ao sur con Numancia de la Sagra e Yuncos, e ao oeste con Cedillo del Condado, El Viso de San Juan, Carranque e Ugena.\nDemograf\u00eda.\nEn 1561 hab\u00eda 12.000 habitantes, cifra que ir\u00eda diminu\u00edndo nos s\u00e9culos posteriores. A mediados do s\u00e9culo XVIII, segundo a informaci\u00f3n que ofrece o catastro de Ensenada, Illescas converteuse nun n\u00facleo cunha importante presenza de hidalgos e cl\u00e9rigos. A s\u00faa poboaci\u00f3n en 1752 era 1.481 habitantes.\nCoa chegada do s\u00e9culo XX comezou unha lenta recuperaci\u00f3n demogr\u00e1fica, que culminou nunha verdadeira explosi\u00f3n demogr\u00e1fica nos anos 60. En 1956 a s\u00faa poboaci\u00f3n era de 2.325 habitantes e no ano 2001, de 12.234, super\u00e1ndose por primeira vez a cifra de poboaci\u00f3n m\u00e1xima que Illescas tivo desde o s\u00e9culo XVI. Na actualidade \u00e9 o terceiro municipio m\u00e1is habitado da provincia, s\u00f3 por detr\u00e1s de Talavera de la Reina e Toledo.\nHistoria.\nNa zona atop\u00e1ronse restos arqueol\u00f3xicos que testemu\u00f1an a existencia de asentamentos desde a \u00e9poca prehist\u00f3rica. Nas escavaci\u00f3ns realizadas no sitio de El Cerr\u00f3n atop\u00e1ronse os restos dun poboado celtibero, habitado entre finais do s\u00e9culo V a. C. ao II a. C., Trala romanizaci\u00f3n, tam\u00e9n estivo un tempo habitado.\nDurante a \u00e9poca \u00e1rabe constru\u00eduse un alc\u00e1zar e algunhas fortificaci\u00f3ns, tomadas en 1085 durante a reconquista de Toledo por Afonso VI de Le\u00f3n, que ordenou a s\u00faa reconstruci\u00f3n. M\u00e1is tarde a poboaci\u00f3n foi doada \u00e1 diocese de Toledo, para converterse de novo en territorio reguengo en 1124.\nEn 1154 Afonso VII de Le\u00f3n concedeu a \"carta puebla\" e catro anos m\u00e1is tarde a vila volveu pertencer ao se\u00f1or\u00edo arcebispal at\u00e9 1575, en que pasou definitivamente \u00e1 xurisdici\u00f3n real. Durante estes s\u00e9culos foron frecuentes os litixios entre a vila e o cabido catedralicio.\nServiu de lugar de recreo para os reis, pero chegou a perder o favor real a causa da Guerra das Comunidades de Castela, onde o illescano Francisco de Guzm\u00e1n foi capit\u00e1n do ex\u00e9rcito comuneiro das compa\u00f1\u00edas de Juan de Padilla.\nA principios do s\u00e9culo XIX, as tropas francesas desmantelaron un mosteiro de franciscanos descalzos.\nSegundo o dicionario de Pascual Madoz, a mediados dese s\u00e9culo o concello ti\u00f1a 300 casas e o orzamento municipal ascend\u00eda a 30.000 reais, dos que 4.400 eran para pagar o secretario. A partir de ent\u00f3n iniciouse un lento desenvolvemento, ao que contribu\u00edu a chegada do ferrocarril en 1876.\nNa d\u00e9cada de 1960 iniciouse a expansi\u00f3n do casco urbano, cun gran desenvolvemento industrial e do sector servizos."}
{"id": "118421", "revid": "1131", "url": "https://gl.wikipedia.org/wiki?curid=118421", "title": "Alfaro", "text": "Alfaro \u00e9 unha cidade pertencente \u00e1 comunidade aut\u00f3noma da Rioxa. Sit\u00faase ao leste da provincia, na Rioxa Baixa, sendo a cabeceira da comarca \u00e1 que d\u00e1 nome e o municipio m\u00e1is extenso de toda A Rioxa; linda coa comunidade Foral de Navarra. A data 1 de xaneiro de 2008 contaba cunha poboaci\u00f3n de 9.727 habitantes segundo os datos do INE, sendo a quinta localidade con maior n\u00famero de habitantes tras Logro\u00f1o, Calahorra, Arnedo e Haro.\nO r\u00edo Ebro transcorre polo norte do municipio, onde desemboca o Alhama tras rodear Alfaro polo oeste."}
{"id": "118423", "revid": "22570", "url": "https://gl.wikipedia.org/wiki?curid=118423", "title": "Lardero", "text": "Lardero \u00e9 un municipio da Rioxa situado \u00e1 poucos quil\u00f3metros da s\u00faa capital, Logro\u00f1o.\nHistoria recente.\nExperimentou un gran crecemento nos \u00faltimos anos ao converterse nunha cidade residencial pr\u00f3xima a Logro\u00f1o. Nos \u00faltimos anos medrou ata superar a barreira dos sete mil habitantes, e as previsi\u00f3ns son de que de aqu\u00ed a cinco anos a poboaci\u00f3n acade os 15.000 habitantes empadroados. De acordo coas cifras oficiais do INE, Lardero ga\u00f1ou 546 habitantes entre 2005 e 2006, o que representa un crecemento dun 8,7%, que o sit\u00faa entre os municipios da Rioxa con maior dinamismo demogr\u00e1fico.\nEconom\u00eda.\nHistoricamente, a actividade principal de Lardero foi a agricultura (uva, pexegos, peras, maz\u00e1s...). Por\u00e9n, o crecemento demogr\u00e1fico foi desmedido nos \u00faltimos dez anos, tendo quedado practicamente anexionado a Logro\u00f1o."}
{"id": "118424", "revid": "25871", "url": "https://gl.wikipedia.org/wiki?curid=118424", "title": "Maior\u00eda absoluta", "text": "A maior\u00eda absoluta acontece cando a porcentaxe que se decanta por unha mesma opci\u00f3n dentro dun conxunto de poboaci\u00f3n \u00e9 superior \u00e1 metade da poboaci\u00f3n, \u00e9 dicir, m\u00e1is dun 50% desta. En referencia a un proceso electoral a maior\u00eda absoluta \u00e9 tam\u00e9n aquel tanto por cento de votos superior ao 50% que fai que un partido pol\u00edtico te\u00f1a o dereito a tomar decisi\u00f3ns sen necesidade de consultar con outras formaci\u00f3ns pol\u00edticas, denominadas de oposici\u00f3n."}
{"id": "118425", "revid": "23204", "url": "https://gl.wikipedia.org/wiki?curid=118425", "title": "Santo Domingo de la Calzada", "text": "Santo Domingo de la Calzada (citado tam\u00e9n como San Domingos da Calzada) \u00e9 un municipio da comunidade aut\u00f3noma da Rioxa (Espa\u00f1a) situado \u00e1 beira do r\u00edo Oja.\nHistoria.\nO seu nome procede do seu fundador Domingo Garc\u00eda, que creou unha ponte, un hospital e albergue de peregrinos, para facilitar a peregrinaci\u00f3n do Cami\u00f1o de Santiago ao seu paso pola localidade.\n\u00c9 famoso o \"milagre da gali\u00f1a\", que cantou logo de asada, en recordo do cal na catedral hai sempre un galo e unha gali\u00f1a viva (este milagre c\u00f3ntase tam\u00e9n, con poucas variantes, do Galo de Barcelos, Portugal)\nEn 2009 c\u00famprese o noveno centenario da morte do seu fundador.\nEn 2008 ti\u00f1a unha poboaci\u00f3n de 6.698 habitantes nunha superficie de 40,09\u00a0km\u00b2."}
{"id": "118427", "revid": "1987", "url": "https://gl.wikipedia.org/wiki?curid=118427", "title": "Minutemen", "text": "Minutemen pode referirse a:"}
{"id": "118428", "revid": "89787", "url": "https://gl.wikipedia.org/wiki?curid=118428", "title": "Villamediana de Iregua", "text": "Villamediana de Iregua \u00e9 un municipio da comunidade aut\u00f3noma da Rioxa, en Espa\u00f1a. \u00c9 lim\u00edtrofe con Logro\u00f1o, a capital.\nHistoria.\nExisten indicios de que na zona hab\u00eda un asentamento templario, nun cerro \u00e1 esquerda da entrada a Villamediana desde Logro\u00f1o\nA mediados do s\u00e9culo XI, a reina Estefan\u00eda de Foix, vi\u00fava do rei Garc\u00eda, o de N\u00e1jera cede o pobo \u00e1 s\u00faa filla Ermesinda Garc\u00e9s baixo a forma xur\u00eddica de Se\u00f1or\u00edo de Reguengo, segundo aparece no seu testamento.\nO 19 de abril do ano 1162 as\u00ednase en Jubera a doaz\u00f3n do termo de Ruete que fai D. Pedro Jimenez (Se\u00f1or de Cameros), a un mosteiro, e unha testemu\u00f1a \u00e9 de Villamediana.\nEn 1187 unha persoa natural de Villamediana, figura como testemu\u00f1a ante a doaz\u00f3n por parte de dona Aldonza, vi\u00fava de Lope D\u00edaz I de Haro (Se\u00f1or de Biscaia) dos seus bens localizados en Nalda.\nEn 1680 conseguiu por fin a s\u00faa independencia de Logro\u00f1o, coa categor\u00eda de vila, deixando de ser considerada como aldea.\nArte.\nExistiron seis ermidas e igrexas. Sta. M\u00aa de Villamediana, Sta. M\u00aa de Yang\u00fcela, Sta. M\u00aa da Ponte de Nais, Sta. M\u00aa a Branca, Sta. M\u00aa da Costa, S. Vicente de Yangua, Sta. Eufemia, S. Crist\u00f3bal.\nNo s\u00e9culo XXI o seu templo \u00e9 a Igrexa da Asunci\u00f3n. Est\u00e1 situada no centro do municipio, foi constru\u00edda no s\u00e9culo XVI. \u00c9 de estilo g\u00f3tico, a\u00ednda que con moitas influencias barrocas, motivadas polas s\u00faas constantes reformas, a \u00faltima das cales deixou ao descuberto os elementos de pedra do seu dese\u00f1o orixinal. Sufriu un incendio a mediados dos anos '30 do s\u00e9culo pasado, e dado que desapareceu nel gran parte do seu patrimonio, o actual prov\u00e9n de igrexas abandonadas de localidades pr\u00f3ximas como San Pedro Manrique e Yanguas en Soria.\nDemograf\u00eda.\nA proximidade \u00e1 cidade de Logro\u00f1o impulsou o crecemento demogr\u00e1fico da poboaci\u00f3n. De acordo \u00e1s estimaci\u00f3ns do INE, Villamediana de Iregua pasou de ter 3.335 habitantes no ano 2004, a 3.982, o 2005 e a 4.668 ( 2.433 homes e 2.235 mulleres), no 2006, o que representa un aumento do 40% (1.333 habitantes) en 2 anos. Devandito incremento \u00e9 o m\u00e1is alto rexistrado por un municipio da Rioxa no mesmo per\u00edodo."}
{"id": "118429", "revid": "22570", "url": "https://gl.wikipedia.org/wiki?curid=118429", "title": "Autol", "text": " \nAutol \u00e9 un municipio da comunidade aut\u00f3noma da Rioxa, Espa\u00f1a. Polo municipio transcorre o r\u00edo Cidacos.\nEconom\u00eda.\nAutol \u00e9 o primeiro centro produtor de Espa\u00f1a de cogomelos e champi\u00f1ones.\nfoi tradicionalmente un pobo agr\u00edcola cuxos cultivos b\u00e1sicos foron os de seca\u00f1o e en menor proporci\u00f3n os de regad\u00edo. As\u00ed, destaca o cultivo de vi\u00f1as, cereal e oliveira. Tam\u00e9n ten unha rica horta, que \u00e9 a base das empresas de conservas, unha das principais fontes econ\u00f3micas da poboaci\u00f3n.\nActualmente ten un cultivo intensivo de esp\u00e1rragos, hortalizas, froitas, cogomelos e champi\u00f1ones. Tam\u00e9n existen empresas dedicadas \u00e1 produci\u00f3n de compost e de sementes.\nMedio Natural.\nAutol est\u00e1 situado en plena conca do r\u00edo Cidacos, entre a serra de Erga e pena Isasa. Caracter\u00edzase por ter un clima continental de invernos fr\u00edos e ver\u00e1ns secos e calorosos. Isto fai que a serra pr\u00f3xima ao municipio estea composta de monte baixo con abundantes herbas arom\u00e1ticas, pi\u00f1eiros laricios e negrales.\nRespecto da fauna, destacan o xabaril e o corzo e as abellas, posto que hai unha gran cantidade de colmeas artificiais que se constr\u00faen debido \u00e1 abundancia de plantas arom\u00e1ticas.\nFestividades.\nO 3 de febreiro cel\u00e9brase San Blas, onde \u00e9 t\u00edpico o bolo ou rosco de reposter\u00eda chamado \"Barz\u00f3n\".\nA partir do 7 de setembro cel\u00e9branse as s\u00faas festas patronais en honra de San Adri\u00e1n e Santa Natalia.\nO miserere da monta\u00f1a.\nO \u00faltimo s\u00e1bado de xu\u00f1o cel\u00e9brase o \"Miserere da monta\u00f1a\", representaci\u00f3n da lenda de Gustavo Adolfo B\u00e9cquer, que se inspirou na ru\u00ednas do primeiro asentamento cisterciense que se fundou en Espa\u00f1a (situado no monte Erga a 1.100 m de altitude), levada a cabo pola Confrar\u00eda do Sant\u00edsimo de Autol."}
{"id": "118430", "revid": "23204", "url": "https://gl.wikipedia.org/wiki?curid=118430", "title": "Pradej\u00f3n", "text": "Pradej\u00f3n \u00e9 un municipio da comunidade aut\u00f3noma da Rioxa, en Espa\u00f1a.\nXeograf\u00eda.\nLimita ao norte con Monte Alto (474 msnm) e o r\u00edo Ebro; ao sur coas localidades de Calahorra, Autol e Quel; ao leste con Murillo de Calahorra e os termos de La Plana e Valroyuelo (ambos de Calahorra); e ao oeste cos termos de Pi\u00f1uela, Los Horcajos, Campo Viejo e Nocele\u00f3n (ambos de El Villar de Arnedo e Arnedo).\nA xurisdici\u00f3n de Pradej\u00f3n alcanza 31,76\u00a0km\u00b2, pod\u00e9ndose diferenciar seis zonas: as parcelas lindeiras ao pobo (3.040 ha), o ferrocarril (3,6 ha), a estrada Zaragoza-Logro\u00f1o (8,5 ha), a estrada local (5 ha), os cami\u00f1os veci\u00f1ais (27 ha) e a Canle de Lodosa ou Vitoria-Afonso (55 ha). O que suma un total de 3.139,10 ha .\nOs principais montes da s\u00faa xurisdici\u00f3n son A Majada do Canto (415 msnm), As Raposeras (cuxo pico m\u00e1is alto \u00e9 de 468 msnm), A Simp\u00e1tica (425 msnm) e Cabezo Royo (383 msnm).\nO \u00fanico r\u00edo que pasa polo municipio \u00e9 o Ebro, o cal transcorre polo norte da s\u00faa xurisdici\u00f3n. A auga para os seus campos forn\u00e9cea a canle de Lodosa.\nClimatolox\u00eda.\nOs principais ventos que azoutan Pradej\u00f3n son seis: o aire da Pena (que v\u00e9n de Sartaguda), o bochorno (que v\u00e9n do sur), o galego (que v\u00e9n de Carboeira e Los Molinos de Oc\u00f3n), o milagr\u00e9s (que v\u00e9n da localidade navarra de Milagro), o navarro (que v\u00e9n de San Adri\u00e1n) e o cierzo (aire intermedio entre o galego e o da Pena).\nPoboaci\u00f3n.\nAlcanza os 3.794 habitantes (INE 2006). Na actualidade hai 2.074 homes e 1.720 mulleres. O crecemento demogr\u00e1fico de Pradej\u00f3n foi sostido na \u00faltima d\u00e9cada, a\u00ednda que entre 2005 e 2006 alcanzou cifras pr\u00f3ximas ao 5%, o que o sit\u00faa no quintil de maior crecemento entre os municipios da Rioxa. A principal causa deste crecemento debeuse \u00e1 chegada masiva de inmigrantes, o que rexuveneceu dun modo positivo ao pobo.\nEconom\u00eda.\nTradicionalmente foi un pobo de pastores onde a gander\u00eda era a base da s\u00faa econom\u00eda, mentres que a agricultura ocupaba un posto secundario. Con todo o seu paulatino crecemento, entre os s\u00e9culos XVIII e XX, fixo que a agricultura desprazase o sector gandeiro a un segundo plano. Finalmente, co comezo da Democracia, centrou a s\u00faa econom\u00eda na produci\u00f3n de champi\u00f1\u00f3n e cogomelos, convert\u00e9ndose nunha das principais localidades exportadoras de champi\u00f1\u00f3n de toda Espa\u00f1a.\nNa actualidade, tanto a agricultura como a gander\u00eda son dous sectores que se achan en recesi\u00f3n: \nNa localidade at\u00f3pase o \u00fanico matadoiro de coellos da Rioxa."}
{"id": "118431", "revid": "56817", "url": "https://gl.wikipedia.org/wiki?curid=118431", "title": "Rinc\u00f3n de Soto", "text": "Rinc\u00f3n de Soto \u00e9 un municipio rioxano, situado ao leste de Logro\u00f1o e pertencente \u00e1 comarca de Alfaro. Ten 3.710 habitantes segundo os datos do INE a 1 de xaneiro do 2008.\nO norte do municipio est\u00e1 atravesado polo r\u00edo Ebro. O cultivo principal da localidade \u00e9 a pera que conta coa \u00abdenominaci\u00f3n de orixe Rinc\u00f3n de Soto\u00bb.\nRinc\u00f3n de Soto ten un clima mediterr\u00e1neo coa correspondente flora caracter\u00edstica. A s\u00faa situaci\u00f3n xunto ao Ebro fai que o seu territorio sexa principalmente chairo e estea cheo de hortas con produtos t\u00edpicos que son parte da paisaxe. Crecen, ademais, nestes campos os tamarices, salgueiros e chopos.\nO concello \u00e9 moi co\u00f1ecido na Rioxa polas s\u00faas casas do s\u00e9culo XVIII, que chaman a atenci\u00f3n polos seus fermosos patios; polas s\u00faas d\u00faas avenidas que se cruzan perpendicularmente; e pola s\u00faa igrexa de estilo barroco."}
{"id": "118432", "revid": "65337", "url": "https://gl.wikipedia.org/wiki?curid=118432", "title": "Fuenmayor", "text": " \nFuenmayor \u00e9 un municipio da comunidade aut\u00f3noma da Rioxa, en Espa\u00f1a. Situada entre o r\u00edo Ebro e a N-232, e xunto o FFCC Castej\u00f3n-Bilbao, o que a sit\u00faa nun lugar estrat\u00e9xico que propiciou o seu desenvolvemento.\nHistoria.\nFuenmayor \u00e9 citada por primeira vez no s\u00e9culo XI, nun documento no cal a ra\u00ed\u00f1a Estefan\u00eda de Foix ced\u00eda esta localidade e outras ao Mosteiro de Santa Mar\u00eda a Real de N\u00e1jera. Pero restos celtib\u00e9ricos e romanos indican que xa estaba habitada con anterioridade.\nNo s\u00e9culo XVII os seus veci\u00f1os compraron a independencia \u00e1 localidade \u00e1 que pertenc\u00edan, Navarrete, por 6.600 ducados. O seu desenvolvemento econ\u00f3mico acaeceu no s\u00e9culo XIX, coa construci\u00f3n de grandes adegas.\nEconom\u00eda.\nEn Fuenmayor sit\u00faanse ata 25 adegas pertencentes \u00e1 Denominaci\u00f3n de Orixe Cualificada Rioxa, algunhas tan importantes como Adegas AGE, Adegas Lan; as\u00ed como industrias madeireiras e de cer\u00e1mica como Cerabrick Grupo Cer\u00e1mico."}
{"id": "118433", "revid": "5132", "url": "https://gl.wikipedia.org/wiki?curid=118433", "title": "Albelda de Iregua", "text": "Albelda de Iregua \u00e9 un municipio da comunidade aut\u00f3noma da Rioxa, en Espa\u00f1a. Ten unha poboaci\u00f3n de 3.098 habitantes (INE, 2008) e unha extensi\u00f3n de 23,03\u00a0km\u00b2. O seu nome procede do termo \u00e1rabe \"Bay\u1e0d\u0101\" xunto co artigo \"Al\", significando \"A Branca\"\nXeograf\u00eda.\nAlbelda at\u00f3pase situada ao sur de Logro\u00f1o no val baixo do Iregua. Isto proporciona unha terra f\u00e9rtil para o cultivo de froiteiros.\nO termo limita ao norte con Lardero e Alberite; ao leste con Clavijo; ao sur con Nalda e ao oeste con Sorzano e Entrena.\nHistoria.\nEn 1063 o bispo de N\u00e1jera concede \u00e1 poboaci\u00f3n unha carta poboa, na que aparece mencionada como \"Longares\"."}
{"id": "118434", "revid": "88215", "url": "https://gl.wikipedia.org/wiki?curid=118434", "title": "Franck Rib\u00e9ry", "text": "Franck Rib\u00e9ry, nado en Boulogne-sur-Mer o 7 de abril de 1983, \u00e9 un exfutbolista franc\u00e9s que xogaba de centrocampista.\nTraxectoria.\nEn 2001, debutou coa US Boulogne, da s\u00faa cidade natal. En \u00e9pocas posteriores, xogou no Olympique Al\u00e8s, Stade Brestois 29 e FC Metz, todos eles franceses. En xaneiro de 2005 foi transferido \u00f3 Galatasaray turco, completando a s\u00faa carreira no pa\u00eds turco con alg\u00fans altercados policiais e delitivos, a\u00ednda que axudou a ga\u00f1ar a Copa de Turqu\u00eda en 2005, grazas a un gol fundamental nas semifinais. No entanto, en xu\u00f1o dese ano, deixou o club para unirse \u00f3 Olympique de Marsella. O club turco recorreu a transferencia da FIFA, que non tomou a\u00ednda unha decisi\u00f3n final a este respecto.\nRib\u00e9ry, en 2007 fichou polo Bayern de M\u00fanic, asinado un contrato ata o 30 de xu\u00f1o de 2011. A prensa especula que o valor da transferencia ser\u00eda de arredor de 25 mill\u00f3ns de euros, m\u00e1is 4 mill\u00f3ns Bayern clasific\u00e1base para a Liga de Campi\u00f3ns na tempada 2007-08. No entanto, o director do Bayern non quer\u00eda revelar canto di\u00f1eiro ti\u00f1a que pagar por el, en calquera caso, a sinatura m\u00e1is cara na historia da Bundesliga.\nSelecci\u00f3n nacional.\nA s\u00faa primeira convocatoria internacional coa Selecci\u00f3n de f\u00fatbol de Francia foi o mundial de Alema\u00f1a 2006, onde a selecci\u00f3n gala quedou subcampioa. Debido \u00e1 s\u00faa chamada, o t\u00e9cnico franc\u00e9s Raymond Domenech tomou a pol\u00e9mica decisi\u00f3n de non convocar ao mediocampista do FC Barcelona Ludovic Giuly. Rib\u00e9ry foi titular en todos os partidos do campionato. O 17 de xu\u00f1o de 2008 estaba participando con Francia na Eurocopa de Austria e Su\u00edza cando se lesionou nun lance co italiano Gianluca Zambrotta. Sufriu unha forte escordadura de nocello e tivo que ser retirado do partido, conclu\u00edndo as\u00ed a s\u00faa participaci\u00f3n no torneo, xa que a selecci\u00f3n francesa acabar\u00eda perdendo por 2-0, quedando con iso eliminada da Eurocopa."}
{"id": "118435", "revid": "56817", "url": "https://gl.wikipedia.org/wiki?curid=118435", "title": "Cervera del R\u00edo Alhama", "text": "Cervera del R\u00edo Alhama \u00e9 un municipio da provincia da Rioxa, Espa\u00f1a. Situado ao sueste da rexi\u00f3n e cunha extensi\u00f3n de 152,6\u00a0km\u00b2, esta localidade at\u00f3pase nos p\u00e9s da serra de Alcarama. \u00c1chase preto de pobos como Cabret\u00f3n, Aguilar, Valverde, Fitero, Cintru\u00e9nigo, e a uns 30\u00a0km de Tudela, a 87\u00a0km de Logro\u00f1o, pasando por Arnedo e Gr\u00e1valos (100\u00a0km se eliximos a ruta que pasa por Calahorra), situ\u00e1ndose \u00e1s beiras do r\u00edo Alhama e a uns 550 m de altitude, est\u00e1 dividida en dous barrios por \"La Pe\u00f1a\", en cuxa cima atopar as ru\u00ednas do castelo."}
{"id": "118436", "revid": "56817", "url": "https://gl.wikipedia.org/wiki?curid=118436", "title": "Aldeanueva de Ebro", "text": "Aldeanueva de Ebro \u00e9 un municipio da Rioxa, en Espa\u00f1a, pertencente \u00e1 Comarca de Alfaro situado a 10 quil\u00f3metros de Calahorra e a 59 de Logro\u00f1o. Ten 2.774 habitantes, 39\u00a0km\u00b2 de superficie.\nA s\u00faa orixe rem\u00f3ntase ao s\u00e9culo XI, cando foi fundada por pastores cameranos e de Calahorra, tras a reconquista desta polo rei Garc\u00eda S\u00e1nchez III, \"o de N\u00e1jera\", en 1045, foi aldea de Calahorra ata independizarse en 1664, reinando Filipe IV, mediante o pago dunha considerable suma prestada polos frades de Fitero, mosteiro co que mantivo v\u00ednculos. Logo de moitos preitos, o que ent\u00f3n se chamaba Arnedo de Ebro pasa a mans de Manuel \u00cd\u00f1iguez de Arnedo."}
{"id": "118437", "revid": "56817", "url": "https://gl.wikipedia.org/wiki?curid=118437", "title": "Alberite", "text": "Alberite \u00e9 un municipio da comunidade aut\u00f3noma da Rioxa, Espa\u00f1a.\nAlberite est\u00e1 situado en pleno val do r\u00edo Iregua, a 7,5\u00a0km da capital rioxana, Logro\u00f1o, a cuxa comarca pertence; ocupa unha extensi\u00f3n aproximada de 20 quil\u00f3metros cadrados e a s\u00faa altitude sobre o nivel do mar \u00e9 de 452 metros. Limita ao norte e ao leste co municipio de Villamediana de Iregua, ao oeste co de Lardero, e ao sur co de Albelda de Iregua.\nA proximidade a Logro\u00f1o fixo que a vila se beneficie da crecente industrializaci\u00f3n e, como consecuencia, a poboaci\u00f3n aumentou considerablemente ao longo dos \u00faltimos anos ata chegar \u00e1s m\u00e1is de 2.000 persoas que a comp\u00f3n na actualidade."}
{"id": "118438", "revid": "22570", "url": "https://gl.wikipedia.org/wiki?curid=118438", "title": "Cenicero", "text": "Cenicero \u00e9 un concello espa\u00f1ol da comunidade aut\u00f3noma da Rioxa, situado na comarca de Logro\u00f1o, na Rioxa Media. Ten 2.176 habitantes e unha superficie de 31,76\u00a0km\u00b2. A s\u00faa densidade de poboaci\u00f3n \u00e9 de 68,51 habitantes por Km\u00b2.\nEminentemente agr\u00edcola, onde a viticultura \u00e9 o principal produto. Cenicero sit\u00faase na beira dereita do Ebro e \u00e1 beira do r\u00edo Najerilla. O terreo que ocupa est\u00e1 constitu\u00eddo por socalcos naturais que se prestan ao cultivo de vide."}
{"id": "118439", "revid": "25871", "url": "https://gl.wikipedia.org/wiki?curid=118439", "title": "Ezcaray", "text": "Ezcaray \u00e9 un municipio da Rioxa, Espa\u00f1a. A s\u00faa actividade tur\u00edstica comporta que pase de 2.000 habitantes en tempada baixa a m\u00e1is de 15.000 en ver\u00e1n. A s\u00faa principal actividade ademais do turismo \u00e9 a industria da madeira, existindo f\u00e1bricas de mobles, butacas, perchas e outros artigos de madeira."}
{"id": "118440", "revid": "25871", "url": "https://gl.wikipedia.org/wiki?curid=118440", "title": "Johannes Werner", "text": "Johannes Werner, nado o 14 de febreiro de 1468 en N\u00faremberg e finado na mesma cidade en maio de 1522, foi un crego moi co\u00f1ecido por refinar e engadir as capacidades te\u00f3ricas da proxecci\u00f3n xeogr\u00e1fica en forma de coraz\u00f3n que hoxe en d\u00eda se co\u00f1ecen como \"proxecci\u00f3n Werner\". O primeiro en desenvolver esta proxecci\u00f3n foi o seu amigo e colaborador Johannes Stabius, natural de Viena, arredor do ano 1500; o que Werner fixo foi perfeccionala. Fixo as\u00ed mesmo outras importantes contribuci\u00f3ns nos campos da matem\u00e1tica e a f\u00edsica."}
{"id": "118445", "revid": "92340", "url": "https://gl.wikipedia.org/wiki?curid=118445", "title": "Miguel Gallardo", "text": "Jos\u00e9 Miguel Gallardo Vera, nado en Granada o 29 de setembro de 1949 e finado en Madrid o 11 de novembro de 2005, foi cantautor e produtor musical de orixe andaluza.\nTraxectoria.\nAs\u00ed mesmo, foi un dos cantantes espa\u00f1ois de maior \u00e9xito nos anos setenta e principios dos oitenta, entre eles a peza \"Hoy tengo ganas de ti\", versionada por diversos int\u00e9rpretes e bandas nos m\u00e1is diversos x\u00e9neros musicais."}
{"id": "118449", "revid": "5312", "url": "https://gl.wikipedia.org/wiki?curid=118449", "title": "Nara", "text": "Nara (\u5948\u826f\u5e02, \u306a\u3089\u3057, \"Nara-shi\") \u00e9 un concello xapon\u00e9s, capital da prefectura de Nara. Est\u00e1 situado no centro da rexi\u00f3n de Kinki, ao norte da prefectura, na illa de Honshu. A s\u00faa superficie \u00e9 de 276,84\u00a0km\u00b2, a poboaci\u00f3n \u00e9 de 365.805 habitantes (2009) e ten unha densidade de poboaci\u00f3n de 1.320 hab./km\u00b2.\nO concello de Nara limita cos concellos de Ikoma, Yamatok\u014driyama, Tenri, Sakurai, Uda, Yamazoe (que son da prefectura de Nara); Seika, Kizugawa, Kasagi, Minamiyamashiro (que son da prefectura de Quioto); e Iga (este \u00faltimo \u00e9 da prefectura de Mie)."}
{"id": "118451", "revid": "56817", "url": "https://gl.wikipedia.org/wiki?curid=118451", "title": "Ikoma", "text": "Ikoma (\u751f\u99d2\u5e02, \u3044\u3053\u307e\u3057, \"Ikoma-shi\") \u00e9 un concello xapon\u00e9s da prefectura de Nara. Est\u00e1 situado no centro da rexi\u00f3n de Kinki, \u00f3 noroeste da prefectura, na illa de Honshu. A s\u00faa superficie \u00e9 de 53,18\u00a0km\u00b2 e a poboaci\u00f3n de 116.467 habitantes (2009) e ten unha densidade de poboaci\u00f3n de 2.190 hab./km\u00b2.\nO concello de Ikoma limita cos concellos de Heguri, Ikaruga, Yamatok\u014driyama, Nara (da prefectura de Nara); Hirakata, Katano, Shij\u014dnawate, Dait\u014d, Higashi\u014dsaka (da prefectura de Osaca); Ky\u014dtanabe e Seika (da prefectura de Quioto)."}
{"id": "118452", "revid": "98629", "url": "https://gl.wikipedia.org/wiki?curid=118452", "title": "Tavernes Blanques", "text": "Tavernes Blanques \u00e9 un concello da Comunidade Valenciana, pertencente \u00e1 provincia de Valencia, situado a car\u00f3n da cidade de Valencia, na comarca da Horta Nord. Ten 9.353 habitantes (2008).\nXeograf\u00eda.\nA\u00ednda que oficialmente dista tres quil\u00f3metros do centro de Valencia, os centros urbanos de ambas as d\u00faas poboaci\u00f3ns apenas est\u00e1 separados na actualidade. O \u00fanico aspecto significativo do relevo est\u00e1 constitu\u00eddo polo Barranco do Carraixet, cuxo canle discorre polo l\u00edmite norte do termo municipal, formando un recuncho na parte noroeste. O resto do termo resulta sensiblemente chan.\nO termo municipal de Tavernes Blanques limita coas localidades de Alboraia, Alm\u00e0ssera, Bonrep\u00f2s i Mirambell e Valencia, todas elas da provincia de Valencia.\nHistoria.\nDas explicaci\u00f3ns que tratan de xustificar o nome de Tavernes Blanques, en primeiro lugar hai unha referencia \u00e1 posibilidade da existencia dunhas tabernas nas que se consent\u00eda a venda non s\u00f3 de vi\u00f1o sen\u00f3n tam\u00e9n de augardentes ou \"\"beguda blanca\" o cal puido dar lugar \u00e1 s\u00faa denominaci\u00f3n. Doutra banda bar\u00e1llase a posibilidade de que ditas tabernas estivesen cubertas con cal e a cor das mesmas condicionase a s\u00faa denominaci\u00f3n. Tam\u00e9n se comenta a posibilidade de que o nome se debese \u00e1 existencia na poboaci\u00f3n de \"blanquers\"\" ou curtidores de pel, o cal tam\u00e9n poder\u00eda dar lugar \u00e1 denominaci\u00f3n do lugar. Por \u00faltimo est\u00edmase outra idea fundamentada na suposici\u00f3n de que o chan no que se asentaban as primeiras construci\u00f3ns locais fose dunha cor albo, este feito xunto coa existencia das tabernas tam\u00e9n poder\u00eda determinar a orixe do nome da poboaci\u00f3n.\nA partir do s\u00e9culo XV, Tavernes Blanques constitu\u00edu un se\u00f1or\u00edo, concedido en 1445 a Bernardo Peris. Afonso de Arag\u00f3n, posteriormente, cedeuno no seu testamento ao Mosteiro de San Xer\u00f3nimo de Cotalba, en Gandia, que exerceu o se\u00f1or\u00edo do lugar durante m\u00e1is de tres s\u00e9culos ata que, en 1835 o Estado incautase as propiedades, exclaustra aos monxes e, tras a desamortizaci\u00f3n, os se\u00f1or\u00edos son abolidos en 1837.\nO escudo oficial de Tavernes Blanques, aprobado polo Ministerio da Gobernaci\u00f3n en 1951, fai referencia aos Peris (tres peras en campo de goles) aos pais Xer\u00f3nimos Cotalbos (unha cornucopia rebosante) e \u00e1s armas dos Fabra (l\u00faas minguantes e estrelas) ademais dos campos coas catro barras da coroa de Arag\u00f3n. A denominaci\u00f3n oficial \"Tavernes Blanques\" foi establecida da anterior \"Tabernes Blanques\" por un decreto do Consello de data 25 de xaneiro de 1982, publicado no Diario Oficial da Generalitat Valenciana de 1 de febreiro de 1982 e no Bolet\u00edn Oficial do Estado de 20 de abril de 1982.\nDemograf\u00eda.\nTavernes Blanques conta cunha poboaci\u00f3n de 9.353 habitantes (2008)\nEconom\u00eda.\nA pesar das orixinarias tabernas, a actividade econ\u00f3mica de Tavernes centrouse na industria c\u00e1rnica. A diferenza das vilas lindeiras, caracterizadas por unha actividade econ\u00f3mica ligada \u00e1s explotaci\u00f3ns agr\u00edcolas e con amplos termos municipais. Tavernes Blanques dedicouse explotaci\u00f3n de gando porcino e vac\u00fan, co establecemento de cebadeiros (co\u00f1ecidos popularmente como \"porcateres\", de porc, porco) matadoiros e carnizar\u00edas.\nA existencia do fielato (co\u00f1ecido vulgarmente como filato ou \"garita dels consumers\", que obrigaba a pagar dereitos de consumo no l\u00edmite urbano da cidade de Valencia) fac\u00eda que o comercio da carne f\u00f3ra do seu l\u00edmite resultase m\u00e1is econ\u00f3mico. As\u00ed, grazas \u00e1 proximidade entre ambas as poboaci\u00f3ns, xustif\u00edcanse as actividades de engorde de gando porcino e vac\u00fan, o seu sacrificio e a venda de carne. Alg\u00fans establecementos, como o matadoiro de Jos\u00e9 Marqu\u00e9s Cu\u00f1at, persistiron at\u00e9 ser sede de marcas moi co\u00f1ecidas no sector, como \u00d3scar Mayer e logo Primayor. A carnizar\u00eda de Ram\u00f3n Guanter ocupou o edificio que logo se destinou a sede administrativa e segundo supermercado do grupo Mercadona. Non en balde a familia Roig foi propietaria dalg\u00fans cebadeiros en Tavernes.\nA actividade doutra familia, os Monta\u00f1ana, deu lugar ao establecemento de d\u00faas industrias de refrescos cuxas marcas comerciais, \"El Siglo\" e \"EKO\", chegaron a ser moi populares, a\u00ednda que non tanto como \"La Casera\" que tam\u00e9n dispuxo dun centro de produci\u00f3n e distribuci\u00f3n en Tavernes: Carb\u00f3nica Valenciana, S.A.\nA actividade industrial cesou case por completo no municipio, coa \u00fanica excepci\u00f3n de Lladr\u00f3. A presi\u00f3n demogr\u00e1fica da veci\u00f1a Valencia e o auxe do mercado inmobiliario converteron a Tavernes Blanques nun espazo case exclusivamente residencial."}
{"id": "118456", "revid": "56817", "url": "https://gl.wikipedia.org/wiki?curid=118456", "title": "Yamatok\u014driyama", "text": "Yamatok\u014driyama (\u5927\u548c\u90e1\u5c71\u5e02, \u3084\u307e\u3068\u3053\u304a\u308a\u3084\u307e\u3057, \"Yamatok\u014driyama-shi\") \u00e9 un concello da prefectura de Nara no Xap\u00f3n. Est\u00e1 situada no centro da rexi\u00f3n de Kinki, ao noroeste da prefectura, na illa de Honsh\u016b. A s\u00faa superficie \u00e9 de 42,68\u00a0km\u00b2 e a poboaci\u00f3n de 89.264 habitantes (2009) e ten unha densidade de poboaci\u00f3n de 2.090 h/km\u00b2.\nO concello de Yamatok\u014driyama limita co concello de Ikoma, Heguri, Ikaruga, Ando, Kawanishi, Tenri e Nara."}
{"id": "118458", "revid": "89787", "url": "https://gl.wikipedia.org/wiki?curid=118458", "title": "LEGO", "text": "LEGO \u00e9 a denominaci\u00f3n que se d\u00e1 a unha serie de xoguetes que te\u00f1en como elemento principal uns bloques de pl\u00e1stico interconect\u00e1beis. A compa\u00f1\u00eda Lego System A/S, a s\u00faa fabricante, ten base en Billund, Dinamarca. Foi fundada no ano 1916 polo carpinteiro Ole Kirk Christiansen e dende 1934 pasou a chamarse LEGO, coa contracci\u00f3n das palabras dinamarquesas \"LEg GOdt\" (\"xogue ben\").\nHistoria.\nOle Kirk Christiansen abriu un taller en 1916 que funcionou como obradoiro ordinario at\u00e9 1932 cando empezou a facer xoguetes de madeira. En 1947 foi creado o primeiro xoguete de pl\u00e1stico.\nEn 1939 ti\u00f1a 10 empregados. En 1943 xa traballaban na empresa unhas 40 persoas, que pasaron a 50 en 1948. En 1965 comezaron a distribu\u00edr os seus produtos en Espa\u00f1a, e en 1966 xa vend\u00edan en 42 pa\u00edses. En 1974 formouse a divisi\u00f3n LEGO Espa\u00f1a. En 1983 ti\u00f1a 3 700 empregados a nivel mundial, que pasaron a 7 550 en 1991. En 1996 creouse a p\u00e1xina web lego.com."}
{"id": "118465", "revid": "89787", "url": "https://gl.wikipedia.org/wiki?curid=118465", "title": "Minutemen (grupo musical)", "text": "Minutemen foi unha banda formada en San Pedro (Os \u00c1nxeles), no oeste dos Estados Unidos, en 1980. Estaba composta por D. Boon (guitarra), Mike Watt (baixo) e George Hurley (bater\u00eda). Chegaron a gravar catro discos e oito EPs at\u00e9 a inesperada morte de D. Boon en decembro de 1985.\nHistoria.\nFormaci\u00f3n.\nA historia dos Minutemen comezou cando D. Boon e Mike Watt se co\u00f1eceron con 13 anos. A nai de Boom ensin\u00e1ralle a tocar a guitarra e suxer\u00edulle a Watt que aprendese a tocar o baixo, a\u00ednda que este ao principio non sab\u00eda a diferenza entre os dous instrumentos. Axi\u00f1a comezaron a tocar xuntos, sobre todo versi\u00f3ns daqueles grupos que lles gustaban e formaron xuntos diversas bandas entre as que destacou The Reactionaries, xunto con George Hurley \u00e1 bater\u00eda e Martin Tamburovich como cantante.\nAo se desfacer The Reactionaries \u00e9 cando D. Boon e Mike Watt deciden formar Minutemen en xaneiro de 1980. O nome deriv\u00e1base en parte das milicias de minutemen dos tempos coloniais e en parte como unha s\u00e1tira do grupo reaccionario dos anos 60 co\u00f1ecido con ese nome. Unha vez tiveron escritas as primeiras canci\u00f3ns comezaron a tocar co bater\u00eda Frank Tonche, pois George Hurley, con quen quer\u00edan tocar nun principio, estaba comprometido con grupo de hardcore punk Hey Taxi!, formado tras a disoluci\u00f3n de The Reactionaries. Mais pouco despois, no mes de xu\u00f1o, Tonche abandonar\u00eda a banda tras un par de concertos desgustado coa audiencia que o grupo estaba atra\u00edndo, e Hurley tomar\u00eda o posto de bater\u00eda. O primeiro concerto que deron foi como abreconcertos de Black Flag.\nCarreira.\nGreg Ginn, l\u00edder de Black Flag e propietario do selo SST produciu o seu primeiro 7\" \"Paranoid Time\", que vi\u00f1a demostrar o estilo ecl\u00e9ctico da banda. O disco chegou a ter grande \u00e9xito dentro da escena hardcore da \u00e9poca. Co seu primeiro \u00e1lbum, \"The Punch Line\" que sa\u00edu en 1981 encontraron o seu propio estilo e comezaron a facer xiras por todos os Estados Unidos. Editaron tam\u00e9n neste ano un segundo EP, \"Bean-Spill', e convert\u00e9ronse nunha das bandas m\u00e1is populares do \"underground\" norteamericano.\nSe nuns primeiros momentos o seu son rexeitaba elementos coma os solos de guitarra, os coros ou os fade-outs, que rexeitaban por seren, en certa maneira, \"comerciais\", no seu segundo \u00e1lbum, \"What Makes a Man Start Fires?\", introduciron moitos destes elementos mais mantendo o seu esp\u00edrito transgresor, no formal e nos contidos, as\u00ed coma unha actitude punk. O disco foi todo un \u00e9xito que conseguiu atraer a atenci\u00f3n de boa parte da prensa musical alternativa e underground. Ao mesmo tempo a banda continuou a realizar xiras constantemente (inclu\u00eddos dous concertos con Black Flag en Europa) convert\u00e9ndose nun dos grupos m\u00e1is co\u00f1ecidos da escena hardcore. \"Buzz or Howl Under the Influence of Heat\" conv\u00e9rtese en 1983 no seu terceiro \u00e1lbum.\nPor fin en 1984 viu a luz o seu cuarto \u00e1lbum de estudio, \"Double Nickels on the Dime\". A pesar de ser moi pouco co\u00f1ecido entre o gran p\u00fablico, o disco est\u00e1 considerado en moitos medios coma un dos m\u00e1is innovadores e influentes da d\u00e9cada de 1980. Nel dan mostra do seu eclecticismo e creatividade, ademais de co-escribir alg\u00fans dos seus temas con m\u00fasicos como Henry Rollins, Chuck Dukowski ou Joe Baiza. Xa en 1985 realizaron o disco cun son m\u00e1is comercial da s\u00faa carreira, \"\". O disco non vendeu tanto coma o anterior, probabelmente como reacci\u00f3n ao son m\u00e1is comercial por parte da s\u00faa audiencia \"underground\". Logo de publicaren o seu \u00faltimo disco, \"3-Way Tie (For Last)\", e debido \u00e1 intensa actividade de concertos deciden tomarse un pequeno descanso, dando o seu \u00faltimo concerto en Charlotte (Carolina do Norte) o 13 de decembro de 1985, acompa\u00f1ados dunha banda daquela a\u00ednda emerxente chamada R.E.M..\nA morte de D. Boon.\nA finais de 1985 a banda miraba con optimismo o inminente 1986, coa preparaci\u00f3n dun disco triplo metade ao vivo, metade en estudio, co t\u00edtulo provisional de \"3 Dudes, 6 Sides, Half Studio, Half Live\". Ademais, Richard Meltzer envi\u00e1ralle a Watt letras para dez canci\u00f3ns para un \u00e1lbum no cal el ir\u00eda a colaborar. Por\u00e9n a morte de D. Boon non permitiu materializar ning\u00fan destes proxectos.\nO 22 de decembro Boon morr\u00eda nun accidente de tr\u00e1fico cando \u00eda na s\u00faa furgoneta, o incidente puxo punto final \u00e1 historia de Minutemen. Watt caeu nunha forte depresi\u00f3n da que s\u00f3 foi sa\u00edndo grazas \u00e1 m\u00fasica e a axuda dos seus amigos, como os membros de Sonic Youth que o animaron convid\u00e1ndoo a tocar con eles.\nEp\u00edlogo.\nNun primeiro momento Watt e Hurley pretend\u00edan abandonar completamente a m\u00fasica, mais os folgos que lles deu o fan de Minutemen Ed Crawford convenc\u00e9ronos de formar unha nova banda. As\u00ed naceu Firehose en 1987. As\u00ed mesmo, tanto Watt coma Hurley desenvolveron diferentes proxectos musicais en solitario ou en grupo.\nWatt publlicou tres \u00e1lbums en solitario bastante aplaudidos pola cr\u00edtica e outros tres coa banda Banyan (completada por Stephen Perkins de Jane's Addiction, Nels Cline de Wilco e Money Mark Nishita dos Beastie Boys). Contribu\u00edu nos cl\u00e1sicos de Sonic Youth Daydream Nation e EVOL, fixo unha xira eventualmente con Porno for Pyros en 1996 e con J Mascis and the Fog en 2000 e 2001. Ademais converteuse no baixista dos The Stooges en 2003. Ademais de continuar o seu traballo con Hurley en Firehose at\u00e9 a s\u00faa separaci\u00f3n en 1994 embarcouse noutros proxectos m\u00e1is \"underground\" coma Dos.\nEstilo musical.\nO seu estilo estaba influenciado por bandas coma Wire, The Pop Group ou The Urinals. As s\u00faas canci\u00f3n caracter\u00edzanse pola brevidade, cunha duraci\u00f3n que moitas veces non superaba o minuto, e estruturas pouco habituais. A\u00ednda pertencendo \u00e1 escena hardcore punk e estar influ\u00eddos pola velocidade, brevidade e intensidade do estilo, a s\u00faa m\u00fasica era ben diferente da maior\u00eda das bandas coas que se relacionaban, ao mesturar o son propio do punk e o hardcore con outros moitos estilos (jazz, funk, acid rock ou R&amp;B)\nProbabelmente sexa o seu disco Double Nickels On The Dime o que mellor demostre as s\u00faas ecl\u00e9cticas influencias coas t\u00e9cnicas \u00e1 guitarra de D. Boon, o habilidoso baixo de Mike Watt e a bater\u00eda perfectamente axustada de Huerley.\nBoon e Watt compartiron as tarefas de escribir as letras das canci\u00f3ns e Hurley tam\u00e9n fixo algunha contribuci\u00f3n a pesar de que fose Boon o que normalmente cantase. As letras de Boon eran habitualmente m\u00e1is directas e cada vez adquiriron un ton m\u00e1is politizado, mentres que as de Watt adoitaban ser m\u00e1is abstractas. O sentido do humor tam\u00e9n estaba presente en moitas canci\u00f3ns.\nOs Minutemen era fans de Captain Beefheart o cal pode distinguirse sobre todo nos seus inicios coa ausencia do tradicional patr\u00f3n de frase-retrouso-frase, apostando poe unha maior experimentaci\u00f3n na estrutura. Nos seus discos m\u00e1is tard\u00edos obs\u00e9rvase unha maior presenza de elementos m\u00e1is tradicionais. tam\u00e9n fixeron algunhas versi\u00f3ns de bandas de rock cl\u00e1sico coma Creedence Clearwater Revival, Steely Dan e Blue \u00d6yster Cult.\nLegado.\nDesde 1999 at\u00e9 a s\u00faa cancelaci\u00f3n, unha versi\u00f3n instrumental do seu tema \"Corona\" (do \"Double Nickels\") foi o tema do programa da MTV \"Jackass\".\nNo ano 2000, Watt, como administrador legal das publicaci\u00f3n da banda permitiu a Volvo usar a canci\u00f3n \"Love Dance\" (from \"Double Nickels...\") nun anuncio de coche. Os motivos foron que os beneficios dos pagos por dereitos foron a parar ao pai de Boon que sufr\u00eda un enfisema.\nDesde 2001 Watt e Hurley deron concertos ocasionais na \u00e1rea dos \u00c1nxeles e en Inglaterra tocando vellos temas de Minutemen a d\u00fao sen guitarra. Nos \u00faltimos anos tam\u00e9n se meteron en grupos de improvisaci\u00f3ns co\u00f1ecidos coma Unknown Instructors, con membros de Saccharine Trust e Pere Ubu.\nA carreira do grupo aparece contada no libro \"Our Band Could Be Your Life\", entre o repaso doutras importantes bandas do underground norteamericano.\nO filme documental \"We Jam Econo\" repasa a historia da banda a trav\u00e9s de entrevistas con Boon, Watt, Hurley, Henry Rollins, Flea dos Red Hot Chili Peppers, e outros contempor\u00e1neos do punk californiano. O filme foi estreado en febreiro de 2005 na cidade que viu nacer a Minutemen, San Pedro.\nEn 2003 Watt publicou un libro, \"Spiels of a Minuteman\" no que ofrec\u00eda a s\u00faa propia versi\u00f3n da historia dos Minutemen. Nel inclu\u00eda todas as canci\u00f3ns escritas por el para a banda, un diario escrito por el sobre a s\u00faa xira con Black Flag por Europa, as\u00ed coma textos escritos polo co-propietario de SST Joe Carducci, Thurston Moore (Sonic Youth) e Richard Meltzer (Blue \u00d6yster Cult). Tam\u00e9n se recoll\u00edan ilustraci\u00f3ns de Raymond Pettibon que foran utilizadas nos discos de Minutemen.\nA\u00ednda en 2003 a revista Rolling Stone seleccionou a Boon coma o guitarrista n\u00famero 89 na s\u00faa lista dos 100 Mellores Guitarristas de Todos os Tempos e \"Double Nickels on the Dime\" coma o \u00e1lbum 411 da s\u00faa lista dos 500 Mellores \u00c1lbums de Todos os Tempos.\nVersi\u00f3ns e tributos.\nWatt adicou todos os discos de fIREHOSE e en solitario \u00e1 memoria de Boon a canci\u00f3n \"Disciples of the 3-Way\" do \u00faltimo disco en estudio de fIREHOSE, \"Mr. Machinery Operator\" vai sobre Minutemen.\nTam\u00e9n \"The Boilerman\", do segundo \u00e1lbum en solitario de Watt, \"Contemplating The Engine Room\" vai sobre Boon.\nA banda Sublime (cuxo cantante tam\u00e9n morreu prematuramente) sampleou a Boon dicindo \"Punk rock changed our lives\" na canci\u00f3n \"History Lesson Part II\" do \"Double Nickels\" na s\u00faa canci\u00f3n \"Waiting For My Ruca\" do \u00e1lbum de 1992 40 Oz. to Freedom. Na \u00faltima canci\u00f3n dese disco menci\u00f3nase aos tres membros de Minutemen.\nA canci\u00f3n dos Unknown Instructors \"Punk Is Whatever We Make It To Be\" do seu primeiro \u00e1lbum \"The Way Things Work\" cont\u00e9n fragmentos de varias letras do \"Double Nickels on the Dime\".\nEn 1994, Little Brother Records realizou un \u00e1lbum de tributo a Minutemen en CD e LP, \"Our Band Could Be Your Life.\" A versi\u00f3n en CD inclu\u00eda 33 cortes de artistas versionando canci\u00f3ns de Minutemen, m\u00e1is un corte cunha entrevista a Boon e unha versi\u00f3n ao vivo de \"Badges\". A versi\u00f3n en LP ti\u00f1a 23 cortess, inclu\u00edda a entrevista.\nA banda Karate versionou \"The Only Minority,\" \"Bob Dylan Wrote Propaganda Songs,\" \"This Ain't No Picnic,\" e \"Colors\" no seu \u00e1lbum ao vivo de 2005, In the Fishtank 12.\nA banda de pop-punk de Nova Jersey, The Ergs! escribiu e gravou unha canci\u00f3n tributo a Minutemen titulada \"Under The Influence of Minutemen (Dork Rock Changed Our Lives).\"\nA banda de Ska-punk de Nova York The Fad tam\u00e9n realizou unha canci\u00f3n tributo titulada \"Our Band Could Be Your Life\", a cal fai referencia \u00e1s canci\u00f3ns \"Vietnam\" e \"History Lesson Pt. 2\".\nO grupo Bargain Music versiona \"#1 Hit Song' no seu disco \"77 003\".\nA banda de grindcore ori\u00fanda de Nova York Brutal Truth versiona \"Bob Dylan Wrote Propaganda Songs\" no seu disco de 2009 \"Evolution Through Revolution\".\nUncle Tupelo ten unha canci\u00f3n titulada \"D. Boon\" no \u00e1lbum Still Feel Gone."}
{"id": "118466", "revid": "1888", "url": "https://gl.wikipedia.org/wiki?curid=118466", "title": "Rod\u00eds", "text": "O top\u00f3nimo Rod\u00eds pode refirirse a:"}
{"id": "118469", "revid": "23204", "url": "https://gl.wikipedia.org/wiki?curid=118469", "title": "Rep\u00fablica Socialista de Roman\u00eda", "text": "A Rep\u00fablica Socialista de Roman\u00eda (en ) foi un estado socialista que existiu entre 1965 e 1989 no territorio que actualmente ocupa Roman\u00eda. Adoita enmarcarse no per\u00edodo chamado da Roman\u00eda Comunista, xunto coa Rep\u00fablica Popular Romanesa nada en 1947. O nome deste per\u00edodo obedece a que durante a existencia de ambos os dous Estados, a vida do pa\u00eds foi dominada polo Partido Comunista Roman\u00e9s (PCR).\nEn 1965, Nicolae Ceau\u0219escu ocupou a xefatura do Partido Comunista e dous anos despois foi elixido xefe do Estado Roman\u00e9s, ano no que tam\u00e9n foi institu\u00edda a Rep\u00fablica Socialista e foi reorganizado o PCR."}
{"id": "118471", "revid": "98629", "url": "https://gl.wikipedia.org/wiki?curid=118471", "title": "Tetris", "text": "Tetris (en ) \u00e9 un videoxogo de crebacabezas orixinalmente creado e programado por Alexey Pajitnov o 6 de xu\u00f1o de 1984, mentres estaba a traballar para o Centro de Computaci\u00f3n de Dorodnicyn da Academia das Ciencias da URSS en Moscova. Coll\u00eda o seu nome do prefixo num\u00e9rico grego tetra (todas as pezas do xogo, denominadas tetromin\u00f3s, pos\u00faen catro segmentos) combinado co do tenis, o deporte favorito de Pajitnov.\nO xogo (ou unha das s\u00faas moitas variantes) est\u00e1 dispo\u00f1\u00edbel para case todas as consolas de videoxogos e sistemas operativos de computadoras, as\u00ed coma outros dispositivos coma calculadoras, tel\u00e9fonos m\u00f3biles, reprodutores port\u00e1tiles de son ou PDAs.\nA pesar de que foron amplamente distribu\u00eddas diferentes versi\u00f3ns do xogo para diversas plataformas de computadoras, foi a versi\u00f3n para Game Boy, lanzada en 1989, a que consolidou ao xogo coma un dos m\u00e1is populares. O n\u00famero 100 do \"Electronic Gaming Monthly\" p\u00fa\u00f1ao coma o \u00abMellor Xogo de Todos os Tempos\u00bb e conseguiu vender xa m\u00e1is de 70 mill\u00f3ns de copias.\nMec\u00e1nica do xogo.\nUnha secuencia aleatoria de tetromin\u00f3s (compostos cada un de catro bloques cadrados) cae polo campo de xogo (de forma rectangular disposto verticalmente, ch\u00e1maselle \"matrix\"). O obxecto do xogo \u00e9 manipular estas pezas, mov\u00e9ndoas de esquerda a dereita e rot\u00e1ndoas de 90 en 90 graos, co fin de crear li\u00f1as horizontais de bloques sen buracos. Cando unha ou m\u00e1is li\u00f1as son creadas estas desaparecen, e os bloques por enriba caen. A medida que progresa o xogo os tetromin\u00f3s caen m\u00e1is axi\u00f1a. O xogo finaliza cando o feixe de tetromin\u00f3s acada a parte superior do campo onde se xoga e non poden caer novas pezas.\nOs manuais de xogo de Tetris ref\u00edrense aos diferentes tetromin\u00f3s coma \"I\", \"J\", \"L\", \"O\", \"S\", \"T\", e \"Z\" debido \u00e1 s\u00faa semellanza coas letras do alfabeto, por\u00e9n os xogadores adoitan utilizar outros nomes. Todos son capaces de limpar d\u00faas li\u00f1as, \"I\", \"J\" e \"L\" poden limpar tres, e s\u00f3 o \"I\" pode limpar catro li\u00f1as, o denominado \"\u00abtetris\u00bb\" (por\u00e9n, en versi\u00f3ns m\u00e1is modernas, existen introduci\u00f3ns que permiten a outras pezas facer en determinadas ocasi\u00f3ns m\u00e1is li\u00f1as das que nun principio se poder\u00edan).\nCores dos tetromin\u00f3s.\nA versi\u00f3n orixinal de Pajitnov para a computadora Elektronika 60 utilizaba certas cores para diferenciar as pezas, mais na versi\u00f3n popularizada pola Game Boy usaba distintos tons de gris. As cores utilizadas nas diferentes versi\u00f3ns var\u00edan considerabelmente dunha a outra.\nPuntuaci\u00f3n.\nA f\u00f3rmula de puntuaci\u00f3n para a maior\u00eda dos Tetris constr\u00faese arredor da idea de que canta maior dificultade para limpar li\u00f1as maior debe ser o premio.\nCase todas as versi\u00f3ns perm\u00edtenlles aos xogadores acelerar a velocidade con que cae a peza actual, evitando agardar a que caia. Se o xogador pode parar a velocidade incrementada antes de que a peza acade o chan deixando de premer o bot\u00f3n, isto \u00e9 unha \"deixada suave\"; a \"deixada forte\" prod\u00facese cando non se \u00e9 capaz de deixar de premer o bot\u00f3n.\nGravidade.\nAs versi\u00f3ns tradicionais moven os bloques amoreados de arriba cara a abaixo nunha distancia exactamente igual da altitude dos limpados por baixo deles. En contradici\u00f3n coas leis da gravidade, os bloques deber\u00edan permanecer flotando no ar por enriba dos espazos liberados, por\u00e9n a incorporaci\u00f3n dun novo algoritmo permite segmentar o campo de xogo conectando as rexi\u00f3ns e permitindo que os bloques caian individualmente en paralelo at\u00e9 tocar as rexi\u00f3ns do fondo. Isto abre novas posibilidades t\u00e1cticas con reacci\u00f3ns en cadea que permiten facer m\u00e1is li\u00f1as (son m\u00e1is valoradas en puntos).\nHistoria.\nO xogo do Tetris foi creado por Alexey Pajitnov en xu\u00f1o de 1984 para unha Elektronika 60 mentres traballaba para a Academia Sovi\u00e9tica das Ciencias no seu Centro de Computaci\u00f3n de Moscova con Dmitry Pavlovsky, mais foi Vadim Gerasimov quen levou o xogo ao IBM PC. O propio Gerasimov informa de como Pajitnov escolleu o nome como unha am\u00e1lgama de tetramino e tenis. De a\u00ed o xogo comezou a expandirse polos arredores de Moscova. Esta primeira versi\u00f3n est\u00e1 dispo\u00f1\u00edbel na p\u00e1xina de Gerasimov.\nA versi\u00f3n para IBM PC chegou at\u00e9 Budapest, Hungr\u00eda, onde foi adaptado a diferentes plataformas e chegou a ser descoberto por unha casa brit\u00e1nica de software, Andromeda. Tentaron contactar con Pajitnov para se aseguraren os dereitos sobre a versi\u00f3n para PC, mais antes de que acordo se establecese en firme, eles xa ti\u00f1an vendido os dereitos a Spectrum HoloByte. O fracaso nos acordos con Pajitnov fixo que Andromeda tentase conseguir a licenza apartir dos programadores h\u00fangaros.\nEntre mentres, e antes de que ning\u00fan acordo legal fora acadado, a versi\u00f3n do Tetris para IBM PC da Spectrum HoloByte foi realizado nos Estados Unidos en 1986. A popularidade que conseguiu o xogo foi tremenda e moita xente quedou inmediatamente enganchada, con comentarios favor\u00e1beis en revistas especialzadas en videoxogos e inform\u00e1tica. As\u00ed por exemplo na revista \"Computer Gaming World\" dic\u00edase do xogo que era \"\u00abenganosamente simple e insidiosamente adictivo\u00bb\".\nChegados a este puntos os aspectos legais fanse bastante escuros, mais xa en 1987 Andromeda tratou de obter os dereitos de copia sobre a versi\u00f3n para IBM PC e calquera outro sistema de computadora dom\u00e9stica.\nSpectrum HoloByte e Mirrorsoft dispo\u00f1ibilizaron d\u00faas versi\u00f3ns diferentes para Amiga eAtari ST. A versi\u00f3n de Mirrorsoft non ti\u00f1a gr\u00e1ficos en segundo plano a diferenza da de HoloByte que inclu\u00eda gr\u00e1ficas con tem\u00e1ticas relacionadas con Rusia en cada nivel do xogo. O Tetris, debido \u00e1 s\u00faa simplicidade, era vendido a mi\u00fado coas computadoras: o Apple II inclu\u00eda tres disquetes con tres versi\u00f3ns diferentes do xogo, e tam\u00e9n acompa\u00f1aba ao Apple II+, o Apple IIe, DOS 3.3, ProDOS e Apple IIgs.\nEn 1988 o goberno da Uni\u00f3n Sovi\u00e9tica comezou a comercializar os dereitos do Tetris a trav\u00e9s da organizaci\u00f3n Elektronorgtechnica (ou Elorg), logo de que Pajitnov outorgase os seus dereitos ao goberno sovi\u00e9tico a trav\u00e9 do Centro de Computaci\u00f3n no que levaba a traballar dez anos. Neses momentos a Elorg non cobrara absolutamente nada da Andromeda, e esta chegara a licenciar e subarrendar os dereitos do xogo cando eles mesmos non os ti\u00f1an.\nNintendo.\nChegados a 1989, media ducia de diferentes compa\u00f1\u00edas dic\u00edanse posuidoras dos dereitos para crear e distribu\u00edr o software do Tetris para computadoras dom\u00e9sticas. Mentres Elorg sosti\u00f1a que ningunha desas empresas estaban legalmente capacitadas para produciren a versi\u00f3n arcade do xogo e asinou eses dereitos con Atari Games. O Tetris estivo na mostra do Consumer Electronics Show das Vegas en xaneiro de 1988, onde foi adquirido por un editor holand\u00e9s de xogos, Henk Rogers, na altura establecido no Xap\u00f3n, o cal levar\u00eda finalmente a un acordo con Nintendo que permitiu que o Tetris acompa\u00f1ase \u00e1 compra de cada Game Boy.\nTengen (a divisi\u00f3n de softwares de consola de Atari Games), a pesar de todo, solicitou os dereitos de copia para o seu xogo de Tetris para a Nintendo Entertainment System, vagamente baseada na vers\u00f3n arcade, comezando a comercializala e distribu\u00edla baixo o nome de \"TET\u042fIS: The Soviet Mind Game\" sen ter en consideraci\u00f3n a licenza concedida por Elor a Nintendo. Ent\u00f3n Nintendo contactou con Atari Games acus\u00e1ndoa de ter roubado os dereitos do Tetris. Logo de tan s\u00f3 catro semanas nos tribunais, as cortes establecenron que Nintendo ti\u00f1a os dereitos do Tetris para os sistemas de xogo dom\u00e9sticos e o TET\u042fIS de Tengen foi retirado cun n\u00famero desco\u00f1ecido de copias vendidas.\nNintendo levou a s\u00faa versi\u00f3n do xogo tanto \u00e1 NES como \u00e1 Game Boy e vendeu m\u00e1is de tres mill\u00f3ns de copias; alg\u00fans xogadores consideraban a versi\u00f3n para a NES inferior porque carec\u00eda do modo de xogo de dous xogadores simult\u00e1neos que si ti\u00f1a a versi\u00f3n de Tegen, por\u00e9n o Tetris da Game Boy converteuse na versi\u00f3n m\u00e1is co\u00f1ecida vendendo m\u00e1is de 33 mill\u00f3ns de copias. As disputas legais entre Nintendo e Tegen porfiaron at\u00e9 1993.\nSega tam\u00e9n realizou un xogo de Tetris para a Mega Drive, mais as disputas legais que conlevar\u00edan lev\u00e1rona a retirala.\nA empresa Tetris.\nEn 1996 os dereitos do xogo foron devoltos polo estado ruso a Pajitnov e foi creada a The Tetris Company LLC (tam\u00e9n co\u00f1ecida coma TTC) que \u00e9 a \u00fanica posuidora do dereitos de copia para rexistrar produtos co nome de Tetris en case todos os pa\u00edses do mundo.\nDebido \u00e1 popularidade do xogo houvo moitas imitaci\u00f3ns e xogos inspirados nel en internet, moitos con nomes parecidos. Para tentar frear esta profusi\u00f3n de copias a empresa Tetris realizou unha campa\u00f1a de presi\u00f3n contra os supostos infractores.\nVariedades.\nDesde a d\u00e9cada de 1980 o Tetris sufriu moitas modificaci\u00f3ns. Desta maneira resulta un tanto complicado establecer un est\u00e1ndar do xogo dado que cada nova versi\u00f3n introduc\u00eda novos aspectos coa intenci\u00f3n de mellorar o xogo ou facelo m\u00e1is atractivo para os usuarios. As vellas versi\u00f3ns para Game Boy ou NES daban marcas en base a puntos, mais s\u00f3 dispu\u00f1an dun n\u00famero de d\u00edxitos determinado co que os xogadores m\u00e1is avanzados acadaban a m\u00e1xima puntuaci\u00f3n con relativa facilidade. o Tetris DX, para Game Boy, permit\u00eda no seu modo marat\u00f3n un d\u00edxito m\u00e1is, pero resultou que os mellores xogadores despois de horas diante da pantalla consegu\u00edan acadar a cifra m\u00e1xima.\nXa co The New Tetris (O Novo Tetris), os competidores polo r\u00e9cord mundial pod\u00edan chegar a pasar 12 horas xogando a unha mesma partida.. Probabelmente debido a esta longa duraci\u00f3n das partidas, foron incorporados novos modos de xogo tanto ao Tetris DX coma ao The New Tetris. Nestes novos modos o obxectivo era conseguir o m\u00e1ximo n\u00famero de li\u00f1as ou puntos pos\u00edbeis nun tempo dado. Mesmo en versi\u00f3ns recentes coma o \"Tetris Worlds\" se eliminaban por completo os r\u00e9cords en base a puntos, base\u00e1ndose simplemente na velocidade na que un xogador pod\u00eda facer certo n\u00famero de li\u00f1as nun nivel dado. Por\u00e9n estas \u00faltimas innovaci\u00f3ns trouxeron os seus defensores e detractores, polo que versi\u00f3ns coma a do Tetris LLC incorpor\u00e1n diferentes modos tentando satisfacer aos xogadores novos e aos m\u00e1is tradicionais.\nEntre os modos m\u00e1is com\u00fans est\u00e1n: \"classic marathon\" ou \"game A\" (marat\u00f3n cl\u00e1sico ou xogo A); \"sprint\", \"game B\" ou \"40 lines\" (carreira r\u00e1pida, xogo B ou 40 li\u00f1as); ultra; \"square\"; e \"cascade\" (cachoeira).\nAs dimensi\u00f3ns do campo \u00e9 un dos aspectos que menos mudanzas presenta: case sempre conta con 10 celas de ancho por 20 de alto. S\u00f3 algunhas versi\u00f3ns para dispositivos port\u00e1tiles te\u00f1en campos m\u00e1is reducidos, como por exemplo, a maquini\u00f1a \"Tetris Jr.\" que ten 8x12, e o \"Tetris\" para Game Boy que ten 10x18.\nTradicionalmente os bloques aparecen arriba de todo nas columnas centrais. O tetromin\u00f3 \"I\" ocupa as columnas 4, 5, 6 e 7, o \"O\" as columnas 5 e 6, e o resto as 4, 5 e 6 (ou nalgunhas versi\u00f3ns, sobre todo vellas, as 5, 6 e 7). Nalg\u00fans xogos recente as pezas aparecen por enriba do campo de xogo.\nCada dez li\u00f1as feitas prod\u00facese unha subida de nivel e, con el, a velocidade coa que caen os tetromin\u00f3s increm\u00e9ntase lixeiramente e aumenta o n\u00famero de puntos dados. En versi\u00f3ns m\u00e1is novas coma o \"Tetris Worlds\" o n\u00famero de li\u00f1as requiridas muda tam\u00e9n con cada nivel. Por exemplo, o tetris para a NES traballa a 60 \"frames\" por segundo. A nivel 0, unha peza cae un paso cada 48 \"frames\" e no nivel 19 cada 2 \"frames\". As subidas de nivel tam\u00e9n rematan en certo punto (no Tetris da Game Boy o m\u00e1ximo \u00e9 o nivel 20) ou contin\u00faan indefinidamente mais sen aumentar a velocidade m\u00e1xima. Na versi\u00f3n para a NES o m\u00e1ximo nivel de velocidade \u00e9 o 29 (debido \u00e1 imposibilidade do dispositivo de ir m\u00e1is r\u00e1pido) mais as emulaci\u00f3ns poder\u00e1n amosar unha subida indefinida-ou en realidade por un fallo t\u00e9cnico aparecer\u00e1n caracteres non num\u00e9ricos. Versi\u00f3ns modernas coma o \"Tetris the Grand Master\" ou \"Tetris Worlds\", optan nos seus m\u00e1is altos niveis por lanzar as pezas a m\u00e1is dunha ringleira por \"frame\". Os tetromin\u00f3s parecen acadar o fondo nada m\u00e1is apareceren, por iso estes xogos ofrecen unha pequena demora na que o xogador pode deslizar por un momento a pezano fondo para axudar a xogar cunha velocidade de ca\u00edda tan impos\u00edbel.\nAs deixadas suaves foran introducidas por primeira vez nas versi\u00f3ns da Nintendo. Mentres que as deixadas fortes foron orixinadas nas primeiras versi\u00f3ns para PC. Os Tetris m\u00e1is recentes permiten facer as d\u00faas deixadas.\nA rotaci\u00f3n das pezas nun \u00fanico sentido era unha restrici\u00f3n existente nas primeiros Tetris que axi\u00f1a se superou permitindo dispo\u00f1ibilizar dous bot\u00f3ns, un para xirar as pezas no sentido das agullas do reloxo, e outro no sentido contrario. As versi\u00f3ns \"Quadra\" e \"DTET\", permiten rotar as pezas 180 graos.\nUnha das caracter\u00edsticas m\u00e1is aprezadas polos xogadores m\u00e1is habilidosos \u00e9 o \"wall kick\", ou a capacidade de rotar as pezas mesmo cando estas tocan as paredes. Nalgunhas versi\u00f3ns, por exemplo, se a peza Z est\u00e1 posta verticalmente e caendo apoiada sobre a parede da esquerda, o xogador non poder\u00e1 virala. O xogador non ter\u00e1 outra opci\u00f3n que movela cara a dereita unha pocici\u00f3n e despois rotala, perdendo un tempo precioso. As primeiras aparici\u00f3ns do \"wall kick\" foron coa versi\u00f3n arcade de Atari Games.\nA previsi\u00f3n de pezas permite ollar cal ser\u00e1 o seguinte tetromin\u00f3 que entrar\u00e1 no campo. Esta caracter\u00edstica foi introducida xa coas primeiras versi\u00f3ns, mais fac\u00eda que a puntuaci\u00f3n crecese m\u00e1is de vagar.\nNovas versi\u00f3ns.\nAs versi\u00f3ns m\u00e1is novas do Tetris engaden diferentes obxectivos de puntuaci\u00f3n que difiren dos tradicionais. Como acadar estes obxectivos sen perder se converte nalgo m\u00e1is dif\u00edcil, estes xogos engaden novas caracter\u00edsticas para axudaren aos xogadores.\nO \"The New Tetris\" e o \"The Next Tetris\" foron os primeiros Tetris oficiais en permitiren a previsi\u00f3n de varias pezas, amosando 3 por adiantado. O \"Tetris Worlds\" para PCs e consolas daba 5, mentres a versi\u00f3n para GBA permit\u00eda ver 3. O \"Tetris DS\" amosaba 6.\n\"The New Tetris\" tam\u00e9n introduciu a peza pantasma, un escurecemento daquela peza sobre a cal a actual caer\u00eda, o cal reduce erros, especialmente en principiantes e xogadores de altas velocidades.\nTam\u00e9n existen algunhas opci\u00f3ns que permiten reservar unha peza para usala posteriormente (normalmente o I pois \u00e9 a m\u00e1is codiciada para facer Tetris, catro li\u00f1as dunha vez). Outras caracter\u00edsticas permiten rotar as pezas que est\u00e1n a\u00ednda en previsi\u00f3n, de xeito que cando caen o fan na posici\u00f3n que establecimos previamente.\nFinal do xogo.\nOs xogadores perden o xogo cando non son quen de manter a velocidade en aumento e o feixe de tetramin\u00f3s chega a acumularse at\u00e9 o tope superior do campo de xogo.\nPosibilidade de xogar infinitamente.\nEsta pregunta foi formulada por primeira vez por John Brzustowski munha tese publicada en 1988 e foi investigada m\u00e1is recentemente en diferentes artigos por Walter Kosters. A conclusi\u00f3n \u00e1 que se chegou foi a de que os xogadores est\u00e1n inevitabelmente condenados a perderen. A raz\u00f3n enc\u00f3ntrase segundo estas teses nos tetromin\u00f3s S e Z, se un xogador recibe unha longa secuencia de tetromin\u00f3s desta clase, a gravidade do xogo forzar\u00e1 a deixar alg\u00fan burato nos currunchos.\nOs buratos iranse acumulando at\u00e9 chegar inevitabelmente \u00e1 parte superior da pantalla. Se as pezas est\u00e1n dispostas aleatoriamente esta secuencia \"tr\u00e1xica\" ter\u00e1 que producirse forzosamente nalg\u00fan momento levando a partida ao seu final, isto sempre que o xogo (como un xerador de n\u00fameros aleatorio, ideal, uniforme e inconexo) \u00e9 xogado durante tempo dabondo.\nNa pr\u00e1ctica isto ocorre na maior\u00eda de variantes do Tetris, mais algunhas permiten escoller xogar s\u00f3 cos tetramin\u00f3s S e Z e un bo xogador sobrevive con certa faclidade at\u00e9 150 tetramin\u00f3s. Algunhas versi\u00f3n est\u00e1n preparados para presentar secuencias pseudoaleatorias, de xeito que se impida que haxa longas series do mesmos tetramin\u00f3s, o cal permitir\u00eda continuar o xogo indefinidamente en teor\u00eda.\nVersi\u00f3ns recentes, coma a \"Tetris Worlds\" permiten ao xogador rotar continuamente un bloque unha vez que chega ao fondo sen, ao mesmo tempo quedar fixado ao sitio. Isto permite ao xogador durante un tempo infinito sen aterrar un n\u00famero infinito de bloques.\nM\u00fasica.\nMusic C na versi\u00f3n da Game Boy \u00e9 un arranxo da Suite francesa N\u00ba 3 en Si Menor, BWV 814, V. Menuett - Trio de Johann Sebastian Bach.\nEfecto do Tetris no cerebro.\nDe acordo coa investigaci\u00f3n dos Dr. Michael Crane e Dr. Richard Haier, et al. unha actividade prolongado de Tetris pode levar a unha maior eficiencia da actividade cerebral durante o xogo. Desde o primeiro xogo co Tetris, a actividade e funci\u00f3ns do cerebro, as\u00ed como o seu consumo de enerx\u00eda increm\u00e9ntanse, sendo medido polos niveis metab\u00f3licos de glicosa. A medida que os xogadores se tornan m\u00e1is h\u00e1biles, os seus cerebros amosan unha reduci\u00f3n no consumo de glicosa, o cal indican unha maior eficiencia cerebral na realizaci\u00f3n desta actividade.\nEn xaneiro de 2009, un grupo de investigaci\u00f3n da Universidade de Oxford liderado pola Dr. Emily Holmes informou en PLoS ONE que voluntarios sans xogadores de Tetris, logo de teren sido expostos \u00e1 visi\u00f3n de material traum\u00e1tico no laboratorio, reduc\u00edan considerabelmente o n\u00famero de flashbacks ocasionados por esas escenas durante a semana seguinte. O equipo cr\u00eda que o videoxogo interromp\u00eda as memorias retidas das imaxes e sons que eran despois reexperimentadas nos flashbacks involuntarios. O grupo confiaba en desenvolver este achegamento m\u00e1is profundamente nunha potencial intervenci\u00f3n para reducir flashbacks experimentados en trastornos de estr\u00e9s postraum\u00e1tico, mais incid\u00edan en que s\u00f3 eran resultados preliminares.\nO xogo tam\u00e9n pode causar un s\u00edntoma de estr\u00e9s repetitivo no cal o cerebro imaxina involuntariamente combinaci\u00f3ns de Tetris mesmo cando a persoa non est\u00e1 a xogar (o efecto Tetris), a\u00ednda que isto pode ocorrer con calquera videoxogo que exhiba imaxes e escenarios repetidos.\nCultura popular.\nA popularidade do Tetris foi resultado da s\u00faa aparici\u00f3n nos medios. Apareceu en dous episodios dos debuxos animados sobre videoxogos '. Tam\u00e9n apareceu no cap\u00edtulo dos \"Muppet Babies\", \"It's Only Pretendo\"; nos cap\u00edtulos dos \"Simpsons\", \"Strong Arms of the Ma\" (onde Homer utiliza o efecto Tetris no seu cerebro para encher o seu coche coa familia e as compras pero ficando el sen sitio) e \"Thirty Minutes Over Tokyo\"; no cap\u00edtulo de \"Family Guy\", \"Prick Up Your Ears\"; e no de \"Futurama\", \"Fear of a Bot Planet\". En ' (\"Louca Academia de Polic\u00eda: Misi\u00f3n Moscova\"), faise referencia ao Tetris ao representar aos rusos tentando hipnotizar aos americanos cun videoxogo de crebacabezas denominado no filme como \"O Xogo\". No programa de televisi\u00f3n americana \"The Colbert Report\", a personaxe de dereitas Stephen Colbert lamenta o fin dunha \u00e9poca m\u00e1is inocente marcado por, entre outras cousas, que xa non haxa \u00abning\u00fan xogo no que cando feches os ollos a\u00ednda vexamos formas caendo\u00bb. tam\u00e9n te\u00f1en aparecido referencias en anuncios, ou mesmo noutros videoxogos coma no NeoGeo Battle Colosseum, da NeoGeo, onde a personaxe de Ai lanzaba un ataque caracter\u00edstico con varios bloques de Tetris.\nEn 2007, a p\u00e1xina web de videoxogos GameFAQs, fac\u00eda a s\u00faa sexta \"Batalla de Personaxes\" anual, na cal os seus usuarios nominan \u00e1s s\u00faas personaxes favoritas de videoxogos para unha competici\u00f3n de popularidade entre esas personaxes. O tetromin\u00f3 L do Tetris (ou \"L-Block\" - Bloque L - como foi chamado) entrou coma personaxe de broma mais chegados ao 4 de novembro feita unha moi boa competici\u00f3n.\nNo Xap\u00f3n, un xogo de acci\u00f3n da televisi\u00f3n moi popular chamado \"Brain Wall\" (ou \"Human Tetris\"), emitiuse durante varias temporadas nun programa de variedades. Os participantes integr\u00e1banse en dous equipos (vermello ou azul) emparellados con personaxes habituais. Cada equipo enfr\u00f3ntase a unha parede con pintadas con formas de figuras do Tetris que se van movendo. O formato tivo \u00e9xito e chegouse a exportar a outros pa\u00edses.\nNa novela de 2006 de Thomas Pynchon, \"Against the Day\",faise menci\u00f3n ao \"Captain Igor Padzhitnoff\" (probabelmente pronunciado coma Pajitnov) cuxo m\u00e9todo preferido para causar problemas era \u00abarranxar tabiques e cachotar\u00edas, sempre en fragmentos de catro bloques, o cal se converteu na s\u00faa \"sinatura\", para tropezarse e danar os obxectivos designados polos seus superiores\u00bb.\nEn 2008, a Armada de Nova Zelandia publicou un anuncios de reclutamento pintando os movementos de tropas e env\u00edos de avituallamento en formaci\u00f3n de estilo Tetris.\nIn 2008, the New Zealand Army published recruitment advertisements depicting troop movements and supply drops in Tetris-style formations.\nEn 2009, o cantautor Jonathan Mann retrataba a historia do desenvolvemneto do xogo como unha narraci\u00f3n musical chea de humor desde a perspectiva do seu creador Alexey Pajitnov.\nO 6 de xu\u00f1o de 2009, Google honrou o 25 aniversario do tetris mudando o seu logotipo por unha versi\u00f3n debuxada con bloques de Tetris, convert\u00e9ndose o \"l\" de Google nun \"I\" caendo sobre os eu lugar.\nPremios.\nA franqu\u00eda do Tetris acapara 9 r\u00e9cords mundiais Guinness na s\u00faa edici\u00f3n de \"Xogadores\". Entre estes r\u00e9cords est\u00e1n os de \"Videoxogo m\u00e1is portado\", \"O xogo can m\u00e1is variantes oficiais e extraoficiais\" ou o da \"condena a prisi\u00f3n m\u00e1is longa da historia por xogar aun videoxogo\" en poder de Faiz Chopdat, condenado a catro meses de c\u00e1rcere por negarse a deixar de xogar ao Tetris co seu tel\u00e9fono m\u00f3bil durante un voo a Manchester, logo de ter sido repetidamente advertido pola tripulaci\u00f3n ao mando."}
{"id": "118472", "revid": "89787", "url": "https://gl.wikipedia.org/wiki?curid=118472", "title": "Cicatriz (grupo musical)", "text": "Cicatriz foi un grupo musical vitoriano (\u00c1raba, Pa\u00eds Vasco), primeiramente chamado \"Cicatriz en la matriz\", acurtando m\u00e1is tarde o seu nome a Cicatriz, encaixado na \u00e9poca do Rock radical vasco, anos 80, encabezado por Nacho Etxebarrieta.\nA s\u00faa discograf\u00eda abrangue 4 \u00e1lbums, tres deles de estudo e o derradeiro en directo. Os catro membros orixinais faleceron v\u00edtimas da SIDA ou por sobredose de hero\u00edna.\nHistoria.\nO grupo formouse en 1983 nun centro de desintoxicaci\u00f3n de Vitoria como terapia de grupo. Cham\u00e1ronlle ao grupo Cicatriz en la Matriz, no que cantaban Natxo Etxebarrieta e a s\u00faa noiva Poti. Despois duns cambios de formaci\u00f3n, o grupo consolidouse con Natxo e Poti como cantantes, Pepino \u00e1 guitarra, Pakito Rodrigo ao baixo e Pedrito (Pedro Landatxe) \u00e1 bater\u00eda, formaci\u00f3n coa que gravaron unha maqueta en Pamplona en 1984, con temas que m\u00e1is tarde recuperar\u00edan nos seus \u00e1lbums oficiais como \u00abBotes de humo\u00bb, \u00abCuidado bur\u00f3cratas\u00bb ou \u00abAprieta el gatillo\u00bb. Ese mesmo ano, Poti deixou o grupo.\nEn 1985, xa co nome de Cicatriz, gravaron a s\u00faa primeira referencia, o chamado \u00abDisco de los cuatro\u00bb (So\u00f1ua), canda Kortatu, Jotakie e Kontuz-Hi!. Cicatriz contribu\u00edron con tres temas: \u00abEscupe\u00bb, \u00abCuidado bur\u00f3cratas\u00bb e \u00abEnemigo p\u00fablico\u00bb (tam\u00e9n co\u00f1ecido como \u00abAprieta el gatillo\u00bb). Cicatriz comezan a ser moi co\u00f1ecidos no Pa\u00eds Vasco grazas \u00e1 s\u00faa actitude en constante provocaci\u00f3n e aos seus directos.\n1986 foi un bo ano para o grupo. Entraron a gravar o seu primeiro LP nos estudios Elkar (Lasarte), da man de Jean Pocas (membro de Potato) como t\u00e9cnico de son e Josu Zabala (de Hertzainak) como produtor. O resultado foi \"Inadaptados\", un \u00e1lbum que hoxe en d\u00eda est\u00e1 considerado como un dos m\u00e1is importantes do punk en Espa\u00f1a. Ese ano foron escolleitos como o \u00abmellor grupo en directo\u00bb polos lectores do diario \"Egin\".\nEn 1988 produciuse un acontecemento que paralizou a actividade da banda. Natxo tivo un aparatoso accidente en motocicleta polo que foi operado e do que non se recuperou at\u00e9 pasado alg\u00fan tempo. Ademais, Natxo foi condenado a catro anos, dous meses e un d\u00eda de c\u00e1rcere por narcotr\u00e1fico, ao atoparlle nun control speed que tra\u00eda de Holanda. As\u00ed, at\u00e9 1991, non aparece o seu segundo traballo, \"4 a\u00f1os, 2 meses y 1 d\u00eda\".\nA recuperaci\u00f3n de Natxo do accidente non foi total, xa que perdeu mobilidade nas pernas e viuse obrigado a andar axudado de muletas. Ese mesmo ano faleceu Pepino, encontrado morto nun servizo por sobredose de hero\u00edna. Pepino foi substitu\u00eddo por Goar I\u00f1urreta. Debido ao accidente de moto, Natxo recibira unha indemnizaci\u00f3n, di\u00f1eiro que fora utilizado para custear a gravaci\u00f3n do \u00e1lbum en Londres e para fundar a s\u00faa propia discogr\u00e1fica: Zika Records.\nEn 1992 apareceu o seu \u00faltimo \u00e1lbum de estudio, \"Colgado por ti\".\nEn 1993 faleceu Pakito a causa da sida, enfermidade que tam\u00e9n contraeran Natxo e Pedrito. Este \u00faltimo xa non puidera participar na \u00faltima xira do grupo, na que se gravou o seu derradeiro disco: \"En directo\" (1994).\nDespois de aparecer este, morrer\u00edan Pedrito e Natxo, debido \u00e1 sida."}
{"id": "118473", "revid": "1201814", "url": "https://gl.wikipedia.org/wiki?curid=118473", "title": "Langile Abertzaleen Batzordea", "text": ""}
{"id": "118474", "revid": "197", "url": "https://gl.wikipedia.org/wiki?curid=118474", "title": "WordPress", "text": "WordPress \u00e9 un sistema de xesti\u00f3n de contidos orientado inicialmente \u00e1 creaci\u00f3n de bit\u00e1coras, ou blogues/blogs, (sitios web actualizados periodicamente e con orde cronol\u00f3xica descendente). Est\u00e1 estruturado en PHP, usa como xestor de base de datos MySQL, baixo licenza GPL, e foi fundado por Matt Mullenweg.\nCaracter\u00edsticas.\nWordPress foi creado a partir do desaparecido b2/cafelog e converteuse xunto a Movable Type no CMS m\u00e1is popular da blogosfera. As causas do seu enorme crecemento son, entre outras, a s\u00faa licenza, a s\u00faa facilidade de uso e as s\u00faas caracter\u00edsticas como xestor de contidos.\nOutra raz\u00f3n para o seu \u00e9xito, \u00e9 a enorme comunidade de programadores e dese\u00f1adores, que se encargan do seu desenvolvemento en xeral ou crear engadidos, ou \"plugins\", (complementos modulares que ofrecen novas funci\u00f3ns) e temas (m\u00f3dulos de dese\u00f1o que permiten cambiar a presentaci\u00f3n do sitio web).\nA \u00faltima versi\u00f3n de WordPress \u00e9 a 3.6, publicada en 2013.\nA \u00faltima versi\u00f3n en galego \u00e9 a 3.6.\nHistoria.\n\"b2/cafelog\", m\u00e1is co\u00f1ecido como \"b2\" ou \"cafelog\", foi o precursor de WordPress. Est\u00edmase que b2/cafelog foi empregado en aproximadamente 2.000 blogs dende maio de 2003. Foi escrito en PHP para ser usado con MySQL por Michel Valdrighi, quen agora \u00e9 un importante programador de WordPress. A\u00ednda que WordPress \u00e9 o sucesor oficial, outro proxecto, b2evolution, tam\u00e9n est\u00e1 en desenvolvemento activo.\nWordPress apareceu por primeira vez no 2003 como o esforzo conxunto de Matt Mullenweg e Mike Little para crear unha bifurcaci\u00f3n ou fork de b2. O nome \"WordPress\" foi unha suxesti\u00f3n de Christine Selleck, unha amiga de Mullenweg.\nNo 2004, cando Six Apart cambiou os termos da licenza do competidor Movable Type, moitos dos seus usuarios cambiaron o sistema de publicaci\u00f3n do seu bit\u00e1cora por WordPress, provocando un crecemento destacado e continuo na popularidade de WordPress.\nNo 2007, WordPress ga\u00f1ou un Premio Packt ao CMS Open Source.\nVersi\u00f3ns.\nA maior\u00eda das versi\u00f3ns de WordPress te\u00f1en como nome en clave dun co\u00f1ecido m\u00fasico de jazz a partir da versi\u00f3n 1.0\nWordPress.com.\nAdemais do WordPress normal que corre nun servidor propio, existe tam\u00e9n o servizo WordPress.com, onde se pode crear un blog gratuitamente, sen ter que contratar un servizo de hospedaxe e instalar o WordPress no mesmo. \u00c9 un dos competidores do Blogger (de Google. A pesar de actualizarse automaticamente, ao contrario do WordPress en servidor propio, onde o dono do site ten que actualizar manualmente ( nas versi\u00f3ns actuais, existe unha aplicaci\u00f3n que actualiza sen precisar borrar todo no FTP, mais mesmo as\u00ed precisa de algu\u00e9n para actualizar o mesmo), pos\u00fae algunhas restrici\u00f3ns, como non poder colocar outros \"templates\" a non ser os permitidos, non acepta aplicaci\u00f3ns Adobe Flash externos sen ser de certos lugares, non permite instalaci\u00f3n de plugins entre outras cousas. A\u00ednda as\u00ed, recom\u00e9ndaselle aos usuarios iniciais que non desexan intentar instalar o WordPress nun servidor."}
{"id": "118481", "revid": "1131", "url": "https://gl.wikipedia.org/wiki?curid=118481", "title": "Meira (hom\u00f3nimos)", "text": "O top\u00f3nimo galego Meira pode referirse a:\nAmais, como antrop\u00f3nimo ou apelido pode referirse a:"}
{"id": "118499", "revid": "1093", "url": "https://gl.wikipedia.org/wiki?curid=118499", "title": "Arealonga", "text": "O top\u00f3nimo Arealonga pode referirse a:"}
{"id": "118506", "revid": "1987", "url": "https://gl.wikipedia.org/wiki?curid=118506", "title": "Xinto\u00edsmo", "text": "O xinto\u00edsmo (do xapon\u00e9s Shinto (\u795e\u9053 shint\u014d?), \u00e9 unha relixi\u00f3n nativa do Xap\u00f3n. Involucra a adoraci\u00f3n dos \"kami\" ou esp\u00edritos da natureza. Alg\u00fans \"kami\" son moi locais e son co\u00f1ecidos coma esp\u00edritos ou xenios dun lugar en particular, pero outros representan obxectos naturais maiores e procesos, por exemplo, Amaterasu, a deusa do Sol.\nDefinici\u00f3n.\nO termo \"xinto\" ref\u00edrese \u00e1s actividades desenvoltas polos xaponeses para venerar a todas as deidades do ceo e da terra; a s\u00faa orixe rem\u00f3ntase \u00f3s comezos do Xap\u00f3n.\n\u00c9 considerada a relixi\u00f3n orixinaria do Xap\u00f3n, un culto popular que pode describirse coma unha maneira sofisticada de animismo naturista con veneraci\u00f3n \u00f3s antepasados, profundamente identificada coa cultura xaponesa."}
{"id": "118526", "revid": "23204", "url": "https://gl.wikipedia.org/wiki?curid=118526", "title": "Revoluci\u00f3n espa\u00f1ola", "text": ""}
{"id": "118533", "revid": "98629", "url": "https://gl.wikipedia.org/wiki?curid=118533", "title": "Matt Mullenweg", "text": "Matthew Charles Mullenweg, nado en Houston, Texas, o 11 de xaneiro de 1984, \u00e9 un programador estadounidense co\u00f1ecido por crear o sistema de xesti\u00f3n de contido Wordpress. Por outra banda, creou o servizo de filtrado de \"spam\" centralizado Akismet, a compa\u00f1\u00eda Automattic e o servizo de hosting gratu\u00edto de blogs WordPress.com.\nTraxectoria.\nWordpress.\nEn xu\u00f1o de 2002 Matt comezou a usar o xestor de contidos b2/cafelog para publicar as fotos que sacou nunha viaxe a Washington, D.C. para participar na National Fed Challenge. Contribu\u00edu cun pouco de c\u00f3digo para arranxar unhas faltas de ortograf\u00eda e para limpar as ligaz\u00f3ns permanentes.\nEn xaneiro de 2003, uns meses despois de que finalizase o desenvolvemento de b2, anunciou no seu blog que \u00eda crear un \"fork\" para actualizalo aos est\u00e1ndares web e modificalo para as s\u00faas necesidades. Mike Little falou con el e xuntos crearon WordPress a partir do c\u00f3digo fonte de b2. O programador orixinal de b2, Michel Valdrighi, uniuse a eles ao pouco tempo."}
{"id": "118534", "revid": "56817", "url": "https://gl.wikipedia.org/wiki?curid=118534", "title": "Uda, Nara", "text": "Uda (\u5b87\u9640\u5e02, \u3046\u3060\u3057, \"Uda-shi\") \u00e9 un concello da prefectura de Nara no Xap\u00f3n. Est\u00e1 situada no centro da rexi\u00f3n de Kinki, ao nordeste da prefectura, na illa de Honsh\u016b. A s\u00faa superficie \u00e9 de 247,62\u00a0km\u00b2 e a poboaci\u00f3n de 34.927 habitantes (2009) e ten unha densidade de poboaci\u00f3n de 141 h/km\u00b2.\nA cidaded de Uda foi fundada pola fusi\u00f3n de 3 concellos de vila (\"\u014cuda-chou\", \"Utano-chou\" e \"Haibara-chou\") e 1 concello de aldea (\"Mur\u014d-mura\") do distrito de Uda no ano 2006.\nO concello de Uda limita co concello de Yamazoe, Nara, Sakurai, Yoshino, Higashiyoshino, Soni (son da prefectura de Nara); e Nabari (da prefectura de Mie)."}
{"id": "118535", "revid": "5312", "url": "https://gl.wikipedia.org/wiki?curid=118535", "title": "Sakurai", "text": "Sakurai (\u685c\u4e95\u5e02, \u3055\u304f\u3089\u3044\u3057, \"Sakurai-shi\") \u00e9 un concello da prefectura de Nara no Xap\u00f3n. Est\u00e1 situado no centro da rexi\u00f3n de Kinki, no centro-norte da prefectura, na illa de Honsh\u016b. A s\u00faa superficie \u00e9 de 98,92\u00a0km\u00b2, a poboaci\u00f3n \u00e9 de 60.374 habitantes (2009) e ten unha densidade de poboaci\u00f3n de 610 h/km\u00b2.\nO concello de Uda limita cos concellos de Yamazoe, Nara, Tenri, Tawaramoto, Kashihara, Asuka, Yoshino e Uda."}
{"id": "118536", "revid": "5312", "url": "https://gl.wikipedia.org/wiki?curid=118536", "title": "Kashihara", "text": "Kashihara (\u6a7f\u539f\u5e02, \u304b\u3057\u306f\u3089\u3057, \"Kashihara-shi\") \u00e9 un concello da prefectura de Nara no Xap\u00f3n. Est\u00e1 situado no centro da rexi\u00f3n de Kinki, \u00f3 nord\u00e9s da prefectura, na illa de Honsh\u016b. A s\u00faa superficie \u00e9 de 39,52\u00a0km\u00b2, a poboaci\u00f3n \u00e9 de 124.411 habitantes (2009) e ten unha densidade de poboaci\u00f3n de 3.150 h/km\u00b2.\nO concello de Kashihara limita cos concellos de Gose, Yamatotakada, K\u014dry\u014d, Tawaramoto, Sakurai, Asuka e Takatori.\nHistoria.\nA cidade de Kashihara foi fundada pola fusi\u00f3n de 5 concellos do distrito de Takaichi e 1 concello do distrito de Shiki no ano 1956."}
{"id": "118537", "revid": "5312", "url": "https://gl.wikipedia.org/wiki?curid=118537", "title": "Gose, Nara", "text": "Gose (\u5fa1\u6240\u5e02, \u3054\u305b\u3057, \"Gose-shi\") \u00e9 un concello xapon\u00e9s da prefectura de Nara. Est\u00e1 situado no centro da rexi\u00f3n de Kinki, no centro-oeste da prefectura, na illa de Honshu. A s\u00faa superficie \u00e9 de 60,58\u00a0km\u00b2, a poboaci\u00f3n \u00e9 de 30.532 habitantes (2009) e ten unha densidade de poboaci\u00f3n de 504 hab./km\u00b2.\nO concello de Gose limita cos concellos de Goj\u014d, \u014cyodo, Takatori, Kashihara, Yamatotakada, Katsuragi (que son da prefectura de Nara); e Chihayaakasaka (este \u00faltimo \u00e9 da prefectura de Osaca)."}
{"id": "118538", "revid": "5312", "url": "https://gl.wikipedia.org/wiki?curid=118538", "title": "Katsuragi, Nara", "text": "Katsuragi (\u845b\u57ce\u5e02, \u304b\u3064\u3089\u304e\u3057, \"Katsuragi-shi\") \u00e9 un concello xapon\u00e9s da prefectura de Nara. Est\u00e1 situado no centro da rexi\u00f3n de Kinki, \u00f3 nord\u00e9s da prefectura, na illa de Honshu. A s\u00faa superficie \u00e9 de 33,73\u00a0km\u00b2, a poboaci\u00f3n \u00e9 de 35.474 habitantes (2009) e ten unha densidade de poboaci\u00f3n de 1.050 hab./km\u00b2.\nO concello de Katsuragi limita cos concellos de Gose, Yamatotakada, Kashiba (que son da prefectura de Nara); Kanan e Taishi (que son da prefectura de Osaca).\nHistoria.\nA cidade de Katsuragi foi fundada pola fusi\u00f3n dos concellos de Shinj\u014d e Taima do distrito de Kitakatsuragi no ano 2004."}
{"id": "118539", "revid": "25871", "url": "https://gl.wikipedia.org/wiki?curid=118539", "title": "Comarcas de Asturias", "text": "Segundo o Estatuto de Autonom\u00eda de Asturias o Principado de Asturias div\u00eddese territorialmente en concellos e comarcas, estas \u00faltimas englobar\u00edan a varios concellos, con todo este precepto estatutario non se desenvolveu oficialmente a\u00ednda. Tan s\u00f3 o decreto 11/91 do 24 de xaneiro establece unha divisi\u00f3n en oito comarcas funcionais ou \u00e1reas de planificaci\u00f3n territorial, que non son estritamente comarcas oficiais, constit\u00faen tan s\u00f3 un sistema para homoxenizar espacialmente os datos procedentes dos concellos nas estat\u00edsticas rexionais que realiza o principado."}
{"id": "118540", "revid": "55340", "url": "https://gl.wikipedia.org/wiki?curid=118540", "title": "Comarca do Eo-Navia", "text": "A Comarca do Eo-Navia \u00e9 unha das oito comarcas funcionais ou \u00e1reas de planificaci\u00f3n territorial en que est\u00e1 dividido o Principado de Asturias para os efectos de homoxeneizaci\u00f3n espacial dos datos procedentes dos concellos nas estat\u00edsticas rexionais. \nA\u00ednda que o Estatuto de Autonom\u00eda de Asturias prev\u00e9 a divisi\u00f3n do territorio asturiano en comarcas, estas a\u00ednda non foron desenvolvidas oficialmente.\nTodos os seus concellos excepto Vald\u00e9s forman parte da co\u00f1ecida como Terra Eo-Navia, na que se fala galego eonaviego."}
{"id": "118541", "revid": "5312", "url": "https://gl.wikipedia.org/wiki?curid=118541", "title": "Goj\u014d", "text": "Goj\u014d (\u4e94\u689d\u5e02, \u3054\u3058\u3087\u3046\u3057, \"Goj\u014d-shi\") \u00e9 un concello xapon\u00e9s da prefectura de Nara. Est\u00e1 situado no centro da rexi\u00f3n de Kinki, \u00f3 oeste da prefectura, na illa de Honshu. A s\u00faa superficie \u00e9 de 292,05\u00a0km\u00b2, a poboaci\u00f3n \u00e9 de 35.213 habitantes (2009) e ten unha densidade de poboaci\u00f3n de 121 hab./km\u00b2.\nO concello de Goj\u014d limita cos concellos de Nosegawa, Totsukawa, Kamikitayama, Tenkawa, Kurotaki, Shimoichi, \u014cyodo, Gose (que son da prefectura de Nara); Chihayaakasaka, Kawachinagano (que son da prefectura de Osaca); Hashimoto e K\u014dya (que son da prefectura de Wakayama).\nHistoria.\nA cidade de Goj\u014d foi fundada pola fusi\u00f3n de oito concellos do distrito de Uchi o 15 de outubro de 1957."}
{"id": "118551", "revid": "2074", "url": "https://gl.wikipedia.org/wiki?curid=118551", "title": "Bologna", "text": ""}
{"id": "118554", "revid": "5863", "url": "https://gl.wikipedia.org/wiki?curid=118554", "title": "Portas do suicidio", "text": "As portas de suicidio ou portas de abertura inversa son un tipo de portas usadas nos autom\u00f3biles, caracterizadas por abr\u00edrense en direcci\u00f3n contraria \u00e1s portas convencionais.\nHistoria.\nNoutrora foron empregadas con maior asiduidade, malia que endexamais chegaron a ser maioritarias. Hoxe en d\u00eda apenas son producidas, por mor entre outros motivos dos numerosos problemas de seguridade que presentan. As\u00ed, o propio nome reflicte o aumento do perigo de ca\u00edda ou succi\u00f3n do pasaxeiro pola parte da porta se esta chega a abrirse namentres o auto est\u00e1 en movemento. O risco potencial \u00e9 evidente: cando se circula a gran velocidade, o r\u00e1pido movemento do aire arredor do coche crea unha zona de baixa presi\u00f3n que act\u00faa como unha forza exterior na porta, tentando abrila. O efecto nas portas convencionais \u00e9 o oposto, facilitando o peche desta."}
{"id": "118556", "revid": "6939", "url": "https://gl.wikipedia.org/wiki?curid=118556", "title": "Portas de abertura inversa", "text": ""}
{"id": "118557", "revid": "85894", "url": "https://gl.wikipedia.org/wiki?curid=118557", "title": "Albino Gonz\u00e1lez", "text": "Albino Gonz\u00e1lez Gonz\u00e1lez, nado en Mones (Pet\u00edn) en 1915 e finado en Castell\u00f3 de la Plana en 1981, foi un combatente do bando republicano na Guerra Civil espa\u00f1ola que estivo cinco anos internado no campo de concentraci\u00f3n de Mauthausen.\nTraxectoria.\nCando tivo lugar o golpe de Estado do 18 de xullo de 1936, Albino atop\u00e1base na cidade vasca de Donostia, e al\u00ed incorporouse ao ex\u00e9rcito da Rep\u00fablica, no cal ocupou os postos de capit\u00e1n, comandante, tenente coronel e, posteriormente, no Ex\u00e9rcito Popular, exerceu de comisario pol\u00edtico, destacando pola s\u00faa defensa decidida da Rep\u00fablica. Foi neste per\u00edodo no que co\u00f1eceu a quen acabar\u00eda sendo a s\u00faa esposa ao cabo de dez anos, Mar\u00eda G\u00f3mez Torres.\nExilio en Francia.\nExiliado en Francia no 1939, Albino foi reclu\u00eddo no campo de concentraci\u00f3n de Argel\u00e8s-sur-Mer, xunto con outros moitos republicanos espa\u00f1ois. Dende ese lugar, pasou \u00e1 resistencia francesa, pero cando Par\u00eds foi tomada polos nazis en xullo do 1940, foi novamente internado, desta vez en Mauthausen, xunto con outros 7.000 espa\u00f1ois, dos cales se calcula que o 2% eran galegos.\nInternamento en Mauthausen.\nBalbino estivo internado no campo de concentraci\u00f3n de Mauthausen durante cinco anos, nos cales a s\u00faa experiencia organizativa se puxo ao servizo dos demais prisioneiros. Conta o seu fillo que: \"Chegou a ser algo as\u00ed coma o responsable do barrac\u00f3n\". Ao ser liberado, aos trinta anos de idade, pesaba 36 quilos.\nCorrespondencia.\nAo comezo do seu internamento en Argel\u00e9s, enviou algunhas cartas \u00e1 s\u00faa moza, Mar\u00eda G\u00f3mez Torres, a trav\u00e9s da Cruz Vermella, que segundo o seu fillo Mar\u00eda acabou queimando. Dende ent\u00f3n, ela non volveu saber nada del ata que o 6 de agosto do 1945 recibiu unha carta de Albino na que lle informaba:\nO fillo da parella, o cr\u00edtico literario, escritor e tradutor Xes\u00fas Gonz\u00e1lez G\u00f3mez, compilou vinte e seis das cartas que o seu pai lle enviou \u00e1 s\u00faa nai no volume \"Cartas a la novia\".\nVida posterior.\nLogo da s\u00faa liberaci\u00f3n, volveu a Galicia, onde casou coa s\u00faa moza aos dous anos, residindo a parella na R\u00faa. O primeiro 14 de abril que pasou de volta en Galicia, a Garda Civil foi buscalo para reclu\u00edlo no Cuartel, por mor de ser o aniversario da proclamaci\u00f3n da Segunda Rep\u00fablica. Traballou estes anos coma empresario do chocolate, fac\u00e9ndose socio naquela \u00e9poca de Xos\u00e9 Quiroga Su\u00e1rez. No ano 1966 emigraron a Barcelona. Nos \u00faltimos anos da s\u00faa vida tentou que os Estados alem\u00e1n e espa\u00f1ol o indemnizaran pola s\u00faa estad\u00eda no campo de concentraci\u00f3n, petici\u00f3n que s\u00f3 respondeu Alema\u00f1a."}
{"id": "118558", "revid": "96271", "url": "https://gl.wikipedia.org/wiki?curid=118558", "title": "Forca", "text": "\"Este artigo trata sobre un m\u00e9todo de axustizamento, para o apeiro agr\u00edcola v\u00e9xase forcada.\"\nForca \u00e9 a denominaci\u00f3n que se d\u00e1 a un conxunto de tres paus ou vigas, dous fincados na terra e un terceiro enriba destes trabando ambos os dous, no que se daba morte, por medio do aforcamento, \u00e9 dicir, colgados polo colo, aos condenados a tal pena, e en ocasi\u00f3ns aos axustizados pola turbamulta sen seren nin tan sequera condenados.\nPor extensi\u00f3n, denom\u00ednase tam\u00e9n forca ao m\u00e9todo de execuci\u00f3n, homicidio ou suicidio consistente en pendurar unha persoa tras arrodearlle o colo cun lazo. Tam\u00e9n se denomina forca ao pau que atravesado con outro serv\u00eda para suxeitar polo colo o condenado e pasealo, para escarmento, polas r\u00faas.\nO aforcamento ou morte por forca foi un m\u00e9todo empregado durante s\u00e9culos como forma de aplicaci\u00f3n da pena capital. Actualmente ten status de legalidade en dous dos estados de Estados Unidos a\u00ednda que hai anos que non se aplica. Tam\u00e9n \u00e9 legal en Ir\u00e1n, Malaisia, Singapur, a India, o Xap\u00f3n ou Iraq."}
{"id": "118559", "revid": "54334", "url": "https://gl.wikipedia.org/wiki?curid=118559", "title": "Lauren Bacall", "text": "Betty Joan Perske, m\u00e1is co\u00f1ecida como Lauren Bacall, nada no Bronx (Nova York) o 16 de setembro de 1924 e finada en Nova York o 12 de agosto de 2014, foi unha actriz do cinema cl\u00e1sico estadounidense, ga\u00f1adora dos premios Globo de Ouro e Tony.\nEstivo casada co actor Humphrey Bogart dende 1945 ata a morte deste en 1957, logo estivo casada con Jason Robards dende 1961 ata 1969."}
{"id": "118560", "revid": "47401", "url": "https://gl.wikipedia.org/wiki?curid=118560", "title": "Angela Lansbury", "text": "Angela Brigid Lansbury, nada en Londres o 16 de outubro de 1925 e finada nos \u00c1nxeles o 11 de outubro de 2022, foi unha actriz e cantante inglesa tres veces nomeada ao Premio \u00d3scar, 15 veces ao Premio Emmy e ga\u00f1adora de 6 premios Globo de Ouro e de cinco Tony, a \u00fanica xunto a Julie Harris en ser tantas veces galardoada co m\u00e1ximo premio do teatro de Broadway.\nTraxectoria.\nLansbury naceu nunha familia de clase media-alta no centro de Londres, filla da actriz irlandesa Moyna Macgill e do pol\u00edtico ingl\u00e9s Edgar Lansbury. Para escapar do Blitz, mudouse aos Estados Unidos en 1940, estudando interpretaci\u00f3n en Nova York. Pasou a Hollywood en 1942, onde foi contratada pola MGM e obtivo os seus primeiros papeis no cinema en \"Gaslight\" (1944), \"National Velvet\" (1944) e \"The Picture of Dorian Gray\" (1945), que lle valeron d\u00faas candidaturas aos \u00d3scar e un Globo de Ouro. Apareceu noutros onde filmes da MGM, principalmente en papeis pequenos, e tras rematar o seu contrato en 1952 comezou a complementar o seu traballo no cinema con aparici\u00f3ns no teatro. A\u00ednda que durante ese per\u00edodo foi considerada unha estrela da \"lista B\", o seu papel en \"The Manchurian Candidate\" (1962) recibiu eloxios e con frecuencia foi citado como unha das mellores interpretaci\u00f3ns da s\u00faa carreira, ademais de conseguir unha terceira candidatura ao \u00d3scar. Ao pasar ao teatro musical, conseguiu por fin o estrelato ao interpretar o musical de Broadway \"Mame\" (1966).\nEn medio de dificultades persoais, Lansbury mudouse ao condado de Cork, Irlanda, en 1970, e continuou cunha variedade de aparici\u00f3ns no teatro e no cinema esa d\u00e9cada. Estas inclu\u00edron os papeis protagonistas nos musicais \"Gypsy\", \"\" e \"The King and I\", ademais do filme de \u00e9xito da Disney \"A meiga novata\" (1971). Chegou \u00e1 televisi\u00f3n en 1984, conseguindo fama mundial como a escritora e investigadora Jessica Fletcher na serie estadounidense \"Murder, She Wrote\", que durou doce temporadas ata 1996. Coa compa\u00f1\u00eda Corymore Productions, da que foi copropietaria co seu marido Peter Shaw, Lansbury asumiu a propiedade da serie e foi a produtora executiva das \u00faltimas catro temporadas. Tam\u00e9n fixo traballos de voz, como nos filmes \"Beauty and the Beast\" (1991) e \"Anastasia\" (1997). Participou en varias xiras de produci\u00f3ns internacionais e fixo aparici\u00f3ns ocasionais no cinema, como en \"Nanny McPhee\" (2005) e \"Mary Poppins Returns\" (2018).\nLansbury recibiu un \u00d3scar Honor\u00edfico, un premio \u00e1 toda unha vida da BAFTA, cinco premios Tony e outro honor\u00edfico, seis Globos de Ouro e un premio Oliver. Ademais, foi candidata a numerosos premios da industria, a tres \u00d3scars, 18 premios Emmy e un Grammy. En 2014 foi nomeada Dama da Orde do Imperio Brit\u00e1nico pola ra\u00ed\u00f1a Isabel II."}
{"id": "118561", "revid": "23204", "url": "https://gl.wikipedia.org/wiki?curid=118561", "title": "Elizabeth Taylor", "text": "Elizabeth Rosemond Taylor, co\u00f1ecida como Liz Taylor, nada o 27 de febreiro de 1932 e finada o 23 de marzo de 2011, foi unha actriz norteamericana nada en Inglaterra. Desenvolveu nos Estados Unidos unha carreira art\u00edstica que se estendeu por m\u00e1is de sesenta anos, na que adquiriu popularidade principalmente como actriz en pel\u00edculas de Hollywood.\nTraxectoria.\nFoi unha icona do cinema cl\u00e1sico grazas \u00e1 s\u00faa beleza e mais as s\u00faas habilidades para a interpretaci\u00f3n, as\u00ed como tam\u00e9n por mor do seu estilo de vida de Hollywood, inclu\u00edndo oito matrimonios, dous deles co tam\u00e9n actor Richard Burton, e extravagancias. Taylor est\u00e1 considerada unha das grandes actrices dos anos dourados de Hollywood. O \"American Film Institute\" designou a Taylor como a s\u00e9tima entre as estrelas femininas m\u00e1is grandes de todos os tempos."}
{"id": "118562", "revid": "98629", "url": "https://gl.wikipedia.org/wiki?curid=118562", "title": "Vincent Price", "text": "Vincent Leonard Price, Jr., nado en St. Louis, Missouri, o 27 de maio de 1911 e finado nos \u00c1nxeles, California, o 25 de outubro de 1993, foi un actor de cine estadounidense, co\u00f1ecido principalmente polos filmes de terror de baixo orzamento nos que traballou durante a \u00faltima etapa da s\u00faa carreira."}
{"id": "118563", "revid": "89787", "url": "https://gl.wikipedia.org/wiki?curid=118563", "title": "Liga ACB 2000-01", "text": "A temporada 2000\u201301 da Liga ACB, celebrada entre o 15 de outubro de 2000 e o 21 de xu\u00f1o de 2000, foi a d\u00e9cimo oitava temporada da m\u00e1xima categor\u00eda do baloncesto espa\u00f1ol desde a creaci\u00f3n da Asociaci\u00f3n de Clubs de Baloncesto (ACB) para substitu\u00edr \u00e1 antiga Primeira Divisi\u00f3n. Nesta edici\u00f3n mant\u00edvose o n\u00famero de equipos, 18, e o formato da edici\u00f3n anterior. Os playoffs polo t\u00edtulo foron disputados polos oito primeiros clasificados, mentres que os dous \u00faltimos equipos descenderon \u00e1 Liga LEB. O campi\u00f3n desta edici\u00f3n foi o FC Barcelona, que conseguiu o seu duod\u00e9cimo t\u00edtulo de liga, noveno desde a fundaci\u00f3n da Liga ACB. Por outra banda, as d\u00faas prazas de descenso foron ocupadas polos dous equipos ascendidos na temporada anterior: Proaguas Costablanca e Coren Ourense."}
{"id": "118565", "revid": "89787", "url": "https://gl.wikipedia.org/wiki?curid=118565", "title": "Rumba flamenca", "text": "Rumba flamenca \u00e9 un tipo de cante pertencente ao x\u00e9nero musical co\u00f1ecido como flamenco. Os instrumentos principais para tocar a rumba flamenca son as palmas, o caix\u00f3n, a guitarra flamenca e as casta\u00f1olas. Neces\u00edtanse voces tanto masculinas coma femininas. Orix\u00ednase a partir dunha danza cubana. Miguel vargas \"Bambino\" ou Mar\u00eda Jim\u00e9nez son destacadas figuras deste x\u00e9nero."}
{"id": "118566", "revid": "6939", "url": "https://gl.wikipedia.org/wiki?curid=118566", "title": "Rancheira", "text": ""}
{"id": "118567", "revid": "23204", "url": "https://gl.wikipedia.org/wiki?curid=118567", "title": "Le\u00f3n das cavernas", "text": "O le\u00f3n das cavernas (\"Panthera spelaea\") \u00e9 unha especie extinta do x\u00e9nero \"Panthera\" que viviu en Eurasia durante o Plistoceno. \u00c9 co\u00f1ecida grazas aos achados en f\u00f3siles e m\u00e1is \u00e1s representaci\u00f3ns na arte prehist\u00f3rica.\nAs s\u00faas dimensi\u00f3ns eran maiores c\u00e1s do le\u00f3n actual e se cadra foi un dos felinos m\u00e1is grandes que existiron tan s\u00f3 por tras do ligre, un h\u00edbrido de le\u00f3n con tigresa. O le\u00f3n das cavernas era un 25% maior c\u00f3s le\u00f3ns africanos, acadaban os 3 metros de lonxitude e os machos pesaban entre 270 e 320\u00a0kg namentres que as femias pesaban 175 quilos."}
{"id": "118568", "revid": "6939", "url": "https://gl.wikipedia.org/wiki?curid=118568", "title": "Pantera leo spelaea", "text": ""}
{"id": "118569", "revid": "25871", "url": "https://gl.wikipedia.org/wiki?curid=118569", "title": "Bienvenido Granda", "text": "Bienvenido Rosendo Granda Aguilera, nado na Habana o 30 de agosto de 1915 e finado na Cidade de M\u00e9xico o 9 de xullo de 1983, foi un destacado cantautor cubano tam\u00e9n co\u00f1ecido como \"El Bigote que Canta\", polo prominente bigote que sempre luciu."}
{"id": "118570", "revid": "5863", "url": "https://gl.wikipedia.org/wiki?curid=118570", "title": "Tom Stoppard", "text": "Tom Stoppard, nado en Zl\u00edn (Rep\u00fablica Checa, daquela Checoslovaquia) o 3 de xullo de 1937, \u00e9 un autor teatral brit\u00e1nico.\nEscribiu pezas como \"The Coast of Utopia\", \"Arcadia\", \"Rosencrantz &amp; Guildenstern Are Dead\" e \"Rock 'n' Roll\". Cooperou as\u00ed mesmo na elaboraci\u00f3ns dos gui\u00f3ns para os filmes \"Brazil\" e \"Shakespeare in Love\"."}
{"id": "118571", "revid": "5863", "url": "https://gl.wikipedia.org/wiki?curid=118571", "title": "Louis-Ferdinand C\u00e9line", "text": "Louis Ferdinand Auguste Destouches, alcumado Louis-Ferdinand C\u00e9line, nado en Courbevoie o 27 de maio de 1894 e finado en Par\u00eds o 1 de xullo de 1961, \u00e9 un dos escritores franceses m\u00e1is traducidos e difundidos do s\u00e9culo XX. \u00c9 autor de \"Voyage au bout de la nuit\", obra cumio da literatura universal contempor\u00e1nea, publicada por vez primeira en 1932 e que foi as\u00ed mesmo a primeira novela na produci\u00f3n do autor.\nBiograf\u00eda.\nC\u00e9line creceu en Par\u00eds. O seu pai era empregado nunha compa\u00f1\u00eda de seguros. A s\u00faa nai, Marguerite Guillou, era filla de C\u00e9line Guillou, de quen tomou o pseud\u00f3nimo. A avoa ti\u00f1a unha pequena tenda de bordados, e trala s\u00faa morte en 1904 a modesta herdanza que deixou permitiu a Louis-Ferdinand asistir a unha escola privada. Tras obter o seu diploma foi a Alema\u00f1a e Inglaterra para aprender idiomas, sendo moitas desas experiencias relatadas na s\u00faa segunda novela, \"Mort \u00e0 cr\u00e9dit\".\nCon 18 anos alistouse nunha unidade de cabaler\u00eda do ex\u00e9rcito franc\u00e9s. Participou na primeira guerra mundial, sendo gravemente ferido en Ypres, qued\u00e1ndolle de por vida secuelas nun brazo, no o\u00eddo e dores de cabeza. Conced\u00e9uselle a \"M\u00e9daille militaire\" porque se presentara voluntario para a misi\u00f3n na que foi ferido.\nFoi destinado ao consulado franc\u00e9s en Londres, onde frecuenta os baixos fondos. En 1915 casou con Suzanne Nebout, unha camareira francesa que viv\u00eda en Londres, pero o matrimonio non foi rexistrado no consulado franc\u00e9s. En 1916 alistouse como encargado de explotaci\u00f3n forestal e partiu a \u00c1frica, onde contraeu malaria durante o ano que al\u00ed pasou. Ao seu regreso a Par\u00eds traballou na revista cient\u00edfica \"Eureka\", onde co\u00f1eceu o doutor Athanase Follet, un director dun colexio m\u00e9dico, baixo cuxa influencia estudou medicina.\nRematou o bacharelato e en 1919 casou con Edith Follet, filla de Athanase. A mediados da d\u00e9cada de 1920 integrouse na Sociedade de Naci\u00f3ns como experto en cuesti\u00f3ns de hixiene. Foi destinado a Xenebra, pero realizou constantes viaxes aos EUA, Cuba, Canad\u00e1 e Inglaterra, e pasou tam\u00e9n longas tempadas en Nixeria e Senegal. Debido \u00e1s longas ausencias, puxo fin ao seu segundo matrimonio con Edith Follet dous anos despois de graduarse.\nEn 1926 co\u00f1eceu en Xenebra a Elizabeth Craig, unha estadounidense nada en 1902 coa que viviu en Par\u00eds at\u00e9 1933. Nunha das s\u00faas primeiras entrevistas trala publicaci\u00f3n de \"Voyage au bout de la nuit\" c\u00edtaa coma unha das s\u00faas mestras. Existen homenaxes a Elizabeth Craig ao longo desa mesma novela (e de feito est\u00e1 dedicada a ela), especialmente nos personaxes de Lola e Molly.\nEn 1927 abriu unha consulta privada, que non funcionou, polo que tivo que empregarse como axudante dun dispensario en Clichy. En 1931 deulle o manuscrito de \"Voyage au bout de la nuit\" a unha secretaria para que o mecanografase, sendo publicada ao ano seguinte cunha extraordinaria acollida por parte do p\u00fablico e a cr\u00edtica.\nTrala segunda guerra mundial foi condenado \"in absentia\" (estando en Dinamarca) \u00e1 pena de morte polo seu colaboracionismo durante a ocupaci\u00f3n nazi en Francia, se ben a pena foi finalmente condonada. Escapou a Alema\u00f1a (sobre o \u00e9xodo escribiu \"D'un ch\u00e2teau l'autre\", \"Nord\" e \"Rigodon\"), sendo condenado despois a un ano de prisi\u00f3n e declarado desgraza nacional. Tralo seu perd\u00f3n, en 1951 regresou a Francia. Finou o 1 de xullo de 1961 dun aneurisma cerebral.\nObra.\nA s\u00faa creaci\u00f3n m\u00e1is famosa \u00e9 \"Voyage au bout de la nuit\", unha narraci\u00f3n de trazos autobiogr\u00e1ficos publicada en 1932. O seu protagonista, Ferdinand Bardamu, alistado nun momento de estupidez no ex\u00e9rcito franc\u00e9s, e aborrecido nas trincheiras da primeira guerra mundial, decide desertar fac\u00e9ndose pasar por tolo, describindo toda sorte de personaxes pintorescos e o absurdo e a brutalidade da guerra. Tralo conflito e tras un noivado cunha estadounidense, Lola, vai parar nun barco no que o resto dos pasaxeiros o queren linchar, rumbo a unha colonia francesa en \u00c1frica; a descrici\u00f3n do sistema colonial franc\u00e9s \u00e9 hilarante e sumamente cr\u00edtica, vindo a dicir que o colonialismo franc\u00e9s ampara a pederastia e que todo se funda na explotaci\u00f3n dos negros (recordando a \"Heart of Darkness\", de Joseph Conrad). Unhas febres acaban con esa aventura e chega nun estado pr\u00f3ximo \u00e1 escravitude aos Estados Unidos. Escapa en Nova York, onde vive por un tempo e reenc\u00f3ntrase con Lola, \u00e1 que extorsiona. Volve viaxar a Detroit, onde fai amizade cunha prostituta norteamericana, pero volve a Par\u00eds e exerce a medicina a pesar do noxo que lle d\u00e1 a s\u00faa clientela.\nA aparici\u00f3n de \"Voyage au bout de la nuit\" foi unha innovaci\u00f3n literaria sen igual. A linguaxe oral, groseira e moi xergal escandalizou aos contempor\u00e1neos e foi moito m\u00e1is lonxe ca escritores que intentaran antes ca el escribir usando este rexistro, como \u00c9mile Zola. A s\u00faa prosa, como a forma de abordar os temas, e os temas en si mesmos, \u00e9 extremadamente violenta, amarga e quebradiza. O seu ritmo \u00e9 salvaxe e acelerado, e nel repousa gran parte do m\u00e9rito literario do autor. A linguaxe \u00e9 viva, libre de todo tipo de formalidades, para escribir do modo m\u00e1is expresivo posible.\nDe estilo viv\u00edsimo, \u00e1s veces intraducible a causa da propensi\u00f3n a calcar a linguaxe oral, influ\u00edu profundamente nas xeraci\u00f3ns posteriores. Autores como Charles Bukowski, Jean-Paul Sartre, Henry Miller, William S. Burroughs, Kurt Vonnegut, Billy Childish, Irvine Welsh ou o contempor\u00e1neo Alessandro Baricco reco\u00f1\u00e9cenlle unha profunda influencia."}
{"id": "118572", "revid": "56817", "url": "https://gl.wikipedia.org/wiki?curid=118572", "title": "Ligre", "text": "O ligre \u00e9 un felino h\u00edbrido nado da uni\u00f3n dunha tigresa e dun le\u00f3n (a uni\u00f3n dunha leoa e dun tigre macho d\u00e1 un tigr\u00f3n). O ligre, as\u00ed como todos os h\u00edbridos entre diferentes especies felinas, \u00e9 o resultado dun cruzamento totalmente artificial. Non se atopa endexamais un h\u00edbrido felino dentro da natureza, por mor do afastamento xeogr\u00e1fico, dos per\u00edodos diferentes de reproduci\u00f3n e sobre todo do comportamento diferente de cada especie. T\u00f3dolos ligres macho co\u00f1ecidos son est\u00e9riles, pero as femias poden ser f\u00e9rtiles nalg\u00fans casos.\nUnha caracter\u00edstica salientable dos ligres \u00e9 que medran desmesuradamente,e, de feito, consid\u00e9ranse os felinos m\u00e1is grandes que existen. Isto expl\u00edcase polo fen\u00f3meno xen\u00e9tico da impronta xen\u00e9tica na que xenes que tenden a inhibir o crecemento se expresan ou non nos fillos segundo o sexo do proxenitor do que recibiu os xenes, e neste caso o patr\u00f3n de expresi\u00f3n non coincide nas d\u00faas especies proxenitoras. As leoas te\u00f1en xenes que se expresan que inhiben o crecemento excesivo (que non se expresan no le\u00f3n macho); os tigres macho tam\u00e9n expresan este tipo de xenes (e as tigresas non). Como os que se aparean son o le\u00f3n e a tigresa, ambos os dous non expresan xenes que tendan a inhibir o crecemento, e o ligre crece desmesuradamente."}
{"id": "118573", "revid": "7596", "url": "https://gl.wikipedia.org/wiki?curid=118573", "title": "Tigr\u00f3n", "text": "Un tigr\u00f3n \u00e9 un felino h\u00edbrido nado da uni\u00f3n dun tigre e dunha leoa criados en cativerio. Os tigr\u00f3ns non son tan frecuentes como os h\u00edbridos inversos, chamados ligres, produto da uni\u00f3n dun le\u00f3n e dunha tigresa. \u00c9 pouco prob\u00e1bel que os tigr\u00f3ns se dean na natureza debido a que tigres e le\u00f3ns non comparten h\u00e1bitat nin per\u00edodos de reproduci\u00f3n e apareamento.\nOs tigr\u00f3ns presentan caracter\u00edsticas dos dous proxenitores: con aspecto de le\u00f3ns con raias de tigres. Medran moito menos c\u00e1s especies de orixe, debido a que herdan xenes inhibidores de crecemento de ambos os dous pais. Pesan polo xeral arredor dos 150 quilogramos."}
{"id": "118575", "revid": "56817", "url": "https://gl.wikipedia.org/wiki?curid=118575", "title": "Autotom\u00eda", "text": "A autotom\u00eda \u00e9 a mutilaci\u00f3n espont\u00e1nea que efect\u00faan sobre si mesmos alg\u00fans animais para escapar aos seus inimigos. Por exemplo, certas lagartas e p\u00edntegas poden separar un segmento importante da s\u00faa cola que, en certos casos, volve medrar. O mesmo sucede con algunhas especias de ara\u00f1a."}
{"id": "118581", "revid": "6939", "url": "https://gl.wikipedia.org/wiki?curid=118581", "title": "Porno", "text": ""}
{"id": "118591", "revid": "3133", "url": "https://gl.wikipedia.org/wiki?curid=118591", "title": "Wordpress", "text": ""}
{"id": "118596", "revid": "1131", "url": "https://gl.wikipedia.org/wiki?curid=118596", "title": "Luz zodiacal", "text": "A luz zodiacal \u00e9 unha feble banda de luz, de forma case triangular, que pode verse no ceo nocturno estend\u00e9ndose \u00f3 longo do plano da ecl\u00edptica onde se atopan as constelaci\u00f3ns do Zod\u00edaco. Cobre o ceo por completo a\u00ednda que s\u00f3 \u00e9 apreciable sobre o plano da ecl\u00edptica e \u00e9 responsable do 60% da luz natural nunha noite sen L\u00faa. Est\u00e1 causada pola dispersi\u00f3n da luz solar nas part\u00edculas de po que se atopan \u00f3 longo de todo o Sistema Solar.\nObservaci\u00f3n.\nA luz zodiacal \u00e9 moi feble e \u00e9 completamente invisible nos ceos iluminados por outros obxectos brillantes coma a L\u00faa ou a contaminaci\u00f3n lum\u00ednica. Nas latitudes medias do hemisferio norte observase mellor dirixindo a vista cara o Oeste na primavera, despois do crep\u00fasculo, o mirando cara o leste no outono, un pouco antes do amencer.\nDecrece en intensidade lum\u00ednica coa distancia con respecto \u00f3 Sol. En certas noites moi escuras p\u00f3dese observar unha banda continua \u00f3 longo de toda a ecl\u00edptica. En oposici\u00f3n \u00e1 luz zodiacal, \u00e9 posible observar un brillo ovalado moi feble co\u00f1ecido coma Gegenschein.\nOrixe.\nA luz solar absorbida polas part\u00edculas de po \u00e9 reemitida novamente coma radiaci\u00f3n infravermella en t\u00f3dalas direcci\u00f3ns. Isto causa que as pequenas part\u00edculas sexan freadas lentamente pola presi\u00f3n da radiaci\u00f3n solar, describindo \u00f3rbitas cada vez m\u00e1is pechadas e migrando cara o Sol (efecto Poynting-Robertson).\nDado que o tempo de vida do po no Sistema Solar \u00e9 moi reducido comparado coa s\u00faa historia, \u00e9 necesario ter unha fonte continua de novas part\u00edculas que mante\u00f1an a luz zodiacal. O po xerado polos cometas e nas colisi\u00f3ns entre pequenos asteroides mante\u00f1en o plano da ecl\u00edptica poboado con part\u00edculas de po. Nestes anos p\u00faidose observar coma a luz zodiacal ten estruturas importantes, inclu\u00edndo bandas de absorci\u00f3n ligadas \u00e1 maior presenza de po producido en familias de asteroides e nos restos concretos da cola dos cometas."}
{"id": "118600", "revid": "25871", "url": "https://gl.wikipedia.org/wiki?curid=118600", "title": "Alan Parsons", "text": "Alan Parsons, nado en Londres o 20 de decembro de 1948 \u00e9 un m\u00fasico e produtor brit\u00e1nico. Foi respons\u00e1bel de parte do \u00e9xito dalg\u00fans \u00e1lbums, coma o \"Abbey Road\" dos Beatles ou \"The Dark Side of the Moon\" de Pink Floyd. A banda formada por Parsons The Alan Parsons Project, as\u00ed como tam\u00e9n as secuelas posteriores derivadas do grupo tam\u00e9n gozaron de salient\u00e1bel \u00e9xito comercial."}
{"id": "118603", "revid": "89787", "url": "https://gl.wikipedia.org/wiki?curid=118603", "title": "Econom\u00eda de Afganist\u00e1n", "text": "A econom\u00eda de Afganist\u00e1n recup\u00e9rase de d\u00e9cadas de conflitos, e mellorou logo da ca\u00edda do goberno Talib\u00e1n o ano 2001, especialmente pola axuda estranxeira e a recuperaci\u00f3n da agricultura. Os mill\u00f3ns de d\u00f3lares recibidos de axuda internacional despois de 2002 e os env\u00edos feitos por expatriados \u2013 que o 2006 atinxiron 3,3 mil mill\u00f3ns de d\u00f3lares - contribu\u00edron para esta mellora da econom\u00eda. Para esta recuperaci\u00f3n axudou tam\u00e9n o fin dunha seca que se prolongou por catro anos, e melloras na agricultura. A\u00ednda as\u00ed o Afganist\u00e1n \u00e9 un dos pa\u00edses m\u00e1is pobres do mundo.\nCase a metade da poboaci\u00f3n sofre coa falta de vivendas, de auga potable, electricidade e emprego. O goberno do pa\u00eds e os organismos de axuda internacional procuraron nos \u00faltimos anos atender estas necesidades b\u00e1sicas con investimentos en infraestrutura, educaci\u00f3n, construci\u00f3n de casas, programas de emprego, asistencia m\u00e9dica, e reformas econ\u00f3micas.\nAgricultura.\nA econom\u00eda do Afganist\u00e1n contin\u00faa dependente da agricultura a pesar de apenas 12% de seu territorio ser arable, e menos de 6% ser cultivado. A produci\u00f3n \u00e9 pouca pola dependencia de ca\u00eddas de neve e chuvias irregulares, e a irrigaci\u00f3n \u00e9 pouca. Hai pouco uso de m\u00e1quinas agr\u00edcolas, pesticidas e fertilizantes qu\u00edmicos."}
{"id": "118604", "revid": "98629", "url": "https://gl.wikipedia.org/wiki?curid=118604", "title": "3753 Cruithne", "text": "O asteroide 3753 Cruithne \u00e9 un obxecto celeste que ten a s\u00faa \u00f3rbita xunto \u00e1 do planeta Terra, esta \u00f3rbita est\u00e1 en resonancia orbital coa da Terra 1:1, o que fai deste asteroide un \"quasi-sat\u00e9lite\", moitas veces citase a Cruithne coma a \"segunda l\u00faa da Terra\" . Este asteroide comparte a \u00f3rbita da Terra de xeito non estable (\u00e9 dicir, non sempre vai ser deste xeito), cun movemento tal que impide que se estrele contra ela, polo menos nos pr\u00f3ximos mill\u00f3ns de anos.\nNun artigo cient\u00edfico publicado na revista brit\u00e1nica \"Nature\" o 12 de xu\u00f1o do 1997 por Paul Wiegert, Kim Innanen e Seppo Mikkola det\u00e1llase con precisi\u00f3n o movemento deste asteroide.\nO 3753 Cruithne \u00e9 un asteroide dos chamados NEA (Near-Earth asteroids: asteroides pr\u00f3ximos \u00e1 Terra), que son os veci\u00f1os m\u00e1is pr\u00f3ximos \u00e1 Terra salvando \u00e1 L\u00faa. \u00c1s veces \u00e9 (coma xa se dixo) chamado coma a segunda l\u00faa da Terra, a\u00ednda que a s\u00faa \u00f3rbita difire radicalmente da do noso sat\u00e9lite, xa que Cruithne non orbita \u00f3 redor da Terra, sen\u00f3n do Sol.\nPos\u00fae o que na xerga da mec\u00e1nica celeste o que se denomina un traxecto co-orbital coa Terra (e dicir comparte a \u00f3rbita con ela). Esta \u00f3rbita \u2014xa prevista de xeito te\u00f3rico\u2014 s\u00f3 puido atoparse hai uns cantos anos. En concreto, a \u00f3rbita deste obxecto celeste ten forma de ferrada.\nPara poder observa-la \u00f3rbita de co-rotaci\u00f3n deste asteroide deber\u00edamos situarnos por riba do Polo Norte (a\u00ednda que se debe lembrar que Cruithne s\u00f3 \u00e9 visible con aparatos).\nApreciar\u00edamos coma o asteroide ten un comportamento raro, xa que non orbita libremente \u00f3 redor do Sol sen\u00f3n que interacciona c\u00f3 noso planeta.\nDescubrimento.\nCruithne foi descuberto por Duncan Waldron o 10 de outubro do 1986 sobre unha placa fotogr\u00e1fica tomada polo telescopio UK Schmidt do Siding Spring Observatory en Coonabarabran (Australia). A aparici\u00f3n no 1983 de 1983 UH foi atribu\u00edda a Giovanni de Sanctis e Richard M. West do European Southern Observatory en Chile. Pero non foi ata 1997 cando a s\u00faa rara orbita foi determinada por Paul Wiegert e Kimmo Innanen, da Universidade de York (en Toronto, Canad\u00e1) e por Seppo Mikkola, da Universidade de Turku (en Finlandia).\nO nome Cruithne procede do primeiro l\u00edder dos pictos (ou pritenos), un pobo que viviu en Escocia e Irlanda entre os anos 800\u00a0a.\u00a0C. e 1000\u00a0d.\u00a0C.\nDimensi\u00f3ns e \u00f3rbita.\nCruithne ten 5\u00a0kms de di\u00e1metro, e na s\u00faa aproximaci\u00f3n m\u00e1xima \u00e1 Terra aproximase a tan s\u00f3 12\u00a0mill\u00f3ns de km (30 veces a distancia entre a Terra e a L\u00faa). A\u00ednda que a \u00f3rbita de Cruithne non \u00e9 estable a longo prazo, os c\u00e1lculos de Wiegart e Innanen infiren que seguir\u00e1 conectado \u00e1 Terra durante moito tempo. Cruithne non \u00e9 visible sen aparatos en ning\u00fan punto da s\u00faa \u00f3rbita.\nCruithne ten unha \u00f3rbita el\u00edptica \u00f3 redor do Sol, que \u00e9 deformada pola atracci\u00f3n da Terra. En realidade non orbita \u00e1 Terra, e polo tanto non \u00e9 un sat\u00e9lite do noso planeta (m\u00f3vese entre as \u00f3rbitas de Mercurio e por f\u00f3ra da de Marte, \u00e1 parte de atravesar cada ciclo a da Terra). Pensouse \u00f3 principio do seu descubrimento que orbitaba a Terra pois a s\u00faa rara \u00f3rbita ten o mesmo per\u00edodo c\u00f3 da translaci\u00f3n da Terra. Actualmente \u00e9 algo menos, o que fai que se adiante a s\u00faa \u00f3rbita e que pareza non pechada, a\u00ednda que no 2292 cambiar\u00e1 de ciclo, e comezara a xirar atras\u00e1ndose, polo que o seu per\u00edodo ent\u00f3n ser\u00e1 algo maior que un ano.\nEsta \u00f3rbita descrita semella dende a Terra a dunha ferrada ou un ril a cada translaci\u00f3n, e os seus ciclos de cambio de per\u00edodo son 387 anos. As\u00ed pois, en xullo de 2289, Cruithne aproximarase \u00e1 Terra a uns 12,5 mill\u00f3ns de kms, como xa sucedeu no 1902.\nPlanetas menores semellantes.\nDoutros tres asteroides pr\u00f3ximos \u00e1 Terra (AsPT), 54509-2000 PH5, 85770-1998 UP1 e 2002 AA29, descubriuse que te\u00f1en orbitas semellantes \u00e1 de Cruithne.\nHai outros exemplos de obxectos naturais que describen orbitas semellantes \u00e1s de Cruithne coma Xano e Epimeteo, que son sat\u00e9lites de Saturno. Estas \u00f3rbitas son moito m\u00e1is sinxelas, pero en esencia son semellantes e seguen os mesmos principios.\nMarte ten un asteroide co-orbital, (5261) Eureka, e X\u00fapiter moitos outros (m\u00e1is de 1000 obxectos co\u00f1ecidos coma asteroides troianos).\nTam\u00e9n hai outras pequenas l\u00faas co-orbitais no sistema de Saturno: Telesto e Calipso con Tethys, e Helene e Polideuco con Dione.\nEn cambio, ning\u00fan deles segue unha traxectoria con forma de ferrada."}
{"id": "118608", "revid": "92340", "url": "https://gl.wikipedia.org/wiki?curid=118608", "title": "Bruce Barrymore Halpenny", "text": "Bruce Barrymore Halpenny \u00e9 un reco\u00f1ecido historiador militar brit\u00e1nico, especialista en aeroportos e aeronaves militares. Tam\u00e9n \u00e9 moi co\u00f1ecido polas historias sobre o seu pantasma e mais os misterios principalmente relacionados coa RAF.\nTraxectoria.\nHalpenny esribira sobre aeroportos militares e da historia da RAF, da que era membro, durante a Segunda guerra mundial. Halpenny tam\u00e9n \u00e9 co\u00f1ecido polos seus libros, que son chamados \"Ghost Stations\", que se refiren a historias de pantasmas e de misterios e as s\u00faas conexi\u00f3ns cos aeroportos militares e da RAF. Halpenny foi un personaxe activo nas campa\u00f1as de numerosas organizaci\u00f3ns e causas, especialmente no que se refire a veteranos, vi\u00favas de guerra, feridos e inv\u00e1lidos militares. Falou, as\u00ed mesmo, sobre a importancia da cultura e da identidade das rexi\u00f3ns. Na d\u00e9cada de 1970, foi o principal art\u00edfice para axudar a permitir ao aeroporto de Pescara tomar voos internacionais."}
{"id": "118610", "revid": "5312", "url": "https://gl.wikipedia.org/wiki?curid=118610", "title": "Kashiba", "text": "Kashiba (\u9999\u829d\u5e02, \u304b\u3057\u3070\u3057, \"Kashiba-shi\") \u00e9 un concello xapon\u00e9s da prefectura de Nara. Est\u00e1 situado no centro da rexi\u00f3n de Kinki, \u00f3 noroeste da prefectura, na illa de Honshu. A s\u00faa superficie \u00e9 de 24,23\u00a0km\u00b2, a poboaci\u00f3n \u00e9 de 74.012 habitantes (2009) e ten unha densidade de poboaci\u00f3n de 3.050 hab./km\u00b2.\nO concello de Kashiba limita cos concellos de Katsuragi, Yamatotakada, K\u014dry\u014d, Kanmaki, \u014cji (que son da prefectura de Nara); Kashiwara, Habikino e Taishi (que son da prefectura de Osaca)."}
{"id": "118611", "revid": "5312", "url": "https://gl.wikipedia.org/wiki?curid=118611", "title": "Yamatotakada", "text": "Yamatotakada (\u5927\u548c\u9ad8\u7530\u5e02, \u3084\u307e\u3068\u305f\u304b\u3060\u3057, \"Yamatotakada-shi\") \u00e9 un concello da prefectura de Nara no Xap\u00f3n. Est\u00e1 situado no centro da rexi\u00f3n de Kinki, no centro-oeste da prefectura, na illa de Honsh\u016b. A s\u00faa superficie \u00e9 de 16,49\u00a0km\u00b2, a poboaci\u00f3n \u00e9 de 68.794 habitantes (2009) e ten unha densidade de poboaci\u00f3n de 4.170 h/km\u00b2.\nO concello de Yamatotakada limita cos concellos de Kashiba, Katsuragi, Gose, Kashihara e K\u014dry\u014d."}
{"id": "118612", "revid": "5312", "url": "https://gl.wikipedia.org/wiki?curid=118612", "title": "Andr\u00e9s Escobar", "text": "Andr\u00e9s Escobar Saldarriaga, nado en Medell\u00edn o 13 de marzo de 1967 e finado na mesma cidade o 2 de xullo de 1994, foi un futbolista colombiano que competiu pola selecci\u00f3n nacional do seu pa\u00eds e mais no seu club, o Atl\u00e9tico Nacional.\nTraxectoria.\nO m\u00e1is destacado da s\u00faa carreira foi a participaci\u00f3n co seu club na Copa Libertadores de 1989 e coa Selecci\u00f3n colombiana no Mundial de F\u00fatbol xogado en Estados Unidos en 1994. Ao regresar ao seu pa\u00eds tras o mundial, despois de marcar un gol en propia meta, foi traxicamente asasinado na s\u00faa cidade natal. Escobar formou parte dunha das selecci\u00f3ns m\u00e1is lembradas do seu pa\u00eds, xogando con deportistas como Ren\u00e9 Higuita, o Pibe Valderrama, Freddy Rinc\u00f3n, Tino Asprilla, Leonel \u00c1lvarez ou o Tren Valencia, entre outros, dirixidos por Pacho Maturana."}
{"id": "118613", "revid": "98629", "url": "https://gl.wikipedia.org/wiki?curid=118613", "title": "Carlos Valderrama", "text": "Carlos Alberto Valderrama Palacio, nado en Santa Marta o 2 de setembro de 1961, \u00e9 un exfutbolista colombiano, alcumado \"El Pibe\".\nEst\u00e1 considerado o m\u00e1ximo expo\u00f1ente da m\u00e1is importante xeraci\u00f3n de futbolistas colombianos da historia, que se destacaron dende mediados dos anos 1980 a mediados dos '90, xeraci\u00f3n da que formaron parte Ren\u00e9 Higuita, Leonel \u00c1lvarez, Freddy Rinc\u00f3n e Faustino Asprilla ou Andr\u00e9s Escobar, entre outros importantes xogadores."}
{"id": "118614", "revid": "25871", "url": "https://gl.wikipedia.org/wiki?curid=118614", "title": "Nasushiobara", "text": "Nasushiobara (\u90a3\u9808\u5869\u539f\u5e02, \u306a\u3059\u3057\u304a\u3070\u3089\u3057, \"Nasushiobara-shi\") \u00e9 un concello da prefectura de Tochigi no Xap\u00f3n. Est\u00e1 situada ao norte da rexi\u00f3n de Kant\u014d e ao norte da prefectura, na parte leste da illa de Honsh\u016b. A s\u00faa superficie \u00e9 de 592,82\u00a0km\u00b2 e a poboaci\u00f3n de 116.437 habitantes (2009) e ten unha densidade de poboaci\u00f3n de 196 h/km\u00b2.\nA cidaded de Nasushiobara foi fundada pola fusi\u00f3n do concello de cidade de \"Kuroiso\" e dous concellos de vila do distrito de Nasu ( \"Shiobara\" e \"Nishinasuno\") no ano 2005.\nO concello de Nasushiobara limita co concello de Nikk\u014d, de Shioya, de Yaita, de \u014ctawara, de Nasu (son da prefectura de Tochigi); de Minamiaizu, de Shimog\u014d e de Nishig\u014d (son da prefectura de Fukushima)."}
{"id": "118616", "revid": "56817", "url": "https://gl.wikipedia.org/wiki?curid=118616", "title": "\u014ctawara", "text": "\u014ctawara (\u5927\u7530\u539f\u5e02, \u304a\u304a\u305f\u308f\u3089\u3057, \"\u014ctawara-shi\") \u00e9 un concello xapon\u00e9s da prefectura de Tochigi. Est\u00e1 situada ao norte da rexi\u00f3n de Kanto e ao norte da prefectura, na parte leste da illa de Honshu. A s\u00faa superficie \u00e9 de 354,12\u00a0km\u00b2 e a poboaci\u00f3n de 78.004 habitantes (2009) e ten unha densidade de poboaci\u00f3n de 220 hab./km\u00b2.\nO concello de \u014ctawara limita co concello de Nasu, de Nasushiobara, de Yaita, de Sakura, de Nakagawa (son da prefectura de Tochigi); de Daigo (da prefectura de Ibaraki); e de Tanagura (da prefectura de Fukushima)."}
{"id": "118618", "revid": "15490", "url": "https://gl.wikipedia.org/wiki?curid=118618", "title": "Yaita", "text": "Yaita (\u77e2\u677f\u5e02, \u3084\u3044\u305f\u3057, \"Yaita-shi\") \u00e9 un concello da prefectura de Tochigi no Xap\u00f3n. Est\u00e1 situada ao norte da rexi\u00f3n de Kant\u014d e no centro-norte da prefectura, na parte leste da illa de Honsh\u016b. A s\u00faa superficie \u00e9 de 170,66\u00a0km\u00b2 e a poboaci\u00f3n de 35.037 habitantes (2009) e ten unha densidade de poboaci\u00f3n de 205 h/km\u00b2.\nO concello de Yaita limita co concello de Shioya, de Sakura, de \u014ctawara e de Nasushiobara."}
{"id": "118619", "revid": "25871", "url": "https://gl.wikipedia.org/wiki?curid=118619", "title": "Sarah Trimmer", "text": "Sarah Trimmer, nada o 6 de xaneiro de 1741 e finada o 15 de decembro de 1810, foi unha escritora e cr\u00edtica de literatura infantil brit\u00e1nica.\nTraxectoria.\nO seu xornal, \"The Guardian of Education\", axudou a definir o x\u00e9nero emerxente, facendo cr\u00edtica de literatura infantil de forma oficial por vez primeira; tam\u00e9n creou a primeira recensi\u00f3n hist\u00f3rica da literatura para cativos, estabelecendo un punto de referencia do x\u00e9nero que os historiadores seguen a empregar na actualidade. O seu libro infantil m\u00e1is popular, \"Fabulous Histories\", inspirou varias historias infant\u00eds e seguiu entrando no prelo durante m\u00e1is dun s\u00e9culo."}
{"id": "118620", "revid": "98629", "url": "https://gl.wikipedia.org/wiki?curid=118620", "title": "Filantrop\u00eda", "text": "A filantrop\u00eda \u00e9 o amor ao x\u00e9nero humano e todo o que \u00e1 humanidade representa, particularmente na s\u00faa forma positiva e construtiva, expresado na axuda aos outros sen que necesariamente se precise dun intercambio ou interese ning\u00fan nunha resposta. Un concepto asociado cando se introducen connotaci\u00f3ns relixiosas \u00e9 a caridade. As denominaci\u00f3ns correspondentes para a persoa son \"fil\u00e1ntropo, fil\u00e1ntropa\" (adxectivo e substantivo) e para a s\u00faa obra \"filantr\u00f3pico, filantr\u00f3pica\" (adxectivo).\nOs esforzos filantr\u00f3picos son realizados por parte de individuos ou grupos de individuos organizados (como Fundaci\u00f3ns). O normal \u00e9 que pos\u00faan unha alta capacidade econ\u00f3mica ou de influencia, e moitas veces tam\u00e9n unha capacidade intelectual notable: pol\u00edmatas, polifac\u00e9ticos e pol\u00edglotas. Bas\u00e9anse en donativos a organizaci\u00f3ns humanitarias, persoas, comunidades, ou no traballo de cooperaci\u00f3n motivado por un fin humanitario, tal que o traballo de voluntario para dar apoio a instituci\u00f3ns que te\u00f1en o prop\u00f3sito espec\u00edfico de axudar aos seres vivos e mellorar as s\u00faas vidas.\nEn Galicia moitos esforzos filantr\u00f3picos procederon de pol\u00edticos locais que chegaban a cotas de poder a nivel estatal, ou de empresarios estranxeiros de \u00e9xito instalados en Galicia, ou de indianos ou benfeitores e magnates, que dende a distancia ou \u00f3 regresar beneficiaban a s\u00faa vila natal ou familiar con escolas, institutos, museos, centros de investigaci\u00f3n, empresas, torneos, concursos ou premios, circos (o de Benposta), viaxes sanitarias (expedici\u00f3n da vacina), fundaci\u00f3n de sociedades ou academias (a RAG), financiamento de equipos deportivos, axuda \u00f3s emigrantes etc. \u00c9 por isto que en moitos casos est\u00e1n asociados fortemente a unha localidade (ou instituci\u00f3n):\nPor\u00e9n, este labor de mecenado abrangu\u00eda ocasionalmente eidos m\u00e1is extensos. Ocasionalmente tam\u00e9n se levaba a cabo por parte de relixiosos ou de mulleres, tanto como xesti\u00f3n dunha herdanza como do seu propio patrimonio:\nO labor filantr\u00f3pico, caritativo e de beneficencia non sempre \u00e9 completamente altru\u00edsta e desinteresado, pois pode producir beneficios, vantaxes ou desgravaci\u00f3ns fiscais a persoas f\u00edsicas ou xur\u00eddicas."}
{"id": "118621", "revid": "8354", "url": "https://gl.wikipedia.org/wiki?curid=118621", "title": "Benjamin Morrell", "text": "Benjamin Morrell, nado o 5 de xullo de 1795 e finado en 1839, foi un mari\u00f1o e explorador estadounidense.\nTraxectoria.\nEntre 1823 e 1831 realizou catro viaxes de relevancia, principalmente polo oc\u00e9ano Ant\u00e1rtico, as illas do Pac\u00edfico e mais as costas orientais de Am\u00e9rica. Escribiu un libro de memorias sobre as s\u00faas viaxes titulado \"A Narrative of Four Voyages\" e, a ra\u00edz das informaci\u00f3ns achegadas nel, ga\u00f1ouse unha p\u00e9sima reputaci\u00f3n como fabulador polas inexactitudes que conti\u00f1a e tam\u00e9n pola forma fantasiosa de expo\u00f1er as s\u00faas experiencias. Con posterioridade, demostrouse que moitas descubertas xeogr\u00e1ficss sobre os que informou non exist\u00edan, especialmente os realizados na Ant\u00e1rtida, sendo o caso m\u00e1is rechamante a inexistente \"Nova Groenlandia do Sur\"."}
{"id": "118622", "revid": "1131", "url": "https://gl.wikipedia.org/wiki?curid=118622", "title": "D\u00eda dos mortos", "text": "O D\u00eda dos Mortos \u00e9 unha celebraci\u00f3n mexicana de orixe hisp\u00e1nica que honra os defuntos o 2 de novembro, malia que comeza o 1 de novembro (D\u00eda de Defuntos), seguindo as celebraci\u00f3ns cat\u00f3licas do D\u00eda de Todos os Santos. \u00c9 unha festividade mexicana e estendida tam\u00e9n por parte de Centroam\u00e9rica, amais de en moitas comunidades dos Estados Unidos, onde existe unha gran poboaci\u00f3n mexicana e centroamericana. A Unesco declarou esta festividade como Patrimonio da Humanidade. O D\u00eda dos Mortos \u00e9 un d\u00eda festexado tam\u00e9n no Brasil, como \"D\u00eda dos Finados\"."}
{"id": "118625", "revid": "785", "url": "https://gl.wikipedia.org/wiki?curid=118625", "title": "Galicia estremeira", "text": "Galiza estremeira \u00e9 a denominaci\u00f3n que reciben todos aqueles territorios galegofalantes, que se atopan f\u00f3ra das fronteiras de Galiza, baixo a administraci\u00f3n de Castela e Le\u00f3n e Asturias. Ligados ling\u00fc\u00edstica, cultural e tradicionalmente a Galiza, existe neles e arredor deles, a reivindicaci\u00f3n hist\u00f3rica de pertenza \u00e1 cultura galega e nalg\u00fans casos de incorporaci\u00f3n ou reincorporaci\u00f3n \u00e1 propia Galiza, utiliz\u00e1ndose neste \u00faltimo caso a denominaci\u00f3n de Galiza irredenta moi a mi\u00fado ou mesmo outras denominaci\u00f3ns como Faixa Leste.\nXeograf\u00eda.\nA Galiza estremeira ou irredenta \u00e9 un territorio en forma de franxa, de aproximadamente 175 quil\u00f3metros de longo e de 15 a 30 de anchura, situada polas terras m\u00e1is occidentais das actuais provincias de Le\u00f3n e Zamora, na Comunidade aut\u00f3noma de Castela e Le\u00f3n, as\u00ed como os concellos m\u00e1is occidentais do Principado de Asturias, situados entre a r\u00eda de Ribadeo e o r\u00edo Frexulfe (pr\u00f3ximo ao r\u00edo Navia). A pesar das diferenzas administrativas entre as diversas zonas desta longa franxa, todas te\u00f1en en com\u00fan unha lingua e por tanto en boa parte unha cultura que comparten a\u00ednda hoxe coa Galiza auton\u00f3mica.\nTradicionalmente v\u00e9nse dividindo ou agrupando estes territorios en tres partes: Eo-Navia, Bierzo e Portelas / Seabra. Se ben, recentemente apareceu unha nova proposta de comarcalizaci\u00f3n destes territorios por parte dunha organizaci\u00f3n pol\u00edtica que divide estes territorios en cinco comarcas: Terra do Eo-Navia, Val do Ibias, O Bierzo, Cabreira e a Seabra. Estas son as diferentes comarcas segundo a primeira divisi\u00f3n, por ser a m\u00e1is estendida e co\u00f1ecida:\nTerra Eo-Navia.\nA Terra Eo-Navia, Navia-Eo ou Entrambasaguas, son as denominaci\u00f3ns que recibe a rexi\u00f3n de lingua galega que se atopa no occidente do Principado de Asturias, lim\u00edtrofe con Galiza e que comprende 19 concellos situados entre os r\u00edos Eo e Navia. O termo \"Terra Eo-Navia\", tr\u00e1tase dunha denominaci\u00f3n de recente creaci\u00f3n que non se corresponde con ningunha divisi\u00f3n territorial oficial ou de uso coti\u00e1n tradicional, e na que se incl\u00faen os seguintes concellos:\nAs Portelas e Calabor.\nAs Portelas \u00e9 unha rexi\u00f3n actualmente baixo administraci\u00f3n zamorana (Castela e Le\u00f3n), situada na fronteira con Galiza (\u00e1 que pertenceu at\u00e9 o ano 1789) e na que historicamente se fala o galego, a\u00ednda que sen status oficial. Comprende os seguintes concellos:\nO Bierzo.\nSituado entre a Serra do Courel, os Montes Aquilanos e a Serra de Fistedo, O Bierzo \u00e9 unha comarca actualmente baixo administraci\u00f3n leonesa e integrada polo tanto na Comunidade Aut\u00f3noma de Castela e Le\u00f3n. Con todo, a propia xeograf\u00eda, historia e principalmente o idioma, fan do Bierzo occidental unha terra estreitamente ligada a Galiza, da que formou parte durante s\u00e9culos. O uso do galego, que ten a s\u00faa celebraci\u00f3n anual no d\u00eda do nacemento de Marti\u00f1o Sarmiento, mantense nos seguintes concellos: \nHistoria.\nAs diversas causas que orixinan que existencia de amplos territorios galego-falantes f\u00f3ra de Galiza son resultado de diferentes sucesos -de car\u00e1cter eminentemente pol\u00edtico-, que desde o s\u00e9culo XII ata o ano 1789, foron sucesivamente reducindo o territorio oficialmente galego. A conseguinte exclusi\u00f3n de zonas lim\u00edtrofes, que antano formaban parte de Galiza, levou \u00e1 s\u00faa forzosa integraci\u00f3n nos territorios lindeiros, conservando as s\u00faas xentes con todo, o idioma galego as\u00ed como outros trazos culturais af\u00edns.\nO Bierzo (1486).\nCoa fragmentaci\u00f3n do reino de Galiza e a individualizaci\u00f3n do recente reino de Le\u00f3n a comezos do s\u00e9culo XII as informaci\u00f3ns sobre a adscrici\u00f3n do Bierzo a un ou outro reino son confusas e mesmo contraditorias. Mentres que para uns autores o reino de Galiza remataba na fronteira natural dos montes do Cebreiro, para outros fac\u00edao na periferia da vila de Ponferrada, cheg\u00e1ndose incluso a considerar o territorio berciano como unha entidade propia debido \u00e1 s\u00faa condici\u00f3n xeogr\u00e1fica lim\u00edtrofe. Os s\u00e9culos posteriores, por\u00e9n, consolidar\u00edan finalmente o occidente do Bierzo na vida pol\u00edtica e social galega ata finais do s\u00e9culo XV.\nSer\u00e1 precisamente nese s\u00e9culo cando o conde de Lemos, Pedro \u00c1lvarez Osorio, \"el mayor se\u00f1or de aquel reyno de Galicia\" sufra o acoso total dos irmandi\u00f1os (inclu\u00eddos os bercianos), cando m\u00e1is de 30.000 deles o sitien no Castelo de Ponferrada, coraz\u00f3n do Bierzo, a s\u00faa confrontaci\u00f3n coa Real Audiencia e os Reis Cat\u00f3licos supor\u00edalle \u00e1 casa de Lemos, a divisi\u00f3n do condado no ano 1486, mercando Ponferrada os propios Reis Cat\u00f3licos e creando o marquesado de Vilafranca. Dese xeito recaeu o Bierzo en mans castel\u00e1n-leonesas, defin\u00edndose o l\u00edmite entre o reino de Galiza e o de Le\u00f3n, que pasaba a situarse no Cebreiro.\nA Real Audiencia de Galiza, \u00f3rgano de goberno e tribunal de xustiza do reino, conforme a Provisi\u00f3n de 7 de outubro de 1480 (ano de fundaci\u00f3n da instituci\u00f3n), estend\u00eda os seus dominios polo Bierzo e Terra de Valcarce. Desco\u00f1\u00e9cese at\u00e9 cando isto se mantivo; por\u00e9n, a\u00ednda en 1521, ap\u00f3s a Asemblea de Melide, o rei encargou ao gobernador de Galiza p\u00f3r tropas na fortaleza de Ponferrada.\nA divisi\u00f3n do condado, non obstante, non impediu que o territorio berciano continuase a ser tradicionalmente considerado parte integrante de Galiza, as\u00ed escritores e humanistas como Fern\u00e1n P\u00e9rez de Oliva, Jer\u00f3nimo Zurita, Lope de Vega, e viaxeiros como Bartolom\u00e9 de Villalba y Estra\u00f1a, Caumont, Claude de Bronseval, Arnold von Harff e outros, continuaron a considerar na s\u00faa obra o Bierzo occidental como parte do reino de Galiza, aludindo a diferentes enclaves como galegos, \"(Ponferrada) llave e principio del reyno de Gallizia\", (Vilafranca do Bierzo) \"tiene esta villa buena vega, aunque ya est\u00e1 en Galicia\", mesmo afirmando firmemente que: \"Pont Ferrat (Ponferrada), fin d\u2019Espagne, commencement de Galice\" (Ponferrada, fin de Espa\u00f1a e comezo de Galiza). A\u00ednda na segunda metade do s\u00e9culo XVIII, en decembro de 1772, a prop\u00f3sito do pasamento de frei Mart\u00edn Sarmiento, o xornal \"Mercurio Hist\u00f3rico y Pol\u00edtico\" informaba que era natural de \u00ab\"Villafranca del Vierzo en Galicia\"\u00bb.\nAs Portelas e Calabor (1789).\nOs catro concellos que forman hoxe en d\u00eda \"As Portelas\" sempre estiveron ligados a Galiza e foron parte do antigo Reino de Galiza durante boa parte da Idade Media. A situaci\u00f3n xeogr\u00e1fica e orogr\u00e1fica deste territorio separado do resto de Seabra polas monta\u00f1as, e que fica m\u00e1is envorcado cara Galiza ca ao resto de Seabra e da Provincia de Zamora, \u00e9 responsable de que os seus habitantes falen galego. Estes concellos pertenceron durante a Idade Moderna \u00e1 Provincia de Valladolid, ag\u00e1s Hermisende; este concello foi portugu\u00e9s ata a Guerra de independencia portuguesa no s\u00e9culo XVII, tralo cal ficou incorporado a Espa\u00f1a, e por conseguinte \u00e1s Portelas. Certamente, \"As Portelas\" pasaron polas mans de varios grandes se\u00f1ores e bispos. Ata o s\u00e9culo XIV, estiveron ligadas \u00e1 Casa de Lemos e pasaron despois ao Ducado de Benavente. O mesmo ocorreu no terreo eclesi\u00e1stico. Algunhas das vilas e aldeas pertenceron \u00e1 diocese de Ourense ata hai ben pouco; mesmo outras aldeas deste pequeno recuncho da Alta Seabra estiveron ligados \u00e1s dioceses de Oviedo e Astorga. Hoxe en d\u00eda todos dependen da diocese de Astorga no terreo eclesi\u00e1stico. A s\u00faa relaci\u00f3n nominal co antigo Reino de Galiza rematou en 1789. Pasaron a ser galegas durante o Trienio liberal en 1822 (sendo parte da provincia de Ourense). Por\u00e9n, todo isto rematou cando estes catro concellos pasaron a formar parte de Zamora coa divisi\u00f3n provincial creada por Felipe Bauz\u00e1 y Larramendi, e asinada polo ministro Javier de Burgos o 30 de novembro de 1833.\nNo concello de Porto, o 26 de agosto de 2018, coincidindo coa maior feira de gando do ano, celebrouse unha consulta informal sobre a hipot\u00e9tica separaci\u00f3n de Castela e Le\u00f3n, coa intenci\u00f3n de pasar a Galiza. Os veci\u00f1os qu\u00e9ixanse do afastados que se atopan da capital zamorana, o uso da lingua galega pola maior\u00eda dos moradores e o abandono que, din, te\u00f1en dende a administraci\u00f3n castel\u00e1. O resultado foi de 202 votos a prol da escisi\u00f3n, 19 en contra e 6 en branco. A consulta non se limitou ao censo sen\u00f3n que puido votar calquera que se achase nese momento na localidade.\nResto de Seabra.\nA terra de Seabra pertenceu ao Reino de Galiza polo menos ata o s\u00e9culo XVI, cando formaba parte do ducado de Benavente.\nO feito de que Calabor sexa actualmente un enclave onde se fala galego d\u00e9bese a que o sur do concello de Requeixo tam\u00e9n era galegofalante mais ficou despoboado.\nO 27 de xu\u00f1o de 1931, cando se proclamou a Primeira Rep\u00fablica Galega, na Pobra de Seabra realizouse unha manifestaci\u00f3n na cal se izou a bandeira galega e se exhibiu un cartel que pu\u00f1a: \u00abQueremos anexarnos a Galicia\u00bb.\nA identificaci\u00f3n das s\u00faas xentes con Galicia foi recolleita por Joaqu\u00edn D\u00edaz \u2015dentro da s\u00faa obra de 1986\u2015 nas palabras dun xabr\u00e9s: \u00abNosotros somos castellanos de Galicia\u00bb.\nEo-Navia (s\u00e9culo XII).\nNo caso do territorio comprendido aproximadamente entre os r\u00edos Eo e Navia, integrante durante varios s\u00e9culos da diocese de Britonia, as s\u00faas terras a\u00ednda eran considerados na diplom\u00e1tica medieval do s\u00e9culo X, como parte da Galiza, tal e como recolle unha confirmaci\u00f3n do rei Ordo\u00f1o III, onde menciona: \"in Gallecia: (..) Vallebona (Valboa), Triacastella (Triacastela), Zerbantes (Cervantes), Nabia (Navia) cum Deganeis (Dega\u00f1a) suis , Vitrico , Arborsola (Boal) , Soorna (Navia de Suarna), Trabersas de Fraxino , Ibias ambas, Ausecos (Vilanova de Ozcos) et Neiro (Neira).\nA aproximaci\u00f3n hist\u00f3rica ao conflito territorial no entanto chegou case douscentos anos despois, no s\u00e9culo XII, cando toca teito a gran disputa entre os bispos de Lugo e Oviedo, reclamando \u00e1 curia real cada unha das partes a s\u00faa xurisdici\u00f3n sobre a zona. As pretensi\u00f3ns ovetenses d\u00e9bense contextualizar dentro do proxecto de engradecemento impulsado polo bispo Paio de Oviedo, quen comezou preitos semellantes contra Ourense, Burgos e at\u00e9 Toledo, chegando mesmo a reclamar tam\u00e9n practicamente todo o bispado ourens\u00e1n. O bispo lucense aseguraba que pertenc\u00edan desde antano \u00e1 s\u00faa diocese, por\u00e9n os documentos achegados polo prelado de Oviedo \u2015alcumado \"o falsificador\"\u2015, far\u00edan que o rei Afonso VII desestimase as demandas do lucense. Deste xeito, alg\u00fans destes territorios caeron definitivamente so xurisdici\u00f3n ovetense e leonesa por moito que os Papas sucesivos solicitasen ao Le\u00f3n a devoluci\u00f3n dos seus dominios adquiridos. Se ben algunhas das vilas eonaviegas seguiron a ser consideradas parte de Galiza como amosa a cartograf\u00eda, o resto recaeron na diocese de Oviedo integr\u00e1ndose paulatinamente na xurisdici\u00f3n asturiana, mais conservando durante os s\u00e9culos e at\u00e9 a actualidade, a lingua galega na s\u00faa variante local (eonaviego).\nAs\u00ed e todo, Ibias pertenceu a Galiza na metade do s\u00e9culo XVIII.\nDurante o s\u00e9culo XIX realiz\u00e1ronse varios proxectos de organizaci\u00f3n territorial que inclu\u00edan o Eo-Navia en Galiza, pero ning\u00fan se chegou a levar a cabo. En 1808, no contexto da Francesada, Napole\u00f3n fixo que a coroa espa\u00f1ola caese nas mans do seu irm\u00e1n Xos\u00e9. Deste xeito, en 1810, o goberno xosefino tentou ordenar o territorio, divid\u00edndoo en prefecturas, \u00f3 estilo das estabelecidas en Francia, segundo o proxecto do enxe\u00f1eiro e matem\u00e1tico Xos\u00e9 Lanz. Xa que logo, o Eo-Navia foi incorporado na prefectura de Mi\u00f1o Alto, con capital en Lugo. Esta divisi\u00f3n non chegou a entrar en vigor. De novo o proxecto de divisi\u00f3n provincial de 1821, realizado por Bauz\u00e0 e Larramendi, e ratificado pola comisi\u00f3n de Cortes, inclu\u00eda a terra entre os r\u00edos Eo e Navia na provincia de Lugo. Isto provocou unha importante oposici\u00f3n dos deputados asturianos, a cal foi contestada polos galegos, que presentaron unha proposta a prol do plan gobernamental. O deputado suplente por Galiza, Juan Osorio, propuxo unha soluci\u00f3n intermedia, de xeito que a parte costeira pasase para Asturias e a parte monta\u00f1osa ficase en Lugo. Con todo, finalmente, as Cortes decid\u00edronse polas teses asturianas. Posteriormente, no ano 1842, ap\u00f3s a reforma territorial de 1833 que abol\u00eda o reino de Galiza e o divid\u00eda en catro provincias, prop\u00faxose crear a provincia de Ribadeo, a cal abranguer\u00eda o territorio eonaviego, mais a proposta foi rexeitada.\nLingua.\nO idioma galego \u00e9 o principal nexo de uni\u00f3n na actualidade, entre os territorios da Galiza irredenta e da Galiza auton\u00f3mica. Pola s\u00faa situaci\u00f3n xeogr\u00e1fica, a variedade do galego falado nestes territorios \u00e9 a do galego oriental, que comparte cos concellos -oficialmente considerados como galegos- m\u00e1is orientais. Esta variedade dialectal pos\u00fae polo tanto caracter\u00edsticas com\u00fans af\u00edns a un lado e outro dos lindes provinciais e auton\u00f3micos:\nPeculiaridades.\nXa dentro da variedade oriental do galego, cada territorio pos\u00fae peculiaridades ling\u00fc\u00edsticas propias que os fil\u00f3logos tenden a dividir do seguinte xeito (de norte a sur):\nGaliza irredenta.\nO termo irredenta, que \u00e9 o m\u00e1is amplamente estendido, fai referencia, segundo o dicionario da Real Academia Galega, a aquilo que est\u00e1 sen redimir, aplicado en particular ao territorio que, por raz\u00f3ns \u00e9tnicas ou hist\u00f3ricas unha naci\u00f3n quere anexionar. De xeito m\u00e1is minoritario, este territorio tam\u00e9n recibe o nome de \"Faixa oriental\", \"Faixa Leste\", \"Galiza exterior\", \"Galiza oriental\", \"Galiza Leste\" ou \"Galiza non auton\u00f3mica\".\nReivindicaci\u00f3n.\nSe ben tradicionalmente era unha reivindicaci\u00f3n do nacionalismo, na actualidade esta reivindicaci\u00f3n tendeu a relaxarse e centrarse m\u00e1is en aspectos culturais (reivindicaci\u00f3n da lingua), ficando como reivindicaci\u00f3n principalmente do independentismo (ben sexa organizado como N\u00f3s-UP, ben sexa non organizado politicamente). A pesar de que nas s\u00faas intervenci\u00f3ns p\u00fablicas o nacionalismo maioritario non te\u00f1a feito bandeira da reivindicaci\u00f3n territorial, o propio BNG recolle estas reivindicaci\u00f3ns na s\u00faa Proposta de Estatuto de Galiza de 2005 onde, na s\u00faa disposici\u00f3n final terceira, di:\nA posici\u00f3n tradicional do nacionalismo galego \u00e9 a de negar a lexitimidade e validez da divisi\u00f3n administrativa provincial de Javier de Burgos de 1833, cuxa primeira manifestaci\u00f3n foi o provincialismo. A posici\u00f3n do nacionalismo anterior a 1936 \u00e9 claramente a de reivindicar estes territorios, desde a Xeraci\u00f3n N\u00f3s at\u00e9 o Partido Galeguista, pasando polo arredismo ou a representaci\u00f3n galega no IX Congreso de Nacionalidades Europeas e como v\u00e9n reflectido en numerosas publicaci\u00f3n af\u00edns da \u00e9poca como \"A Nosa Terra\", \"N\u00f3s\" ou \"A Fouce\".\nEn 1931, o Anteproyeito de Estatuto da Galiza redactado polo Seminario de Estudos Galegos, a pesar de establecer no seu Artigo 4 que:\ninclu\u00eda a continuaci\u00f3n, no seu artigo quinto, unha clara referencia a estes territorios:\nEsta reivindicaci\u00f3n mesmo se trasladar\u00e1 ao texto final do Estatuto de Autonom\u00eda de Galicia de 1936 onde, no artigo 2 do T\u00edtulo I Preliminar, se afirma:\nA Lei de Compilaci\u00f3n do Dereito Civil Especial de Galiza, promulgada en 1963, estabelec\u00eda que se hab\u00edan aplicar as disposici\u00f3ns dos t\u00edtulos I e II da propia Lei nas comarcas das provincias lim\u00edtrofes de Oviedo, Le\u00f3n e Zamora cando se acreditase a existencia e uso das instituci\u00f3ns referidas nos mesmos.\nLogo da Transici\u00f3n, as correntes maioritarias do nacionalismo tenderon a relaxar as reivindicaci\u00f3ns neste sentido, limit\u00e1ndoas na maior\u00eda dos casos a aspectos culturais, case sempre en relaci\u00f3n coa lingua. Deste xeito, a reivindicaci\u00f3n de galeguidade destes territorios quedou reducida por un lado, \u00e1 propia minor\u00eda de habitantes deses lugares que conservan unha identificaci\u00f3n con Galiza e, por outro, a sectores independentistas.\nNo 13 de abril de 2021 a deputada do BNG Mar\u00eda Gonz\u00e1lez Albert, presentou no pleno do parlamento galego unha proposici\u00f3n non de lei solicitando o respaldo da C\u00e1mara \u00e1 declaraci\u00f3n do Bierzo como provincia, unha demanda rexeitada polo PP e PSOE.\nControversia.\nA existencia desta reivindicaci\u00f3n dentro do nacionalismo galego esperta certa controversia tanto en Galiza, coma nas terras irredentas ou nos territorios aos que administrativamente pertencen. Un dos aspectos fundamentais dentro do debate parte da propia definici\u00f3n de naci\u00f3n da cal se derivar\u00eda, en principio, a pertenza ou non destes territorios \u00e1 naci\u00f3n galega. Case todas as definici\u00f3ns de naci\u00f3n actuais falan de aspectos \"obxectivos\" como dispor dunha lingua com\u00fan, historia, costumes etc., e m\u00e1is duns factores \"subxectivos\" (a vontade dunha comunidade de pertencer a unha mesma entidade pol\u00edtica) que ser\u00eda precisamente o punto m\u00e1is pol\u00e9mico sobre a galeguidade destes territorios.\nA\u00ednda que en boa parte das comarcas en cuesti\u00f3n poida existir un sentimento de irmandade ou simpat\u00eda co pobo galego, ou mesmo un sentimento de galeguidade aberta como demostra a existencia de militantes de organizaci\u00f3ns nacionalistas galegas na zona e os votos obtidos por estas formaci\u00f3ns, as posici\u00f3ns de pertencer a unha mesma naci\u00f3n chamada Galiza son minoritarias. \nPor\u00e9n, no ano 2020 lev\u00e1ronse a cabo varios estudos demosc\u00f3picos que preguntaban aos bercianos que configuraci\u00f3n territorial prefer\u00edan para a s\u00faa comarca, e 4 de cada 10 optaban por integrar O Bierzo en Galiza."}
{"id": "118626", "revid": "1131", "url": "https://gl.wikipedia.org/wiki?curid=118626", "title": "Aeroporto de T\u00e2n S\u01a1n Nh\u1ea5t", "text": "O aeroporto da cidade da T\u00e2n S\u01a1n Nh\u1ea5t debe o seu nome \u00e1 vila onde se sit\u00faa (Cidade Ho Chi Minh), Vietnam, a poucos quil\u00f3metros da cidade."}
{"id": "118627", "revid": "12452", "url": "https://gl.wikipedia.org/wiki?curid=118627", "title": "Galicia irredenta", "text": ""}
{"id": "118631", "revid": "23204", "url": "https://gl.wikipedia.org/wiki?curid=118631", "title": "Vilamor", "text": "O top\u00f3nimo Vilamor pode referirse a:"}
{"id": "118634", "revid": "117604", "url": "https://gl.wikipedia.org/wiki?curid=118634", "title": "Wakayama", "text": "Wakayama (\u548c\u6b4c\u5c71\u5e02, \u308f\u304b\u3084\u307e\u3057, \"Wakayama-shi\") \u00e9 un concello xapon\u00e9s, capital da prefectura de Wakayama. Est\u00e1 situado ao suroeste da rexi\u00f3n de Kinki, ao noroeste da prefectura, na illa de Honshu. A s\u00faa superficie \u00e9 de 209,23\u00a0km\u00b2 e a poboaci\u00f3n de 370.086 habitantes (2009) e ten unha densidade de poboaci\u00f3n de 1.770 hab./km\u00b2.\nO concello de Wakayama limita cos concellos de Kainan, Kinokawa, Iwade (da prefectura de Wakayama); de Misaki e Hannan (da prefectura de Osaca)."}
{"id": "118635", "revid": "1131", "url": "https://gl.wikipedia.org/wiki?curid=118635", "title": "Zafra", "text": "Zafra \u00e9 unha cidade estreme\u00f1a localizada na provincia de Badaxoz.\nCaracter\u00edsticas.\n\u00c9 un dos municipios m\u00e1is importantes da provincia de Badaxoz, cabeza industrial da Comarca Zafra - R\u00edo Bodi\u00f3n e a capital do sur de Estremadura. Esp\u00e9rase que nos pr\u00f3ximos anos chegue a duplicar a s\u00faa poboaci\u00f3n debido \u00e1 s\u00faa estrat\u00e9xica situaci\u00f3n no centro dun importante n\u00f3 de comunicaci\u00f3ns que unen varias capitais provinciais e rexionais: Badaxoz, M\u00e9rida, Sevilla, Huelva e C\u00f3rdoba.\nEn outubro de 2007 foi seleccionada, xunto a outras 19 poboaci\u00f3ns do vello continente, para formar parte da pel\u00edcula documental Pobos de Europa."}
{"id": "118636", "revid": "56817", "url": "https://gl.wikipedia.org/wiki?curid=118636", "title": "Iwade", "text": "Iwade (\u5ca9\u51fa\u5e02, \u3044\u308f\u3067\u3057, \"Iwade-shi\") \u00e9 un concello xapon\u00e9s da prefectura de Wakayama. Est\u00e1 situada ao suroeste da rexi\u00f3n de Kinki, ao noroeste da prefectura, na illa de Honshu. A s\u00faa superficie \u00e9 de 38,5\u00a0km\u00b2 e a poboaci\u00f3n de 52.222 habitantes (2009) e ten unha densidade de poboaci\u00f3n de 1.360 hab./km\u00b2.\nO concello de Iwade limita cos concellos de Wakayama, Kinokawa (da prefectura de Wakayama); Hannan e Sennan (da prefectura de Osaca)."}
{"id": "118637", "revid": "98629", "url": "https://gl.wikipedia.org/wiki?curid=118637", "title": "Coria", "text": "Coria ou Coira \u00e9 unha cidade e municipio da provincia de C\u00e1ceres, Estremadura (Espa\u00f1a). Cont\u00e1ba con 12.767 habitantes e unha densidade de poboaci\u00f3n de 12,40 hab/km\u00b2 (INE 2007).\nL\u00edmites do termo municipal.\nO termo municipal de Coria, con 103 km\u00b2 de superficie, limita con:"}
{"id": "118638", "revid": "1131", "url": "https://gl.wikipedia.org/wiki?curid=118638", "title": "Miajadas", "text": "Miajadas \u00e9 un concello situada ao sur da provincia de C\u00e1ceres e practicamente no centro xeogr\u00e1fico de Estremadura.\nCo\u00f1\u00e9cese como a \"Capital Europea do Tomate\".\nTen unha poboaci\u00f3n de 10\u00a0241 habitantes.\nMiajadas abrangue d\u00faas entidades locais menores: as \"pedan\u00edas\" de Alonso de Ojeda e Casar de Miajadas, ambas fundadas durante o Plan Badaxoz."}
{"id": "118639", "revid": "23204", "url": "https://gl.wikipedia.org/wiki?curid=118639", "title": "Jerez de los Caballeros", "text": "Jerez de los Caballeros (en galego antigo: \"Xerez de Badallouce\") \u00e9 un concello estreme\u00f1o, pertencente \u00e1 provincia de Badaxoz. Ten unha poboaci\u00f3n de 10.177 habitantes. En outubro de 2007 foi seleccionada, xunto a outras 19 poboaci\u00f3ns do Vello Continente, para formar parte da pel\u00edcula documental \"Pueblos de Europa\", o que a converte nunha das poucas cidades espa\u00f1olas en formar parte dese proxecto audiovisual, que anualmente produce a empresa Colours Communication Group.\nL\u00edmites do termo municipal.\nJerez de los Caballeros limita ao norte con Barcarrota, Salvale\u00f3n e Salvatierra de los Barros, ao leste con Burguillos del Cerro, ao sueste con Fregenal de la Sierra, ao sur con Higuera la Real, ao suroeste con Encinasola, e ao oeste con Oliva de la Frontera, Zah\u00ednos e Higuera de Vargas.\nNo interior do termo at\u00f3panse situados os termos de Valle de Matamoros e Valle de Santa Ana.\nHistoria.\nPrehistoria.\nA zona estivo habitada desde tempos moi remotos, as\u00ed na Prehistoria xa se atopan restos arqueol\u00f3xicos como o dolmen de Tori\u00f1uelo, na devesa da Granxa, ademais dos do Valcavado e da Palomilla.\nOs fenicios co\u00f1ec\u00edan a zona e hai opini\u00f3ns no sentido de que pod\u00edan habela fundado, cando menos eles foron os que lle deron o nome de \"Ceret\".\n\u00c9poca romana.\nDurante a ocupaci\u00f3n de Roma, Jerez, na \u00e9poca co\u00f1ecida como \"Fama Iulia Seria\" ou \"Caeriana\", debeu de ser un pobo bastante habitado segundo vese polos achados arqueol\u00f3xicos da chamada \"vila do Pomar\" e por estar situada entre d\u00faas cidades de importancia como eran a hoxe desaparecida It\u00e1lica e Em\u00e9rita Augusta, a actual M\u00e9rida, quedando \"Fama Iulia\" pr\u00f3xima \u00e1 V\u00eda da Prata.\nDa \u00e9poca romana descubr\u00edronse en Jerez numerosas inscrici\u00f3ns, cipos, ronseis funerarios etc. aludindo a familias romanas importantes como Julia, Helvia ou Vibia. Cons\u00e9rvanse ademais restos como os mosaicos do Pomar, a Calzada do alto empedrado e as pontes do Pont\u00f3n e Vello.\n\u00c9poca visigoda.\nNa \u00e9poca visigoda existen alg\u00fans achados de l\u00e1pidas e inscrici\u00f3ns entre as que destaca a que existe nunha columna da igrexa de Santa Mar\u00eda coa data de consagraci\u00f3n da mesma, o 25 de decembro do ano 556 do calendario actual.\nOutros restos importantes da \u00e9poca son unha l\u00e1pida con inscrici\u00f3n de 514 na devesa da Alcozaba e outra inscrici\u00f3n de 662 na devesa de La Mata.\n\u00c9poca musulm\u00e1.\nDurante a dominaci\u00f3n \u00e1rabe \u00e9 co\u00f1ecida con \"Xerixa\" ou \"Xeris\" e non cabe d\u00fabida de que foi cidade importante, desafortunadamente quedan poucos monumentos ou restos daquela \u00e9poca a\u00ednda que seguen existindo reminiscencias en barrios como a Morer\u00eda e a Alh\u00f3ndiga.\nReconquista.\nCoa conquista por Afonso IX de Le\u00f3n en 1230, con axuda dos templarios entrou Jerez na zona cristi\u00e1. A\u00ednda no 1240 \u00e9 necesaria unha campa\u00f1a militar para asegurar a zona. Afastado o perigo musulm\u00e1n o rei fai doaz\u00f3n da vila \u00e1 Orde do Amorne.\nOs templarios.\nCo Amorne comeza unha repoboaci\u00f3n e engrandecimiento da comarca, sendo desta \u00e9poca a constituci\u00f3n do \"bailiato\" ou encomenda de Jerez como o demostran documentos de cap\u00edtulos da orde.\nA disoluci\u00f3n da Orde do Amorne en 1312 por bula do papa Clemente V fai pasar as s\u00faas posesi\u00f3ns de Espa\u00f1a e en concreto a comarca de Jerez \u00e1 coroa. Contan as historias do pobo que os templarios resist\u00edronse e na loita morreron degolados todos os cabaleiros, de a\u00ed o nome de \"Torre Sanguenta\" a un dos baluartes da muralla de Jerez.\n\u00c9poca de Reguengo.\nEn 1312 Jerez de los Caballeros pasou a ser cidade de reguengo baixou o dominio da coroa, que lle reco\u00f1eceu o dereito a nomear procuradores nas Cortes de Castela. Al\u00ed xogaron un papel destacado, sobre todo nas cortes celebradas en 1315 en Burgos para debater sobre a rexencia de Afonso XI.\nNos anos posteriores o castelo de Jerez de Badaxoz pasou a mans dos portugueses, quen mantiveron a fianza de prazas e fortes ata 1330.\nOrde de Santiago.\nEn 1370 o rei Henrique II cedeu \u00e1 Orde de Santiago a cidade, quen a melloraron radicalmente, a\u00ednda que da s\u00faa \u00e9poca cons\u00e9rvase pouca informaci\u00f3n.\nS\u00e9culo XVI.\nO s\u00e9culo XVI supuxo un per\u00edodo de engrandecimiento para Jerez de los Caballeros. Multiplic\u00e1ronse os edificios monumentais, aumentou a poboaci\u00f3n, e entre 1523 e 1526 aproximadamente Carlos I deulle o t\u00edtulo de \"moi nobre e moi leal cidade\", cos seus correspondentes privilexios.\nPer\u00edodo de decadencia.\nOs s\u00e9culos XVII e XVIII foron unha \u00e9poca de decadencia para a localidade. Houbo unha gran pobreza, empeorada pola independencia de Portugal en 1640. En 1651 Jerez rexeitou unha oportunidade de ter voto en cortes.\nA vitoria das tropas da cidade en \u00c9vora en 1662 orixinou unha gran festa en Jerez. Durante a Guerra de Sucesi\u00f3n, Portugal p\u00faxose do bando de Carlos de Austria, polo que os portugueses invadiron Jerez en 1706, 1710 e 1711.\nConquista americana.\nJerez de los Caballeros, como cidade importante na \u00e9poca renacentista, segundo Navarro do Castelo, contribu\u00edu con 172 persoas \u00e1 epopea americana. Entre os xerezanos m\u00e1is destacados na actuaci\u00f3n indiana dest\u00e1canse os seguintes:\nMonumentos relixiosos.\nEn Jerez at\u00f3panse os seguintes monumentos relixiosos:"}
{"id": "118640", "revid": "56817", "url": "https://gl.wikipedia.org/wiki?curid=118640", "title": "Kinokawa", "text": "Kinokawa (\u7d00\u306e\u5ddd\u5e02, \u304d\u306e\u304b\u308f\u3057, \"Kinokawa-shi\") \u00e9 un concello xapon\u00e9s da prefectura de Wakayama. Est\u00e1 situada no centro-sur da rexi\u00f3n de Kinki, ao norte da prefectura, na illa de Honshu. A s\u00faa superficie \u00e9 de 228,24\u00a0km\u00b2 e a poboaci\u00f3n de 66.355 habitantes (2009) e ten unha densidade de poboaci\u00f3n de 291 hab./km\u00b2.\nA cidade de Kinokawa foi fundada pola fusi\u00f3n de 5 concellos de vila do distrito de Naga (Uchita, Kokawa, Naga, Momoyama e Kishigawa) no ano 2005.\nO concello de Kinokawa limita cos concellos de Iwade, Wakayama, Kainan, Kimino, Katsuragi (da prefectura de Wakayama); Sennan, Izumisano, Kaizuka e Kishiwada (da prefectura de Osaca)."}
{"id": "118641", "revid": "23204", "url": "https://gl.wikipedia.org/wiki?curid=118641", "title": "Talayuela", "text": "Talayuela \u00e9 un concello estreme\u00f1o, situado no nord\u00e9s da provincia de C\u00e1ceres. O seu xentilicio (en lingua castel\u00e1) \u00e9 talayuelanos.\nO nome de Talayuela procede de \"Atalayuela\", diminutivo da palabra castel\u00e1 de orixe \u00e1rabe \"atalaia\", que significa \"torre de vixilancia\". Para rememorar o nome antigo da vila decidiuse hai uns anos chamar Atalaya ao equipo de f\u00fatbol local.\nXeograf\u00eda.\nTalayuela est\u00e1 situada no nord\u00e9s da comunidade aut\u00f3noma de Estremadura, no val do r\u00edo Ti\u00e9tar, afluente importante do r\u00edo Tajo, e pertence \u00e1 comarca do Campo Ara\u00f1uelo, ao p\u00e9 da comarca de La Vera.\nA orograf\u00eda da zona \u00e9 practicamente chaira, propia dun val, estando a s\u00faa altitude nuns 364 metros por encima do nivel do mar. Talayuela pos\u00fae un grande e f\u00e9rtil pi\u00f1eiral, ademais de numerosas aci\u00f1eiras convertidas en devesas de aproveitamento polo ser humano.\nTam\u00e9n pos\u00fae numerosas charcas de importancia, as cales son refuxio e avituallamento elemental para numerosas especies da zona e para aves migratorias, que atopan nestas terras un refuxio ideal e ben provisto de alimentos.\nDemograf\u00eda.\nA poboaci\u00f3n \u00e9 de 9.582 habitantes (INE 2007), inclu\u00edndo aqueles que residen nas s\u00faas leiras e terreos pr\u00f3ximos. Destes 10\u00a0432 habitantes, m\u00e1is de 2.000 pertencen a distintas pedan\u00edas do concello que est\u00e1n en proceso de independencia administrativa. Esta cifra foi aumentando considerablemente nos \u00faltimos anos debido \u00e1 chegada de novos poboadores en busca de traballo, de tal xeito que en Talayuela xa residen habitantes de 22 nacionalidades, os cales superan o 33 % da poboaci\u00f3n actual.\nEconom\u00eda.\nCaracter\u00edzase pola s\u00faa dependencia do cultivo do tabaco, a\u00ednda que nos \u00faltimos anos este sufriu un importante declive, ao desaparecer as axudas (primas) da Comunidade Econ\u00f3mica Europea. En Talayuela hai outros cultivos de importancia, entre os que destaca en primeiro lugar o cultivo do esp\u00e1rrago, do cal se benefician numerosas familias, xa que existen na zona d\u00faas conserveiras de importancia. Tam\u00e9n se cultivan o pemento, o tomate e o millo, a\u00ednda que en menor medida e con menor importancia.\nCoa decadencia do cultivo do tabaco, estanse buscando outras alternativas, como o cultivo do azafr\u00e1n, o algod\u00f3n ou o caf\u00e9. De feito, estes dous \u00faltimos cultivos d\u00e1banse na zona antes da chegada do tabaco.\nAs familias de Talayuela, moitas delas inmigrantes, viven en torno ao cultivo dos seus campos, base\u00e1ndose toda a s\u00faa econom\u00eda no cultivo do tabaco e o esp\u00e1rrago, e posto que ambos os cultivos te\u00f1en campa\u00f1as de recolecci\u00f3n diferentes, un mesmo traballador poden aproveitar ambas, co que son poucos os meses nos que un traballador est\u00e1 sen ocupaci\u00f3n, a\u00ednda que moitos inmigrantes combinan estas campa\u00f1as coa recolecci\u00f3n da uva ou a laranxa noutras comunidades.\n\u00c9 tal a importancia do cultivo do tabaco en Talayuela que, dado que a s\u00faa campa\u00f1a de recolecci\u00f3n ten lugar en \u00e9poca estival, axudou a moitos mozos a custearse os seus estudos, traballando en \u00e9poca de vacaci\u00f3ns e cursando os seus estudos no inverno.\nHistoria.\nTalayuela xurdiu no s\u00e9culo XVI a partir de Plasencia e constru\u00eduse neste mesmo s\u00e9culo a igrexa de San Marti\u00f1o, que desde un punto de vista arquitect\u00f3nico \u00e9 o monumento m\u00e1is notable.\nEst\u00e1 situada na comarca do Campo Ara\u00f1uelo, nome que segundo os historiadores prov\u00e9n de \"campo ra\u00f1uelo\", da palabra empregada antigamente na zona para designar as afloraci\u00f3ns de pedras de granito, \"ra\u00f1as\".\nOs comezos dos primeiros poboadores foron dif\u00edciles, debido \u00e1 enfermidade do paludismo, moi estendida pola zona.\nFestas.\nAs festas m\u00e1is importantes deste municipio son a fin de semana m\u00e1is pr\u00f3xima ao 25 de abril, festividade de San Marcos e o 15 de agosto, festividade da Virxe da Asunci\u00f3n.\nLecer.\nA Federaci\u00f3n Estreme\u00f1a de Golf abriu as portas dun dos campos de golf con m\u00e1is proxecci\u00f3n da comunidade de Estremadura o 28 de maio de 2005. Constru\u00eddo segundo o dese\u00f1o de Severiano Ballesteros, respectando ao m\u00e1ximo a contorna natural, este campo, cun percorrido de 18 buratos (posiblemente, nun futuro, de 36), converteuse nun dos centros de lecer m\u00e1is importantes das comarcas do Campo Ara\u00f1uelo e La Vera. Debido ao coidado que se tivo en conservar a natureza e a contorna de denso arboredo na s\u00faa construci\u00f3n, m\u00e1is as posibilidades que pode ofrecer o devandito campo, Talayuela converterase na sede da futura escola de golf de Estremadura.\nO campo de golf proximamente estar\u00e1 dotado dun hotel de 4 estrelas, que mellorar\u00e1 a\u00ednda m\u00e1is as posibilidades tur\u00edsticas do municipio."}
{"id": "118642", "revid": "56817", "url": "https://gl.wikipedia.org/wiki?curid=118642", "title": "Prado (hom\u00f3nimos)", "text": "Prado pode refirirse a:"}
{"id": "118643", "revid": "1131", "url": "https://gl.wikipedia.org/wiki?curid=118643", "title": "Teatro Coliseo Noela", "text": "O Teatro Coliseo Noela \u00e9 un teatro noi\u00e9s inaugurado en 1921 no que se realizan representaci\u00f3ns teatrais, concertos, cinema, congresos, e danza.\nHistoria.\nSito na vila coru\u00f1esa de Noia e con capacidade para 342 persoas, o Teatro Coliseo Noela constru\u00eduse a iniciativa de 3 particulares e inaugurouse o 24 de abril de 1921.\nAt\u00e9 o ano 1966 o edificio destinarase a zarzuelas, concertos, teatro e conferencias. Ese ano o edificio al\u00fagase e durante vinte anos servir\u00e1 como cine at\u00e9 o seu peche en 1986.\nDespois, a trav\u00e9s de xesti\u00f3ns feitas polo Concello, conseguiuse financiamento para a compra do edificio e restaurouse seguindo un proxecto do arquitecto Juan Roade Rodr\u00edguez. Tras a rehabilitaci\u00f3n, o edificio abriu as s\u00faas portas de novo o 23 de xullo de 1999."}
{"id": "118645", "revid": "1410", "url": "https://gl.wikipedia.org/wiki?curid=118645", "title": "Hy\u016bga", "text": "Hy\u016bga (\u65e5\u5411\u5e02, \u3072\u3085\u3046\u304c\u3057, \"Hy\u016bga-shi\") \u00e9 un concello da prefectura de Miyazaki no Xap\u00f3n. Est\u00e1 situado en parte leste da rexi\u00f3n de Ky\u016bsh\u016b e ao nordeste da prefectura, na illa de Ky\u016bsh\u016b. A s\u00faa superficie \u00e9 de 336,29\u00a0km\u00b2 e a poboaci\u00f3n de 62.859 habitantes (2009) e ten unha densidade de poboaci\u00f3n de 187 h/km\u00b2.\nO concello de Hy\u016bga limita cos concellos de Tsuno, de Kij\u014d, de Misato e de Kadogawa."}
{"id": "118646", "revid": "98629", "url": "https://gl.wikipedia.org/wiki?curid=118646", "title": "Nichinan, Miyazaki", "text": "Nichinan (\u65e5\u5357\u5e02, \u306b\u3061\u306a\u3093\u3057, \"Nichinan-shi\") \u00e9 un concello da prefectura de Miyazaki no Xap\u00f3n. Est\u00e1 situada ao sueste da rexi\u00f3n de Ky\u016bsh\u016b e ao sur da prefectura, na illa de Ky\u016bsh\u016b. A s\u00faa superficie \u00e9 de 536,12\u00a0km\u00b2 e a poboaci\u00f3n de 57.979 habitantes (2009) e ten unha densidade de poboaci\u00f3n de 108 h/km\u00b2.\nO concello de Nichinan limita cos concellos de Kushima, Miyakonoj\u014d, Mimata, Miyazaki e Kiyotake."}
{"id": "118647", "revid": "56817", "url": "https://gl.wikipedia.org/wiki?curid=118647", "title": "Saito", "text": "Saito (\u897f\u90fd\u5e02, \u3055\u3044\u3068\u3057, \"Saito-shi\") \u00e9 un concello da prefectura de Miyazaki no Xap\u00f3n. Est\u00e1 situada ao sueste da rexi\u00f3n de Ky\u016bsh\u016b e no centro da prefectura, na illa de Ky\u016bsh\u016b. A s\u00faa superficie \u00e9 de 438,56\u00a0km\u00b2 e a poboaci\u00f3n de 32.872 habitantes (2009) e ten unha densidade de poboaci\u00f3n de 75 h/km\u00b2.\nO concello de Saito limita cos concellos de Nishimera, Kunitomi, Miyazaki, Shintomi, Takanabe, Kij\u014d, Misato e Shiiba."}
{"id": "118648", "revid": "98629", "url": "https://gl.wikipedia.org/wiki?curid=118648", "title": "Castro de Moreira", "text": "O Castro de Moreira, situado na aldea de Moreira (parroquia de Lamas de Moreira, A Fonsagrada) est\u00e1 localizado na parte sur do monte Entrecotos a unha altitude de 633 metros. Co\u00f1\u00e9cese comunmente na vila como \"A Coroa\".\nCaracter\u00edsticas.\nEst\u00e1 conformado por un recinto interior (ou croa) de 75 metros de di\u00e1metro, arrodeado dun conxunto de parapetos e fosos (conta con tres parapetos na parte occidental e dous na oriental). A faldra norte corresponde a unha pendente do terreo da zona, que se considera coma unha defensa natural da localizaci\u00f3n. Na parte sur est\u00e1 o acceso que utilizan os veci\u00f1os para chegar ao castro, polo que se considera esta ruta coma a entrada orixinal ao mesmo.\nDesde este alto p\u00f3dense divisar outros castros da zona. Esta boa visibilidade fai pensar que no seu d\u00eda a fortificaci\u00f3n puido ser utilizada coma unha base de control sobre o territorio. Pola contra, non se atopou polo momento neste recinto ning\u00fan tipo de resto arqueol\u00f3xico."}
{"id": "118655", "revid": "1131", "url": "https://gl.wikipedia.org/wiki?curid=118655", "title": "Lamas de Moreira", "text": "O top\u00f3nimo galego Lamas de Moreira pode referirse a:"}
{"id": "118656", "revid": "6939", "url": "https://gl.wikipedia.org/wiki?curid=118656", "title": "Rep\u00fablica de Vietnam do Sur", "text": "O Goberno Revolucionario Provisional da Rep\u00fablica de Vietnam do Sur (Ch\u00ednh Ph\u1ee7 C\u00e1ch M\u1ea1ng L\u00e2m Th\u1eddi C\u1ed9ng H\u00f2a Mi\u1ec1n Nam Vi\u1ec7t Nam) foi un goberno comunista formado pola Fronte de Liberaci\u00f3n Nacional do Vietnam, m\u00e1is co\u00f1ecido como \"Vietcong\", en 1969, xurdido en oposici\u00f3n ao anticomunista, apoiado polos Estados Unidos de Am\u00e9rica, de Vietnam do Sur. Na meirande parte da s\u00faa existencia operou s\u00f3 coma un goberno no exilio e non presentou ning\u00fan problema para a autoridade do goberno survietnamita. Durou at\u00e9 o ano 1976, cando Vietnam do Norte e o Goberno Revolucionario Provisional xunt\u00e1ronse dando lugar \u00e1 Rep\u00fablica Socialista de Vietnam."}
{"id": "118658", "revid": "43749", "url": "https://gl.wikipedia.org/wiki?curid=118658", "title": "Rep\u00fablica Socialista do Vietnam", "text": ""}
{"id": "118664", "revid": "23204", "url": "https://gl.wikipedia.org/wiki?curid=118664", "title": "Francisco A. Vidal", "text": "Francisco Antonio Vidal Blanco nado na Bouci\u00f1a (Palmeira, Ribeira) en 1957, \u00e9 un escritor e etn\u00f3grafo galego.\nTraxectoria.\nIniciou a s\u00faa andaina literaria en 1977 con artigos publicados na prensa, de tem\u00e1tica variada, desde a etnograf\u00eda ata a ciencia, onde se afrontou o, ata daquela infrecuente, vocabulario t\u00e9cnico en galego, coa serie de principios dos 80, no peri\u00f3dico \"A Nosa Terra\", \"Ciencia, T\u00e9cnica e Trebellos\". Na actualidade (desde 2004) colabora con \"La Voz de Galicia\" (edici\u00f3n da Barbanza), publicando artigos semanais baixo o t\u00edtulo xen\u00e9rico de \"Lingua Proletaria\".\nEntre as obras publicadas, son de salientar \"O Cuarto dos Ausentes\", \"Os Chanzos da Escada\" (traducida \u00f3 castel\u00e1n co t\u00edtulo de \"El Constructor de Escaleras\"), \"A Luz da Eclipse\" e os \"Pecados Capitais\", centradas nun universo propio cuxo epicentro \u00e9 a vila imaxinaria de Cerqueixo. \"Ollos de Anxo da Morte\" relata o asolagamento dunha parroquia da Baixa Limia; \"A Derradeira Decisi\u00f3n\" desenv\u00f3lvese entre a Galicia sueva e o Bizancio de Xustiniano, e \"O Bot\u00edn da Inmortalidade\", unha novela de aventuras mari\u00f1eiras no s\u00e9culo XVI, ambientada na r\u00eda de Arousa, xunto con varias publicaci\u00f3ns colectivas, onde aparecen os relatos breves, completan a s\u00faa produci\u00f3n creativa. Asemade, no eido da literatura infantil, foi premiado e publicado o conto \"Piqui\u00f1o Mouro\" e no referente \u00e1 literatura dram\u00e1tica, a obra \"A serea\".\nNa s\u00faa faceta de activista cultural desenvolveu o labor principal desde asociaci\u00f3ns tales como a Agrupaci\u00f3n Cultural O Facho da Coru\u00f1a onde foi vicepresidente, a Asociaci\u00f3n Manuel Murgu\u00eda de Oseiro (Arteixo), co cargo de secretario, e actualmente est\u00e1 na direcci\u00f3n da tam\u00e9n arteix\u00e1 asociaci\u00f3n Polos Cami\u00f1os da que \u00e9 membro fundador.\nEn referencia \u00f3 seu traballo como etn\u00f3grafo e articulista, hai que resaltar as colaboraci\u00f3ns no peri\u00f3dico \"A Nosa Terra\" coas series \"Cami\u00f1o Vello\", \"Congostra Nova\" e \"Meu Santo\", \"Mi\u00f1a Santi\u00f1a\" e, no \u00e1mbito local, en \"El peri\u00f3dico de Arteixo\" coa secci\u00f3n titulada \"Polos Cami\u00f1os de Arteixo\". En outubro de 2009 editou, en colaboraci\u00f3n con Rosa B. Vizcaya o libro \"Dos fastos \u00f3s festexos, da mitolox\u00eda cl\u00e1sica \u00e1 relixiosidade galega\".\nO labor de investigaci\u00f3n e reivindicaci\u00f3n da figura de Manuel Murgu\u00eda, levouno a impulsar a reedici\u00f3n de varias obras do Patriarca e \u00e1 publicaci\u00f3n de libros e numerosos artigos sobre este ilustre arteix\u00e1n, tales como a biograf\u00eda \"Manuel Murgu\u00eda\", con traduci\u00f3n \u00f3 castel\u00e1n, Os textos en galego de Murgu\u00eda e a serie de artigos publicados n' \"O Correo Galego\" e recollidos nun volume titulado \"Murgu\u00eda: as letras e a historia\".\nDesde o 23 de abril de 2009, D\u00eda do Libro, a biblioteca do Froxel (lugar no que naceu Murgu\u00eda) ten, por acordo do pleno municipal de Arteixo, o nome oficial de Biblioteca Francisco A. Vidal.\nEn outubro de 2009 publicou, en colaboraci\u00f3n coa historiadora Rosa Benigna Vizcaya Betanzos, o libro \"Dos fastos \u00f3s festexos (dos antigos mitos \u00e1 relixiosidade galega)\"; e en abril de 2010 a novela \"As deusas do Calvario\".\nEn xu\u00f1o de 2015 publica \"O coitelo de pedra fundida\".\nA Asociaci\u00f3n Cultural Barbantia, concedeulle no ano 2017 o sereo \u00e1 traxectoria cultural, un premio votado entre os socios. En 2021, tras acadar o premio Laudamuco para textos teatrais pola obra \"A vinganza de Fortimbr\u00e1s\", o texto \u00e9 publicado pola editorial Edici\u00f3ns Positivas.\nNo 2022 publicou a novela \"Principio de exclusi\u00f3n\" na editorial Embora, e d\u00e9ronlle o 2\u00ba premio no certame de novela \"Vilar Ponte\" de Viveiro."}
{"id": "118665", "revid": "4609", "url": "https://gl.wikipedia.org/wiki?curid=118665", "title": "Ludolf Backhuysen", "text": ""}
{"id": "118668", "revid": "43749", "url": "https://gl.wikipedia.org/wiki?curid=118668", "title": "Rep\u00fablica Oriental do Uruguai", "text": ""}
{"id": "118669", "revid": "1131", "url": "https://gl.wikipedia.org/wiki?curid=118669", "title": "Aleksandr Khalifman", "text": "Aleksandr Valerevich Khalifman (en ruso \"\u0410\u043b\u0435\u043a\u0441\u0430\u043d\u0434\u0440 \u0412\u0430\u043b\u0435\u0440\u044c\u0435\u0432\u0438\u0447 \u0425\u0430\u043b\u0438\u0444\u043c\u0430\u043d\"), nado o 18 de xaneiro de 1966 na Uni\u00f3n Sovi\u00e9tica, \u00e9 un xogador de xadrez ruso.\n\u00c9 Gran Mestre Internacional desde 1990 e Campi\u00f3n do mundo para a FIDE no per\u00edodo 1999-2000."}
{"id": "118670", "revid": "109216", "url": "https://gl.wikipedia.org/wiki?curid=118670", "title": "Big Crunch", "text": "O Big Crunch (\"grande implosi\u00f3n\") \u00e9 unha teor\u00eda cosmol\u00f3xica sobre a fin do universo.\nCaracter\u00edsticas.\nEsta teor\u00eda prop\u00f3n que, tralo \"Big Bang\", o universo comezou unha fase de expansi\u00f3n (que a\u00ednda contin\u00faa hoxe), pero que esta expansi\u00f3n comezar\u00e1 a desacelerarse e chegar\u00e1 un punto no que a gravidade ser\u00e1 m\u00e1is forte c\u00e1 enerx\u00eda da explosi\u00f3n e o universo comezar\u00e1 unha fase de contracci\u00f3n.\nDurante a fase de contracci\u00f3n, as galaxias comezar\u00edan a desplazarse de novo cara ao centro do universo e comezar\u00edan a chocar unhas coas outras, inda que as colisi\u00f3ns entre estrelas non ser\u00edan frecuentes debido \u00e1 gran separaci\u00f3n que hai entre elas mesmo dentro das propias galaxias. A temperatura do universo comezar\u00eda a aumentar pola proximidade das estrelas e a acumulaci\u00f3n de enerx\u00eda nun espazo cada vez m\u00e1is pequeno. As estrelas e estruturas planetarias comezar\u00edan a desaparecer non s\u00f3 polas colisi\u00f3ns (cada vez m\u00e1is frecuentes conforme a acumulaci\u00f3n de materia sexa maior no centro do universo), se non que a elevad\u00edsima temperatura do baleiro acabar\u00edan por impedirlles que realicen a fusi\u00f3n nuclear.\nLogo destruir\u00edanse os enlaces moleculares, os \u00e1tomos e os nucle\u00f3ns, quedando unicamente quarks e fot\u00f3ns (cando as part\u00edculas se atopan a grandes temperaturas non poden formar enlaces de ning\u00fan tipo)\nOs buratos negros tam\u00e9n colisionar\u00edan e chegar\u00eda un punto no que s\u00f3 existir\u00eda un \u00fanico burato negro supermasivo que absorber\u00eda toda a materia do universo.\nA partir desta teor\u00eda, xorde a idea de que o universo \u00e9 c\u00edclico (ata o punto de que alg\u00fans cient\u00edficos propo\u00f1en que, na fase de contracci\u00f3n, o tempo correr\u00eda en sentido contrario \u00f3 da actual fase de expansi\u00f3n), pois ese gran burato negro volver\u00eda colapsar orixinando un novo \"Big Bang\" e o reinicio do universo, sen variar ningunha das leis f\u00edsicas.\nPola contra, os cient\u00edficos descubriron recentemente que o universo non se est\u00e1 contraendo, nin sequera reducindo a velocidade de expansi\u00f3n. Ademais, o descubrimento da enerx\u00eda escura (que sup\u00f3n o 73% do total de materia e enerx\u00eda do universo, mesmo sen co\u00f1ecerse a\u00ednda abondo) deixa practicamente obsoleta a teor\u00eda do \"Big Crunch\", dando lugar a outras coma o \"Big Freeze\" ou o \"Big Rip\"."}
{"id": "118671", "revid": "89787", "url": "https://gl.wikipedia.org/wiki?curid=118671", "title": "T\u00e9nnesso", "text": "O t\u00e9nnesso \u00e9 un elemento da t\u00e1boa peri\u00f3dica. O seu s\u00edmbolo qu\u00edmico \u00e9 Ts e o seu n\u00facleo estar\u00eda formado por 117 prot\u00f3ns e un n\u00famero desco\u00f1ecido de neutr\u00f3ns (sosp\u00e9itase que en torno a 140). O 28 de novembro de 2016 a IUPAC asignoulle o nome en ingl\u00e9s \"Tennessine\", a proposta de varios centros de investigaci\u00f3n norteamericanos e en referencia \u00f3 estado de Tennessee.\nAnteriormente recibira provisionalmente o nome de Ununseptio, co s\u00edmbolo Uus.\nA s\u00faa configuraci\u00f3n electr\u00f3nica ser\u00eda igual \u00e1 do gas nobre radon, \u00e1 que se lle engaden catorce electr\u00f3ns nos orbitais f da capa 5, dez nos orbitais d da sexta capa, e finalmente, outros cinco electr\u00f3ns nos orbitais p da capa 7. Esta suposici\u00f3n est\u00e1 baseada na colocaci\u00f3n dos electr\u00f3ns dos \u00e1tomos de \u00e1stato.\nSuponse que o seu comportamento qu\u00edmico \u00e9 semellante \u00f3 dos hal\u00f3xenos, tendo un car\u00e1cter met\u00e1lico e unha reactividade similar \u00e1 do \u00e1stato, polo que tam\u00e9n se sospeita que \u00e9 un elemento moi inestable cunha vida media moi curta."}
{"id": "118672", "revid": "89787", "url": "https://gl.wikipedia.org/wiki?curid=118672", "title": "Kashiwara", "text": "Kashiwara (\u67cf\u539f\u5e02, \u304b\u3057\u308f\u3089\u3057, \"Kashiwara-shi\") \u00e9 un concello xapon\u00e9s da prefectura de Osaca. Est\u00e1 situado \u00f3 leste da prefectura, na zona da provincia hist\u00f3rica de Kawachi, no centro da rexi\u00f3n de Kinki, no centro da illa de Honshu. A s\u00faa superficie \u00e9 de 25,39\u00a0km\u00b2 e a poboaci\u00f3n de 75.169 habitantes (2009) e ten unha densidade de poboaci\u00f3n de 2.960 hab./km\u00b2.\nO concello de Kashiwara limita cos concellos de Habikino, Fujiidera, Yao (da prefectura de Osaca); de Sang\u014d, \u014cji e Kashiba (da prefectura de Nara)."}
{"id": "118673", "revid": "56817", "url": "https://gl.wikipedia.org/wiki?curid=118673", "title": "Matsubara", "text": "Matsubara (\u677e\u539f\u5e02, \u307e\u3064\u3070\u3089\u3057, \"Matsubara-shi\") \u00e9 un concello xapon\u00e9s da prefectura de Osaca. Est\u00e1 situado no centro da prefectura, na zona sur da provincia hist\u00f3rica de Kawachi, no centro da rexi\u00f3n de Kinki, no centro da illa de Honshu. A s\u00faa superficie \u00e9 de 16,66\u00a0km\u00b2 e a poboaci\u00f3n de 124.883 habitantes (2009) e ten unha densidade de poboaci\u00f3n de 7.500 hab./km\u00b2.\nO concello de Matsubara limita cos concellos de Sakai, Osaca, Yao, Fujiidera e Habikino."}
{"id": "118674", "revid": "56817", "url": "https://gl.wikipedia.org/wiki?curid=118674", "title": "Tondabayashi", "text": "Tondabayashi (\u5bcc\u7530\u6797\u5e02, \u3068\u3093\u3060\u3070\u3084\u3057\u3057, \"Tondabayashi-shi\") \u00e9 un concello xapon\u00e9s da prefectura de Osaca. Est\u00e1 situado \u00f2 sueste da prefectura, na zona sur da provincia hist\u00f3rica de Kawachi, no centro da rexi\u00f3n de Kinki, no centro da illa de Honshu. A s\u00faa superficie \u00e9 de 39,66\u00a0km\u00b2 e a poboaci\u00f3n de 120.913 habitantes (2009) e ten unha densidade de poboaci\u00f3n de 3.050 hab./km\u00b2.\nO concello de Tondabayashi limita cos concellos de Sakai, \u014csakasayama, Kawachinagano, Chihayaakasaka, Kanan, Taishi e Habikino."}
{"id": "118675", "revid": "89787", "url": "https://gl.wikipedia.org/wiki?curid=118675", "title": "Sennan", "text": "Sennan (\u6cc9\u5357\u5e02, \u305b\u3093\u306a\u3093\u3057, \"Sennan-shi\") \u00e9 un concello xapon\u00e9s da prefectura de Osaca. Est\u00e1 situado \u00f3 suroeste da prefectura, na zona sur da provincia hist\u00f3rica de Izumi, ao centro da rexi\u00f3n de Kinki, no centro da illa de Honshu. A s\u00faa superficie \u00e9 de 48,48\u00a0km\u00b2 e a poboaci\u00f3n de 64.735 habitantes (2009) e ten unha densidade de poboaci\u00f3n de 1.340 hab./km\u00b2.\nO concello de Sennan limita cos concellos de Hannan, Izumisano, Tajiri (da prefectura de Osaca); de Iwade e Kinokawa (da prefectura de Wakayama)."}
{"id": "118676", "revid": "89787", "url": "https://gl.wikipedia.org/wiki?curid=118676", "title": "Hannan", "text": "Hannan (\u962a\u5357\u5e02, \u306f\u3093\u306a\u3093\u3057, \"Hannan-shi\") \u00e9 un concello xapon\u00e9s da prefectura de Osaca. Est\u00e1 situada \u00f3 suroeste da prefectura, na zona sur da provincia hist\u00f3rica de Izumi, ao centro da rexi\u00f3n de Kinki, no centro da illa de Honshu. A s\u00faa superficie \u00e9 de 36,10\u00a0km\u00b2 e a poboaci\u00f3n de 56.588 habitantes (2009) e ten unha densidade de poboaci\u00f3n de 1.570 hab./km\u00b2.\nO concello de Hannan limita cos concellos de Misaki, Sennan (da prefectura de Osaca); Wakayama e Iwade (da prefectura de Wakayama)."}
{"id": "118678", "revid": "89787", "url": "https://gl.wikipedia.org/wiki?curid=118678", "title": "Izumisano", "text": "Izumisano (\u6cc9\u4f50\u91ce\u5e02, \u3044\u305a\u307f\u3055\u306e\u3057, \"Izumisano-shi\") \u00e9 un concello xapon\u00e9s da prefectura de Osaca. Est\u00e1 situado \u00f3 suroeste da prefectura, na zona sur da provincia hist\u00f3rica de Izumi, no centro da rexi\u00f3n de Kinki, no centro da illa de Honshu. A s\u00faa superficie \u00e9 de 55,03\u00a0km\u00b2 e a poboaci\u00f3n de 100.044 habitantes (2009) e ten unha densidade de poboaci\u00f3n de 1.820 hab./km\u00b2.\nO concello de Izumisano limita cos concellos de Tajiri, Sennan, Kaizuka, Kumatori (da prefectura de Osaca); e de Kinokawa (da prefectura de Wakayama)."}
{"id": "118679", "revid": "736", "url": "https://gl.wikipedia.org/wiki?curid=118679", "title": "Lu\u00eds Pe\u00f1a Novo", "text": ""}
{"id": "118681", "revid": "22570", "url": "https://gl.wikipedia.org/wiki?curid=118681", "title": "Anabela", "text": "Anabela Braz Pires, m\u00e1is co\u00f1ecida como Anabela, nada en Almada, Lisboa, o 22 de setembro de 1976, \u00e9 unha cantante e actriz de teatro musical portuguesa. Participou no Festival de Eurovisi\u00f3n de 1993, representando ao seu pa\u00eds."}
{"id": "118692", "revid": "89787", "url": "https://gl.wikipedia.org/wiki?curid=118692", "title": "Pico Aneto", "text": "O Aneto \u00e9 a monta\u00f1a m\u00e1is elevada dos Pireneos, cunha altitude de 3404 metros sobre o nivel do mar, a segunda da Pen\u00ednsula Ib\u00e9rica e a terceira de Espa\u00f1a. Forma parte do macizo da Maladeta e, situado na zona do val de Benasque, est\u00e1 constitu\u00eddo por terreos paleozoicos de natureza gran\u00edtica e materiais mesozoicos.\nAt\u00f3pase situado no Parque Natural Posets-Maladeta, no municipio de Benasque, provincia de Huesca, comunidade aut\u00f3noma de Arag\u00f3n, en Espa\u00f1a. No seu cara norte, a partir dos 2.810 m aproximadamente, reside o maior glaciar dos Pireneos, cunhas 100 ha de superficie. Est\u00e1, do mesmo xeito que moitos no mundo, en franca regresi\u00f3n como consecuencia do cambio clim\u00e1tico. Calc\u00falase que nos \u00faltimos 100 anos perdeu m\u00e1is da metade da s\u00faa superficie, e que en 30 ou 40 anos pode chegar a desaparecer."}
{"id": "118693", "revid": "1131", "url": "https://gl.wikipedia.org/wiki?curid=118693", "title": "Veleta", "text": " Veleta \u00e9, con 3.396 msnm, o terceiro cume m\u00e1is alto da Pen\u00ednsula Ib\u00e9rica e segunda da s\u00faa cordilleira. Est\u00e1 situado na provincia de Granada, en Andaluc\u00eda (Espa\u00f1a), e pertence a Serra Nevada, na cordilleira Penib\u00e9tica.\nBaixo a s\u00faa sombra, na zona denominada Corral del Veleta existe un zona de permafrost con xeo f\u00f3sil que se estima da \u00faltima glaciaci\u00f3n, fai 13 mil anos de antig\u00fcidade, que demostra que Sierra Nevada foi unha zona glaciar activa ata que o glaciar do Corral del Veleta, se derriti\u00f3 completamente no ver\u00e1n de 1913. Desde ent\u00f3n, o glaciar m\u00e1is meridional de Europa at\u00f3pase no pico Gran Sasso, nos Apeninos, pero na cara norte do Veleta a\u00ednda hai neveros que permanecen todo o ano.\nA s\u00faa silueta en forma de vela \u00e9 moi caracter\u00edstica e obs\u00e9rvase desde Granada, polo que o Veleta \u00e9 un dos picos m\u00e1is fotografados do mundo, ao atoparse detr\u00e1s da Alhambra. Nas s\u00faas saias at\u00f3pase a estaci\u00f3n de esqu\u00ed de Sierra Nevada, en Pradollano, que comeza a 2.100 metros de altura e culmina preto da cima do Veleta. Xunto ao pico tam\u00e9n se atopa o porto de monta\u00f1a m\u00e1is alto de Europa a 3.367 m de altura."}
{"id": "118694", "revid": "56817", "url": "https://gl.wikipedia.org/wiki?curid=118694", "title": "Atol Nukunono", "text": "Nukunonu, antes co\u00f1ecida como Nukunono, \u00e9 un atol das illas Tokelau, dependentes de Nova Zelandia. \u00c9 o atol situado no medio do arquip\u00e9lago, nas coordenadas . Ten unha poboaci\u00f3n de menos de 400 habitantes. O atol mide uns 5\u00a0km de ancho e uns 12\u00a0km de longo.\nA illa do nord\u00e9s, Tokelau, \u00e9 a que deu nome ao grupo. Hai unha poboaci\u00f3n na illa de Nukunonu ao suroeste, que tam\u00e9n se chama Nukunonu, e outra \u00e1 beira, o illote de Motusaga. O ao redor da lagoa est\u00e1 libre de coral e poden acceder embarcaci\u00f3ns a trav\u00e9s do paso entre ambas as illas.\nNukunonu foi descuberto polo ingl\u00e9s Edward Edwards en 1791, e bautizouna como \"Duke of Clarence\"."}
{"id": "118695", "revid": "1131", "url": "https://gl.wikipedia.org/wiki?curid=118695", "title": "Posets", "text": "O pico Posets ou Punta de Llardana \u00e9 o segundo pico m\u00e1is alto dos Pireneos, tras o Aneto. Ten unha altitude de 3.375 metros e at\u00f3pase no norte da provincia de Huesca (Arag\u00f3n). Forma parte da ruta dos 3 picos que o forman o Posets, o Perdiguero e o Aneto.\nAs rutas m\u00e1is co\u00f1ecidas de ascenso a Posets son:"}
{"id": "118696", "revid": "10599", "url": "https://gl.wikipedia.org/wiki?curid=118696", "title": "Punta de Llardana", "text": ""}
{"id": "118697", "revid": "56817", "url": "https://gl.wikipedia.org/wiki?curid=118697", "title": "Atol Fakaofo", "text": "Fakaofo \u00e9 un atol das illas Tokelau, dependentes de Nova Zelandia. \u00c9 o atol situado ao leste do arquip\u00e9lago, nas coordenadas . Ten unha poboaci\u00f3n de menos de 500 habitantes, a illa m\u00e1is poboada de Tokelau a pesar que antes era o m\u00e1is poboado. O atol mide uns 5\u00a0km de ancho e uns 12\u00a0km de longo. Na illa esta a capital, onde reside o administrador das illas, Neil Walter.\nA illa de Fakaofo, que est\u00e1 ao oeste, ten un poboado co mesmo nome de Fakaofo. M\u00e1is ao oeste, no extremo, se encuetra a illa de Fenua Fala, onde est\u00e1 a outra aldea da illa. Na aldea de Fakaofo poden ancorar as embarcaci\u00f3ns. Hai un paso cara \u00e1 lagoa onde as embarcaci\u00f3ns poden entrar en caso de urxencia, e en Fenua Fala tam\u00e9n se pode ancorar. A illa do extremo sur ch\u00e1mase Fenua Loa, a do extremo leste (nord\u00e9s), Matagi; e a do norte, Mulfenua.\nFakaofo foi descuberto polo capit\u00e1n franc\u00e9s Morvan en 1841. Antes co\u00f1ec\u00edase co nome de \"Bowditch\". "}
{"id": "118698", "revid": "89787", "url": "https://gl.wikipedia.org/wiki?curid=118698", "title": "Michael McGoldrick", "text": "Michael McGoldrick (Manchester, 1971) \u00e9 un m\u00fasico ingl\u00e9s de pais irlandeses que toca a frauta e a frauta irlandesa grave. \u00c9 considerado como un dos mellores frautistas viventes no campo da m\u00fasica irlandesa. Tam\u00e9n toca a gaita irlandesa.\nTraxectoria.\nFoi membro de varias bandas influentes e \u00e9 moi demandado como m\u00fasico invitado. En 1994 ga\u00f1ou o premio da BBC \u00e1 Tradici\u00f3n Nova, e en 2001 o de \"Instrumentista do ano\" nos premios de folclore da BBC Radio 2.\nMcGoldrick foi membro fundador dunha banda de rock celta, Toss the Feathers cando a\u00ednda estaba na escola. Tam\u00e9n participou en Fleadhanna, con Dezi Donnelly e John Kelly. Fixo aparici\u00f3ns en varios festivais locais e nacionais e desenvolveu talleres de frauta/frauta irlandesa no Festival Folcl\u00f3rico de Cambridge e para Folworks na s\u00faa xira de concertos \"Flutop\u00eda\".\nMcGoldrick formou a banda Fluke! (m\u00e1is tarde renomeada Flook) con Brian Finnegan e Sarah Allen en novembro de 1995. Tras unha xira abandonouna para perseguir outros proxectos. Foi un dos primeiros membros de L\u00fanasa e tocou nos seus dous primeiros \u00e1lbums.\nUniuse a Capercaillie en 1997, tocou regularmente para o Afro-Celt Sound System e para a banda de Kate Rusby e agora ten a s\u00faa propia banda, Michael McGoldrick Band.\nGravou tres \u00e1lbums en solitario: \"Morning Rory\", \"Fused\" e \"Wired\", nos que experimentou con outros x\u00e9neros musicais. O seu \u00e1lbum \"At First Light\" con John McSherry (tam\u00e9n ex-L\u00fanasa) retr\u00f3uxoo \u00e1s s\u00faas ra\u00edces musicais."}
{"id": "118700", "revid": "22570", "url": "https://gl.wikipedia.org/wiki?curid=118700", "title": "Haluro", "text": "Un haluro \u00e9 un composto qu\u00edmico formado por un s\u00f3 \u00e1tomo de calquera elemento (xa que os hal\u00f3xenos reaccionan neste caso coa valencia 1) da t\u00e1boa peri\u00f3dica (ag\u00e1s os gases nobres), e un n\u00famero de \u00e1tomos dun hal\u00f3xeno (fl\u00faor, cloro, bromo, iodo, e, en ocasi\u00f3ns, \u00e1stato) que \u00e9 igual \u00e1 valencia do elemento co que reacciona.\nTipos de haluros.\nExisten dous tipos fundamentais de haluros:"}
{"id": "118702", "revid": "56817", "url": "https://gl.wikipedia.org/wiki?curid=118702", "title": "Shij\u014dnawate", "text": "Shij\u014dnawate (\u56db\u689d\u7577\u5e02, \u3057\u3058\u3087\u3046\u306a\u308f\u3066\u3057, \"Shij\u014dnawate-shi\") \u00e9 un concello xapon\u00e9s da prefectura de Osaca. Est\u00e1 situado \u00f3 suroeste da prefectura, na zona norte da provincia hist\u00f3rica de Kawachi, ao centro da rexi\u00f3n de Kinki, no centro da illa de Honshu. A s\u00faa superficie \u00e9 de 18,74\u00a0km\u00b2 e a poboaci\u00f3n de 57.335 habitantes (2009) e ten unha densidade de poboaci\u00f3n de 3.060 hab./km\u00b2.\nO concello de Shij\u014dnawate limita cos concellos de Katano, Neyagawa, Dait\u014d (da prefectura de Osaca); e de Ikoma (da prefectura de Nara)."}
{"id": "118703", "revid": "56817", "url": "https://gl.wikipedia.org/wiki?curid=118703", "title": "Neyagawa", "text": "Neyagawa (\u5bdd\u5c4b\u5ddd\u5e02, \u306d\u3084\u304c\u308f\u3057, \"Neyagawa-shi\") \u00e9 un concello xapon\u00e9s da prefectura de Osaca. Est\u00e1 situado \u00f3 suroeste da prefectura, na zona norte da provincia hist\u00f3rica de Kawachi, no centro da rexi\u00f3n de Kinki, no centro da illa de Honshu. A s\u00faa superficie \u00e9 de 24,73\u00a0km\u00b2 e a poboaci\u00f3n de 238.556 habitantes (2009) e ten unha densidade de poboaci\u00f3n de 9.650 hab./km\u00b2.\nO concello de Neyagawa limita cos concellos de Settsu, Moriguchi, Kadoma, Dait\u014d, Shij\u014dnawate, Katano, Hirakata eTakatsuki."}
{"id": "118704", "revid": "89787", "url": "https://gl.wikipedia.org/wiki?curid=118704", "title": "Kawachinagano", "text": "Kawachinagano (\u6cb3\u5185\u9577\u91ce\u5e02, \u304b\u308f\u3061\u306a\u304c\u306e\u3057, \"Kawachinagano-shi\") \u00e9 un concello xapon\u00e9s da prefectura de Osaca. Est\u00e1 situado \u00f3 suroeste da prefectura, na zona sur da provincia hist\u00f3rica de Kawachi, no centro da rexi\u00f3n de Kinki, no centro da illa de Honshu. A s\u00faa superficie \u00e9 de 109,61\u00a0km\u00b2 e a poboaci\u00f3n de 113.136 habitantes (2009) e ten unha densidade de poboaci\u00f3n de 1.030 hab./km\u00b2.\nO concello de Kawachinagano limita cos concellos de Izumi, Sakai, \u014csakasayama, Tondabayashi, Chihayaakasaka (da prefectura de Osaca); Katsuragi, Hashimoto (da prefectura de Wakayama); e Goj\u014d (da prefectura de Nara)."}
{"id": "118706", "revid": "56817", "url": "https://gl.wikipedia.org/wiki?curid=118706", "title": "Izumi, \u014csaka", "text": "Izumi (\u548c\u6cc9\u5e02, \u3044\u305a\u307f\u3057, \"Izumi-shi\") \u00e9 un concello xapon\u00e9s da prefectura de Osaca. Est\u00e1 situado no centro-sur da prefectura, na zona Senboku (sign\u00edfica norte da provincia hist\u00f3rica de Izumi), ao centro da rexi\u00f3n de Kinki, no centro da illa de Honshu. A s\u00faa superficie \u00e9 de 84,98\u00a0km\u00b2 e a poboaci\u00f3n de 180.952 habitantes (2009) e ten unha densidade de poboaci\u00f3n de 2.130 hab./km\u00b2.\nO concello de Izumi limita cos concellos de Kishiwada, Tadaoka, Izumi\u014dtsu, Takaishi, Sakai, Kawachinagano (da prefectura de Osaca); e Katsuragi (da prefectura de Wakayama)."}
{"id": "118707", "revid": "56817", "url": "https://gl.wikipedia.org/wiki?curid=118707", "title": "Katano", "text": "Katano (\u4ea4\u91ce\u5e02, \u304b\u305f\u306e\u3057, \"Katano-shi\") \u00e9 un concello xapon\u00e9s da prefectura de Osaca. Est\u00e1 situado \u00f3 suroeste da prefectura, na zona norte da provincia hist\u00f3rica de Kawachi, no centro da rexi\u00f3n de Kinki, no centro da illa de Honshu. A s\u00faa superficie \u00e9 de 25,55\u00a0km\u00b2 e a poboaci\u00f3n de 77.974 habitantes (2009) e ten unha densidade de poboaci\u00f3n de 3.050 hab./km\u00b2.\nO concello de Katano limita cos concellos de Hirakata, Neyagawa, Shij\u014dnawate (da prefectura de Osaca); e Ikoma (da prefectura de Nara)."}
{"id": "118708", "revid": "7565", "url": "https://gl.wikipedia.org/wiki?curid=118708", "title": "Izumi", "text": ""}
{"id": "118712", "revid": "89787", "url": "https://gl.wikipedia.org/wiki?curid=118712", "title": "Battlefield Band", "text": "Battlefield Band \u00e9 un grupo de m\u00fasica tradicional escocesa creado en Glasgow nos anos 1970. A banda \u00e9 co\u00f1ecida pola s\u00faa combinaci\u00f3n da gaita con outros instrumentos, e as s\u00faas mesturas de temas tradicionais con material novo."}
{"id": "118714", "revid": "98629", "url": "https://gl.wikipedia.org/wiki?curid=118714", "title": "Kagoshima", "text": "Kagoshima (\u9e7f\u5150\u5cf6\u5e02, \u304b\u3054\u3057\u307e\u3057, \"Kagoshima-shi\") \u00e9 un concello da prefectura de Kagoshima no Xap\u00f3n, e capital da s\u00faa prefectura. Est\u00e1 situada en parte leste da rexi\u00f3n de Ky\u016bsh\u016b e ao sueste da prefectura, a illa de Ky\u016bsh\u016b. A s\u00faa superficie \u00e9 de 547,06\u00a0km\u00b2 e a poboaci\u00f3n de 604.604 habitantes (2009) e ten unha densidade de poboaci\u00f3n de 1.110 h/km\u00b2.\nO concello de Kagoshima limita cos concellos de Ibusuki, de Minamiky\u016bsh\u016b, de Minamisatsuma, de Hioki, de Satsumasendai, de Kam\u014d, de Aira e de Tarumizu."}
{"id": "118716", "revid": "89787", "url": "https://gl.wikipedia.org/wiki?curid=118716", "title": "Izumi, Kagoshima", "text": "Izumi (\u51fa\u6c34\u5e02, \u3044\u305a\u307f\u3057, \"Izumi-shi\") \u00e9 un concello da prefectura de Kagoshima no Xap\u00f3n. Est\u00e1 situado \u00f3 sur da rexi\u00f3n de Ky\u016bsh\u016b e \u00f3 noroeste da prefectura, a illa de Ky\u016bsh\u016b. A s\u00faa superficie \u00e9 de 330,06\u00a0km\u00b2 e a poboaci\u00f3n de 55.873 habitantes (2009) e ten unha densidade de poboaci\u00f3n de 169 h/km\u00b2.\nO concello de Izumi limita cos concellos de Akune, de Satsumasendai, de Satsuma, de Isa (son da prefectura de Kagoshima); e de Minamata (da prefectura de Kumamoto)."}
{"id": "118718", "revid": "56817", "url": "https://gl.wikipedia.org/wiki?curid=118718", "title": "Minamiky\u016bsh\u016b", "text": "Minamiky\u016bsh\u016b (\u5357\u4e5d\u5dde\u5e02, \u307f\u306a\u307f\u304d\u3085\u3046\u3057\u3085\u3046\u3057, \"Minamiky\u016bsh\u016b-shi\") \u00e9 un concello da prefectura de Kagoshima no Xap\u00f3n. Est\u00e1 situada \u00f3 sur da rexi\u00f3n de Ky\u016bsh\u016b e \u00f3 suroeste da prefectura, e \u00f3 sur da pen\u00ednsula de Satsuma, na zona de provincia hist\u00f3rica de Satsuma, a illa de Ky\u016bsh\u016b. A s\u00faa superficie \u00e9 de 357,85\u00a0km\u00b2 e a poboaci\u00f3n de 39.789 habitantes (2009) e ten unha densidade de poboaci\u00f3n de 111 h/km\u00b2.\nO concello de Minamiky\u016bsh\u016b limita cos concellos de Makurazaki, de Minamisatsuma, de Kagoshima e de Ibusuki.\nHistoria.\nA cidade de Minamiky\u016bsh\u016b foi fundada pola fusi\u00f3n de dous concellos de vila do distrito de Kawanabe (\"Kawanabe\" e \"Chiran\") e un concello de vila do distrito de Ibusuki (\"Ei\") no ano 2007."}
{"id": "118719", "revid": "78124", "url": "https://gl.wikipedia.org/wiki?curid=118719", "title": "Satsumasendai", "text": "Satsumasendai (\u85a9\u6469\u5ddd\u5185\u5e02, \u3055\u3064\u307e\u305b\u3093\u3060\u3044\u3057, \"Satsumasendai-shi\") \u00e9 un concello da prefectura de Kagoshima no Xap\u00f3n. Est\u00e1 situado \u00f3 sur da rexi\u00f3n de Ky\u016bsh\u016b e \u00f3 oeste da prefectura, na zona de provincia hist\u00f3rica de Satsuma, na illa de Ky\u016bsh\u016b. A s\u00faa superficie \u00e9 de 683,50\u00a0km\u00b2 e a poboaci\u00f3n de 99.581 habitantes (2009) e ten unha densidade de poboaci\u00f3n de 146 h/km\u00b2.\nO concello de Satsumasendai limita cos concellos de Akune, de Izumi, de Satsuma, de Kirishima, de Aira, de Kam\u014d, de Kagoshima, de Hioki e de Ichikikushikino.\nHistoria.\nA cidade de Satsumasendai foi fundada pola fusi\u00f3n do concello de cidade de \"Sendai\" e 8 concellos do distrito de Satsuma (\"Hiwaki\", \"Iriki\", \"T\u014dg\u014d\", \"Ked\u014din\", \"Sato\", \"Kamikoshiki\", \"Shimokoshiki\" e \"Kashima\") no ano 2004."}
{"id": "118721", "revid": "1888", "url": "https://gl.wikipedia.org/wiki?curid=118721", "title": "Francisco Antonio Vidal Blanco", "text": ""}
{"id": "118722", "revid": "89787", "url": "https://gl.wikipedia.org/wiki?curid=118722", "title": "Ibusuki", "text": "Ibusuki (\u6307\u5bbf\u5e02, \u3044\u3076\u3059\u304d\u3057, \"Ibusuki-shi\") \u00e9 un concello da prefectura de Kagoshima no Xap\u00f3n. Est\u00e1 situado \u00f3 sur da rexi\u00f3n de Ky\u016bsh\u016b e \u00f3 sur da prefectura, e \u00f3 sur da pen\u00edinsula de Satsumana, na zona de provincia hist\u00f3rica de Satsuma, na illa de Ky\u016bsh\u016b. A s\u00faa superficie \u00e9 de 149,01\u00a0km\u00b2 e a poboaci\u00f3n de 44.711 habitantes (2009) e ten unha densidade de poboaci\u00f3n de 300 h/km\u00b2.\nO concello de Ibusuki limita cos concellos de Minamiky\u016bsh\u016b e de Kagoshima."}
{"id": "118727", "revid": "98629", "url": "https://gl.wikipedia.org/wiki?curid=118727", "title": "Lista de illas de Tuvalu", "text": "Tuvalu consta de nove illas separadas: seis atois e tres illas arrecife. Un atol consta normalmente de varios illotess: Tuvalu ten un total de 124 illas e illotes. Cada illa est\u00e1 rodeada por un arrecife de coral. Os atois pequenos e amplamente espallados de Tuvalu te\u00f1en un solo pobre e unha superficie total de s\u00f3 facendo de Tuvalu o cuarto pa\u00eds m\u00e1is pequeno do mundo. O nivel do mar no mare\u00f3grafo de Funafuti foi aumentando a un ritmo de 3,9 mm por ano, e determinouse que o o aumento do nivel do mar est\u00e1 a facer que se transfira m\u00e1is enerx\u00eda das ondas polas superficies dos arrecifes , que tendeu a empuxar m\u00e1is area nas costas das illas, aumentando a superficie terrestre das illas. Durante un per\u00edodo de catro d\u00e9cadas, houbo un aumento neto da superficie terrestre dos illotes do 2,9% (73,5 ha), a\u00ednda que os cambios non foron uniformes: preto de 74% deles aumentou de tama\u00f1o e preto do 27% diminu\u00edu de tama\u00f1o.\nA illa m\u00e1is pequena, Niulakita, estaba desabitada ata que foi colonizada por habitantes de Niutao en 1949.\nIllas de Tuvalu.\nAs illas de Tuvalu est\u00e1n espalladas entre a latitude do 5\u00b0 ata o 10\u00b0 sur e a lonxitude do 176\u00b0 ao 180\u00b0, ao oeste da Li\u00f1a internacional de cambio de data.\nO nome, Tuvalu, significa \"oito xuntos\" en tuvaluano.\nOs Arrecifes de coral de Tuvalu consisten en tres illas arrecifes e seis atois, que conte\u00f1en aproximadamente de de plataformas de arrecifes. As illas dos arrecifes te\u00f1en unha estrutura diferente \u00e1 dos atois, e quizais descr\u00edbanse mellor como \"plataformas de arrecife\", xa que son pequenas plataformas tabulares que carecen da lagoa de auga salgada que normalmente se atopa nas illas dos arrecifes. As plataformas dos arrecifes te\u00f1en un bordo completamente pechado de terra seca e o bordo rodea os restos dunha lagoa, pero estes restos da lagoa non te\u00f1en conexi\u00f3n co mar aberto e tenden secar a medida que os restos de coral se acumulan neles ao longo do tempo. Por exemplo, Niutao ten dous lagos salobres e salinos que son os restos degradados dunha antiga lagoa.\nA illa m\u00e1is pequena, Niulakita, que \u00e9 a novena illa do arquip\u00e9lago de Tuvalu, non estivo habitada continuamente. \u00c9 de propiedade privada desde 1944, cando a administraci\u00f3n da colonia de Illas Gilbert e Ellice comprou a illa e concedeu a xente de Vaitpupu permiso para establecerse al\u00ed. Por\u00e9n, en 1949, unha administraci\u00f3n sucesora tomou a controvertida decisi\u00f3n de expulsar aos vaitupuanos de Niulakita e facer que os residentes de Niutao se asentasen al\u00ed, porque se consideraba que Niutao estaba superpoboada. Niulakita \u00e9 un distrito do goberno local independente, pero est\u00e1 administrado como parte de Niutao e est\u00e1 representado no Parlamento de Tuvalu por membros da circunscrici\u00f3n electoral de Niutao.\nPolo menos 11 illas est\u00e1n habitadas, as illas maiores dos nove at\u00f3is, m\u00e1is d\u00faas illas de Funafuti. Tuvalu ten c\u00f3digos definidos para 1 concello (Funafuti) e 7 consellos insulares. Niulakita, que agora ten o seu propio consello insular, non figura na lista xa que se administra como parte de Niutao."}
{"id": "118729", "revid": "89787", "url": "https://gl.wikipedia.org/wiki?curid=118729", "title": "Arzachena", "text": "Arzachena \u00e9 un concello italiano da provincia de Olbia-Tempio, na rexi\u00f3n de Sarde\u00f1a. Ten 12.882 habitantes (en 2008) e est\u00e9ndese por unha \u00e1rea de 228\u00a0km\u00b2, cunha densidade de poboaci\u00f3n de 56 hab/km\u00b2.\nFai fronteira cos concellos de: Luogosanto, Luras, Olbia, Palau, Sant'Antonio di Gallura e Tempio Pausania."}
{"id": "118732", "revid": "22570", "url": "https://gl.wikipedia.org/wiki?curid=118732", "title": "Bitti", "text": "Bitti \u00e9 un concello italiano da provincia de Nuoro, na rexi\u00f3n de Sarde\u00f1a. Ten 3307 habitantes (en 2004) e est\u00e9ndese por unha \u00e1rea de 216\u00a0km\u00b2, cunha densidade de poboaci\u00f3n de 15 hab/km\u00b2.\nFai fronteira cos concellos de: Al\u00e0 dei Sardi (SS), Buddus\u00f2 (SS), Lod\u00e8, Lula, Nule (SS), Onani, Orune, Osidda e Padru (SS)."}
{"id": "118733", "revid": "1131", "url": "https://gl.wikipedia.org/wiki?curid=118733", "title": "Bonorva", "text": "Bonorva \u00e9 un concello italiano da provincia de Sassari, na rexi\u00f3n de Sarde\u00f1a. Ten 3.883 habitantes (en 2006) e est\u00e9ndese por unha \u00e1rea de 149\u00a0km\u00b2, cunha densidade de poboaci\u00f3n de 26 hab/km\u00b2.\nFai fronteira cos concellos de: Bolotana (NU), Bono, Bottidda, Cossoine, Giave, Illorai, Ittireddu, Macomer (NU), Mores, Nughedu San Nicol\u00f2, Semestene e Torralba."}
{"id": "118734", "revid": "89787", "url": "https://gl.wikipedia.org/wiki?curid=118734", "title": "Bosa", "text": "Bosa \u00e9 un concello italiano da provincia de Oristano, na rexi\u00f3n de Sarde\u00f1a. Ten 7.972 habitantes (en 2004) e est\u00e9ndese por unha \u00e1rea de 135\u00a0km\u00b2, cunha densidade de poboaci\u00f3n de 58 hab/km\u00b2.\nFai fronteira cos concellos de: Magomadas, Modolo, Montresta, Pozzomaggiore (SS), Suni e Villanova Monteleone (SS)."}
{"id": "118737", "revid": "22570", "url": "https://gl.wikipedia.org/wiki?curid=118737", "title": "Cabras", "text": "Cabras \u00e9 un concello italiano da provincia de Oristano, na rexi\u00f3n de Sarde\u00f1a. Ten 8.889 habitantes (en 2004) e est\u00e9ndese por unha \u00e1rea de 102\u00a0km\u00b2, cunha densidade de poboaci\u00f3n de 87 hab/km\u00b2.\nFai fronteira cos concellos de: Nurachi, Oristano e Riola Sardo."}
{"id": "118738", "revid": "89787", "url": "https://gl.wikipedia.org/wiki?curid=118738", "title": "Carbonia", "text": "Carbonia \u00e9 un concello italiano da provincia de Carbonia-Iglesias, na rexi\u00f3n de Sarde\u00f1a. Ten 30.081 habitantes (en 2008) e est\u00e9ndese por unha \u00e1rea de 145\u00a0km\u00b2, cunha densidade de poboaci\u00f3n de 207 hab./km\u00b2.\nFai fronteira cos concellos de Gonnesa, Iglesias, Narcao, Perdaxius, Portoscuso, San Giovanni Suergiu e Tratalias."}
{"id": "118741", "revid": "29398", "url": "https://gl.wikipedia.org/wiki?curid=118741", "title": "Quique Seti\u00e9n", "text": "Enrique \"Quique\" Seti\u00e9n Solar, nado en Santander o 27 de setembro de 1958, \u00e9 un exfutbolista e actual adestrador profesional de f\u00fatbol espa\u00f1ol. Xogaba de centrocampista e foi internacional coa selecci\u00f3n espa\u00f1ola. Dende outubro de 2022 adestra o Villarreal, na Primeira Divisi\u00f3n.\nTraxectoria.\nNado en Santander en 1958, debutou co equipo da s\u00faa cidade, o Racing de Santander, en Primeira Divisi\u00f3n en 1977 con tan s\u00f3 19 anos. No club c\u00e1ntabro xogou oito tempadas consecutivas, nas que pasou de ser un xogador non indiscutible at\u00e9 ser o capit\u00e1n do equipo co n\u00famero 10 nas costas. Por\u00e9n, durante as s\u00faas primeiras tempadas no Racing, perdeuse por completo a tempada 1982-1983 por mor dunha grave lesi\u00f3n. A s\u00faa gran tempada 1984-85, onde conseguir\u00eda sete goles, chama a atenci\u00f3n do Atl\u00e9tico de Madrid, onde xa no seu primeiro ano no club colchoneiro ser\u00eda un dos xogadores importante do club, chegando ser internacional absoluto con .\nCoa selecci\u00f3n debutar\u00eda o 20 de novembro de 1985 no estadio de La Romareda, en Zaragoza, como titular ante (0-0). Posteriormente xogar\u00eda no Luis Casanova de Valencia o 18 de decembro de 1985 ante (2-0), formando parte do once inicial, e o 22 de xaneiro de 1986 no Estadio Insular das Palmas de Gran Canaria contra a desaparecida (2-0). Formar\u00eda parte tam\u00e9n do combinado espa\u00f1ol no Mundial de M\u00e9xico de 1986, a\u00ednda que non chegou xogar. Anteriormente fora tam\u00e9n internacional sub-21 e ol\u00edmpico, as\u00ed como despois da s\u00faa retirada do f\u00fatbol profesional do combinado de f\u00fatbol praia entre 1996 e 2003.\nNo seu terceiro ano no Atl\u00e9tico de Madrid, o seu problema co daquela presidente do club madrile\u00f1o Jes\u00fas Gil y Gil, lev\u00e1rono ao banco, xogando tan s\u00f3 11 partidos nos que anotou un gol. En total no aTl\u00e9tico xogar\u00eda 73 partidos marcando 7 goles. Tras ese mal ano recalar\u00eda no CD Logro\u00f1\u00e9s tam\u00e9n da Primeira Divisi\u00f3n, onde tras un mal inicio acabar\u00eda convert\u00e9ndose nun dos piares do equipo durante catro tempadas, nas que xogou 114 partidos anotando 20 goles. Nos seus \u00faltimos anos como xogador profesional volver\u00eda ao club da s\u00faa terra, o R\u00e1cing de Santander, onde xogar\u00eda catro tempadas m\u00e1is a un alto nivel. Despois da s\u00faa retirada, fichou polo Levante como reforzo de luxo para xogar a fase de ascenso \u00e1 Segunda Divisi\u00f3n, obxectivo que se cumpriu.\nAdestrador.\nComo adestrador ascendeu ao Racing de Santander \u00e1 Primeira Divisi\u00f3n en 2002 e ao Club Deportivo Lugo \u00e1 Segunda Divisi\u00f3n en 2012, equipo ao que adestrou dende 2009 ata 2015. \u00c9 o adestrador con m\u00e1is partidos dirixidos na historia do club lucense.\nO 19 de outubro de 2015 firmou polo UD Las Palmas, en substituci\u00f3n de Paco Herrera, cun contrato at\u00e9 xu\u00f1o de 2016 prorrogable por un ano m\u00e1is.\nEquipos.\nAdestrador.\nA columna de posto ref\u00edrese \u00e1 posici\u00f3n que ocupaba o equipo no momento en que Quique Seti\u00e9n abandona o club. Se est\u00e1 en \"cursiva\" quere dicir que deixou de traballar nese club antes de chegar \u00e1 fin da tempada."}
{"id": "118742", "revid": "98629", "url": "https://gl.wikipedia.org/wiki?curid=118742", "title": "Castelsardo", "text": "Castelsardo \u00e9 un concello italiano da provincia de Sassari, na rexi\u00f3n de Sarde\u00f1a. Ten 5.795 habitantes (en 2008) e est\u00e9ndese por unha \u00e1rea de 45 km\u00b2, cunha densidade de poboaci\u00f3n de 127 hab/km\u00b2.\nFai fronteira cos concellos de: Sedini, Sorso, Tergu e Valledoria."}
{"id": "118748", "revid": "56817", "url": "https://gl.wikipedia.org/wiki?curid=118748", "title": "Cuglieri", "text": "Cuglieri \u00e9 un concello italiano da provincia de Oristano, na rexi\u00f3n de Sarde\u00f1a. Ten 3.015 habitantes (en 2004) e est\u00e9ndese por unha \u00e1rea de 120\u00a0km\u00b2, cunha densidade de poboaci\u00f3n de 25 hab/km\u00b2.\nFai fronteira cos concellos de: Narbolia, Santu Lussurgiu, Scano di Montiferro, Seneghe, Sennariolo e Tresnuraghes."}
{"id": "118749", "revid": "5312", "url": "https://gl.wikipedia.org/wiki?curid=118749", "title": "James Randi", "text": "Randall James Hamilton Zwinge, nado en Toronto (Canad\u00e1) o 7 de agosto de 1928 e finado en Plantation (Florida, Estados Unidos) o 20 de outubro de 2020, foi un mago, esc\u00e9ptico, e declarado inimigo da parapsicolox\u00eda canadense, m\u00e1is co\u00f1ecido como James \"O Asombroso\" Randi (\"The Amazing Randi\"). James Randi adoitaba desenmascarar principalmente \u00e1 xente que afirmaba ter poderes sobrenaturais de telecinesia.\nAcadou sona polo Desaf\u00edo paranormal do mill\u00f3n de d\u00f3lares, polo que a Fundaci\u00f3n Educativa James Randi dar\u00e1 ese premio a calquera capaz de demostrar calquera tipo de poderes paranormais, sobrenaturais ou ocultos baixo condici\u00f3ns de proba acordadas por \u00e1mbalas d\u00faas partes.\nTraxectoria.\nJames Randi traballou como ilusionista profesional e escapista dende os anos cincuenta nun programa en directo para a televisi\u00f3n titulado \"Wonderama\" (en 1955), onde aparec\u00eda como \u00abThe Amazing Randi\u00bb (\"o asombroso Randi\"). Nos anos setenta deuse a co\u00f1ecer internacionalmente cando retou publicamente ao mago israel\u00ed Uri Geller. Randi acusou a Geller de non ser m\u00e1is que un charlat\u00e1n que usaba trucos co\u00f1ecidos entre os magos para facelos pasar como poderes paranormais, e insistiu no seu reto no libro \"A maxia de Uri Geller\". Este respondeu a Randi con varias demandas xudiciais, e a s\u00faa rivalidade continuou durante m\u00e1is de tres d\u00e9cadas.\nRandi insistiu escribindo varios libros nos que atacaba as crenzas populares no paranormal. Tam\u00e9n denunciou as fraudes coas que alg\u00fans charlat\u00e1ns obti\u00f1an ganancias il\u00edcitas. No seu Proxecto Alfa prop\u00faxose esencialmente terminar coa investigaci\u00f3n paranormal a nivel universitario. Randi desenmascarou ao curandeiro Peter Popoff, o que levou a perda de influencia e popularidade deste.\nRandi foi cofundador e membro prominente do CSICOP, ata que dimitiu por mor das demandas que Uri Geller interpuxo contra el, para que a organizaci\u00f3n non se vise afectada. James Randi faleceu o 20 de outubro de 2020 aos 92 anos de idade.\nVida privada.\nEn febreiro de 2006 Randi foi operado e efectu\u00f3uselle un bypass nas arterias coronarias. En xu\u00f1o de 2009 foi diagnosticado de cancro de colon. Por laparoscopia retir\u00f3uselle un tumor do tama\u00f1o dunha pelota de ping pong. Foi tratado posteriormente con quimioterapia durante varias semanas.\nNa entrada do seu blog do 21 de marzo de 2010 declarouse homosexual. Inspirouse na pel\u00edcula \"Milk\" na que Sean Penn interpretaba a vida de Harvey Milk, o primeiro pol\u00edtico homosexual declarado elixido en California. O 12 de xullo de 2013 na convenci\u00f3n The Amazing Meeting (TAM) Randi afirmou que casou 10 d\u00edas i\u00f1antes na cidade de Washington co artista Deyvi Pe\u00f1a, que fora o seu compa\u00f1eiro durante 27 anos.\nEn 2012 o mago Penn Jillette, do d\u00fao Penn e Teller, anunciou que estaba a traballar nunha biograf\u00eda de James Randi.\nHonras.\nEponimia.\nAsteroide Randi.\nO asteroide (3163) Randi foi chamado as\u00ed na s\u00faa honra."}
{"id": "118752", "revid": "109216", "url": "https://gl.wikipedia.org/wiki?curid=118752", "title": "Costa do Maresme", "text": "A Costa do Maresme \u00e9 o nome de car\u00e1cter tur\u00edstico asignado \u00e1 costa barcelonesa que coincide co litoral da comarca do Maresme, desde Montgat ata o r\u00edo Tordera, en Blanes.\nA poucos quil\u00f3metros ao norte de Barcelona est\u00e9ndese a estreita franxa costeira alargada entre a Cordilleira Litoral, que a protexe dos ventos do norte e o mar Mediterr\u00e1neo. Identif\u00edcase con longas praias areosas, atractivas poboaci\u00f3ns mari\u00f1eiras e n\u00facleos de gran tradici\u00f3n tur\u00edstica.\nGrazas \u00e1 suavidade do clima, a luminosidade mediterr\u00e1nea da paisaxe e a s\u00faa id\u00f3nea situaci\u00f3n xeogr\u00e1fica, \u00e9 zona residencial e tur\u00edstica de primeira magnitude, acollendo nos \u00faltimos anos parte da s\u00faa nova poboaci\u00f3n con orixe na cidade de Barcelona que trasladou a s\u00faa primeira residencia \u00e1 veci\u00f1a comarca do Maresme.\nNo Maresme, ademais da tradicional actividade agr\u00edcola, centrada sobre todo no cultivo da vide, a floricultura e a horta, destaca a industria t\u00e9xtil e de tecidos de punto. A pesca conc\u00e9ntrase en Arenys de Mar, primeiro porto pesqueiro da Costa do Maresme, tam\u00e9n ten outras instalaci\u00f3ns portuarias de tipo deportivo como a de El Masnou ou a de Port Bal\u00eds en Sant Andreu de Llavaneres.\nCon poboaci\u00f3ns pioneiras no desenvolvemento do turismo como Caldes d'Estrac, ou xa posteriormente Calella, Pineda de Mar ou Malgrat de Mar no Alt Maresme."}
{"id": "118753", "revid": "22570", "url": "https://gl.wikipedia.org/wiki?curid=118753", "title": "Costa Daurada", "text": " \nCosta Daurada (en galego: \"Costa Dourada\") \u00e9 o nome tur\u00edstico asignado \u00e1 costa do mar Balear, no Mediterr\u00e1neo, situada na provincia catal\u00e1 de Tarragona, desde o norte ata o delta do Ebro.\nUn dos atractivos tur\u00edsticos de Costa Daurada \u00e9 o parque tem\u00e1tico Port Aventura, situado entre os concellos de Vila-seca e Salou, moi preto da cidade de Tarragona. Ademais p\u00f3dense atopar por todo o litoral lugares pintorescos como El Roc de Sant Gaieta ou o Arco de Ber\u00e0, lugares de gran valor, como a cidade de Tarragona declarada patrimonio da humanidade, coas s\u00faas ru\u00ednas romanas ou tam\u00e9n varias vilas de pequeno tama\u00f1o, ou lugares tan aut\u00e9nticos como Sant Carles de la R\u00e0pita, cun dos mellores portos pesqueiros de toda a costa."}
{"id": "118755", "revid": "98629", "url": "https://gl.wikipedia.org/wiki?curid=118755", "title": "Illa Nanumea", "text": "A illa Nanumea \u00e9 a m\u00e1is grande e meridional das 6 illas do atol Nanumea, no Pac\u00edfico Sur.\nNanumea ten aproximadamente 4,6 quil\u00f3metros de longo e ata 600 metros de ancho. Na parte occidental esta Lolua, a capital do atol.\nNa zona oriental, pouco poboada, os Estadod Unidos constru\u00edron na segunda guerra mundial unha pista de aterraxe adecuada para bombardeiros. Hoxe en d\u00eda \u00e9 apenas reco\u00f1ecible como tal pista."}
{"id": "118756", "revid": "1505", "url": "https://gl.wikipedia.org/wiki?curid=118756", "title": "San Xo\u00e1n de Poio", "text": ""}
{"id": "118757", "revid": "23204", "url": "https://gl.wikipedia.org/wiki?curid=118757", "title": "Illa Vaitupu", "text": "Vaitupu \u00e9 a illa m\u00e1is grande da pac\u00edfica naci\u00f3n de Tuvalu. Est\u00e1 situado a 7,48 graos sur e 178,83 graos oeste. A capital \u00e9 Asau.\nPoboaci\u00f3n.\nVaitupu ten a segunda maior poboaci\u00f3n de Tuvalu, censada en 1.591 habitantes (censo de 2002). Chegan 600 estudantes de idades entre 13 e 21 de todo o arquip\u00e9lago para asistir \u00e1 \u00fanica escola secundaria do pa\u00eds, Motufoua. A pesar do seu relativamente gran tama\u00f1o, a illa ateigouse durante os anos 40 polo que varias familias emigraron a Fidxi.\nContexto xeogr\u00e1fico.\nA illa, que cobre aproximadamente 5.6 quil\u00f3metros cadrados, incl\u00fae pantanos, mangleiros, un fil\u00f3n coralino e unha lagoa grande. A segunda illa en extensi\u00f3n \u00e9 Tofia.\nIllas.\nO atol de Vaitupu consiste polo menos en 9 illas, que son:\nEquipamentos.\nA \u00fanica aldea en Vaitupu consiste nas veci\u00f1anzas Tumaseu e Asau. Hai unha igrexa, unha escola primaria, polo menos unha pensi\u00f3n e unha oficina de correos. A escola secundaria (Motufoua) est\u00e1 a menos de 2 quil\u00f3metros, e o hospital preto de 1 quil\u00f3metro.\nAccesos.\nHoxe, a Vaitupu p\u00f3dese chegar por barco privado ou co servizo do Nivaga II, barco operado polo goberno que cobre a distancia entre Vaitupu e Funafuti regularmente."}
{"id": "118758", "revid": "23204", "url": "https://gl.wikipedia.org/wiki?curid=118758", "title": "Niutao", "text": "Niutao \u00e9 unha illa no norte de Tuvalu.\nTam\u00e9n \u00e9 un dos nove distritos de Tuvalu e un dos tres que consisten en soamente unha illa (sen contar os tres illotes dentro da lagoa pechada). Ten unha poboaci\u00f3n (censo 2002) de 663 habitantes.\nXeograf\u00eda.\nA illa pos\u00fae unha forma aproximadamente dun \u00f3valo cunha lonxitude de preto de 1.6 quil\u00f3metros. Hai d\u00faas lagoas salobres. A m\u00e1is grande ten tres illas e unha presa. Mapas m\u00e1is vellos mostran que a \u00fanica aldea \u00e9 Tuapa (co barrio de Angafoulua). Segundo o censo 2002, pola contra, lista a aldea de Kulia (224 habitantes) e a aldea de Teava (439 habitantes).\nHai un maneapa (sala comunal), unha igrexa, unha oficina de correos, e tres pozos de auga. A uns 800 m at\u00f3pase o cemiterio, e a 400 m o hospital. O hospital e a aldea est\u00e1n no oeste (aldea ao sur, hospital ao norte) da illa e o cemiterio na zona sur-central da illa. Hai moita vexetaci\u00f3n de clima seco e alg\u00fans pequenos bosques de mangleiros. Un arrecife rodea toda a illa. Non hai trens ou aeroportos.\nEn 1949, dado que Niutao estaba sobre poboado parte da s\u00faa poboaci\u00f3n emigrou cara a Niulakita que estaba deshabitada."}
{"id": "118759", "revid": "56817", "url": "https://gl.wikipedia.org/wiki?curid=118759", "title": "Ducado de Baviera", "text": "O ducado de Baviera era un antigo estado do Sacro Imperio Romano Xerm\u00e1nico.\nHistoria e caracter\u00edsticas.\nSobre o ano 600, o territorio do actual estado libre de Baviera estaba ocupado por tres tribos: os \"Baiern\" que lle deron os eu nomea o pa\u00eds, os francos e os suabos. Mentes que a actual Baviera do Norte ca\u00eda baixo a soberan\u00eda dos francos, os alam\u00e1ns e os b\u00e1varos formaban, no sur, territorios soberanos separados polo r\u00edo Lech.\nNos seus principios, o ducado de Baviera estend\u00edase lonxe cara o leste e o sur, ata a Carintia actual, a Baixa Austria e Italia. Pero o coraz\u00f3n do pa\u00eds situ\u00e1base sobre o r\u00edo Danubio. Nos s\u00e9culos X e XI, estes territorios viron nacer os ducados de Baviera, de Carintia e de Austria. A principal sede ducal era Ratisbona.\nNos s\u00e9culos XIV e XV, Baviera foi dividida en diversas repartici\u00f3ns. C\u00f3mpre agardar polo regulamento sucesorio adoptado en 1506 para que o ducado se transmita sen repartici\u00f3n ao primeiro fillo nado de li\u00f1axe masculina. As\u00ed ficou at ao s\u00e9culo XIX.\nAs teses de Marti\u00f1o Lutero atoparon moitos adeptos mesmo nas cidades da actual Baviera. As\u00ed, a cidade de Augsburgo esta ligada \u00e1 Confesi\u00f3n de Augsburgo, profesi\u00f3n de fe dos estados protestantes presentada na dieta imperial en 1530, as\u00ed como \u00e1 paz de Augsburgo de 1555 que confiaba ao pr\u00edncipe o poder de decidir a relixi\u00f3n dos seus s\u00fabditos. Os soberanos b\u00e1varos, especialmente MaximilianoI (1598-1651), impuxeron o catolicismo no pa\u00eds na \u00e9poca da Contrarreforma."}
{"id": "118760", "revid": "89787", "url": "https://gl.wikipedia.org/wiki?curid=118760", "title": "Dorgali", "text": "Dorgali \u00e9 un concello italiano da provincia de Nuoro, na rexi\u00f3n de Sarde\u00f1a. Ten 8.290 habitantes (en 2004) e est\u00e9ndese por unha \u00e1rea de 224\u00a0km\u00b2, cunha densidade de poboaci\u00f3n de 37 hab/km\u00b2.\nFai fronteira cos concellos de: Baunei, Galtelli, Lula, Nuoro, Oliena, Orgosolo, Orosei, Orune e Urzulei.\nEconom\u00eda.\nDorgali vive sobre todo do turismo e as actividades que a el se ligan. Ademais das praias cabe mencionar sitios de interese arqueol\u00f3xico como poboados nur\u00e1xicos no monte Tiscali e en Serra Orrios, entre outros. A artesan\u00eda \u00e9 variada e importantes son os labores de filigrana de ouro. Prod\u00facense tam\u00e9n cer\u00e1micas art\u00edsticas, pel, tapetes e coitelos."}
{"id": "118761", "revid": "22570", "url": "https://gl.wikipedia.org/wiki?curid=118761", "title": "Gavoi", "text": "Gavoi \u00e9 un concello italiano da provincia de Nuoro, na rexi\u00f3n de Sarde\u00f1a. Ten 3.010 habitantes e est\u00e9ndese por unha \u00e1rea de 38\u00a0km\u00b2, cunha densidade de poboaci\u00f3n de 79 hab/km\u00b2.\nFai fronteira cos concellos de: Fonni, Lodine, Mamoiada, Ollolai e Ovodda.\nHistoria.\nGavoi ten as s\u00faas orixes nunha colonia hebrea do s\u00e9culo IV d.C. Os romanos, no s\u00e9culo I d.C. comezaron a levar a cabo deportaci\u00f3ns desde Oriente Medio e estableceron algunhas colonias hebreas en Sarde\u00f1a.\nNos arredores est\u00e1 o lago artificial de Gusana e xacementos da \u00e9poca nur\u00e1xica e romana."}
{"id": "118763", "revid": "56817", "url": "https://gl.wikipedia.org/wiki?curid=118763", "title": "Iglesias, Italia", "text": "Iglesias \u00e9 un concello italiano da provincia de Carbonia-Iglesias, na rexi\u00f3n de Sarde\u00f1a. Ten 27.773 habitantes (en 2008) e est\u00e9ndese por unha \u00e1rea de 207\u00a0km\u00b2, cunha densidade de poboaci\u00f3n de 133 hab/km\u00b2. Fai fronteira cos concellos de: Buggerru, Carbonia, Domusnovas, Fluminimaggiore, Gonnesa, Musei, Narcao, Siliqua, Vallermosa, Villacidro e Villamassargia."}
{"id": "118765", "revid": "89787", "url": "https://gl.wikipedia.org/wiki?curid=118765", "title": "La Maddalena", "text": "La Maddalena \u00e9 un concello italiano da provincia de Olbia-Tempio, na illa italiana do mesmo nome, na rexi\u00f3n de Sarde\u00f1a. Ten 11.902 habitantes (en 2005) e est\u00e9ndese por unha \u00e1rea de 49\u00a0km\u00b2 cunha densidade de poboaci\u00f3n de 241 hab/km\u00b2.\nLa Maddalena tr\u00e1tase dun arcquip\u00e9lago de sete illas principais (Maddalena, Caprera, S. Stefano, Spargi, Budelli, S. Maria e Razzoli) e outras pequenas illas de menor tama\u00f1o."}
{"id": "118768", "revid": "56817", "url": "https://gl.wikipedia.org/wiki?curid=118768", "title": "Lanusei", "text": "Lanusei \u00e9 un concello italiano co-capital, xunto a Tortoli, da provincia de Ogliastra, na rexi\u00f3n de Sarde\u00f1a. Ten 5.812 habitantes (en 2004) e est\u00e9ndese por unha \u00e1rea de 53\u00a0km\u00b2, cunha densidade de poboaci\u00f3n de 109 hab/km\u00b2.\nFai fronteira cos concellos de: Arzana, Bari Sardo, Cardedu, Elini, Gairo, Ilbono, Jerzu, Loceri, Osini e Tertenia."}
{"id": "118772", "revid": "56817", "url": "https://gl.wikipedia.org/wiki?curid=118772", "title": "Macomer", "text": "Macomer \u00e9 un concello italiano da provincia de Nuoro, na rexi\u00f3n de Sarde\u00f1a. Ten 10.991 habitantes (en 2004) e est\u00e9ndese por unha \u00e1rea de 122\u00a0km\u00b2, cunha densidade de poboaci\u00f3n de 90 hab/km\u00b2.\nFai fronteira cos concellos de: Birori, Bolotana, Bonorva (SS), Borore, Bortigali, Scano di Montiferro (OR), Semestene (SS) e Sindia."}
{"id": "118773", "revid": "89787", "url": "https://gl.wikipedia.org/wiki?curid=118773", "title": "Mogoro", "text": "Mogoro \u00e9 un concello italiano da provincia de Oristano, na rexi\u00f3n de Sarde\u00f1a. Ten 4.6517 habitantes (en 2004) e est\u00e9ndese por unha \u00e1rea de 48\u00a0km\u00b2, vunha densidade de poboaci\u00f3n de 95 hab/km\u00b2.\nFai fronteira cos concellos de: Collinas (CA), Gonnostramatza, Masullas, Pabillonis (CA), San Nicol\u00f2 d'Arcidano, Sardara (CA) e Uras."}
{"id": "118774", "revid": "56817", "url": "https://gl.wikipedia.org/wiki?curid=118774", "title": "Olbia", "text": "Olbia \u00e9 un concello italiano da provincia de Olbia-Tempio, na rexi\u00f3n de Sarde\u00f1a. Ten 51.045 habitantes (en 2006) e est\u00e9ndese por unha \u00e1rea de 376\u00a0km\u00b2, cunha densidade de poboaci\u00f3n de 136 hab/km\u00b2.\nFai fronteira cos concellos de: Al\u00e0 dei Sardi, Arzachena, Golfo Aranci, Loiri Porto San Paolo, Monti, Padru, Sant'Antonio di Gallura e Telti."}
{"id": "118776", "revid": "23204", "url": "https://gl.wikipedia.org/wiki?curid=118776", "title": "Oliena", "text": "Oliena \u00e9 un concello italiano da provincia de Nuoro, na rexi\u00f3n de Sarde\u00f1a. Ten de 8.191 habitantes (en 2004) e est\u00e9ndese por unha \u00e1rea de 165\u00a0km\u00b2, cunha densidade de poboaci\u00f3n de 45 hab/km\u00b2.\nFai fronteira cos concellos de: Dorgali, Nuoro e Orgosolo."}
{"id": "118779", "revid": "56817", "url": "https://gl.wikipedia.org/wiki?curid=118779", "title": "Orune", "text": "Orune \u00e9 un concello italiano da provincia de Nuoro, na rexi\u00f3n de Sarde\u00f1a. Ten 2.902 habitantes (en 2004) e est\u00e9ndese por unha \u00e1rea de 128\u00a0km\u00b2, cunha densidade de poboaci\u00f3n de 23 hab/km\u00b2.\nFai fronteira cos concellos de: Benetutti (SS), Bitti, Dorgali, Lula, Nule (SS) e Nuoro."}
{"id": "118781", "revid": "89787", "url": "https://gl.wikipedia.org/wiki?curid=118781", "title": "Gallura", "text": "Gallura \u00e9 unha rexi\u00f3n xeogr\u00e1fica e cultural ao norte de Sarde\u00f1a, Italia. Na Idade Media, formouse unha das catro \"giudicati\" (rexi\u00f3ns hist\u00f3ricas de Sarde\u00f1a) da illa.\nAs principais cidades e vilas son Olbia, Tempio Pausania, La Maddalena, Arzachena e Calangianus. \u00c9 parte da nova provincia de Olbia-Tempio con Olbia e Tempio Pausania como capitais administrativas.\nA xente local fala o \"gallur\u00e9s\". Un diasistema do sardo, estritamente conectado co corso.\nHai un aeroporto na rexi\u00f3n de Olbia. Inclusive as industrias da cortiza, granito e alimentos at\u00f3panse en Obia e Tempio. Hai moito turismo na zona de Costa Esmeralda e en La Maddalena.\nHistoria.\nO home chegou a Sarde\u00f1a fai aproximadamente uns 700.000 anos, atravesando o bloque sardo-corso, logo de cruzar o estreito do mar que se re\u00fane no arquip\u00e9lago Toscano. Por ese motivo, \u00e9 moi probable que a s\u00faa presenza en Gallura naquela etapa. A existencia m\u00e1is antiga do home en Gallura rem\u00f3ntase ao Neol\u00edtico. Para Aglientu en Lu Littaroni e Cala Corsara na illa de Spargi atopouse unha gran cantidade de cer\u00e1mica e obsidiana do Monte Arci. Isto demostra, unha vez m\u00e1is, o paso obrigado por Gallura do \"ouro negro\" en tempos antigos. As rutas desde e cara a Sarde\u00f1a eran moi co\u00f1ecidas e os seus recursos atra\u00edan unha afluencia masiva de persoas. A actual rexi\u00f3n de Gallura estaba poboada por corsos, antes da expansi\u00f3n do Imperio romano. Durante a etapa nur\u00e1xica, Gallura foi a cabeza de ponte para a difusi\u00f3n da cultura nur\u00e1gica no sur de C\u00f3rsega, en particular, e viuse \u00e1 difusi\u00f3n e o t\u00edpico tipo dun \"corredor\" (en relaci\u00f3n aos tipos de C\u00f3rsega torreane preto)) e o Corredor mixto tholos), a mi\u00fado vinculados \u00e1 integraci\u00f3n das estruturas arquitect\u00f3nicas e as rocas circundantes."}
{"id": "118789", "revid": "1131", "url": "https://gl.wikipedia.org/wiki?curid=118789", "title": "Vilouta", "text": "O top\u00f3nimo galego Vilouta pode referirse a:"}
{"id": "118790", "revid": "23204", "url": "https://gl.wikipedia.org/wiki?curid=118790", "title": "Olmedo", "text": "Olmedo \u00e9 un concello espa\u00f1ol da provincia de Valladolid, en Castela e Le\u00f3n. Situado no sur da provincia, forma parte da comarca tradicional de Tierra de Pinares.\nHistoria.\nOlmedo debe o seu nome \u00e1 abundancia de olmos que exist\u00edan no seu termo.\nFoi unha das poboaci\u00f3ns conquistadas por Afonso VI antes de 1085 e repoboada en 1093 outorg\u00e1ndoselle o foro de Roa.\nEn 1353 estivo na localidade Pedro I o Cruel, fuxindo da s\u00faa esposa para volver reunirse con Mar\u00eda de Padilla, cuxa filla adulterina, Constanza, Duquesa de Lancaster, recibiu Olmedo e outras vilas a cambio da renuncia aos seus dereitos \u00e1 coroa que outorgou en 1388.\nPasou m\u00e1is tarde ao dominio de Arag\u00f3n, cando este declarou a guerra a Xo\u00e1n II de Castela, Olmedo aliouse con Xo\u00e1n II, sendo severamente castigada. O rei de Castela presentouse co seu ex\u00e9rcito a cercala, e venceu aos aragoneses na Primeira Batalla de Olmedo. Os aragoneses abandonaron Olmedo esa mesma noite.\nEn 1467 foi corte do infante Don Afonso, levantado en armas contra Henrique IV, e o 20 de agosto se trab\u00f3 xunto a Olmedo unha batalla en que este quedou vencedor; pero non chegou a entrar na cidade, a cal, ao ano seguinte, pasou a poder da princesa que hab\u00eda de ser Isabel a Cat\u00f3lica. O seu esposo Fernando, despachou aqu\u00ed a s\u00faa convocatoria das Cortes de Arag\u00f3n que en 1515 reunir\u00edanse en Calatayud.\nA importancia que se daba a Olmedo naquela \u00e9poca ded\u00facese do refr\u00e1n:\n\"\"Quen se\u00f1or de Castela queira ser a Olmedo do seu parte ha de ter\".\"\nFilipe V, o primeiro Borb\u00f3n rei de Espa\u00f1a, concede un privilexio a Olmedo, que \u00e9 asinado despois polos seus sucesores. En 1811, o franc\u00e9s Jos\u00e9 Bonaparte, ent\u00f3n monarca por dereito de conquista, pasou uns d\u00edas aloxado na vila.\nFestividades.\nCelebran na vila d\u00faas festas ao ano, unha relixiosa no Aniversario da Coroaci\u00f3n da Virxe da Soterra\u00f1a, o 10 de outubro, e outra m\u00e1is laica e popular ao redor das festas de San Miguel e San Jer\u00f3nimo, o 29 e 30 de setembro. Dentro destas festas, destacan os seus encerros tradicionais, declarados Festa de Interese Tur\u00edstico Rexional."}
{"id": "118791", "revid": "23204", "url": "https://gl.wikipedia.org/wiki?curid=118791", "title": "Agulo", "text": "Agulo \u00e9 un municipio espa\u00f1ol pertencente \u00e1 provincia de Santa Cruz de Tenerife. Est\u00e1 situado no norte da illa de La Gomera, Canarias.\nTen unha extensi\u00f3n de 25,39\u00a0km\u00b2 e unha poboaci\u00f3n de 1\u00a0202 habitantes (INE, 2011). A s\u00faa altitude \u00e9 de 260 metros sobre o nivel do mar e ten unha lonxitude de costa de 8,55\u00a0km.\nNo municipio at\u00f3pase o Centro de Visitantes de Juego de Bolas, onde se ofrece informaci\u00f3n acerca do Parque Nacional de Garajonay. Outros lugares de interese son o miradoiro de Roque Blanco, a igrexa de San Marcos e a ermida de San Marcos.\nHistoria.\nFoi fundado o d\u00eda 27 de setembro de 1607 por colonos na s\u00faa maior\u00eda procedentes da illa de Tenerife. Con todo este primeiro intento de poblamiento fracasou aos poucos anos, abandonando os donos as terras dadas para o cultivo. Non foi ata uns anos despois, en 1620, cando se iniciou o definitivo asentamento de poboaci\u00f3n no lugar. En 1739 constit\u00faese o concello e f\u00fandase a parroquia de San Marcos o Evanxelista; en 1768 a vila xa ti\u00f1a 625 habitantes.\nGrazas ao cultivo do pl\u00e1tano, nas primeiras d\u00e9cadas do s\u00e9culo XX o municipio experimentou certo auxe econ\u00f3mico.\nA sociedade de Agulo foi historicamente unha sociedade dividida en dous sectores: por unha banda estaban os agricultores e obreiros, e polo outro, unha reducida elite.\nFestividades.\nAs festividades que se celebran no municipio son: as festas de Santa Rosa de Lima (terceira fin de semana de agosto) no barrio de Las Rosas; as festas da nosa Se\u00f1ora da Merc\u00e9 (a finais do mes de setembro), patroa do municipio, no casco de Agulo; festa de San Marcos Evanxelista (entre os d\u00edas 24 e 25 de abril), patr\u00f3n do municipio; festas de santo Isidro labrador (segunda fin de semana de maio) no barrio de La Palmita. Ademais, nas inmediaci\u00f3ns do Centro de Visitantes, cel\u00e9brase cada ano un Encontro Folcl\u00f3rico que re\u00fane a grupos de toda a illa."}
{"id": "118792", "revid": "23204", "url": "https://gl.wikipedia.org/wiki?curid=118792", "title": "Alajer\u00f3", "text": "Alajer\u00f3 \u00e9 un municipio da illa canaria de La Gomera, pertencente \u00e1 provincia de Santa Cruz de Tenerife.\nTen unha extensi\u00f3n de 49,43\u00a0km\u00b2 e acada unha altitude de 810 metros sobre o nivel do mar. A s\u00faa lonxitude de costa \u00e9 de 14,05\u00a0km.\nDatos.\nOs cant\u00eds de Alajer\u00f3 constit\u00faen un sitio de interese cient\u00edfico, onde habitan especies end\u00e9micas ameazadas e protexidas. A aguia pescadora ten aqu\u00ed unha zona de nidificaci\u00f3n. Ao sur destes cant\u00eds at\u00f3pase o \"Monumento Natural da Caldera\", expo\u00f1ente do volcanismo m\u00e1is recente da Gomera. Tam\u00e9n nos termos deste municipio at\u00f3pase a Paisaxe Protexida de Orone.\nO barranco de Santiago separa ao municipio de San Sebasti\u00e1n de la Gomera, e desemboca en Praia Santiago, pobo pesqueiro que se converteu nun dos puntos de desenvolvemento tur\u00edstico da Gomera. Outras praias a mencionar de Alajer\u00f3 son a de Erese e a da Negra.\nAlg\u00fans edificios a destacar son a igrexa de San Salvador e a Ermida da nosa Se\u00f1ora do Bo Paso. A mediados de setembro ten lugar a festa na s\u00faa honra, tendo lugar, con manifestaci\u00f3ns do folclore gomero, as procesi\u00f3ns de baixada o 14 e a de subida o 15.\nNeste municipio at\u00f3pase o aeroporto de La Gomera.\nPoboaci\u00f3n.\nTen unha poboaci\u00f3n de 2.142 habitantes (INE, 2007). Os principais n\u00facleos de poboaci\u00f3n son Alajer\u00f3 Casco, Playa Santiago, Targa, Antoncojo, Imada e Arguayoda."}
{"id": "118793", "revid": "23204", "url": "https://gl.wikipedia.org/wiki?curid=118793", "title": "Hermigua", "text": "Hermigua \u00e9 un municipio espa\u00f1ol pertencente \u00e1 provincia de Santa Cruz de Tenerife. Est\u00e1 situado no norte da illa de La Gomera (Canarias).\nTen unha extensi\u00f3n de 39,67\u00a0km\u00b2 e unha poboaci\u00f3n de 2.170 habitantes (INE, xaneiro de 2007). A s\u00faa altitude \u00e9 de 210 metros sobre o nivel do mar e ten unha Lonxitude de costa de 8,35\u00a0km\nAlg\u00fans lugares de interese do municipio son o Convento de San Pedro (1598), a Igrexa da Encarnaci\u00f3n e o Museo Etnogr\u00e1fico. Un dos casar\u00edos de Hermigua \u00e9 \"El Cedro\", situado nos l\u00edmites do Parque Nacional de Garajonay e dentro do bosque do mesmo nome caracterizado pola presenza de laurisilva.\nPoboaci\u00f3n.\nOs principais n\u00facleos de poboaci\u00f3n, ademais do casco, son Las Casas, Piedra Romana, Santa Catalina, El Estanquillo e Ruela de Ordaiz.\nEconom\u00eda.\nA econom\u00eda do municipio est\u00e1 baseada principalmente na agricultura (pl\u00e1tano, vi\u00f1o) e no turismo rural. Con respecto a este \u00faltimo, Hermigua converteuse nun dos puntos principais de oferta deste tipo de turismo na Gomera.\nHistoria.\nEn 1680 Hermigua ti\u00f1a 930 habitantes e 188 casas. Debido \u00e1 crise vitivin\u00edcola no s\u00e9culo XVIII, a econom\u00eda vese afectada seriamente, aumentando a emigraci\u00f3n, e xa que logo, prod\u00facese un descenso do n\u00famero de habitantes. En 1812 constit\u00faese como concello, acabado o r\u00e9xime se\u00f1orial. A comezos do s\u00e9culo XX real\u00edzanse unha serie de obras no val para levar a auga a todos os cultivos, caracterizados sobre todo polo pl\u00e1tano. O municipio chega aos 5.824 habitantes en 1940, pero descende a poboaci\u00f3n a partir dese ano debido ao fen\u00f3meno da emigraci\u00f3n."}
{"id": "118794", "revid": "23204", "url": "https://gl.wikipedia.org/wiki?curid=118794", "title": "Vallehermoso", "text": "Vallehermoso \u00e9 un municipio espa\u00f1ol pertencente \u00e1 provincia de Santa Cruz de Tenerife. Sit\u00faase na parte occidental da illa canaria de La Gomera estend\u00e9ndose de norte a sur.\nTen unha extensi\u00f3n de 109,32\u00a0km\u00b2 (sendo o municipio m\u00e1is extenso da illa) e unha poboaci\u00f3n de 3.142 habitantes (INE, xaneiro 2007). A poboaci\u00f3n deste municipio sufriu importantes descensos, pois en 1960 chegou a ter 8.406 habitantes. A altitude da capital do municipio \u00e9 de 230 metros sobre o nivel do mar. Ten unha lonxitude de costa de 26,75\u00a0km.\nBarrios.\nOs principais barrios de Vallehermoso son: El Barrio del Ingenio, Alojera, Macayo, Tamargada, Chipude, La Dama, El Cercado, Igualero, Erque, Erquito, Tazo, Arguamul, Cubaba e Argaga."}
{"id": "118795", "revid": "23204", "url": "https://gl.wikipedia.org/wiki?curid=118795", "title": "Valle Gran Rey", "text": "Valle Gran Rey \u00e9 un municipio canario pertencente \u00e1 provincia de Santa Cruz de Tenerife. Est\u00e1 situado no oeste da illa de La Gomera. Ten unha extensi\u00f3n de 36,36\u00a0km\u00b2 e unha poboaci\u00f3n de 5.116 habitantes (INE, xaneiro 2007). A altitude da capital municipal \u00e9 de 100 metros sobre o nivel do mar.\nTr\u00e1tase dun municipio cuxa poboaci\u00f3n se atopa bastante dispersa en numerosos barrios e casar\u00edos que se disp\u00f3n no seu maior parte ao longo do barranco que lle d\u00e1 nome e na plataforma costeira. A capital est\u00e1 establecida no lugar de La Calera desde 1930, antes estivo en Arure, que daba tam\u00e9n nome antigamente ao municipio. Outras entidades de poboaci\u00f3n relevantes son Las Hayas, Taguluche, La Playa e Vueltas.\nEconom\u00eda.\nA econom\u00eda de Valle Gran Rey base\u00e1base ata os anos 70 do s\u00e9culo XX na pesca e na agricultura, especialmente no cultivo do pl\u00e1tano. A partir de ent\u00f3n adquiriu certa relevancia como destino tur\u00edstico alternativo, o cal propiciou un certo desenvolvemento urban\u00edstico. Na actualidade \u00e9 a trav\u00e9s do sector terciario por onde se obte\u00f1en os maiores ingresos, especialmente por medio do turismo procedente sobre todo de Alema\u00f1a e das propias illas Canarias.\nPorto de Vueltas.\nO porto de Vueltas \u00e9 un porto eminentemente pesqueiro polo que a poboaci\u00f3n dos municipios contiguos, ata os anos 70 do s\u00e9culo XX, baseaba a s\u00faa econom\u00eda na pesca e o cultivo do pl\u00e1tano. Desde hai anos un barco r\u00e1pido cobre a li\u00f1a Valle Gran Rey - Porto Santiago - San Sebasti\u00e1n - Los Cristianos (Tenerife), varias veces ao d\u00eda, posibilitando a chegada a este municipio m\u00e1is f\u00e1cil e r\u00e1pido por mar que por estrada e mellorando as\u00ed as comunicaci\u00f3ns da illa."}
{"id": "118796", "revid": "23204", "url": "https://gl.wikipedia.org/wiki?curid=118796", "title": "La Frontera, El Hierro", "text": "La Frontera \u00e9 un municipio canario pertencente \u00e1 provincia de Santa Cruz de Tenerife. Est\u00e1 situado no noroeste da illa de El Hierro e nel est\u00e1 situado o punto m\u00e1is occidental de Espa\u00f1a.\nO n\u00facleo de poboaci\u00f3n con m\u00e1is habitantes do municipio \u00e9 Tigaday. Outros n\u00facleos de poboaci\u00f3n son Los Llanillos, Las Puntas e Sabinosa, todos eles no Val do Golfo.\nNunha ermida do seu termo municipal at\u00f3pase a imaxe da Nosa Se\u00f1ora dos Reis (Patroa de El Hierro).\nEl Pinar e La Restinga, no sur da illa, pertenceron ao municipio de La Frontera ata setembro de 2007, despois de que o Cabido de El Hierro aprobase a segregaci\u00f3n de El Pinar."}
{"id": "118797", "revid": "23204", "url": "https://gl.wikipedia.org/wiki?curid=118797", "title": "El Pinar de El Hierro", "text": "El Pinar de El Hierro, ou simplemente El Pinar, \u00e9 un municipio espa\u00f1ol pertencente \u00e1 provincia de Santa Cruz de Tenerife (Canarias). Est\u00e1 situado no sur de El Hierro, sendo o concello m\u00e1is meridional de Espa\u00f1a.\nLocalizaci\u00f3n e caracter\u00edsticas.\nEst\u00e1 situado na vertente sur da illa de El Hierro, nunha zona protexida no seu maior parte que exhibe un alto valor paisax\u00edstico, etnogr\u00e1fico e ambiental. A capital municipal \u00e9 El Pinar, localidade que se asenta sobre a paraxe co\u00f1ecida como \"Risco dos Herre\u00f1os\", a 27 quil\u00f3metros ao sur da capital insular, Valverde.\nO concello formouse como tal en 2007, despois da s\u00faa segregaci\u00f3n do concello de La Frontera.\nDemograf\u00eda.\nSegundo datos do ISTAC, en 2006 a poboaci\u00f3n do lugar \"El Pinar\" era de 1.828 habitantes. Deles, 876 veci\u00f1os de Taibique, 380 de Las Casas, 535 de La Restinga e o resto diseminado dentro da entidade singular. Con todo o censo de poboaci\u00f3n, correspondente \u00e1 zona sur do municipio, facilitado polo Concello de La Frontera \u00e1 comisi\u00f3n promotora para a segregaci\u00f3n e constituci\u00f3n do municipio de El Pinar, out\u00f3rgalle 1.910 veci\u00f1os, cantidade que \u00e9 a que se d\u00e1 por oficial ata a pr\u00f3xima actualizaci\u00f3n do censo por parte do Instituto Nacional de Estad\u00edstica."}
{"id": "118798", "revid": "23204", "url": "https://gl.wikipedia.org/wiki?curid=118798", "title": "Arafo", "text": "Arafo \u00e9 un municipio canario pertencente \u00e1 provincia de Santa Cruz de Tenerife. Est\u00e1 situado no leste da illa de Tenerife, no Val de G\u00fc\u00edmar.\nEste pequeno municipio recibiu en varias ocasi\u00f3ns distintos premios e menci\u00f3ns pola limpeza e o coidado da s\u00faa contorna.\nO volc\u00e1n de Arafo, que entrou en erupci\u00f3n por \u00faltima vez no ano 1705, domina unha paisaxe asucada polo \"barranco de A\u00f1avingo\", que ten unha gran riqueza en flora canaria. Na \"Cuesta del Estanque\" at\u00f3pase o conxunto etnogr\u00e1fico de \"los lavaderos\", lugar p\u00fablico con pedras de lavar e mu\u00ed\u00f1o, declarados Monumento Hist\u00f3rico Art\u00edstico en 1984."}
{"id": "118799", "revid": "10599", "url": "https://gl.wikipedia.org/wiki?curid=118799", "title": "R\u00e1bade, R\u00e1bade", "text": ""}
{"id": "118801", "revid": "56817", "url": "https://gl.wikipedia.org/wiki?curid=118801", "title": "Arida", "text": "Arida (\u6709\u7530\u5e02, \u3042\u308a\u3060\u3057, \"Arida-shi\") \u00e9 un concello da prefectura de Wakayama no Xap\u00f3n. Est\u00e1 situado ao suroeste da rexi\u00f3n de Kinki, ao noroeste da prefectura, na illa de Honsh\u016b. A s\u00faa superficie \u00e9 de 36,92\u00a0km\u00b2 e a poboaci\u00f3n de 30.563 habitantes (2009) e ten unha densidade de poboaci\u00f3n de 828 h/km\u00b2.\nO concello de Arida limita cos concellos de Kainan, de Aridagawa e de Yuasa."}
{"id": "118806", "revid": "56817", "url": "https://gl.wikipedia.org/wiki?curid=118806", "title": "Kainan", "text": "Kainan (\u6d77\u5357\u5e02, \u304b\u3044\u306a\u3093\u3057, \"Kainan-shi\") \u00e9 un concello da prefectura de Wakayama no Xap\u00f3n. Est\u00e1 situada ao suroeste da rexi\u00f3n de Kinki, ao noroeste da prefectura, na illa de Honsh\u016b. A s\u00faa superficie \u00e9 de 101,19\u00a0km\u00b2 e a poboaci\u00f3n de 54.932 habitantes (2009) e ten unha densidade de poboaci\u00f3n de 543 h/km\u00b2.\nO concello de Kainan limita cos concellos de Wakayama, Kinokawa, Kimino, Aridagawa e Arida."}
{"id": "118808", "revid": "5312", "url": "https://gl.wikipedia.org/wiki?curid=118808", "title": "Gob\u014d", "text": "Gob\u014d (\u5fa1\u574a\u5e02, \u3054\u307c\u3046\u3057, \"Gob\u014d-shi\") \u00e9 un concello da prefectura de Wakayama no Xap\u00f3n. Est\u00e1 situado ao suroeste da rexi\u00f3n de Kinki, no centro-oeste da prefectura, na illa de Honsh\u016b. A s\u00faa superficie \u00e9 de 43,93\u00a0km\u00b2, a poboaci\u00f3n \u00e9 de 25.943 habitantes (2009) e ten unha densidade de poboaci\u00f3n de 591 h/km\u00b2.\nO concello de Gob\u014d limita cos concellos de Mihama, Hidaka, Hidakagawa e Inami."}
{"id": "118810", "revid": "22570", "url": "https://gl.wikipedia.org/wiki?curid=118810", "title": "Ozieri", "text": "Ozieri \u00e9 un concello italiano da provincia de Sassari, na rexi\u00f3n de Sarde\u00f1a. Ten 11.031 habitantes (en 2008) e est\u00e9ndese por unha \u00e1rea de 252\u00a0km\u00b2, cunha densidade de poboaci\u00f3n de 44 hab/km\u00b2. Fai fronteira cos concellos de: Ardara, Chiaramonti, Erula, Ittireddu, Mores, Nughedu San Nicol\u00f2, Oschiri, Pattada e Tula."}
{"id": "118814", "revid": "22570", "url": "https://gl.wikipedia.org/wiki?curid=118814", "title": "Ardara", "text": "Ardara \u00e9 un concello italiano da provincia de Sassari, na rexi\u00f3n de Sarde\u00f1a. Ten 827 habitantes (en 2004) e est\u00e9ndese por unha \u00e1rea de 38\u00a0km\u00b2, cunha densidade de poboaci\u00f3n de 22 hab/km\u00b2.\nFai fronteira cos concellos de: Chiaramonti, Mores, Ozieri, Ploaghe e Siligo."}
{"id": "118816", "revid": "25871", "url": "https://gl.wikipedia.org/wiki?curid=118816", "title": "Perfugas", "text": "Perfugas \u00e9 un concello italiano da provincia de Sassari, na rexi\u00f3n de Sarde\u00f1a. Ten 2.487 habitantes (en 2004) e est\u00e9ndese por unha \u00e1rea de 60\u00a0km\u00b2, cunha densidade de poboaci\u00f3n de 41 hab./km\u00b2.\nFai fronteira cos concellos de Bortigiadas, Bulzi, Chiaramonti, Erula, Laerru, Martis, Santa Maria Coghinas e Tempio Pausania."}
{"id": "118819", "revid": "89787", "url": "https://gl.wikipedia.org/wiki?curid=118819", "title": "Ploaghe", "text": "Ploaghe \u00e9 un concello italiano da provincia de Sassari, na rexi\u00f3n de Sarde\u00f1a. Ten 4.781 habitantes (en 2004) e est\u00e9ndese por unha \u00e1rea de 96\u00a0km\u00b2, cunha densidade de poboaci\u00f3n de 50 hab/km\u00b2.\nFai fronteira cos concellos de: Ardara, Chiaramonti, Codrongianos, Nulvi, Osilo e Siligo."}
{"id": "118825", "revid": "25871", "url": "https://gl.wikipedia.org/wiki?curid=118825", "title": "Posada, Italia", "text": "Posada \u00e9 un concello italiano da provincia de Nuoro, na rexi\u00f3n de Sarde\u00f1a. Ten 2.394 habitantes (en 2004) e est\u00e9ndese por unha \u00e1rea de 33\u00a0km\u00b2, cunha densidade de poboaci\u00f3n de 71 hab/km\u00b2. Fai fronteira cos concellos de: Budoni, Siniscola e Torp\u00e8."}
{"id": "118838", "revid": "89787", "url": "https://gl.wikipedia.org/wiki?curid=118838", "title": "Oile\u00e1in \u00c1rann", "text": "As Oile\u00e1in \u00c1rann (en galego \"illas \u00c1rann\") son un grupo de tres illas situadas na ba\u00eda de Galway, na costa oeste da illa de Irlanda. A maior delas \u00e9 Inis M\u00f3r (ou \"Inishmore\", literalmente \"illa principal\"), a seguinte en tama\u00f1o \u00e9 Inis Me\u00e1in (ou \"Inishmaan\", literalmente \"illa do medio\") e a m\u00e1is pequena, que \u00e9 a que se atopa m\u00e1is ao leste, \u00e9 Inis O\u00edrr (ou \"Inisheer\", literalmente \"illa do leste\") . O nome das illas significa \"illas da crista\" en referencia aos seus escarpados cant\u00eds que dan ao Oc\u00e9ano Atl\u00e1ntico ."}
{"id": "118839", "revid": "5312", "url": "https://gl.wikipedia.org/wiki?curid=118839", "title": "Motosu", "text": "Motosu (\u672c\u5de3\u5e02, \u3082\u3068\u3059\u3057, \"Motosu-shi\") \u00e9 un concello da prefectura de Gifu no Xap\u00f3n. Est\u00e1 situado no centro da rexi\u00f3n de Ch\u016bbu e da rexi\u00f3n de T\u014dkai, e ao sur da prefectura, na zona da provincia hist\u00f3rica de Mino, no centro da illa de Honsh\u016b. A s\u00faa superficie \u00e9 de 374,57\u00a0km\u00b2, a poboaci\u00f3n \u00e9 de 34.984 habitantes (2009) e ten unha densidade de poboaci\u00f3n de 93,4 h/km\u00b2.\nO concello de Motosu limita cos concellos de Ibigawa, \u014cno, Mizuho, Kitagata, Gifu, Yamagata, Seki (que son da prefectura de Gifu); e \u014cno (este \u00faltimo \u00e9 da prefectura de Fukui).\nHistoria.\nA cidade de Motosu foi fundada pola fusi\u00f3n de tres concellos de vilas (\"Motosu-ch\u014d\", \"Sinsei-ch\u014d\" e \"Itonuki-ch\u014d\") e un concello de aldea (\"Neo-mura\") do distrito de Motosu o 1 de febreiro de 2004."}
{"id": "118841", "revid": "5312", "url": "https://gl.wikipedia.org/wiki?curid=118841", "title": "Toki", "text": "Toki (\u571f\u5c90\u5e02, \u3068\u304d\u3057, \"Toki-shi\") \u00e9 un concello da prefectura de Gifu no Xap\u00f3n. Est\u00e1 situado no centro da rexi\u00f3n de Ch\u016bbu e da rexi\u00f3n de T\u014dkai, e ao sur da prefectura, na zona da provincia hist\u00f3rica de Mino, no centro da illa de Honsh\u016b. A s\u00faa superficie \u00e9 de 116,01\u00a0km\u00b2, a poboaci\u00f3n \u00e9 de 60.945 habitantes (2009) e ten unha densidade de poboaci\u00f3n de 525 h/km\u00b2.\nO concello de Toki limita cos concellos de Tajimi, Kani, Mitake, Mizunami (que son da prefectura de Gifu); de Seto e Toyota (que son da prefectura de Aichi)."}
{"id": "118843", "revid": "5312", "url": "https://gl.wikipedia.org/wiki?curid=118843", "title": "Nakatsugawa", "text": "Nakatsugawa (\u4e2d\u6d25\u5ddd\u5e02, \u306a\u304b\u3064\u304c\u308f\u3057, \"Nakatsugawa-shi\") \u00e9 un concello da prefectura de Gifu no Xap\u00f3n. Est\u00e1 situado ao centro da rexi\u00f3n de Ch\u016bbu e da rexi\u00f3n de T\u014dkai, e ao sur da prefectura, na zona da provincia hist\u00f3rica de Mino, no centro da illa de Honsh\u016b. A s\u00faa superficie \u00e9 de 676,38\u00a0km\u00b2, a poboaci\u00f3n de 82.317 habitantes (2009) e ten unha densidade de poboaci\u00f3n de 122 h/km\u00b2.\nO concello de Nakatsugawa limita cos concellos de Ena, Shirakawa, Higashishirakawa, Gero (que son da prefectura de Gifu); \u014ctaki, \u014ckuwa, Minamikiso, Achi e Hiraya (que son da prefectura de Nagano)."}
{"id": "118845", "revid": "1131", "url": "https://gl.wikipedia.org/wiki?curid=118845", "title": "R\u00edo Ponxedo", "text": "O Ponxedo \u00e9 un r\u00edo galego que discorre polo concello da Pobra do Broll\u00f3n, provincia de Lugo, afluente do r\u00edo Saa.\nNace na Estaci\u00f3n e despois de recibir as augas do seu \u00fanico afluente, o Regato Ponte Real, e pasar Cereixa, desemboca en Rairos, no r\u00edo Saa."}
{"id": "118846", "revid": "89787", "url": "https://gl.wikipedia.org/wiki?curid=118846", "title": "Lectoescritura", "text": "A lectoescritura \u00e9 tanto a capacidade dos seres humanos para captar, reproducir e interpretar os grafemas impresos, como a aptitude para transcribir os sons. Ref\u00edrese as\u00ed mesmo \u00e1 capacidade de aprender a ler e asemade a escribir.\nCon todo, por precisamente ser a lectoescritura unha actividade humana, que o ser humano desenvolve en relaci\u00f3n cos seus semellantes, \u00e9 un proceso complexo que tanto achega, a aquel que nel repara, unha dimensi\u00f3n cognitiva, pois posibilita e estrutura a realidade da que xorde; como unha dimensi\u00f3n social, xa que nos pon en relaci\u00f3n: somos para outros e porque outros son.\nA lectoescritura \u00e9, ademais, un segundo cami\u00f1o de acceso \u00e1 cultura. O primeiro cami\u00f1o \u00e9 a fala, o contacto directo cos nosos semellantes. \u00c9 nese primeiro contacto onde comeza a desenvolverse o pensamento interno que grazas \u00e1 lectoescritura podemos facer transcender ata mesmo superar as barreiras temporais (p\u00e9nsese nunha rapariga que decida ler a Castelao) ou ter consciencia de n\u00f3s mesmos ou da realidade que nos rodea.\nDo dito, podemos conclu\u00edr que a lectoescritura, inda que capacidade, \u00e9 tam\u00e9n unha ferramenta, unha ferramenta que nos permite desenvolver o noso pensamento interno, asumir a nosa cultura, profundar na relaci\u00f3n cos demais e coa sociedade, ser mellores cidad\u00e1ns ou, se \u00e9 o caso, rexeitar as normas sociais e/ou de convivencia."}
{"id": "118847", "revid": "85894", "url": "https://gl.wikipedia.org/wiki?curid=118847", "title": "Farrah Fawcett", "text": "Ferrah Leni Fawcett, co\u00f1ecida artisticamente como Farrah Fawcett, nada en Corpus Christi (Texas) o 2 de febreiro de 1947 e finada en Santa Monica (California) o 25 de xu\u00f1o de 2009, foi unha actriz estadounidense. Foi moi popular nos anos setenta e oitenta grazas \u00e1 serie de televisi\u00f3n \"Charlie's Angels\", chegando a ser considerada unha icona da cultura pop e un verdadeiro \"Sex Symbol\"."}
{"id": "118848", "revid": "6939", "url": "https://gl.wikipedia.org/wiki?curid=118848", "title": "Ferrah Leni Fawcett", "text": ""}
{"id": "118849", "revid": "5863", "url": "https://gl.wikipedia.org/wiki?curid=118849", "title": "Alexander Cumming", "text": "Alexander Cumming foi un reloxeiro escoc\u00e9s ao que se atrib\u00fae a invenci\u00f3n da cadea do retrete. Esta primeira patente para a cisterna do v\u00e1ter foi acadada por Cumming en 1775. Tr\u00e1tase en certa maneira do precedente do retrete moderno, permanecendo unha pequena cantidade de auga no tubo logo de cada tiro da cisterna, evitando deste xeito a ascensi\u00f3n dos cheiros ao cuarto e por extensi\u00f3n \u00e1 vivenda. C\u00f3mpre salientar que John Harington xa inventara unha cisterna como tal en 1596, mais sen a trampi\u00e6a para manter a auga."}
{"id": "118851", "revid": "98629", "url": "https://gl.wikipedia.org/wiki?curid=118851", "title": "Molins de Rei", "text": "Molins de Rei \u00e9 unha cidade e municipio da comarca catal\u00e1 do Baix Llobregat, na provincia de Barcelona. Segundo datos de 2010 a s\u00faa poboaci\u00f3n era de 24.236 habitantes. Forma parte do \u00e1rea metropolitana de Barcelona.\nHistoria.\nO top\u00f3nimo Molins de Rei ten a s\u00faa orixe nuns antigos mu\u00ed\u00f1os (en catal\u00e1n, \"molins\") reais, documentados xa en 1188. Estes mu\u00ed\u00f1os foron constru\u00eddos por orde de Afonso II o Casto e foron a orixe do n\u00facleo de poboaci\u00f3n. En 1208 xa ti\u00f1a igrexa parroquial e cemiterio.\nAo longo da s\u00faa historia, a vila pasou por diversas mans. En 1309 formaba parte do condado de Pallars xa que era posesi\u00f3n da condesa Sibil\u00b7la. \u00c1 s\u00faa morte, pasou a mans de Hugo de Arborea e m\u00e1is adiante foi cedido ao convento de Santa Clara en Sarde\u00f1a. En 1366 o se\u00f1or\u00edo das terras foi comprado por Berenguer de Relat.\nEn 1430 foi cedida a Galceran de Requesens i de Santacoloma quen constru\u00edu na vila un palacio, visitado por personalidades da \u00e9poca como os Reis Cat\u00f3licos ou Cristovo Col\u00f3n. O palacio entrou en decadencia en 1564.\nEn 1763 construiose unha ponte sobre o r\u00edo Llobregat por orde do rei Carlos III. Esta ponte converteu a cidade nun punto estrat\u00e9xico durante a guerra da independencia espa\u00f1ola o que provocou que Molins fose incendiada en diversas ocasi\u00f3ns. O 7 de xu\u00f1o de 1808 foi incendiada e saqueada polas tropas do xeneral Schwartz e o 30 dese mesmo mes sufriu un novo saqueo. Durante estes incendios destru\u00edronse numerosos edificios destacados, como o antigo palacio dos Requesens.\nEconom\u00eda.\nTradicionalmente, a principal actividade econ\u00f3mica do municipio era a agricultura. A instalaci\u00f3n de diversas f\u00e1bricas no municipio provocou na d\u00e9cada de 1960 a chegada de inmigrantes procedentes de diversas partes de Espa\u00f1a. O aumento da poboaci\u00f3n provocou a perda de chan agr\u00edcola polo que a actividade tradicional quedou relegada a un segundo termo.\nCultura.\nA antiga ponte de Carlos III afundiuse en 1971 debido \u00e1 extracci\u00f3n de \u00e1ridos do fondo do r\u00edo que provocaron a deterioraci\u00f3n dos seus cimentos. A ponte estaba composto por 15 arcadas e ti\u00f1a unha peculiar cor avermellada debido \u00e1s pedras que se utilizaron na s\u00faa construci\u00f3n.\nO palacio dos Requesens quedou moi deteriorado polos saqueos ocorridos no s\u00e9culo XIX. Tr\u00e1tase dun edificio de grandes dimensi\u00f3ns constru\u00eddo en estilo g\u00f3tico. Ten unha capela tam\u00e9n g\u00f3tica con arcos apuntados que chegan ata o teito. A portalada de entrada at\u00f3pase moi deteriorada.\nA actual igrexa parroquial de Sant Miquel de Molins de Rei foi constru\u00edda en 1942. \u00e9 de tres naves con \u00e1bsida en semic\u00edrculo ao que se chega a trav\u00e9s do transepto. A igrexa constru\u00edr para substitu\u00edr o antigo templo derru\u00eddo en 1936.\nDentro do termo municipal at\u00f3pase o castelo de Castellciur\u00f3. Aparece citado en documentos de 1066 a\u00ednda que se constru\u00edu sobre os restos dunha antiga fortificaci\u00f3n de orixe visig\u00f3tico, destru\u00edda en 985 polas tropas de Almanzor. O castelo formaba parte das torres de defensa que se estend\u00edan pola beira do Llobregat. Cons\u00e9rvase unha torre de planta redonda as\u00ed como alg\u00fans muros do recinto. A\u00ednda que se atopa en estado de ru\u00edna, o concello realiza constantes traballos de consolidaci\u00f3n e restauraci\u00f3n do conxunto.\nA capela de Sant Pere de Roman\u00ed \u00e9 de orixe rom\u00e1nico. Documentada en 1011, \u00e9 de planta rectangular e a cuberta \u00e9 con b\u00f3veda de can\u00f3n. Ten encostada unha torre de construci\u00f3n posterior.\nMolins de Rei celebra a s\u00faa festa maior o 29 de setembro, festividade de San Miguel, patr\u00f3n da cidade. Outra actividade destacada \u00e9 a \"Fira da Candelera\" que ten lugar no mes de febreiro e cuxa celebraci\u00f3n ten a s\u00faa orixe en 1851.\nEntre os fillos ilustres da localidade destacan Lu\u00eds de Requesens, militar e pol\u00edtico e a actriz Margarita Xirgu."}
{"id": "118862", "revid": "1131", "url": "https://gl.wikipedia.org/wiki?curid=118862", "title": "Castela (hom\u00f3nimos)", "text": "Castela pode referirse a:"}
{"id": "118867", "revid": "23204", "url": "https://gl.wikipedia.org/wiki?curid=118867", "title": "Alfara del Patriarca", "text": "Alfara del Patriarca \u00e9 un concello da Comunidade Valenciana, situado na zona noroeste da \u00e1rea metropolitana de Valencia, na comarca da Horta Nord. Ten 2.985 habitantes (2008).\nXeograf\u00eda.\nO escaso termo municipal de dous quil\u00f3metros cadrados est\u00e1 situado na Horta de Valencia, por iso os accidentes xeogr\u00e1ficos son m\u00ednimos sendo todo el practicamente chairo, estando situado o centro urbano a unha altitude de 35 msnm. A \u00fanica excepci\u00f3n \u00e9 o \"barranc del Carraixet\" que atravesa o termo municipal de norte a sur a escasa distancia do centro urbano. A pesar de que normalmente se atopa seco o gran tama\u00f1o da s\u00faa conca provoca que sexan frecuentes os desbordamentos cando se producen episodios de gota fr\u00eda no outono.\nAlfara del Patriarca limita cos concellos de Foios, Montcada, Vinalesa e Valencia.\nHistoria.\nComo a maior\u00eda de localidades da comarca Alfara do Patriarca foi un casar\u00edo (localmente \"alqueria\") musulm\u00e1. Xaime I reconquistouno en 1249 e despois cedeuno a Xim\u00e9n P\u00e9rez da localidade aragonesa de Tarazona. Bartolomeu Cru\u00eflles adquiriuno en 1396 e permaneceu na s\u00faa familia at\u00e9 finais do s\u00e9culo XVI sendo responsable da construci\u00f3n do co\u00f1ecido como \"Palacio de Cru\u00eflles\", un dos monumentos m\u00e1is destacados da localidade.\nA familia Cru\u00eflles vendeu a localidade a San Xo\u00e1n de Ribeira, arcebispo de Valencia tam\u00e9n co\u00f1ecido como o \"Patriarca\" sendo cedida anos m\u00e1is tardes ao Real Colexio do Corpus Christi de Valencia, fundado polo mesmo santo. En 1819 independizouse do colexio do Corpus Christi como parroquia da pr\u00f3xima localidade de Montcada. Durante as guerras carlistas foi escenario de incursi\u00f3ns das tropas do Xeneral Cabrera e da partida do Serrador.\nDemograf\u00eda.\nConta cunha poboaci\u00f3n de 2.985 habitantes en 2008. O casco urbano at\u00f3pase conurbado ao de Montcada e este ao da pedan\u00eda valenciana de Massarrojos formando unha cidade de feito de case 25.000 habitantes.\nEconom\u00eda.\nA econom\u00eda da localidade dependeu tradicionalmente da agricultura sendo o 100% dos seus cultivos de regad\u00edo destacando as laranxeiras e limoeiros, as patacas, o millo e diversas hortalizas. Por\u00e9n no \u00faltimo s\u00e9culo desenvolveuse unha pequena industria especializada na fabricaci\u00f3n de mistos, materiais de construci\u00f3n e insecticidas."}
{"id": "118868", "revid": "98629", "url": "https://gl.wikipedia.org/wiki?curid=118868", "title": "Batalla de Mons", "text": "A batalla de Mons foi unha batalla da primeira guerra mundial no contexto da batalla das fronteiras.\nPreludio.\nO 16 de agosto de 1914, os alem\u00e1ns tomaron a fortaleza de Liexa e continuaron avanzando cara Par\u00eds seguindo as instruci\u00f3ns do plan Schlieffen. As tropas belgas retrocederon cara as posici\u00f3ns brit\u00e1nicas, mentres que as tropas francesas retroced\u00edan en Alsacia e nas Ardenas. O d\u00eda 22, os franceses foron derrotados na batalla de Charleroi e os brit\u00e1nicos decidiron manter as posici\u00f3ns ofensivas, permitindo o repregue do resto das tropas aliadas.\nPrimeiros combates.\n\u00c1 ma\u00f1\u00e1 do 23 de agosto, o xeneral alem\u00e1n Alexander von Kluck, ao cargo do I Ex\u00e9rcito, chegou ata Casteau. O Maior brit\u00e1nico Thomas Bridges, que dirix\u00eda o 4\u00ba Corpo de Cabaler\u00eda Irlandesa, deu orde de atacar, causando a retirada xermana. A continuaci\u00f3n, os Corpos I e II das tropas Expedicionarias brit\u00e1nicas atacaron aos alem\u00e1ns. Os efectivos ingleses eran tropas experimentadas e causaron graves danos \u00e1s tropas imperiais alem\u00e1s.\nMa\u00f1\u00e1 do 23 de agosto.\n\u00c1s nove da ma\u00f1\u00e1, oito batall\u00f3ns alem\u00e1ns, con apoio artilleiro, atacaron a Terceira Divisi\u00f3n de Infanter\u00eda brit\u00e1nica, sufrindo graves perdas. As tropas brit\u00e1nicas estaban compostas por homes experimentados e cunha grande habilidade co fusil. Os alem\u00e1ns remitiron informes err\u00f3neos sobre o equipo brit\u00e1nico, crendo que estes contaban cun elevado n\u00famero de metralladoras.\nPouco despois, chegou \u00e1 zona o resto do I Ex\u00e9rcito alem\u00e1n, que atacou coa artillar\u00eda e despois unha carga de infanter\u00eda. As baixas brit\u00e1nicas foron cuantiosas (da orde duns 1600 homes), pero resistiron a ofensiva xermana.\nAo, norte, preto de Mons, tropas fusileiras brit\u00e1nicas defend\u00edan unha ponte da estrada Mons-Bruxelas. As tropas xermanas tam\u00e9n atacaron este punto e conseguiron cruzar a ponte.\nTarde do 23 de agosto.\n\u00c1s 14\u00a000 h, os brit\u00e1nicos d\u00e9ronse conta de que estaban sendo superados. O seu flanco dereito estaba exposto debido \u00e1 retirada das tropas francesas e belgas. Por iso, os ingleses decidiron retirarse tam\u00e9n de Mons, deixando atr\u00e1s 900 homes que cubriran a retirada. Os alem\u00e1ns avanzaron cara Mons e infrinxiron moitas baixas a estas tropas, sobrevivindo s\u00f3 240 homes dos 900 iniciais. Non obstante, o sacrificio serviu para realizar unha retirada ordenada cara Par\u00eds."}
{"id": "118869", "revid": "2074", "url": "https://gl.wikipedia.org/wiki?curid=118869", "title": "Diagn\u00f3stico das intoxicaci\u00f3ns", "text": ""}
{"id": "118871", "revid": "23204", "url": "https://gl.wikipedia.org/wiki?curid=118871", "title": "Primeiro ducado de Baviera", "text": "O presente artigo traza a historia dos b\u00e1varos e do seu primeiro ducado, no per\u00edodo dos s\u00e9culos VI-VIII (Antig\u00fcidade tard\u00eda).\n\":Unha s\u00edntese hist\u00f3rica que vai ata o per\u00edodo contempor\u00e1neo: Ducado de Baviera - Historia de Baviera.\"\nOrixe dos b\u00e1varos.\nA orixe dos b\u00e1varos (\"Baiovarii\" ou \"Baiuwari\") \u00e9 desco\u00f1ecida. A primeira menci\u00f3n hist\u00f3rica deste pobo data de 551, na cal o historiador Xordanes os sit\u00faa xa nos eu territorio actual. Debemos contentarnos coas teor\u00edas sobre as s\u00faas relaci\u00f3ns. Se Lucien Musset considera que se trata dun grupo de pobos xerm\u00e1nicos, segundo un proceso an\u00e1logo ao que deu a formaci\u00f3n dos francos ou dos alam\u00e1ns, confesa por\u00e9n a incerteza dos historiadores sobre a s\u00faa proveniencia. Henry Bogdan relaci\u00f3naos cos antigos marcomanos de Bohemia aos que se ter\u00edan unido alg\u00f3ns pobos xerm\u00e1nicos marxinais. Mourre no seu dicionario fai deles unha mestura de pobos xerm\u00e1nicos (marcomanos, cuados) e celtas (Boios) vidos de Bohemia. finalmente, o brit\u00e1nico Colin McEvedy ven eles unha federaci\u00f3n dos \u00faltimos suevos. As s\u00faas relaci\u00f3ns cos longobardos est\u00e1n mellor testemu\u00f1adas, alg\u00fans b\u00e1varos un\u00edronse ao seu rei Albo\u00edno para invadir a Italia bizantina sobre o 568\nHistoria do primeiro ducado de Baviera.\nOs b\u00e1varos ter\u00edanse aproveitado da ca\u00edda do reino ostrogodo a principios do s\u00e9culo VI para abandonar a Bohemia e se instalaren na antiga provincia romana de Recia. O seu territorio sobre o alto Danubio engloba daquel aos antigos campamentos romanos de Castra Regina (Ratisbona), Augusta Vindelicorum (Augsburgo) e Castra Batava (Passau). No s\u00e9culo seguinte. Os b\u00e1varos avanzan cara ao sur e chegan ao Alto-Adige.\nPouco despois da s\u00faa instalaci\u00f3n, os b\u00e1varos v\u00edronse forzados a reco\u00f1eceren a autoridade do rei franco Teodeberto I (534-548), pero mantiveron unha ampla autonom\u00eda, pois os reis francos se concentraban sobre a antiga Galia romana e esquec\u00edan as marxes dos eu reino. Ademais, ao tomaren s\u00f3 o antigo t\u00edtulo militar romano de \"dux\", os duques de Baviera non entraban en competici\u00f3n cos reis francos. A dinast\u00eda dos duques Agilolfingas p\u00faidose manter sobre dous s\u00e9culos.\nSobre o ano 600, o territorio do actual Estado Libre de Baviera estaba, pois, ocupado por tres tribos: os \"Baiern\" que deron os eu nomea o pa\u00eds, os francos e os suabos. Se a actual Baviera do Norte ca\u00eda baixo a soberan\u00eda dos francos, os alam\u00e1ns e os b\u00e1varos formaban, ao sur, territorios soberanos separados polo r\u00edo Lech.\nNos seus principios, o ducado de Baviera estend\u00edase ben cara ao leste e o sur, ata a Carintia actual, a Baixa Austria e a Italia do norte. Pero o coraz\u00f3n do pa\u00eds situ\u00e1base sobre o Danubio.\nVeci\u00f1os dos reinos francos que guerreaban entre eles, dos longobardos de Italia ao Sur, e do poderoso reino dos \u00e1varos ao leste, os duques de Baviera da dinast\u00eda dos Axilolfingas ataron numerosas alianzas matrimoniais cos reis longobardos, cousa que lles hab\u00eda permitir equilibrar a tutela franca.\nCristianizaci\u00f3n de Baviera.\nA retirada da romanizaci\u00f3n en Recia e a instalaci\u00f3n dos b\u00e1varos fixo caer no esquecemento a presenza cristi\u00e1 da \u00e9poca romana. Os primeiros misioneiros en Baviera san Emmeran e san Ruperto foron seguidos en 739 por san Bonifacio, activo evanxelizador da Xermania, que organiza de acordo co duque de Baviera catro bispados en Salzburgo, Passau, Ratisbona e Freising . A partir desta \u00e9poca, o ducado de Baviera conv\u00e9rtese nun centro de refuxio para todos os xermanos que queren escapar \u00e1 supremac\u00eda dos francos. En 798, Arn de Salzburgo conv\u00e9rtese no primeiro arcebispo de Baviera.\nAnexi\u00f3n do ducado.\nAo principio do reinado de Carlomagno (771-814), o duque de Baviera Tasil\u00f3n III, xenro e aliado do rei dos longobardos Desiderio agranda o seu ducado mediante anexi\u00f3n dos eslavos de Carintia. En 781, Carlomagno non aprecia esta acci\u00f3n independente e obriga a Tasil\u00f3n a renovar en Worms o seu xuramento de fidelidade ao rei dos francos e a entregar ref\u00e9ns. Pero a persistencia dos contactos entre Tasil\u00f3n e Desiderio, inimigo de Carlomagno, conduciu ao arresto de Tasil\u00f3n en 787, e \u00e1 s\u00faa condena a morte por traiz\u00f3n en 788. Perdoado, foi reclu\u00eddo nun convento, onde morre alg\u00fans anos despois.\nA destituci\u00f3n de Tasil\u00f3n pon fin \u00e1 semiindependencia do ducado de Baviera, integrado desde agora no reino dos francos. Carlomagno confiar\u00e1 o goberno do ducado b\u00e1varo ao seu cu\u00f1ado, Xeroldo, conde de Suabia. En 794, Baviera entra no patrimonio directo dos Carolinxios.\nLudovico P\u00edo erixir\u00e1 o ducado en reino franco en 814, e darallo ao seu fillo m\u00e1is vello, Lotario."}
{"id": "118873", "revid": "23204", "url": "https://gl.wikipedia.org/wiki?curid=118873", "title": "Tralomoredo", "text": "O Tralomoredo \u00e9 un monte galego, situado no Serr\u00f3n de Gunt\u00edn, no concello de B\u00f3veda, provincia de Lugo. Ten unha altura de 451 metros, sendo o segundo monte m\u00e1is alto do concello tras o Monte Couso, de 689 m. de altitude."}
{"id": "118874", "revid": "1131", "url": "https://gl.wikipedia.org/wiki?curid=118874", "title": "Monte Couso", "text": "O Couso \u00e9 un monte galego, situado na Serra das Penas, no concello de B\u00f3veda, provincia de Lugo. Cunha altitude de 689 m \u00e9 o monte m\u00e1is alto do concello."}
{"id": "118875", "revid": "1131", "url": "https://gl.wikipedia.org/wiki?curid=118875", "title": "Serra do Moncai", "text": "A Serra do Moncai \u00e9 unha serra galega, situada entre os concellos de Monforte de Lemos e A Pobra do Broll\u00f3n, na provincia de Lugo, en pleno Val de Lemos. Est\u00e1 situada en direcci\u00f3n NO-SL, e limita ao noroeste co r\u00edo Cabe e ao leste co r\u00edo Saa. O seu pico m\u00e1is alto \u00e9 o Moncai, de 531 metros de altitude."}
{"id": "118876", "revid": "23204", "url": "https://gl.wikipedia.org/wiki?curid=118876", "title": "Regad\u00edo do Val de Lemos", "text": "O regad\u00edo do Val de Lemos son un conxunto de canles de rega que abastecen boa parte da Terra de Lemos, no sur da provincia de Lugo e que forman parte da Confederaci\u00f3n Hidrogr\u00e1fica do Mi\u00f1o-Sil.\nEstas canles abast\u00e9cense principalmente do encoro de Vilasouto, no r\u00edo Mao, a\u00ednda que tam\u00e9n do r\u00edo Cabe, e dan auga a 4.710 hect\u00e1reas de terreos pertencentes aos concellos de B\u00f3veda, Monforte de Lemos, A Pobra do Broll\u00f3n, Pant\u00f3n e Sober."}
{"id": "118879", "revid": "98629", "url": "https://gl.wikipedia.org/wiki?curid=118879", "title": "Historia da Terra", "text": "A historia da Terra abarca os acontecementos sucedidos desde a s\u00faa formaci\u00f3n, a partir da nebulosa solar xunto co Sol e os outros planetas do sistema solar, hai uns 4.500 mill\u00f3ns de anos, at\u00e9 a actualidade.\nA L\u00faa formouse m\u00e1is tarde, posibelmente como resultado do impacto dun obxecto do tama\u00f1o de Marte.\nA primeira mol\u00e9cula autorreplicante apareceu hai 4.000 mill\u00f3ns de anos aproximadamente.\nOrixe da Terra.\nA Terra comezou cando a formaci\u00f3n do sistema solar estaba tomando forma, probabelmente dentro dunha gran nube de gas e po c\u00f3smico en torno ao Sol (nebulosa solar). A abundancia relativa dalg\u00fans dos elementos m\u00e1is pesados no sistema solar suxire que o gas e o po c\u00f3smico derivaban dunha supernova. Alg\u00fans elementos pesados x\u00e9ranse dentro das estrelas pola fusi\u00f3n nuclear do hidr\u00f3xeno, elementos que, doutra maneira, ser\u00edan pouco com\u00fans. Procesos similares pod\u00e9molos ver hoxe en nebulosas.\nO Sol formouse dentro dunha nube de gas e po, e comezou a emitir luz e calor debido a que nel comezaron as reacci\u00f3ns de fusi\u00f3n nuclear.\nAs part\u00edculas que orbitaban o Sol comezaron a unirse en corpos maiores, co\u00f1ecidos como planet\u00e9simos, que continuaron agreg\u00e1ndose en planetas maiores, e o material \"restante\" deu forma a asteroides e cometas.\nComo as colisi\u00f3ns entre planet\u00e9simos grandes liberan moita calor, a Terra e os outros planetas estaban fundidos ao comezo da s\u00faa historia. A solidificaci\u00f3n do material fundido aconteceu cando a Terra comezou a arrefriar. Os meteoritos m\u00e1is vellos e as rochas lunares te\u00f1en aproximadamente 4.500 mill\u00f3ns de anos, pero a rocha terrestre m\u00e1is vella da terra co\u00f1ecida actualmente ten s\u00f3 3.800 mill\u00f3ns de anos.\nNalg\u00fan momento, durante os primeiros 800 mill\u00f3ns de anos da s\u00faa historia, a superficie da Terra mudou do estado l\u00edquido ao s\u00f3lido. Unha vez que se formaron as rochas duras comezou na Terra a s\u00faa historia xeol\u00f3xica. Isto aconteceu probabelmente antes de 3.800 mill\u00f3ns de anos atr\u00e1s, pero non existen evidencias diso; seguramente a erosi\u00f3n e o tectonismo destruir\u00edan todas as rochas existentes at\u00e9 hai 3.800 mill\u00f3ns de anos. O comezo do rexistro das rochas que existen actualmente na Terra \u00e9 no Arcaico, e\u00f3n xeol\u00f3xico situado entre o Hadeico e o Proterozoico, entre 3.800 e 2.500 mill\u00f3ns de anos antes do presente.\nOrixe da L\u00faa.\nA orixe da L\u00faa \u00e9 incerta, pero as similitudes dos elementos encontrados tanto na L\u00faa como na Terra indican que ambos os corpos poden ter tido unha orixe com\u00fan. Neste aspecto, alg\u00fans astr\u00f3nomos e xe\u00f3logos opinan que a L\u00faa se formar\u00eda por desprendemento, debido \u00e1 forza centr\u00edfuga, dunha masa incandescente de rocha l\u00edquida primordial da Terra.\nOutra hip\u00f3tese, actualmente m\u00e1is aceptada, \u00e9 a de que un planeta desaparecido e denominado Theia ou Tea, aproximadamente do tama\u00f1o de Marte, nos principios da formaci\u00f3n da Terra, chocar\u00eda co noso planeta. Tal colisi\u00f3n desintegrar\u00eda totalmente o planeta Theia e forzar\u00eda a expulsi\u00f3n de anacos de rocha l\u00edquida. Estes pequenos corpos condensar\u00edanse nun corpo \u00fanico (a L\u00faa), que quedar\u00eda aprisionado polo campo gravitacional da Terra. Esta teor\u00eda recibe o nome de Big Splash ou grande impacto.\nHai a\u00ednda outro grupo de te\u00f3ricos que cren que, sexa cal fose a forma na que xurdiran, haber\u00eda dous sat\u00e9lites naturais orbitando a Terra: o maior ser\u00eda a L\u00faa, e o menor acabar\u00eda chocando coa Terra, formando masas continentais.\nOrixe da vida.\nA atmosfera primitiva.\nPodemos comprender razoabelmente a historia da atmosfera da Terra at\u00e9 hai 1.000 mill\u00f3ns de anos atr\u00e1s. Retrocedendo no tempo podemos s\u00f3 especular, pois este \u00e9 un asunto a\u00ednda en constante investigaci\u00f3n.\nA atmosfera actual denom\u00ednase terceira atmosfera para distinguir a composici\u00f3n qu\u00edmica actual das d\u00faas composici\u00f3ns anteriores.\nA primeira atmosfera estaba constitu\u00edda principalmente por helio e hidr\u00f3xeno. A calor proveniente da codia terrestre a\u00ednda en forma de plasma, e o Sol, disip\u00e1rona.\nHai aproximadamente 3.500 mill\u00f3ns de anos, a superficie do planeta arrefriara xa o suficiente como para formar unha codia endurecida, chea de volc\u00e1ns que liberaban vapor de auga, di\u00f3xido de carbono e amon\u00edaco. Desta forma xurdiu a segunda atmosfera que estaba formada principalmente por di\u00f3xido de carbono e vapor de auga, amon\u00edaco, metano e \u00f3xidos de xofre. Nesta segunda atmosfera case non hab\u00eda ox\u00edxeno libre, e era aproximadamente 100 veces m\u00e1is densa do que a atmosfera actual. \nCrese que o efecto invernadoiro, causado polos altos niveis de di\u00f3xido de carbono, impediu que a Terra conxelara. Durante os pr\u00f3ximos mill\u00f3ns de anos, debido ao arrefriamento, o vapor de auga condensou para precipitar chuvia e formar os oc\u00e9anos, que comezaron a disolver o di\u00f3xido de carbono. As\u00ed seria absorbido o 50 % do di\u00f3xido de carbono nos oc\u00e9anos.\nM\u00e1is tarde xurdir\u00edan organismos fotositetizadores que evolucionar\u00edan e comezar\u00edan a absorber di\u00f3xido de carbono e converter auga en ox\u00edxeno. Co paso do tempo, o carbono en exceso foi fixado en combust\u00edbeis f\u00f3siles, rochas sedimentarias (notabelmente calcarias), e cunchas de animais. Estando o ox\u00edxeno libre na atmosfera reaccionou co amon\u00edaco, e liberouse as\u00ed nitr\u00f3xeno. Simultaneamente, algunhas bacterias tam\u00e9n iniciaron a conversi\u00f3n do amon\u00edaco en nitr\u00f3xeno. Aumentando a poboaci\u00f3n vexetal, os niveis de ox\u00edxeno creceron significativamente (mentres que os niveis de di\u00f3xido de carbono diminu\u00edron).\nAo principio, o ox\u00edxeno combinouse con varios elementos (como o ferro), pero eventualmente acumulouse en grandes cantidades na atmosfera, co resultado de extinci\u00f3ns masivas de especies e favorecendo a evoluci\u00f3n das restantes. Coa aparici\u00f3n dunha capa de ozono, a ozonosfera, as formas de vida no planeta quedaron mellor protexidas da radiaci\u00f3n ultravioleta. Esta atmosfera de ox\u00edxeno-nitr\u00f3xeno \u00e9 a 'terceira atmosfera\".\nC\u00e9lulas procariotas.\nHoxe sabemos que a vida apareceu na Terra hai uns 4 000 mill\u00f3ns de anos. En Australia hai anos atop\u00e1ronse unhas formaci\u00f3ns rochosas en forma de columnas ou de c\u00fapulas chamadas estromat\u00f3litos que ti\u00f1an unha antig\u00fcidade duns 3 500 mill\u00f3ns de anos e, canda elas, f\u00f3siles que recordan fileiras de c\u00e9lulas semellantes \u00e1s das actuais algas azuis ou cianobacterias.\nPor outra parte, en Groenlandia atop\u00e1ronse rochas sedimentarias formadas hai m\u00e1is de 3 800 mill\u00f3ns de anos (son as m\u00e1is antigas das encontradas at\u00e9 agora). A presenza de rochas sedimentarias proba que naquela \u00e9poca xa exist\u00eda auga, indispens\u00e1bel para a vida. Ademais, nestas rochas ach\u00e1ronse indicios da presenza de carbono.\nAs primeiras formas de vida naceron en augas quentes, superficiais e tranquilas do mar, ao abrigo dos raios ultravioleta do Sol. Eran pequenas esferas protexidas por unha membrana e ti\u00f1an a capacidade de divid\u00edrense. Co paso do tempo, estas primitivas \"m\u00e1quinas\" vivas unir\u00edanse a corp\u00fasculos capaces de realizar a fotos\u00edntese, a respiraci\u00f3n e a reproduci\u00f3n. Converter\u00edanse as\u00ed en verdadeiras c\u00e9lulas. At\u00e9 hai aproximadamente un mill\u00f3n de anos os habitantes da Terra eran seres microsc\u00f3picos (semellantes aos organismos unicelulares de hoxe) que viv\u00eda illados ou agregados en grandes colonias.\nA vida probabelmente estivo presente durante todo o Arcaico, a\u00ednda que limitada a simples organismos unicelulares anucleados (procariotas), pois non hai f\u00f3siles de eucariotas tan antigos. F\u00f3siles de cianobacterias (estromat\u00f3litos) enc\u00f3ntranse por todo o Arcaico, sendo especialmente com\u00fans ao final do \u00e9on, mentres que uns poucos f\u00f3siles prob\u00e1beis de bacterias encontr\u00e1ronse en certos dep\u00f3sitos de chert. Ademais do dominio \"Bacteria\", tam\u00e9n se identificaron microf\u00f3siles de extrem\u00f3filos do dominio \"Archaea\".\nNon se co\u00f1ecen, por\u00e9n, f\u00f3siles de eucariotas, a\u00ednda que pode que evolucionaran durante o Arcaico e, simplemente, non deixaron restos f\u00f3siles.\nC\u00e9lulas eucariotas.\nA evoluci\u00f3n posterior destas c\u00e9lulas primitivas pode esquematizarse do seguinte xeito:\nPrimeiros organismos pluricelulares.\nArqueas, bacterias e eucariotas continuaron dispers\u00e1ndose e evolucionando chegando a seren m\u00e1is complexas e mellor adaptadas ao seu medio ambiente. Cada dominio continuamente se distribu\u00eda en m\u00faltiplas li\u00f1axes, a\u00ednda que sabemos pouco sobre a historia das bacterias e arqueas. Hai ao redor de 1 100 mill\u00f3ns de anos formouse o supercontinente Rodinia.\nNel, estas c\u00e9lulas diversific\u00e1ronse nas li\u00f1as dos tres reinos (\"Plantae\", \"Animalia\" e \"Fungi\"), pese a que a\u00ednda existen c\u00e9lulas solitarias. Algunhas viv\u00edan en colonias, e gradualmente produciuse a divisi\u00f3n do traballo fisiol\u00f3xico (por exemplo, as c\u00e9lulas da periferia poder\u00edan comezar a asumir funci\u00f3ns diferentes \u00e1s das existentes no interior).\nA\u00ednda que a divisi\u00f3n entre unha colonia de c\u00e9lulas especializadas e un organismo pluricelular non sempre \u00e9 clara, hai ao redor de 1 000 mill\u00f3ns de anos xurdiron as primeiras plantas pluricelulares, probabelmente, das algas verdes. E probabelmente hai uns 900 mill\u00f3ns de anos os pluricelulares tam\u00e9n ter\u00edan evolucionado cara aos animais, ao principio, probabelmente, algo semellantes \u00e1s actuais esponxas, nas que todas as c\u00e9lulas eran totipotentes e un organismo mutilado poder\u00eda rexenerarse.\nComo a divisi\u00f3n do traballo se fixo cada vez m\u00e1is completa en todos os sentidos, nos organismos pluricelulares as c\u00e9lulas volv\u00e9ronse m\u00e1is especializadas e m\u00e1is dependentes das demais; as c\u00e9lulas illadas morrer\u00edan. Hai indicios de que unha glaciaci\u00f3n moi severa comezou ao redor de 770 mill\u00f3ns de anos, e foi de tal magnitude que a superficie de todos os oc\u00e9anos conxelou por completo. Uns 20 mill\u00f3ns de anos despois, cando unha cantidade suficiente de di\u00f3xido de carbono volc\u00e1nico chegou \u00e1 atmosfera, produciuse o conseguinte efecto invernadoiro, subindo a temperatura global do planeta. Pola mesma \u00e9poca, hai uns 750 mill\u00f3ns de anos, Rodinia comezou a fracturarse.\nEncontr\u00e1base e todo o mundo animais como os esponxas, an\u00e9lidos, artr\u00f3podos, braqui\u00f3podos, equinodermos, moluscos, onic\u00f3foros, e priap\u00falidos.\nA idade do tommotiense, que comezou aproximadamente hai 530 mill\u00f3ns de anos, e \u00e9 unha subdivisi\u00f3n do c\u00e1mbrico viu a primeira radiaci\u00f3n principal dos animais. Os climas do mundo eran suaves; non hab\u00eda glaciaci\u00f3ns. A maior parte de Am\u00e9rica do Norte situ\u00e1base en latitudes tropicais e temperadas do sur, que experimentaban o crecemento de extensos arrecifes.\nA explosi\u00f3n c\u00e1mbrica.\nDenom\u00ednase explosi\u00f3n c\u00e1mbrica \u00e1 aparici\u00f3n repentina (desde un punto de vista xeol\u00f3xico) de organismos macrosc\u00f3picos multicelulares complexos nos inicios do per\u00edodo c\u00e1mbrico, hai 542-530 mill\u00f3ns de anos. Este per\u00edodo marca unha brusca transici\u00f3n no rexistro f\u00f3sil coa aparici\u00f3n dos membros m\u00e1is primitivos de moitos filos de metazoos (animais pluricelulares).\nEsta aparici\u00f3n foi acompa\u00f1ada por unha gran diversificaci\u00f3n doutros organismos. Formas de vida estra\u00f1as ocuparon os oc\u00e9anos, xunto con trilobites e crust\u00e1ceos, moluscos, an\u00e9lidos, equinodermos e outros filos animais existentes hoxe en d\u00eda.\nEntre os animais \"raros\" estaban os \"Hallucigenia\" (non se sabe a que filo pertenc\u00eda), que posu\u00edan sete pares de espi\u00f1as nunha cara e sete tent\u00e1culos terminados en vigorosas pinzas na outra (non se sabe cal era o seu dorso ou seu ventre), cun prolongamento en forma de tubo ou cilindro nunha extremidade e un espesamento na outra (non se sabe cal era a s\u00faa parte anterior ou a posterior); os \"Opabinia\", con cinco ollos na cabeza e un \u00f3rgano que se proxectaba dela, terminando nunha extremidade bifurcada; o \"Anomalocaris\", un predador de 60\u00a0cm de \nlonxitude, semellante a un artr\u00f3podo, e o \"Pikaia\", un verme que ti\u00f1a unha corda cartilaxinosa ao redor dun nervio dorsal, probabelmente o primeiro cordado.\nO \u00fanico grupo de animais cun rexistro f\u00f3sil que s\u00f3 apareceu despois do c\u00e1mbrico foi o filo \"Bryozoa\" (briozoos), cuxos exemplares mais antigos pertencen ao ordov\u00edcico inferior. Os f\u00f3siles co\u00f1ecidos por fauna de Ediacara (ou \"biota Ediacariana\"), que incl\u00faen animais con esp\u00edculas como as das esponxas e posibelmente tubos de vermes, apareceron no per\u00edodo que antecede ao c\u00e1mbrico, pero a localizaci\u00f3n destes f\u00f3siles nos filos actualmente co\u00f1ecidos a\u00ednda est\u00e1 lonxe de estar esclarecida. \nO que non hai d\u00fabida \u00e9 que o c\u00e1mbrico foi unha \u00e9poca de extraordinaria innovaci\u00f3n e evoluci\u00f3n, non s\u00f3 en termos de n\u00famero de especies, sen\u00f3n tam\u00e9n no desenvolvemento de novos nichos e estratexias ecol\u00f3xicas, tales como a depredaci\u00f3n activa, a construci\u00f3n de agochos subterr\u00e1neos complexos e a aparici\u00f3n ou diversificaci\u00f3n das algas mineralizadas de varios tipos, como as algas coralinas e as dasiclad\u00e1ceas verdes.\nA explosi\u00f3n c\u00e1mbrica esperta a curiosidade dos cient\u00edficos, que se preguntan como a vida ter\u00eda, despois de mill\u00f3ns de anos de estabilidade e pouca diversidade, xerado subitamente organismos tan diversos nun espazo tan curto de tempo, e por que isto xamais volveu a ocorrer.\nAlg\u00fans argumentan que, despois de mill\u00f3ns de anos xerando ox\u00edxeno a trav\u00e9s da fotos\u00edntese, as algas permitir\u00edan o xurdimento de organismos aer\u00f3bicos complexos, que demandaban m\u00e1is ox\u00edxeno para as s\u00faas actividades do que as medusas e esponxas.\nOutros suxiren que cargas excepcionais de radiaci\u00f3n emitidas por fontes externas provocar\u00edan altos \u00edndices de mutaci\u00f3ns xen\u00e9ticas, ocasionando os cambios morfol\u00f3xicos aleatorios observados nos f\u00f3siles.\nColonizaci\u00f3n da superficie.\nA\u00ednda que os peixes xa estivesen bastante diversificados, durante o Devoniano ocorre a proliferaci\u00f3n destes vertebrados, que dominan de vez os ambientes acu\u00e1ticos, motivo polo que o Devoniano se co\u00f1ece como \"a idade dos peixes\". Con relaci\u00f3n \u00e1 flora, este per\u00edodo est\u00e1 marcado polo xurdimento das primeiras plantas terrestres.\nDurante o Devoniano aparecen os primeiros tibur\u00f3ns e os placodermos asumen o cumio da cadea tr\u00f3fica, por\u00e9n se extinguen ao final do per\u00edodo.\nAl\u00e9n diso, \u00e9 neste per\u00edodo no que xorden os primeiros anfibios. Os grapt\u00f3litos ext\u00ednguense e os trilobites inician a s\u00faa decadencia. Neste per\u00edodo tam\u00e9n aparecen as primeiras formas de amonitas, que s\u00f3 se extinguir\u00edan ao final do per\u00edodo cret\u00e1ceo, xunto cos dinosauros.\nEn canto \u00e1s plantas, neste per\u00edodo os licopodios, as samambaias e as proximnospermas forman os primeiros bosques. O carbon\u00edfero ten este nome debido a que foi neste per\u00edodo no que a maior\u00eda dos bosques se transformaron en carb\u00f3n mineral.\nA formaci\u00f3n da Panxea.\nNesta \u00e9poca, na fauna destaca o maior desenvolvemento e diversificaci\u00f3n dos r\u00e9ptiles, que pasan a dominar o mundo, atinxindo grandes portes (por exemplo, \"Moschops\") e o cumio da cadea alimentaria (por exemplo, \"Dimetrodon\"), e a decadencia dos artr\u00f3podos xigantes, que se extinguen neste per\u00edodo. No Permiano a\u00ednda non exist\u00edan lisanfibios, mam\u00edferos, tartarugas, lepidosauros, pterosauros nin dinosauros, pero si o devanceiro de todos estes grupos, preparados para evolucionar e darlles orixe durante o Tri\u00e1sico.\nNa fauna terrestre do per\u00edodo destacan animais que non eran nin r\u00e9ptiles nin mam\u00edferos, sen\u00f3n que pertenc\u00edan ao grupo dos sin\u00e1psidos. Nas augas doces hab\u00eda anfibios xigantes e, no mar, tibur\u00f3ns primitivos, moluscos cefal\u00f3podos, braqui\u00f3podos, trilobites (a\u00ednda que estes xa estivesen fac\u00e9ndose m\u00e1is raros) e artr\u00f3podos xigantescos co\u00f1ecidos como europt\u00e9ridos ou escorpi\u00f3ns de mar. As \u00fanicas criaturas voadoras do per\u00edodo eran parentes xigantes das lib\u00e9lulas.\nDivisi\u00f3n de Panxea: Gondwana e Laurasia.\nDurante o cret\u00e1ceo, os dinosauros alcanzan o seu \u00e1pice (m\u00e1is da metade das especies co\u00f1ecidas viviron neste per\u00edodo), pero ao fin do per\u00edodo acaba ocorrendo a extinci\u00f3n en masa destes grandes (e pequenos) r\u00e9ptiles e de numerosos animais terr\u00edcolas (cerca do 60 % deles extinguiuse). A teor\u00eda m\u00e1is aceptada \u00e9 a de que a ca\u00edda dun meteorito na pen\u00ednsula do Iucat\u00e1n (M\u00e9xico), levantou unha gran poeira que cubriu a Terra facendo diminu\u00edr o paso da luz do Sol e causando un arrefriamento que levou \u00e1 Era Glacial. Ent\u00f3n moitos seres fotosintetizadores non puideron realizar a fotos\u00edntese e acabaron morrendo. Con iso, houbo unha quebra da cadea alimentaria e un desequilibrio ecol\u00f3xico.\n\u00c9 no mesmo per\u00edodo cando xorden os mam\u00edferos placentados primitivos e as plantas con flores proliferan. Neste per\u00edodo os continentes comezaron a andar o cami\u00f1o do que son hoxe. Despois da desaparici\u00f3n dos dinosauros os mam\u00edferos diversific\u00e1ronse (alg\u00fans alcanzaron tama\u00f1os enormes), e se produciu tam\u00e9n o auxe das aves .\nNo inicio da \u00e9poca as aves a\u00ednda eran os predadores dominantes, por\u00e9n co tempo os mam\u00edferos carn\u00edvoros se desenvolveron e as substitu\u00edron. Tam\u00e9n xurdiron os primeiros grandes mam\u00edferos. Daquela o clima tropical espall\u00e1base at\u00e9 as rexi\u00f3ns polares, por\u00e9n, ao final dela o clima comeza a arrefriar, a vexetaci\u00f3n pr\u00f3xima aos polos comeza a facerse semellante \u00e1 da tundra e a taiga, e comeza o proceso de conxelaci\u00f3n dos polos. Estas alteraci\u00f3ns causan unha consider\u00e1bel extinci\u00f3n dos animais da \u00e9poca.\nO clima comeza a facerse m\u00e1is semellante ao actual, a\u00ednda que sexa, en xeral, un pouco m\u00e1is quente. O dominio dos mam\u00edferos conf\u00edrmase, a excepci\u00f3n das rexi\u00f3ns m\u00e1is illadas. A flora era xa moi parecida \u00e1 actual.\nEvoluci\u00f3n humana.\nA evoluci\u00f3n humana \u00e9 o proceso de cambios e desenvolvemento, ou evoluci\u00f3n, polo cal os seres humanos emerxeron como unha especie distinta.\n\u00c9 un tema de gran controversia cient\u00edfica que busca entender e describir como aconteceron estes cambios.\nO estudo da evoluci\u00f3n humana engloba moitas \u00e1reas da ciencia, como a psicolox\u00eda evolutiva, a biolox\u00eda evolutiva, a xen\u00e9tica e a antropolox\u00eda f\u00edsica.\nO termo \"humano\", no contexto da evoluci\u00f3n humana, ref\u00edrese ao x\u00e9nero \"Homo\", pero os estudos da evoluci\u00f3n humana usualmente incl\u00faen outros hom\u00ednidos, como os australopitecos.\nUn pequeno mono africano que viviu hai uns seis mill\u00f3ns de anos en \u00c1frica foi o \u00faltimo dos animais cuxos descendentes incl\u00faen tanto os humanos modernos como aos seus parentes m\u00e1is achegados, os chimpanc\u00e9s.\nS\u00f3 sobreviven d\u00faas ramas da s\u00faa \u00e1rbore familiar. Moi pouco despois da divisi\u00f3n, por raz\u00f3ns que a\u00ednda se debaten, unha rama desenvolveu a capacidade de cami\u00f1ar en posici\u00f3n vertical (bipedestaci\u00f3n).\nO tama\u00f1o do cerebro aumentou rapidamente e, hai 2 mill\u00f3ns de anos, apareceron os primeiros animais clasificados no x\u00e9nero \"Homo\". A li\u00f1a entre as diferentes especies ou mesmo os x\u00e9neros \u00e9 bastante arbitraria, as\u00ed como os continuos cambios producidos durante xeraci\u00f3ns. Na mesma \u00e9poca, a outra rama deu lugar aos antepasados do chimpanc\u00e9 com\u00fan e do bonobo, que evolucionaron simultaneamente.\nA capacidade de controlar o lume, que comezou co \"Homo erectus\" (ou co \"Homo ergaster\"), probabelmente ocorreu hai polo menos 790 000 anos, ou quizais hai 1,5 mill\u00f3ns de anos, segundo os autores. \u00c9 m\u00e1is dif\u00edcil de establecer a orixe da linguaxe, non est\u00e1 claro se o \"Homo erectus\" pod\u00eda falar ou se esta capacidade non comezou at\u00e9 o \"Homo sapiens\".\nCoa postura b\u00edpede e as modificaci\u00f3ns que implicou na pelve, e o aumento do tama\u00f1o do cerebro, os fillos naceron antes e requiriron un per\u00edodo m\u00e1is longo de dependencia das nais. Como resultado, exhiben m\u00e1is plasticidade e, polo tanto, pos\u00faen unha maior capacidade de aprender. As actividades sociais fix\u00e9ronse m\u00e1is complexas, a linguaxe f\u00edxose m\u00e1is avanzada e as ferramentas eran m\u00e1is elaboradas. Isto contribu\u00edu a aumentar a cooperaci\u00f3n entre os individuos e o desenvolvemento cerebral.\nAnatomicamente crese que os humanos modernos \u2014\"Homo sapiens\"\u2014 orixin\u00e1ronse hai ao redor de 200 000 anos, ou antes, en \u00c1frica. Os m\u00e1is antigos f\u00f3siles datan duns 160 000 anos. Os primeiros seres humanos que mostraron signos de espiritualidade foron os neandertais, que enterraban aos seus mortos, ao parecer a mi\u00fado con alimentos ou ferramentas.\nPor\u00e9n, as probas de crenzas m\u00e1is sofisticadas, como a dos primeiros croma\u00f1\u00f3ns, as pinturas rupestres (probabelmente con significado relixioso ou m\u00e1xico), non apareceron at\u00e9 hai uns 32 000 anos. Cro-Magnons tam\u00e9n deixaron figuras de pedra como a Venus de Willendorf, que probabelmente tam\u00e9n tivera significado relixioso.\nHai uns 11 000 anos, o \"Homo sapiens\" chegou \u00e1 punta sur de Suram\u00e9rica, o \u00faltimo dos continentes en ser habitado polo home.\nCivilizaci\u00f3n.\nO Holoceno \u00e9 o nome que se lle d\u00e1 aos \u00faltimos 11 000 anos da historia da Terra. O Holoceno comezou co fin da \u00faltima glaciaci\u00f3n principal. Desde ent\u00f3n houbo pequenos cambios do clima. Coa excepci\u00f3n dalg\u00fans per\u00edodos en que ocorreron pequenas idades do xeo, o Holoceno foi un per\u00edodo de temperaturas mornas ou quentes.\nAo longo de m\u00e1is do 90 % da s\u00faa historia, o \"Homo sapiens\" viviu en pequenos grupos de n\u00f3mades cazadores-recoletores. A medida que a lingua se fac\u00eda m\u00e1is complexa, a capacidade de recordar e de transmitir a informaci\u00f3n deu lugar a unha nova clase de replicador: o meme. Agora as ideas intercambi\u00e1banse m\u00e1is r\u00e1pido e era m\u00e1is sinxelo transmitilas de xeraci\u00f3n en xeraci\u00f3n. A evoluci\u00f3n cultural superou \u00e1 evoluci\u00f3n biol\u00f3xica.\nNalg\u00fan punto entre 8 500 e 7 000 anos a.C., os seres humanos que viv\u00edan no chamado crecente f\u00e9rtil (actual Oriente Medio) comezaron, de maneira sistem\u00e1tica, o cultivo de plantas e a cr\u00eda de animais: apareceu a agricultura e a gandar\u00eda. Isto estendeuse \u00e1s rexi\u00f3ns veci\u00f1as e/ou xurdiu de forma independente noutros lugares, at\u00e9 que a maior\u00eda de \"Homo sapiens\" optaron pola vida sedentaria en pequenos asentamentos como agricultores, a\u00ednda que non todas as sociedades abandonaron o nomadismo, en especial as que est\u00e1n en zonas illadas do planeta pobres en especies de plantas \"domestic\u00e1beis\", tales como Australia.\nPor\u00e9n, entre estas civilizaci\u00f3ns que adoptaron a agricultura, a seguridade e a produtividade crecentes relativas proporcionadas cultivando permitiu que a poboaci\u00f3n se ampliara. A agricultura tivo un impacto importante; os seres humanos comezaron a influ\u00edr no ambiente como nunca antes o fixeran. Os excedentes de alimentos permitiron que xurdira a clase sacerdotal ou gobernante, ao que seguiu un aumento da divisi\u00f3n do traballo. Isto conduciu \u00e1 primeira civilizaci\u00f3n da Terra en Sumeria, no Oriente Medio, entre 4000 e 3000 a.C. Outras civilizaci\u00f3ns apareceron rapidamente no Antigo Exipto e no vale do r\u00edo Indo.\nA partir de contra 3000 a.C. o hindu\u00edsmo, unha das relixi\u00f3ns m\u00e1is antigas, a\u00ednda practicada hoxe en d\u00eda, comezou a tomar forma. E pronto xurdiron outras. A invenci\u00f3n da escritura permitiu a aparici\u00f3n de sociedades complexas: o mantemento de rexistros e as bibliotecas serviron como almac\u00e9n do co\u00f1ecemento e aumentaron a transmisi\u00f3n cultural da informaci\u00f3n. Os seres humanos xa non ti\u00f1an que gastar todo o seu tempo na supervivencia, e a educaci\u00f3n levou \u00e1 busca do co\u00f1ecemento e a sabedor\u00eda. Apareceron diversas disciplinas, inclu\u00edndo a ciencia (nunha forma primitiva).\nXurdiron novas civilizaci\u00f3ns, comerciando entre elas, ou participando en guerras por territorios e recursos: comez\u00e1banse a formar os imperios. Ao redor do 500 a.C. houbo imperios no Medio Oriente, Ir\u00e1n, a India, China e Grecia.\nNo s\u00e9culo XIV o Renacemento comezou en Italia, con grandes avances en relixi\u00f3n, arte e ciencia. A comezos de 1500, a civilizaci\u00f3n europea comezou a experimentar os cambios que conduc\u00edan \u00e1 revoluci\u00f3n cient\u00edfica e \u00e1 industrial. Europa comezou a exercer unha dominaci\u00f3n pol\u00edtica e cultural sobre as sociedades humanas de todo o planeta.\nDe 1914 a 1918 e de 1939 a 1945, a maior\u00eda das naci\u00f3ns do mundo estiveron envoltas nas guerras mundiais. Creada despois da primeira guerra mundial a Sociedade de Naci\u00f3ns, foi un primeiro paso cara a un goberno mundial; despois da segunda guerra mundial, foi substitu\u00edda pola Organizaci\u00f3n das Naci\u00f3ns Unidas ONU. En 1992 varios pa\u00edses europeos un\u00edronse para formaren a Uni\u00f3n Europea. Como o transporte e a mellora das comunicaci\u00f3ns, a econom\u00eda e os asuntos pol\u00edticos das naci\u00f3ns de todo o mundo fix\u00e9ronse cada vez m\u00e1is interrelacionadas. Esta globalizaci\u00f3n produciu con frecuencia a discordia, a\u00ednda que tam\u00e9n unha maior colaboraci\u00f3n internacional.\nA humanidade, como quedou dito m\u00e1is arriba, influ\u00edu moito no medio ambiente de tal modo que ning\u00fan outro ser vivo conseguiu facer no mesmo espazo de tempo.\nOs cient\u00edficos concordan en que a actividade humana \u00e9 respons\u00e1bel, entre outras cousas, do quecemento global, da destruci\u00f3n de varios h\u00e1bitats, a poluci\u00f3n e outros factores que est\u00e1n causando a extinci\u00f3n masiva de moitas especies de plantas e de animais, de acordo con algunhas previsi\u00f3ns, o 20 % de todas as especies se extinguir\u00e1n nos pr\u00f3ximos 25 anos. Con todo, o Holoceno veu tam\u00e9n o desenvolvemento do co\u00f1ecemento e da tecnolox\u00eda humana, que poden usarse para comprender os cambios que vemos hoxe."}
{"id": "118880", "revid": "7592", "url": "https://gl.wikipedia.org/wiki?curid=118880", "title": "Estaci\u00f3n Norte", "text": ""}
{"id": "118882", "revid": "89787", "url": "https://gl.wikipedia.org/wiki?curid=118882", "title": "Ky\u014dtanabe", "text": "Ky\u014dtanabe (\u4eac\u7530\u8fba\u5e02, \u304d\u3087\u3046\u305f\u306a\u3079\u3057, \"Ky\u014dtanabe-shi\") \u00e9 un concello xapon\u00e9s da prefectura de Quioto. Est\u00e1 situado no centro da rexi\u00f3n de Kinki e ao sur da prefectura, no centro-oeste da illa de Honshu. A s\u00faa superficie \u00e9 de 42,94\u00a0km\u00b2 e a poboaci\u00f3n de 66.152 habitantes (2009) e ten unha densidade de poboaci\u00f3n de 1.540 hab./km\u00b2.\nO concello de Ky\u014dtanabe limita cos concellos de Yawata, J\u014dy\u014d, Ide, Seika (da prefectura de Quioto); Hirakata (prefectura de Osaca); e de Ikoma (prefectura de Nara)."}
{"id": "118883", "revid": "10599", "url": "https://gl.wikipedia.org/wiki?curid=118883", "title": "Estaci\u00f3n de Santa Ana", "text": ""}
{"id": "118884", "revid": "10599", "url": "https://gl.wikipedia.org/wiki?curid=118884", "title": "Estaci\u00f3n de San Cristovo", "text": ""}
{"id": "118885", "revid": "17467", "url": "https://gl.wikipedia.org/wiki?curid=118885", "title": "Estaci\u00f3n do Empalme", "text": ""}
{"id": "118886", "revid": "17467", "url": "https://gl.wikipedia.org/wiki?curid=118886", "title": "Estaci\u00f3n de San Francisco", "text": ""}
{"id": "118887", "revid": "17467", "url": "https://gl.wikipedia.org/wiki?curid=118887", "title": "Ourense-Empalme", "text": ""}
{"id": "118888", "revid": "10599", "url": "https://gl.wikipedia.org/wiki?curid=118888", "title": "Estaci\u00f3n de Sants", "text": ""}
{"id": "118889", "revid": "5312", "url": "https://gl.wikipedia.org/wiki?curid=118889", "title": "J\u014dy\u014d", "text": "J\u014dy\u014d (\u57ce\u967d\u5e02, \u3058\u3087\u3046\u3088\u3046\u3057, \"J\u014dy\u014d-shi\") \u00e9 un concello xapon\u00e9s da prefectura de Quioto. Est\u00e1 situado no centro da rexi\u00f3n de Kinki e ao sur da prefectura, no centro-oeste da illa de Honshu. A s\u00faa superficie \u00e9 de 32,74\u00a0km\u00b2, a poboaci\u00f3n \u00e9 de 80.289 habitantes (2009) e ten unha densidade de poboaci\u00f3n de 2.450 hab./km\u00b2.\nO concello de J\u014dy\u014d limita cos concellos de Yawata, Kumiyama, Uji, Ujitawara, Ide e Ky\u014dtanabe."}
{"id": "118890", "revid": "23204", "url": "https://gl.wikipedia.org/wiki?curid=118890", "title": "Alm\u00e0ssera", "text": "Alm\u00e0ssera \u00e9 un concello da Comunidade Valenciana, situado na zona norte da \u00e1rea metropolitana de Valencia, na comarca da Horta Nord. Ten 2.985 habitantes (2008).\nXeograf\u00eda.\nAlm\u00e0ssera at\u00f3pase situado ao norte da cidade de Valencia, na marxe esquerda do barranco de Carraixet, nun terreo completamente chairo de arxila e areas. O termo municipal de Alm\u00e0ssera limita con Alboraia, Bonrep\u00f2s i Mirambell, Meliana, Tavernes Blanques e Valencia, todas elas da provincia de Valencia.\nEste barranco de Carraixet cruza o termo de oeste a leste e serve de l\u00edmite con Alboraia e Tabernes Blanques, estando normalmente seco ou cun pequeno curso de auga, exceptuando os per\u00edodos de choiva, nos que poden producirse perigosas inundaci\u00f3ns (como a de 1957, que causou danos cuantiosos). O clima da vila \u00e9 mediterr\u00e1neo.\nHistoria.\nFoi un antigo casal musulm\u00e1n doado polo rei Xaime I en 1238 ao bispo de Huesca, Vidal de Canyelles. En 1242 pertenc\u00eda a Mir\u00f3 de Ciutadella. Est\u00e1 documentado o mandamento dun pago de cincuenta s\u00f3lidos a D.P. Marrades a data do 7 de maio de 1372 e outro o 26 de xu\u00f1o do mesmo ano, segundo consta no libro \"Claveria Comuna\".\nDespois at\u00e9 1610, foi se\u00f1or\u00edo dos Art\u00e9s, pasando posteriormente a ser propiedade dos condes de Parcent, at\u00e9 a abolici\u00f3n dos se\u00f1or\u00edos en 1814.\nDemograf\u00eda.\nAlm\u00e0ssera conta cunha poboaci\u00f3n de 6.955 habitantes (2008).\nEconom\u00eda.\nA superficie cultivada \u00e9 de regad\u00edo. Adoitan obterse tres colleitas ao ano. Os principais cultivos son hortalizas. R\u00e9gase con augas dos caldeir\u00f3ns de Rascanya e Montcada. A principal industria \u00e9 a cer\u00e1mica e a fundici\u00f3n."}
{"id": "118891", "revid": "23204", "url": "https://gl.wikipedia.org/wiki?curid=118891", "title": "Bonrep\u00f2s i Mirambell", "text": "Bonrep\u00f2s i Mirambell \u00e9 un concello da Comunidade Valenciana, situado na zona norte da \u00e1rea metropolitana de Valencia, na comarca da Horta Nord. Ten 3.132 habitantes (2008).\nXeograf\u00eda.\nO escaso termo municipal dun quil\u00f3metro cadrado est\u00e1 situado na Horta de Valencia. A s\u00faa superficie \u00e9 totalmente ch\u00e1 cunha lixeira pendente de noroeste a sueste sen que exista ning\u00fan accidente xeogr\u00e1fico. O barranco de Carraixet exerce de l\u00edmite polo oeste e o sur do municipio. O clima \u00e9 mediterr\u00e1neo. Os ventos dominantes do norte, po\u00f1ente e levante, sendo este \u00faltimo o que provoca as choivas, xeralmente de outono a primavera.\nBonrep\u00f2s i Mirambell limita coas localidades de Alm\u00e0ssera, Tavernes Blanques, Vinalesa e coa cidade de Valencia. O principal n\u00facleo de poboaci\u00f3n \u00e9 a vila de Bonrep\u00f3s, situado na marxe esquerda do barranco de Carraixet. O casar\u00edo de Mirambell, forma case un s\u00f3 n\u00facleo urbano con Bonrep\u00f2s, e existe poboaci\u00f3n diseminada por varios casais, co\u00f1ecidos localmente como \"alqueries\".\nHistoria.\nA orixe da poboaci\u00f3n \u00e9 a alquer\u00eda musulm\u00e1 de Bonrep\u00f2s que tras a conquista por parte de Xaime I pasou a ser territorio de reguengo. Pr\u00f3ximo a esta atop\u00e1base o casar\u00edo de Mirambell que foi poboado por mouriscos at\u00e9 a s\u00faa expulsi\u00f3n do Reino de Valencia en 1609.\nEn 1472, Xo\u00e1n II doa as terras de Bonrep\u00f3\u00f2 a Francesc Jard\u00ed de Menaguerra. Durante o s\u00e9culo XVI prod\u00facense varios cambios de donos pasando a mans dos Montoliu e os Mirasol i Talamantes. En 1574 Bonrep\u00f2s segr\u00e9gase da parroquia de Carpesa dependendo dela Mirambell e Cases de B\u00e0rcena.\nFinalmente co aumento demogr\u00e1fico do s\u00e9culo XX unif\u00edcanse os n\u00facleos de poboaci\u00f3n de Bonrep\u00f3s e de Mirambell.\nDemograf\u00eda.\nBonrep\u00f2s i Mirambell conta cunha poboaci\u00f3n de 3.132 habitantes en 2008 atop\u00e1ndose o seu casco urbano conurbado ao de Alm\u00e0ssera.\nEconom\u00eda.\nA econom\u00eda da localidade dependeu tradicionalmente da agricultura sendo o 100% dos seus cultivos de regad\u00edo, con todo ao longo do s\u00e9culo XX xurdiron diversas industrias lixeiras. Hai gando vac\u00fan, porcino e varias granxas av\u00edcolas. Ademais funciona unha f\u00e1brica de fertilizantes."}
{"id": "118892", "revid": "1131", "url": "https://gl.wikipedia.org/wiki?curid=118892", "title": "Estaci\u00f3n de Calatayud", "text": "A estaci\u00f3n de Calatayud \u00e9 unha estaci\u00f3n ferroviaria de Adif situada na cidade de Calatayud, na provincia de Zaragoza. Nela confl\u00faen o trazado cl\u00e1sico de ancho ib\u00e9rico entre Madrid e Barcelona e a nova li\u00f1a de alta velocidade. Para a chegada desta \u00faltima optouse por remodelar a antiga estaci\u00f3n tam\u00e9n co\u00f1ecida como Calatayud-Jal\u00f3n.\nEn 2010 foi utilizada por 250.000 pasaxeiros.\nSituaci\u00f3n ferroviaria.\nA estaci\u00f3n, que se atopa a 531,4 metros de altitude, est\u00e1 integrada tanto na li\u00f1a de alta velocidade Madrid-Zaragoza-Barcelona-Fronteira francesa, punto quilom\u00e9trico 221,3 como na li\u00f1a f\u00e9rrea de ancho ib\u00e9rico que une Madrid con Barcelona, punto quilom\u00e9trico 244,7.\nHistoria.\nA estaci\u00f3n foi inaugurada o 25 de maio de 1863 coa apertura do tramo Medinaceli-Zaragoza da li\u00f1a f\u00e9rrea Madrid-Zaragoza por parte da Compa\u00f1\u00eda dos Ferrocarr\u00eds de Madrid a Zaragoza e Alacant ou MZA. En 1941, a nacionalizaci\u00f3n do ferrocarril en Espa\u00f1a supuxo a integraci\u00f3n da compa\u00f1\u00eda na recentemente creada Renfe.\nO 24 de febreiro de 2003 o AVE fixo por primeira vez a s\u00faa parada nunha remocicada estaci\u00f3n de Calatayud. O 10 de outubro de 2003 a li\u00f1a Madrid-Zaragoza-Lleida foi inaugurada oficialmente descubr\u00edndose unha placa que fac\u00eda menci\u00f3n a iso por parte dos reis Xo\u00e1n Carlos I e Sof\u00eda.\nDesde o 31 de decembro de 2004 Renfe Operadora explota a li\u00f1a mentres que Adif \u00e9 a titular das instalaci\u00f3ns ferroviarias.\nA estaci\u00f3n.\nA estaci\u00f3n sit\u00faase ao sueste do centro urbano non moi lonxe do r\u00edo Jal\u00f3n. Para a chegada da alta velocidade o recinto sufriu unha ampla remodelaci\u00f3n a\u00ednda que se optou por preservar o edificio hist\u00f3rico constru\u00eddo por MZA no s\u00e9culo XIX recubr\u00edndoo cunha estrutura de ladrillo e cristal que lle d\u00e1 un aspecto m\u00e1is moderno e ampl\u00eda a s\u00faa capacidade.\nDesde a s\u00faa reforma conta con d\u00faas v\u00edas m\u00e1is de ancho internacional usadas polos trens de alta velocidade de tal forma que o seu esquema de v\u00edas quedou da seguinte forma: a-v-v-a-v-v-v-v-a. Os cambios de plataforma real\u00edzanse grazas a pasos subterr\u00e1neos. As novas plataformas est\u00e1n protexidas cunha cuberta acristalada e illadas acusticamente.\nConta con venda de billetes, punto de informaci\u00f3n, wifi, aseos e caixeiros. Ademais o recinto est\u00e1 adaptado para as persoas con minusval\u00eda. No exterior disp\u00f3n dun aparcadoiro con capacidade para m\u00e1is de douscentos veh\u00edculos, un heliporto, zonas axardinadas e paradas de taxis e autobuses urbanos.\nServizos ferroviarios.\nLonga distancia.\n\"Actualizado a 8 de xullo de 2016.\"\nMedia distancia.\n\"Actualizado a 8 de xullo de 2016.\""}
{"id": "118893", "revid": "5312", "url": "https://gl.wikipedia.org/wiki?curid=118893", "title": "Miyazu", "text": "Miyazu (\u5bae\u6d25\u5e02, \u307f\u3084\u3065\u3057, \"Miyazu-shi\") \u00e9 un concello xapon\u00e9s da prefectura de Quioto. Est\u00e1 situado ao norte da rexi\u00f3n de Kinki e da prefectura, na zona da provincia hist\u00f3rica de Tango, no centro-oeste da illa de Honshu. A s\u00faa superficie \u00e9 de 169,32\u00a0km\u00b2 e a poboaci\u00f3n de 20.029 habitantes (2009) e ten unha densidade de poboaci\u00f3n de 118 hab./km\u00b2.\nO concello de Miyazu limita cos concellos de Ine, Ky\u014dtango, Yosano, Fukuchiyama e Maizuru."}
{"id": "118894", "revid": "2074", "url": "https://gl.wikipedia.org/wiki?curid=118894", "title": "Titanic", "text": ""}
{"id": "118895", "revid": "23204", "url": "https://gl.wikipedia.org/wiki?curid=118895", "title": "Valentim Rodrigues Fagim", "text": "Valentim Rodrigues Fagim, nado en Vigo en 1971, \u00e9 licenciado en Filolox\u00eda Galego-portuguesa pola Universidade de Santiago de Compostela e diplomado en Historia. Entre 2009 e 2012 presidiu a AGAL.\nTraxectoria.\nDespois de finalizar os seus estudos fundou a librar\u00eda A Palavra Perduda, que posteriormente se fusionar\u00eda coa empresa Livros Portugueses. Conclu\u00edda a ef\u00e9mera faceta empresarial, comezou a traballar como tradutor e posteriormente como profesor de portugu\u00e9s na Escola Oficial de Idiomas de Ourense, avogando polas teses reintegracionistas para o galego.\nEntre xu\u00f1o de 2009 e outubro de 2012 presidiu a Associa\u00e7om Galega da L\u00edngua, principal entidade reintegracionista de Galiza, da que actualmente \u00e9 vogal editorial. \u00c9, as\u00ed mesmo, co-director da Atrav\u00e9s Editora."}
{"id": "118896", "revid": "22570", "url": "https://gl.wikipedia.org/wiki?curid=118896", "title": "Toxicidade da hero\u00edna", "text": "A toxicidade da hero\u00edna \u00e9 causada polo uso excesivo ou sobredose da hero\u00edna ou diacetilmorfina, unha droga sintetizada quimicamente a partir do opio, l\u00e1tex desecado \u00f3 aire, obtido por incisi\u00f3ns practicadas nos froitos verdes da durmideira (\"Papaver somniferum\"), da familia das Papaver\u00e1ceas.\nNo opio existen m\u00e1is de trinta alcaloides diferentes, entre os que destacan os derivados fenantr\u00e9nicos (morfina 10%, code\u00edna 2% e teba\u00edna) e os derivados isoquinole\u00ednicos (papaverina e noscapina).\nA hero\u00edna \u00e9 un opi\u00e1ceo semisint\u00e9tico, obtido a partir da morfina mediante acetilaci\u00f3n con anh\u00eddrido ac\u00e9tico ou cloruro de acetilo. \u00c9, polo tanto, o clorhidrato do \u00e9ster diac\u00e9tico da morfina, chamado clorhidrato de diamorfina.\nPresentaci\u00f3n.\nEsta droga pres\u00e9ntase en estado puro coma un po branco, fino e cristalino. Non obstante, a hero\u00edna que se consome nas r\u00faas aparece adulterada, en forma dun granulado de cor marr\u00f3n e de moita menos pureza. Estas adulteraci\u00f3ns poden deberse \u00e1 propia orixe, polo que aparecen pequenas cantidades doutros alcaloides; \u00e1 manufactura, por reacci\u00f3ns adicionais; ou pola adicci\u00f3n de dilu\u00edntes coma a quinina, lactosa, azucre, b\u00f3rax ou f\u00e1rmacos depresores do sistema nervioso central, coma barbit\u00faricos e sedantes.\nConsumo.\nPode consumirse por inhalaci\u00f3n (directa ou vaporizada), v\u00eda transmucosa, intravenosa, oral ou intramuscular. A principal forma de consumo nos anos 70 era a v\u00eda intravenosa pero na actualidade a hero\u00edna cons\u00f3mese fumada. Isto sup\u00f3n unha diminuci\u00f3n dos riscos, xa que a v\u00eda intravenosa presenta m\u00e1is posibilidades de sobredose, as\u00ed coma o risco de contraer infecci\u00f3ns pola punci\u00f3n, sobre todo \u00f3 compartir as xeringas.\nEfectos.\nA hero\u00edna pertence \u00f3 grupo dos opi\u00e1ceos e polo tanto os seus principais efectos son a acci\u00f3n analx\u00e9sica (\u00e9 un agonista dos receptores opi\u00e1ceos), acompa\u00f1ada de somnolencia, benestar e relaxaci\u00f3n. \u00c9 eficaz tanto na dor som\u00e1tica coma visceral, debido \u00f3 aumento do limiar da dor e por alteraci\u00f3n da percepci\u00f3n dolorosa.\nA nivel bulbar orixina acci\u00f3ns estimulantes, que se traducen en bradicardia, n\u00e1useas e v\u00f3mitos; e acci\u00f3ns depresoras, coma severa depresi\u00f3n do centro respiratorio e do centro tus\u00edxeno. Os opi\u00e1ceos tam\u00e9n poden estimular o n\u00facleo do nervio oculomotor producindo miose ou pupila puntiforme. A nivel gastrointestinal pos\u00fae acci\u00f3n espasm\u00f3xena, aumentando o ton e contracci\u00f3n da musculatura circular, dificultando os movementos propulsivos do bolo alimenticio. Orixina contracci\u00f3n de esf\u00ednteres e descenso das secreci\u00f3ns.\nEstes efectos comezan rapidamente e poden durar algunhas horas, a\u00ednda que var\u00edan moito en funci\u00f3n da dose e da v\u00eda na que a hero\u00edna foi administrada, as caracter\u00edsticas persoais e as circunstancias nas cales se consome a droga. A\u00ednda que o consumo por v\u00eda intravenosa est\u00e1 a caer en desuso, os usuarios que comparten as xeringas corren o risco de contraer diversas enfermidades infecciosas coma hepatite ou VIH. Tam\u00e9n \u00e9 importante destacar que a hero\u00edna xera unha gran dependencia (sobre todo por v\u00eda parenteral) e que a\u00ednda que o grao de tolerancia da persoa sexa alto a probabilidade de que faleza por intoxicaci\u00f3n \u00e9 moi alta.\nAdemais, a hero\u00edna xera efectos sociais negativos, coma a alteraci\u00f3n do n\u00facleo familiar e do ambiente educativo.\nUsos.\nA partir da s\u00faa aparici\u00f3n (Bayer, 1896) a hero\u00edna utilizouse principalmente para tratar a tuberculose, pola s\u00faa capacidade antitusiva. Ademais, pareceu ser unha boa alternativa \u00e1 morfina cando comezaron a aparecer os primeiros casos de \"morfinoman\u00eda\" (us\u00e1base nos feridos de guerra polas s\u00faas propiedades analx\u00e9sicas); por\u00e9n, a hero\u00edna resultou ser m\u00e1is adictiva e perigosa que a morfina.\nHoxe en d\u00eda non ten aplicaci\u00f3ns terap\u00e9uticas. A\u00ednda as\u00ed, existe un programa andaluz no que se est\u00e1 experimentando coa administraci\u00f3n de hero\u00edna por v\u00eda oral \u00f3s heroin\u00f3manos que cumpren certos requisitos e non responden \u00f3 tratamento con metadona.\nS\u00edndrome de abstinencia.\nA hero\u00edna \u00e9 unha das drogas de abuso con maior capacidade de xerar dependencia, e a s\u00edndrome de abstinencia que xera \u00e9 unha das m\u00e1is fortes, tanto a nivel f\u00edsico coma psicol\u00f3xico. Adoita comezar coa aparici\u00f3n de moco, b\u00e1goas, cambras e dores musculares, acompa\u00f1ado dunha forte ansiedade, seguida de diarrea e v\u00f3mitos. A mi\u00fado, a dependencia f\u00edsica remite entre o cuarto e o quinto d\u00eda, pero a nivel psicol\u00f3xico a dependencia estenderase m\u00e1is tempo, dependendo do individuo.\nTratamento.\nHai unha gran variedade de opci\u00f3ns terap\u00e9uticas para tratar adicci\u00f3n \u00e1 hero\u00edna. A desintoxicaci\u00f3n de hero\u00edna, e a doutros opi\u00e1ceos, bas\u00e9ase no tratamento da s\u00edndrome de abstinencia e tam\u00e9n na recuperaci\u00f3n dos danos neurol\u00f3xicos derivados do seu consumo. Para isto, \u00fasanse distintos antagonistas dos receptores opi\u00e1ceos coma a metadona, naloxona, naltrexona e novos medicamentos coma o levo-alfa-acetil-metadol (LAAM) ou a buprenorfina.\nComo xa se apuntou, existe un programa da \u201cEscuela Andaluza de Salud P\u00fablica\u201d que est\u00e1 a experimentar coa administraci\u00f3n de hero\u00edna por v\u00eda oral para aqueles pacientes que non responden \u00f3 tratamento con metadona. Consiste nun estudo comparativo entre a prescrici\u00f3n de hero\u00edna v\u00eda parenteral e metadona v\u00eda oral, por unha parte, e a dispensaci\u00f3n de metadona v\u00eda oral no segundo grupo. Notouse unha mellora no primeiro grupo respecto \u00f3 segundo en aspectos coma a mellora do estado de sa\u00fade, a calidade de vida, a diminuci\u00f3n da adicci\u00f3n, do consumo de hero\u00edna ilegal, de coca\u00edna e doutras substancias psicoactivas non prescritas, as\u00ed como a diminuci\u00f3n de condutas de risco ante o VIH e a hepatite C."}
{"id": "118898", "revid": "89787", "url": "https://gl.wikipedia.org/wiki?curid=118898", "title": "Valls", "text": "Valls \u00e9 un municipio e cidade catal\u00e1, na provincia de Tarragona, capital da comarca do Alt Camp. Cunha poboaci\u00f3n de 25.016 habitantes (INE 2011) representa m\u00e1is da metade da poboaci\u00f3n da comarca. At\u00f3pase na \u00e1rea co\u00f1ecida como Camp de Tarragona xunto ao r\u00edo Francol\u00ed, moi preto de Reus e de Tarragona, capital da provincia hom\u00f3nima.\n\u00c9 de moito interese a igrexa g\u00f3tica de San Xo\u00e1n, que se remonta ao s\u00e9culo XVI e a Capela do Roser, cun mosaico de azulexos sobre a batalla de Lepanto do s\u00e9culo XVII.\nEsta cidade \u00e9 berce dun t\u00edpico manxar catal\u00e1n de tempada chamado \"cal\u00e7ot\", unhas cebolas doces e longas coas cales cel\u00e9brase a \"cal\u00e7otada\", as\u00ed como das tradicionais \"Vella i Joves Xiquets de Valls\", as d\u00faas \"collas castelleras\", actividade orixinaria da rexi\u00f3n.\nFestas.\n\u00c9 t\u00edpico de Valls \"els Tres Tombs\" (\"as Tres Voltas\") que se celebran en xaneiro, para a festa de San Antonio Abad, unhas semanas antes da \"Cal\u00e7otada\". A festa maior cel\u00e9brase para San Xo\u00e1n. Ademais, os primeiros martes e m\u00e9rcores de agosto organ\u00edzase a \"Firagost\"; festa maior do campo catal\u00e1n. \nCada dez anos cel\u00e9branse as \"Decennals\", en honra \u00e1 Nai de Deus da Candea. \ne a diada \"castellera\" por ontonomasia, Santa \u00darsula."}
{"id": "118899", "revid": "10599", "url": "https://gl.wikipedia.org/wiki?curid=118899", "title": "X\u00e1tiva", "text": ""}
{"id": "118901", "revid": "10599", "url": "https://gl.wikipedia.org/wiki?curid=118901", "title": "Gand\u00eda", "text": ""}
{"id": "118902", "revid": "11678", "url": "https://gl.wikipedia.org/wiki?curid=118902", "title": "Apoio mutuo", "text": ""}
{"id": "118906", "revid": "72012", "url": "https://gl.wikipedia.org/wiki?curid=118906", "title": "R\u00edo Bes\u00f2s", "text": "O Bes\u00f2s \u00e9 un r\u00edo catal\u00e1n que transcorre pola provincia de Barcelona cun curso de 17,7\u00a0km. Nace na comarca do Vall\u00e8s Oriental, da uni\u00f3n dos r\u00edos Mogent e Congost, e desemboca no mar Mediterr\u00e1neo en Sant Adri\u00e0 de Bes\u00f2s, moi preto de Barcelona.\nA s\u00faa conca travesa os concellos de Aiguafreda, Figar\u00f3-Montmany, la Garriga, les Franqueses del Vall\u00e8s, Canovelles, Granollers, Montmel\u00f3, Mollet del Vall\u00e8s, Montcada i Reixac, Santa Coloma de Gramenet, Sant Adri\u00e0 de Bes\u00f2s e Barcelona.\nO caudal do Bes\u00f2s \u00e9 t\u00edpico do Mediterr\u00e1neo, moi irregular durante todo o ano. Ten cinco afluentes principais: o Mogent, o Congost, o Tenes, a riera de Caldes e o Ripoll."}
{"id": "118907", "revid": "1131", "url": "https://gl.wikipedia.org/wiki?curid=118907", "title": "Sant Just Desvern", "text": "Sant Just Desvern \u00e9 unha cidade e municipio espa\u00f1ol da comarca do Baix Llobregat, na provincia de Barcelona, Catalu\u00f1a, que forma parte do \u00e1rea metropolitana de Barcelona. Est\u00e1 a unha distancia de 10,6\u00a0km de Barcelona. A distancia \u00e9 de centro a centro, a\u00ednda que os barrios do distrito de Les Corts de Barcelona at\u00f3panse a pouco m\u00e1is de 2\u00a0km de Sant Just Desvern.\nUnha parte do municipio at\u00f3pase dentro do territorio da serra de Collserola e plenamente integrado nela. A tipolox\u00eda urbana e arquitect\u00f3nica conserva mas\u00edas e edificios modernistas emblem\u00e1ticos xunto a unha din\u00e1mica zona industrial."}
{"id": "118908", "revid": "1131", "url": "https://gl.wikipedia.org/wiki?curid=118908", "title": "Cervera", "text": " Cervera \u00e9 un municipio catal\u00e1n, pertencente \u00e1 provincia de Lleida. \u00c9 a capital da comarca da Segarra, situada no centro da parte meridional da comarca, no val do r\u00edo Ondara.\nComunicaci\u00f3ns.\nEn Cervera enlazan o Eix Transversal (C-25) coa autov\u00eda A-2 de Madrid a Francia. Pos\u00fae tam\u00e9n estaci\u00f3n de ferrocarril (li\u00f1a Barcelona-Lleida-Madrid).\nHistoria.\nConverteuse en municipio en 1182, e en 1702 obtivo o t\u00edtulo de cidade. Entre 1700 e 1715, no marco da Guerra de Sucesi\u00f3n espa\u00f1ola, Cervera posicionouse de parte de Filipe V e tras a vitoria borb\u00f3nica converteuse na cabeza de correxemento e obtivo numerosos privilexios. As\u00ed, cos logo dos Decretos de Nova Planta estableceuse en 1717 a Universidade de Cervera (1717-1842). Os seus profesores converteron a cidade nun foco de revoltas e conspiraci\u00f3ns absolutistas e carlistas na primeira metade do s\u00e9culo XIX.\nLogo da chegada dos liberais ao poder por mor da morte de Fernando VII en 1833, a Universidade de Cervera trasl\u00e1dase a Barcelona, as\u00ed como a de Alcala de Henares trasladouse a Madrid para converterse en Universidade Central."}
{"id": "118909", "revid": "5863", "url": "https://gl.wikipedia.org/wiki?curid=118909", "title": "Solsona", "text": "Solsona \u00e9 un municipio de Catalu\u00f1a, Espa\u00f1a. Pertencente \u00e1 provincia de Lleida, \u00e9 a capital da comarca do Solson\u00e8s. \u00c9 tam\u00e9n cabeza de partido xudicial e sede de obispado. Foille concedido o t\u00edtulo de cidade por Filipe II.\nLimita ao N co municipio de Lladurs, ao E, SE, S, XO e Ou co municipio de Olius. \u00c9 co\u00f1ecida pola s\u00faa riqueza cultural e o seu patrimonio hist\u00f3rico. A imaxe da Mare de D\u00e9u do Claustre, como patroa de Solsona \u00e9 un dos seus principais alicientes. Cabe destacar as s\u00faas r\u00faas de orixe medieval, a catedral e o museo Diocesano.\nHistoria.\nA Solsona existente na actualidade tense que situar cara ao s\u00e9culo X e apareceu nas inmediaci\u00f3ns do castelo e do mosteiro, co\u00f1ecida co nome de \"Selisona\" ou \"Celsona\"."}
{"id": "118910", "revid": "1131", "url": "https://gl.wikipedia.org/wiki?curid=118910", "title": "Almacelles", "text": "Almacelles \u00e9 un municipio catal\u00e1n da comarca do Segri\u00e0, na provincia de Lleida e no l\u00edmite con Arag\u00f3n.\nEtimolox\u00eda.\nO nome de Almacelles procede do \u00e1rabe \u0627\u0644\u0645\u0627\u0633\u064a\u0629 \"\u0101l-m\u0101sayah\", que significa \u00abo diamante\u00bb.\nHistoria.\nAs orixes de Almacelles e do n\u00facleo agregado de La Saida rem\u00f3ntanse a tempos prehist\u00f3ricos. \u00c9 a \u00e9poca ib\u00e9rica a mellor documentada e son tres os lugares onde se documentan asentamentos ilerxetes (Tossal de lo Vilot, de la Caperutxa e del Llopet). A aparici\u00f3n de dous miliarios no cami\u00f1o de Espl\u00fas confirman a existencia dunha v\u00eda romana, datada no s\u00e9culo I, que un\u00eda a costa co interior. Un deles, atopado a un quil\u00f3metro da Clamor e conservado no Museo de Arqueolox\u00eda de Lleida, \u00e9 de forma cil\u00edndrica e ten unha inscrici\u00f3n da \u00e9poca do emperador Claudio (s\u00e9culo I).\nA \u00e9poca medieval est\u00e1 ben documentada coa fortaleza militar andalus\u00ed de La Saida e cos restos da antiga vila do Vilot. Co nome actual a localidade exist\u00eda na \u00e9poca \u00e1rabe, xa que aparece nos \"Termini antiqui Ilerde\" (1172). Esas chairas foron conquistadas por Ermengol VI de Urgell en nome de Ramon Berenguer IV. O lugar non foi repoboado ata o reinado de Afonso II de Arag\u00f3n.\nO lugar mant\u00edvose unido \u00e1 coroa ata o reinado de Xaime II (1291-1327), que entregou a vila e o lugar de La Saida a Ramon de Moles, cidad\u00e1n de Lleida. Xa antes, Xaime I reco\u00f1ecera en 1254 ao cidad\u00e1n de Lleida Ramon Pere (descendente dun se\u00f1or de Almacelles) a xurisdici\u00f3n deste lugar a cambio do castelo e vila de Bell-lloc, pero Almacelles volvera pronto \u00e1 coroa.\nBaixo o reinado de Pedro IV Almacelles \u00e9 incorporado ao concello de Lleida en 1347. Cando, despois da Guerra dos Segadores, Almacelles se converteu nunha zona despoboada, o concello continuou explotando a zona. A poboaci\u00f3n abandonada e as chairas de Almacelles foron, os anos que durou a guerra, centro de operaci\u00f3ns dos dous bandos (os \u00faltimos veci\u00f1os fortific\u00e1ronse en Lleida cos franceses en 1644) e despois das loitas a vila quedou reducida a ru\u00ednas.\nDentro de esp\u00edrito ilustrado dos ministros e correxidores de Carlos III, xa na segunda metade do s\u00e9culo XVIII, o comerciante e cidad\u00e1n honrado de Barcelona Melcior de Gu\u00e0rdia (1733-1789), e dentro da pol\u00edtica repoboadora do momento, obtivo un privilexio real en 1773 para a colonizaci\u00f3n agr\u00edcola de Almacelles, sendo un dos poucos casos de repoboamento por iniciativa privada na \u00e9poca. Comprometeuse a edificar en 6 anos a igrexa e 40 casas para os novos poboadores e tam\u00e9n un pozo e mu\u00ed\u00f1o (os planos foron feitos en 1755). Despois de m\u00faltiples dificultades econ\u00f3micas e xudiciais, a resurrecci\u00f3n do lugar costoulle tres mill\u00f3ns e medio de reais. Melcior de Gu\u00e0rdia, que tam\u00e9n repoboou La Saida, foi nomeado xentilhome de c\u00e1mara en 1774 por Carlos III.\nDemograf\u00eda.\nIncl\u00fae as entidades de Mas del Lle\u00f3 e la Saira. \nComunicaci\u00f3ns.\nO principal eixo de comunicaci\u00f3n \u00e9 a estrada N-240 procedente de Lleida e en direcci\u00f3n a Monz\u00f3n (Huesca), que atravesa o territorio en direcci\u00f3n sueste-noroeste e que actualmente evita o paso polo n\u00facleo convertida na autov\u00eda A-22 que une Lleida e Huesca. Unha estrada local cara o nord\u00e9s chega ata Alfarr\u00e0s, onde enlaza coa C-26 e a N-230, e outra cara ao sur une Almacelles con Sucs, Gimenells, Vallmanya e Alcarr\u00e0s, onde enlaza coa A-2.\nTam\u00e9n atravesa o municipio a li\u00f1a de ferrocarril de Lleida a Zaragoza, e disp\u00f3n dunha estaci\u00f3n, a\u00ednda que ning\u00fan tren para desde principios dos 90.\nEconom\u00eda.\nOs motores econ\u00f3micos do concello son a agricultura de regad\u00edo, a gander\u00eda e a industria agropecuaria e alimentaria. Actualmente est\u00e1 en construci\u00f3n un gran parque industrial."}
{"id": "118912", "revid": "1131", "url": "https://gl.wikipedia.org/wiki?curid=118912", "title": "Tremp", "text": "Tremp \u00e9 un municipio espa\u00f1ol, capital da comarca denominada Pallars Juss\u00e0, situada na provincia de Lleida, e pertencente \u00e1 Comunidade Aut\u00f3noma de Catalu\u00f1a.\n\u00c9 o municipio con maior extensi\u00f3n de toda Catalu\u00f1a, 309,97 Km\u00b2 e en 2007 contaba con 6.022 habitantes. En 1884 recibiu o t\u00edtulo de cidade.\nXeograf\u00eda.\nO municipio est\u00e9ndese na zona do prepireneo catal\u00e1n, polo oeste da conca do r\u00edo Noguera Ribagorzana, e ao leste do r\u00edo Noguera Pallaresa. O n\u00facleo central do municipio est\u00e1 situado sobre unha pequena meseta dentro da conca da s\u00faa mesmo nome, a 468 msnm. A Cuenca de Tremp constit\u00fae unha comarca natural, delimitada polas serras e monta\u00f1as de Montllobar (1.125 m), Ller\u00e0s (1.678 m), Comiols (1.356 m), Sant Gerv\u00e0s (1.834 m), Boumort (2.070 m) e Montsec (1.678 m). Os n\u00facleos habitados do municipio \u00e1chanse situados a altitudes comprendidas entre os 400 e os 800 metros.\nClimatolox\u00eda.\nA pesar da s\u00faa proximidade \u00e1s comarcas pirenaicas, a s\u00faa estrat\u00e9xica situaci\u00f3n perm\u00edtelle gozar dun clima mediterr\u00e1neo, con temperaturas medias similares \u00e1s do prelitoral catal\u00e1n, a\u00ednda que as temperaturas m\u00e1ximas e m\u00ednimas son m\u00e1is extremas.\nComunicaci\u00f3ns.\nO n\u00facleo principal do municipio \u00e1chase situado sobre a estrada C-13, que o atravesa en direcci\u00f3n norte-sur. Tam\u00e9n se pode acceder por medio do ferrocarril da li\u00f1a entre Lleida e La Pobla de Segur, que ten estaci\u00f3n no propio n\u00facleo. Ademais, existe a posibilidade de acceder facendo uso da li\u00f1a regular de autob\u00fas."}
{"id": "118913", "revid": "1131", "url": "https://gl.wikipedia.org/wiki?curid=118913", "title": "Les Borges Blanques", "text": "Les Borges Blanques \u00e9 un municipio da provincia de Lleida, en Espa\u00f1a. \u00c9 a capital da comarca das Garrigues. Sit\u00faase entre a zona regada polo canle de Urgell e as zonas da depresi\u00f3n central. O cultivo de oliveiras, almendros, cereal e \u00e1rbores froiteiras \u00e9 a ocupaci\u00f3n principal das xentes deste municipio, as\u00ed como a industria e os servizos.\nComunicaci\u00f3ns.\nTen sa\u00edda de autoestrada e estaci\u00f3n de ferrocarril e de autob\u00fas.\nEconom\u00eda.\nO seu aceite \u00e9 mundialmente moi apreciado (especialmente o da variedade arbequina). A mediados do s\u00e9culo XX o aceite export\u00e1base (case na s\u00faa totalidade) a Italia e al\u00ed vend\u00edano como de orixe italiana ou ben o utilizaban para mellorar os seus propios.\nPrehistoria.\nOs testemu\u00f1os m\u00e1is excepcionais da Prehistoria deste municipio local\u00edzanse no santuario das Rocas Gu\u00e1rdies II, descubertos pola arque\u00f3loga Anna Alonso en 1985. Neste espazo sacro -un pequeno abrigo ao aire libre cons\u00e9rvanse pinturas rupestres dos grupos humanos neol\u00edticos, o co\u00f1ecido baixo o nome de Arte esquem\u00e1tico (6.500-3500 anos antes do presente), en realidade unha expresi\u00f3n fundamentada na abstracci\u00f3n (trazos, puntos, m\u00e1culas..) dunha modernidade extraordinaria pu\u00e9s est\u00e1n pr\u00f3ximas ao que en arte contempor\u00e1nea co\u00f1\u00e9cese como \"gestualismo. \"Como testemu\u00f1os inigualables das crenzas daqueles grupos humanos e, en definitiva, da s\u00faa capacidade intelectual foron declarados pola UNESCO, desde 1998, Patrimonio Mundial. Contrasta, con todo, a s\u00faa situaci\u00f3n real sen ning\u00fan tipo de protecci\u00f3n -como o est\u00e1 o 88,45 % da arte prehist\u00f3rica de Lleida- o que sup\u00f3n un permanente perigo para o seu salvaguada.\nLugares de interese.\nO Paseo do Terrall con cisnes, patos e un xard\u00edn acolle unha prensa de aceite antiga e os monumentos \u00e1 Sardana, a Mauthausen e a Francesc Maci\u00e0.\nPraza con arcos de grosas columnas e edificios de boa factura. R\u00faa antiga (Hospital) con linteis do s\u00e9culo XVI. Nesta r\u00faa existe unha pequena capela co\u00f1ecida como \"A Capelleta\" dedicada \u00e1 Virxe das Dores (\"Verge dels Dolors\").\nNo interior da Ermida de San Salvador (4 km en direcci\u00f3n a Cervi\u00e1) p\u00f3dense ver dous frescos, un deles dedicado aos campesi\u00f1os de Les Garrigues. A Fonte Vella, \u00e1 beira da Ermida de San Cristovo, acolle un merendero para excursionistas.\nTam\u00e9n \u00e9 importante o antigo Palacio do Marqu\u00e9s de Oliveiral, que hoxe en d\u00eda \u00e9 o edificio do Concello.\nXunto \u00e1 estrada que vai \u00e1 localidade de Juneda at\u00f3pase a Mas\u00eda Salat, onde \u00e9 posible visitar o Parque Tem\u00e1tico do Aceite. Ao edificio central, que acolle as salas de exposici\u00f3ns, co\u00f1\u00e9ceselle como Torre Salga. Estivo habitado polos templarios no s\u00e9culo XIII. Cons\u00e9rvanse os arcos constru\u00eddos por estes monxes guerreiros durante os s\u00e9culos XII e XIII.\nNo exterior p\u00f3dense contemplar 55 oliveiras milenarias da variedade \"farga\" e unha colecci\u00f3n de prensas. Posiblemente sexa o mellor museo de Espa\u00f1a dedicado ao aceite de oliva."}
{"id": "118914", "revid": "89787", "url": "https://gl.wikipedia.org/wiki?curid=118914", "title": "Giron\u00e8s", "text": "O Giron\u00e8s \u00e9 unha comarca da provincia de Xirona, en Catalu\u00f1a. A medio cami\u00f1o entre o mar e a monta\u00f1a, limita coas comarcas da Selva, o Baix Empord\u00e0, o Alt Empord\u00e0, o Pla de l'Estany e a Garrotxa. A s\u00faa capital \u00e9 Xirona. En 2009 ti\u00f1a unha poboaci\u00f3n de 179.742 habitantes.\nConcellos.\nActualmente a comarca est\u00e1 formada por 27 concellos."}
{"id": "118915", "revid": "22570", "url": "https://gl.wikipedia.org/wiki?curid=118915", "title": "Segri\u00e0", "text": "O Segri\u00e0 \u00e9 unha comarca da provincia de Lleida, en Catalu\u00f1a, que ten como capital a cidade de Lleida. \u00c9 a comarca m\u00e1is poboada da provincia e a segunda en extensi\u00f3n. Esta comarca est\u00e1 situada ao oeste de Catalu\u00f1a e ten unha extensi\u00f3n de 1.396,7\u00a0km\u00b2.\nLimita con Arag\u00f3n polo oeste, coa Noguera polo norte, con Urgell polo nord\u00e9s, coas Garrigues polo leste e coa Ribera d'Ebre polo sur.\nConcellos.\nActualmente a comarca est\u00e1 formada por 38 concellos."}
{"id": "118916", "revid": "839", "url": "https://gl.wikipedia.org/wiki?curid=118916", "title": "CIU", "text": ""}
{"id": "118920", "revid": "56817", "url": "https://gl.wikipedia.org/wiki?curid=118920", "title": "Unzen", "text": "Unzen (\u96f2\u4ed9\u5e02, \u3046\u3093\u305c\u3093\u3057, \"Unzen-shi\") \u00e9 un concello da prefectura de Nagasaki no Xap\u00f3n. Est\u00e1 situada ao noroeste da Illa de Ky\u016bsh\u016b e ao sur da prefectura, na pen\u00ednsula de Shimabara. A s\u00faa superficie \u00e9 de 206,92\u00a0km\u00b2 e a poboaci\u00f3n de 47.872 habitantes (2009) e ten unha densidade de poboaci\u00f3n de 231 h/km\u00b2.\nA cidade de Unzen foi fundada pola fusi\u00f3n de 7 concellos de vila do distrito de Minamitakaki (\"Kunimi\", \"Mizuho\", \"Azuma\", \"Aino\", \"Chijiwa\", \"Obama\" e \"Minamikushiyama\") no ano 2005.\nO concello de Unzen limita cos concellos de Isahaya, de Shimabara e de Minamishimabara."}
{"id": "118921", "revid": "56817", "url": "https://gl.wikipedia.org/wiki?curid=118921", "title": "Shimabara", "text": "Shimabara (\u5cf6\u539f\u5e02, \u3057\u307e\u3070\u3089\u3057, \"Shimabara-shi\") \u00e9 un concello xapon\u00e9s da prefectura de Nagasaki. Est\u00e1 situada ao noroeste da Illa de Ky\u016bsh\u016b e ao sur da prefectura, na pen\u00ednsula de Shimabara. A s\u00faa superficie \u00e9 de 82,78\u00a0km\u00b2 e a poboaci\u00f3n de 48.086 habitantes (2009) e ten unha densidade de poboaci\u00f3n de 581 hab./km\u00b2.\nO concello de Shimabara limita cos concellos de Unzen e Minamishimabara."}
{"id": "118922", "revid": "56817", "url": "https://gl.wikipedia.org/wiki?curid=118922", "title": "Minamishimabara", "text": "Minamishimabara (\u5357\u5cf6\u539f\u5e02, \u3057\u307e\u3070\u3089\u3057, \"Minamishimabara-shi\") \u00e9 un concello da prefectura de Nagasaki no Xap\u00f3n. Est\u00e1 situada ao noroeste da Illa de Ky\u016bsh\u016b e ao sur da prefectura, na pen\u00ednsula de Shimabara. A s\u00faa superficie \u00e9 de 169,89\u00a0km\u00b2 e a poboaci\u00f3n de 51.032 habitantes (2009) e ten unha densidade de poboaci\u00f3n de 300 h/km\u00b2.\nO concello de Minamishimabara limita cos concellos de Unzen e Shimabara.\nHistoria.\nA cidade de Minamishimabara foi fundada pola fusi\u00f3n de 8 concellos de vila do distrito de Minamitakaki (\"Kazusa\", \"Kuchinotsu\", \"Minamiarima\", \"Kitaarima\", \"Nishiarie\", \"Arie\", \"Futsu\" e \"Fukae\") no ano 2006."}
{"id": "118923", "revid": "85894", "url": "https://gl.wikipedia.org/wiki?curid=118923", "title": "Christopher Lloyd", "text": "Christopher Allen Lloyd, nado en Stamford (Connecticut) o 22 de outubro de 1938, \u00e9 un actor estadounidense. Adquiriu sona polos seus papeis de secundario en filmes como \"Algu\u00e9n voou sobre o ni\u00f1o do cuco\", \"Back to the Future\" ou \"The Addams Family\"."}
{"id": "118924", "revid": "98629", "url": "https://gl.wikipedia.org/wiki?curid=118924", "title": "A princesa prometida", "text": "A princesa prometida (en ) \u00e9 un filme estadounidense dirixido por Rob Reiner que se estreou en 1987. Est\u00e1 baseada na novela hom\u00f3nima de 1973, da autor\u00eda de William Goldman, que combina comedia, aventura, amor e fantas\u00eda. O filme foi dirixido por Rob Reiner sobre un gui\u00f3n do propio Goldman. Entre outros actores, Billy Crystal, Peter Falk ou Fred Savage at\u00f3panse no elenco.\nSinopse.\nA narraci\u00f3n est\u00e1 enmarcada por unha escena en que un neno enfermo na cama acepta sen ganas que o seu av\u00f3 lle lea unha \"historia de princesas e vinganza\". O filme segue o f\u00edo da historia, interrompida polos comentarios do neno, cada vez m\u00e1is interesado, e do av\u00f3:\nUnha fermosa moza de nome Buttercup vive nunha granxa no pa\u00eds de Florin. A cada orde que d\u00e1 ao seu criado Westley, este responde sempre \"como desexe\", e a fai rapidamente. Buttercup acaba por darse de conta que a frase \"como desexe\" significa que a ama. X\u00faranse fidelidade eterna e Westley marcha procurar fortuna para poder casar. Por\u00e9n, o seu barco \u00e9 atacado polo terrible pirata Roberts, co\u00f1ecido por non deixar superviventes. Cinco anos m\u00e1is tarde, crendo a Westley morto, Buttercup casa de mala gana co pr\u00edncipe Humperdinck, herdeiro do trono de Florin.\nProduci\u00f3n.\nDende 1973, ano da publicaci\u00f3n da novela de William Goldman, 20th Century Fox asegurou os seus dereitos de adaptaci\u00f3n en 500\u00a0000 d\u00f3lares. Richard Lester foi contratado para dirixir o filme e a produci\u00f3n estaba a piques de comezar cando o director de produci\u00f3n de Fox foi despedido. O proxecto deixouse de lado e Goldman mercou todos os dereitos de adaptaci\u00f3n. M\u00e1is tarde, Rob Reiner namorouse da novela e conseguiu asegurar os dereitos de adaptaci\u00f3n grazas ao apoio financeiro de Norman Lear.\nA rodaxe tivo lugar do 18 de agosto ao decembro de 1986 en Bakewell, Burnham Beeches, Castleton, os cant\u00eds de Moher, Sheffield e os estudos Shepperton.\nA m\u00fasica do filme foi composta por Mark Knopfler, a excepci\u00f3n dos cr\u00e9ditos finais compostos e interpretados por Willy DeVille."}
{"id": "118925", "revid": "5863", "url": "https://gl.wikipedia.org/wiki?curid=118925", "title": "Billy Crystal", "text": "William Edward \"Billy\" Crystal, nado o 14 de marzo de 1948, \u00e9 un actor, escritor, produtor, comediante, e director de cinema estadounidense. Acadou sona na d\u00e9cada de 1970 e deveu nunha estrela de cine de Hollywood durante os 80 e 90, grazas ao \u00e9xito dos filmes \"Cando Harry atopou a Sally\" e \"City Slickers\"."}
{"id": "118926", "revid": "56817", "url": "https://gl.wikipedia.org/wiki?curid=118926", "title": "Rob Reiner", "text": "Rob Reiner, nado o 6 de marzo de 1947 en Nova York, \u00e9 un actor e director de cinema estadounidense. \u00c9 fillo do actor e director de cine Carl Reiner e irm\u00e1n do director Lucas Reiner.\nTraxectoria.\nComezou a s\u00faa andaina art\u00edstica en teatros e estudios de televisi\u00f3n. \u00c9 un especialista en comedias. Entre os seus filmes figuran \"A princesa prometida\", \"Conta comigo\", \"Misery\", \"Cando Harry atopou a Sally\" (como director) e \"The Wolf of Wall Street\" (como actor).\nDivorciouse da actriz Penny Marshall e actualmente est\u00e1 casado coa tam\u00e9n actriz Michele Singer coa que ten 3 fillos. Unha delas \u00e9 a actriz Estelle Reiner."}
{"id": "118927", "revid": "12452", "url": "https://gl.wikipedia.org/wiki?curid=118927", "title": "The Princess Bride", "text": ""}
{"id": "118928", "revid": "89787", "url": "https://gl.wikipedia.org/wiki?curid=118928", "title": "T\u00fanel", "text": "Un t\u00fanel \u00e9 unha obra subterr\u00e1nea que comunica de dous puntos, permitindo o transporte de persoas ou materiais entre outras cousas. Normalmente \u00e9 artificial e est\u00e1 feito seguindo un plan de trazado previo.\nFinalidade.\nUn t\u00fanel pode servir para pe\u00f3ns ou ciclistas, a\u00ednda que xeralmente serve para dar paso ao tr\u00e1fico de veh\u00edculos autom\u00f3biles, para ferrocarril ou para unha canle. Alg\u00fans son acuedutos, constru\u00eddos para o transporte de auga (para consumo, para aproveitamento hidroel\u00e9ctrico ou para o saneamento). As\u00ed mesmo, existen t\u00faneles dese\u00f1ados para servizos de telecomunicaci\u00f3ns. Mesmo existen t\u00faneles para o paso de certas especies de animais. Alg\u00fans conectan zonas en conflito ou te\u00f1en car\u00e1cter estrat\u00e9xico. Nas grandes a rede de metro adoita trancorrer mediante t\u00faneles, posto que a posibilidade de soterrar aforra espazo e impide o cruzamento ao mesmo nivel do tren cos pe\u00f3ns ou os veh\u00edculos."}
{"id": "118930", "revid": "113870", "url": "https://gl.wikipedia.org/wiki?curid=118930", "title": "Maebashi", "text": "Maebashi (\u524d\u6a4b\u5e02, \u307e\u3048\u3070\u3057\u3057, \"Maebashi-shi\") \u00e9 un concello xapon\u00e9s da prefectura de Gunma, a capital da s\u00faa prefectura. Est\u00e1 situado \u00f3 noroeste da rexi\u00f3n de Kanto e no centro-sur da prefectura, na parte leste da illa de Honshu. A s\u00faa superficie \u00e9 de 311,64\u00a0km\u00b2 e a poboaci\u00f3n de 338.799 habitantes (2009) e ten unha densidade de poboaci\u00f3n de 1.090 hab./km\u00b2.\nO concello de Maebashi limita cos concellos de Takasaki, de Shint\u014d, de Yoshioka, de Shibukawa, de Numata, de Kiry\u016b, de Isesaki e de Tamamura."}
{"id": "118931", "revid": "1131", "url": "https://gl.wikipedia.org/wiki?curid=118931", "title": "Pir\u00e1mide curvada", "text": "A pir\u00e1mide curvada ou pir\u00e1mide sur de Dahshur, \u00e9 un monumento funerario ou mausoleo constru\u00eddo por orde do fara\u00f3n Snefru en Dahshur, Exipto.\nCaracter\u00edsticas.\nEst\u00edmase que a s\u00faa forma particular \u00e9 unha tentativa errada de pir\u00e1mide de caras lisas, a \u00faltima fase da evoluci\u00f3n das pir\u00e1mides exipcias. Pos\u00fae numerosas particularidades e asem\u00e9llase en moitos puntos \u00e1 pir\u00e1mide erixida polo fillo e sucesor de Seneferu, Jufu, co\u00f1ecido comunmente como Queops.\nEntre as s\u00faas caracter\u00edsticas resalta o feito de que unha das s\u00faas d\u00faas entradas non est\u00e1 situada sobre a fachada setentrional, feito \u00fanico no Imperio Antigo. As\u00ed mesmo, \u00e9 salient\u00e1bel tam\u00e9n o feito de que a pir\u00e1mide conserva a\u00ednda a maior parte do seu recubrimento, o que a converte na pir\u00e1mide que actualmente est\u00e1 mellor conservada de todo Exipto. No seu interior at\u00f3pase unha b\u00f3veda falsa con apoio nas catro paredes. O complexo funerario revela vestixios dun impo\u00f1ente templo cuxa rica ornamentaci\u00f3n o distingue dos outros monumentos da cuarta dinast\u00eda."}
{"id": "118933", "revid": "113870", "url": "https://gl.wikipedia.org/wiki?curid=118933", "title": "Takasaki", "text": "Takasaki (\u9ad8\u5d0e\u5e02, \u305f\u304b\u3055\u304d\u3057, \"Takasaki-shi\") \u00e9 un concello xapon\u00e9s da prefectura de Gunma. Est\u00e1 situado \u00f3 noroeste da rexi\u00f3n de Kant\u014d e \u00f3 suroeste da prefectura, na parte leste da illa de Honshu. A s\u00faa superficie \u00e9 de 487,35\u00a0km\u00b2 e a poboaci\u00f3n de 368.431 habitantes (2009) e ten unha densidade de poboaci\u00f3n de 756 hab./km\u00b2.\nO concello de Takasaki limita cos concellos de Naganohara, de Higashiagatsuma, de Shibukawa, de Shint\u014d, de Maebashi, de Tamamura, de Fujioka, de Kanra, de Tomioka, de Annaka (son da prefectura de Gunma); de Uesato (da prefectura de Saitama); e de Karuizawa (da prefectura de Nagano)."}
{"id": "118936", "revid": "56817", "url": "https://gl.wikipedia.org/wiki?curid=118936", "title": "Tabique nasal", "text": "O tabique nasal \u00e9 parte da estrutura do nariz humano. Tr\u00e1tase dunha estrutura laminar osteocartilaxinosa situada na parte media da pir\u00e1mide nasal, de disposici\u00f3n vertical e anteroposterior. Forma a parede interna de ambas as d\u00faas foxas nasais. Consta de l\u00e1mina perpendicular do etmoides, cartilaxe cuadrangular do tabique nasal, e o v\u00f3mer."}
{"id": "118937", "revid": "1131", "url": "https://gl.wikipedia.org/wiki?curid=118937", "title": "Nariz", "text": "O nariz () \u00e9 unha protuberancia que forma parte do sistema respiratorio nos vertebrados. Tr\u00e1tase dun \u00f3rgano do olfacto, sendo a entrada do tracto respiratorio. De conformaci\u00f3n moi diversa p\u00f3dese indicar que consta basicamente de d\u00faas bolsas ou cavidades, unha no caso dos cicl\u00f3stomos, situadas na parte anterior da cabeza e abertas ao exterior por un n\u00famero de orificios que oscila entre os dous pares por cavidade, no caso dos peixes e un nos outros vertebrados.\nEn todos os vertebrados, ag\u00e1s os cicl\u00f3stomos e os peixes non crosopterixios, as cavidades nasais comun\u00edcanse a trav\u00e9s do teito da boca coa farinxe e formas as coanas, o que permite que, ademais de cumprir a funci\u00f3n olfactiva, sirvan como v\u00edas respiratorias. No interior destas bolsas hai c\u00e9lulas olfactivas. Nas aves, o nariz est\u00e1 moi pouco desenvolvido. Nos mam\u00edferos est\u00e1 ben desenvolvido, ag\u00e1s nos mari\u00f1os e nos primates superiores, e, como nos crocodilos, existe un conduto nasofar\u00ednxeo que leva o aire por riba do padal secundario at\u00e9 a farinxe.\nNos seres humanos, o nariz est\u00e1 situado centralmente na cara; na maior\u00eda dos outros mam\u00edferos at\u00f3pase na parte superior do foci\u00f1o. A forma do nariz humano est\u00e1 determinada polo \u00f3so etmoide e polo tabique nasal.\nPartes.\nO nariz div\u00eddese en dous compartimentos separados polo tabique nasal, os cales te\u00f1en dous buracos de sa\u00edda. Por outra banda, as fosas nasais rematan nunhas aberturas que comunican coa farinxe.\nNas paredes laterais das fosas nasais at\u00f3panse uns \u00f3sos esponxosos que se encargan de quentar e limpar o aire que vai cara aos pulm\u00f3ns. Debaixo de cada un destes existen uns espazos denominados \"meatos\", que son os que comunican o nariz cos seos paranasais.\nA armaz\u00f3n \u00f3sea do nariz est\u00e1 constitu\u00edda por \u00f3sos, cartilaxes duras e cartilaxes brandas. Os \u00f3sos duros forman a parte superior e os laterais da ponte, as cartilaxes forman os laterais das fosas nasais e o propio tabique nasal.\nAs paredes das fosas nasais est\u00e1n revestidas por mucosas que te\u00f1en como funci\u00f3n esencial o acondicionamento do aire inhalado. Ademais, a mucosa atrapa o po e os xermes do aire, cando este se introduce polo nariz.\nPeixes.\nNos peixes \u00e1gnatos (sen mand\u00edbulas) hai unha estra\u00f1a fosa nasal situada na li\u00f1a media da cabeza. Esta fosa comun\u00edcase a trav\u00e9s dun conduto cunha dilataci\u00f3n en forma de saco onde se atopa o epitelio sensorial olfactivo que, \u00e1 s\u00faa vez, est\u00e1 conectado por medio de dous nervios co cerebro anterior.\nOs peixes gnat\u00f3stomos xa presentan fosas bilaterais, polo que os condrocitos presentan, a ambos os dous lados da cabeza, d\u00faas fosas olfactivas, iguais \u00e1 dos agnatos, ao estaren cubertas de epitelio sensorial e comunicadas co saco olfativo, tam\u00e9n presentan outra abertura posterior que permite a sa\u00edda do caudal acuoso. Nos osteoctios a fosa nasal \u00e9 xa unha canle completa cunha abertura anterior e posterior.\nOs dipnoos ou peixes pulmonados te\u00f1en a capacidade de respirar os\u00edxeno a trav\u00e9s dun pulm\u00f3n rudimentario; as s\u00faas fosas nasais presentan unha abertura anterior preto do beizo superior e unha canle olfactiva que atravesa o padal, presentando un burato posterior no fondo da cavidade oral, formando unha primitiva coana. En tempos de desecamento, a abertura anterior permanece pechada pola mucosidade que rodea o peixe, polo que estas fosas seguen a ser un \u00f3rgano puramente olfactorio.\nAnfibios.\nNos anfibios, a cavidade nasal comun\u00edcase coa farinxe e, polo tanto, co sistema respiratorio. As coanas est\u00e1n presentes e con elas a funci\u00f3n ventilatoria do \u00f3rgano nasal. O aparello olfactivo ga\u00f1a en profundidade, presentando aberturas externas, canles olfactivas e un fondo con epitelio sensorial que se conecta co telenc\u00e9falo. As gl\u00e1ndulas mucosas parecen humidificar o aire e a parte anterior da fosa desemboca na canle lagrimal, actuando como complemento humidificador. Ao adquirir funci\u00f3n respiratoria, a anatom\u00eda nasal compl\u00edcase, xa que obriga \u00e1 aparici\u00f3n de estruturas para condicionar o aire, aumentando a s\u00faa complexidade e superficie e, de rebote, dimin\u00fae a importancia dos elementos olfactivos.\nOs urodelos (caudados) son ras coas fosas nasais que se abren nos lados do foci\u00f1o; a s\u00faa cavidade nasal ten unha estreita extensi\u00f3n lateral ou cavidade nasal accesoria, que constit\u00fae o comezo do \u00f3rgano de Jacobson (\u00f3rgano auxiliar da olfacci\u00f3n).\nOs anfibios anuros te\u00f1en unha abertura externa reducida e poden ter unha ou m\u00e1is cavidades nasais. Estas comun\u00edcanse coa boca exercendo a funci\u00f3n respiratoria. \"Bufo viridis\" ten un sa\u00ednte chamado eminencia olfativa, asentado sobre unha base cartilaxinosa, que se interpreta como un principio de turbinado, que pos\u00fae tam\u00e9n un \u00f3rgano Jacobson primitivo.\nR\u00e9ptiles.\nOs r\u00e9ptiles son os primeiros vertebrados independentes do medio acu\u00e1tico, que requiren un nariz con poder olfactivo e, sobre todo, respiratorio. Tam\u00e9n requiren un dispositivo que acondicione mellor o aire, aparecendo as\u00ed os primeiros dispositivos turbinais. O epitelio sensorial conc\u00e9ntrase no chamado \u00f3rgano de Jacobson que est\u00e1 situado en d\u00faas fosas situadas entre os ollos e o nariz, e que lles permite detectar as presas a trav\u00e9s da calor que emiten.\nOs quelonios te\u00f1en as cavidades m\u00e1is simples. As tartarugas te\u00f1en un vest\u00edbulo moi curto, que remata nunha estreita cavidade nasal. No medio presentan unha en particular en forma de cornete que divide a cavidade nasal en d\u00faas partes; a superior exerce a funci\u00f3n olfativa, estando conectada co cerebro, mentres que a inferior realiza as funci\u00f3ns respiratorias, abr\u00edndose na cavidade oral. Non te\u00f1en o \u00f3rgano de Jacobson.\nOs lacertilios e as cobras (camale\u00f3ns, lagartos, serpes etc.) te\u00f1en unha fosa m\u00e1is ancha, estando abertos cara ao exterior e cara \u00e1 cavidade oral, cun turbinado na parede exterior da cara inferior onde se atopa o epitelio respiratorio. O superior \u00e9 o olfactivo. Nestes r\u00e9ptiles, o \u00f3rgano de Jacobson est\u00e1 moi desenvolvido, at\u00f3pase no chan da fosa e est\u00e1 rodeado pola s\u00faa propia c\u00e1psula cartilaxinosa, que est\u00e1 cuberta por tecido respiratorio no exterior e tecido olfactorio no interior, que desemboca na cavidade oral por unha canle diferenciada.\nOs crocodilos te\u00f1en grandes trincheiras e un sistema turbinal desenvolvido. A parte dianteira \u00e9 respiratoria e a parte traseira \u00e9 olfactiva, non tendo ning\u00fan \u00f3rgano de Jacobson. Durante a inmersi\u00f3n, poden pechar as fosas nasais e as\u00ed manter a respiraci\u00f3n.\nAves.\nAs aves presentan unhas caracter\u00edsticas anat\u00f3micas nasais que as achegan \u00e1 morfolox\u00eda dos mam\u00edferos superiores. As s\u00faas fosas nasais conte\u00f1en varios cornetes, se ben o seu sentido do olfacto \u00e9 escaso. Durante o seu desenvolvemento te\u00f1en un \u00f3rgano de Jacobson incipiente que se atrofia na ave adulta.\nMam\u00edferos.\nNos mam\u00edferos a funci\u00f3n respiratoria cobra importancia e nalgunhas especies, como no ser humano, o \u00f3rgano de Jacobson at\u00f3pase nun estado rudimentario. A funci\u00f3n respiratoria nasal desenv\u00f3lvese proporcionalmente \u00e1 superficie do corpo.\nO ulido desenv\u00f3lvese a medida que ascende a escala filoxen\u00e9tica, ata acadar o m\u00e1ximo desenvolvemento en certos mam\u00edferos, sendo proporcional \u00e1 cantidade de superficie da mucosa cun epitelio espec\u00edfico. Non obstante, ao subir a escala dos mam\u00edferos, a funci\u00f3n olfactiva dexenera a costa da funci\u00f3n respiratoria, especialmente en primates superiores e nos humanos. Como predomina a funci\u00f3n respiratoria, as fosas nasais xa non rematan na cavidade oral, sen\u00f3n na farinxe, formando as\u00ed un padal completo.\nFunci\u00f3n.\nO nariz presenta unha dobre funci\u00f3n: \u00e9 o \u00f3rgano primario que se emprega no olfacto dos diferentes vertebrados, as\u00ed como tam\u00e9n, na maior\u00eda destes, forma parte do aparato respiratorio. En ambos os casos a s\u00faa funci\u00f3n principal radica en recoller e canalizar o aire ou a auga. O nariz tam\u00e9n axuda na funci\u00f3n de percibir o gusto.\nNos vertebrados terrestres, o nariz, e as estruturas asociadas, tam\u00e9n fai, habitualmente, funci\u00f3ns de acondicionamento do aire que entre no organismo, quec\u00e9ndoo e/ou humidific\u00e1ndoo, a\u00ednda que hai casos como o do camelo en que o nariz presenta unha funci\u00f3n de reter a humidade antes de ser exhalado.\nEvoluci\u00f3n.\nEn novembro de 2004, a revista \"Nature\" publicou os resultados do estudo realizado sobre un f\u00f3sil \"Kenichthys campbell\" duns 395 mill\u00f3ns de anos de antig\u00fcidade. Este primitivo pez foi atopado na provincia chinesa de Yunan e presenta un \"nariz\" a medio cami\u00f1o da que presentan os vertebrados actuais. O f\u00f3sil presenta uns orificios nasais situados no medio dos seus dentes superiores, parecendo un padal partido. Este estadio medio proba que os condutos nasais internos evolucionaron a partir destes orificios nasais, os cales, ao longo do tempo, estend\u00e9ronse at\u00e9 a gorxa, a trav\u00e9s da boca.\nDiferenzas entre mam\u00edferos.\nNos cet\u00e1ceos, o nariz reduciuse aos orificios nasais e moveuse cara \u00e1 parte de arriba da cabeza, co que obtiveron unha forma do corpo m\u00e1is hidrodin\u00e1mica e a posibilidade de respirar nun medio en que est\u00e1n sempre somerxidos. Polo contrario, o nariz do elefante, denominada trompa, desenvolveuse fac\u00e9ndose longa e musculosa, at\u00e9 o punto de converterse nun \u00f3rgano manipulador.\nPercepci\u00f3n da direcci\u00f3n.\nO nariz h\u00famido dos cans res\u00faltalles \u00fatil para percibir a direcci\u00f3n. Os sensibles receptores de fr\u00edo da pel detectan o punto en que o nariz se arrefr\u00eda m\u00e1is, mostrando ao can a direcci\u00f3n de onde prov\u00e9n o olor que acaba de percibir.\nRinoplastia.\nXa antigamente eran co\u00f1ecidas as intervenci\u00f3ns de rinoplastia (cirurx\u00eda nasal): na India e Exipto xa se realizaban operaci\u00f3ns de nariz contra o 2500 a.C., se ben eran de orde reparadora, debido, principalmente ao costume de amputar este \u00f3rgano a inimigos e malfeitores. A finais do s\u00e9culo XX multiplic\u00e1ronse exponencialmente as intervenci\u00f3ns de rinoplastia nun sentido est\u00e9tico, convert\u00e9ndoa nunha das operaci\u00f3ns m\u00e1is realizadas neste aspecto. Dende a d\u00e9cada de 1980 as t\u00e9cnicas de rinoplastia evolucionaron enormemente: a rinoplastia aberta permite unha exposici\u00f3n e visualizaci\u00f3n completa do esqueleto nasal, o que permite que a correcci\u00f3n sexa moito m\u00e1is precisa.\nA rinoplastia secundaria ou rinoplastia revisional \u00e9 aquela que se realiza en pacientes que tiveron cirurx\u00eda nasal previa e deben someterse a unha nova intervenci\u00f3n para resolveren problemas que non se solucionaron na primeira cirurx\u00eda ou complicaci\u00f3ns da mesma."}
{"id": "118938", "revid": "5312", "url": "https://gl.wikipedia.org/wiki?curid=118938", "title": "Numata", "text": "Numata (\u6cbc\u7530\u5e02, \u306c\u307e\u305f\u3057, \"Numata-shi\") \u00e9 un concello da prefectura de Gunma no Xap\u00f3n. Est\u00e1 situado \u00f3 norte da rexi\u00f3n de Kant\u014d e da prefectura, na parte leste da illa de Honsh\u016b. A s\u00faa superficie \u00e9 de 443,37\u00a0km\u00b2, a poboaci\u00f3n \u00e9 de 51.491 habitantes (2009) e ten unha densidade de poboaci\u00f3n de 116 h/km\u00b2.\nO concello de Numata limita cos concellos de Katashina, Kawaba, Minakami, Takayama, Shibukawa, Sh\u014dwa, Maebashi, Kiry\u016b, Midori (que son da prefectura de Gunma); e de Nikk\u014d (este \u00faltimo \u00e9 da prefectura de Tochigi)."}
{"id": "118939", "revid": "10599", "url": "https://gl.wikipedia.org/wiki?curid=118939", "title": "Estaci\u00f3n de Yebes", "text": ""}
{"id": "118940", "revid": "10599", "url": "https://gl.wikipedia.org/wiki?curid=118940", "title": "Estaci\u00f3n de Abando", "text": ""}
{"id": "118942", "revid": "10599", "url": "https://gl.wikipedia.org/wiki?curid=118942", "title": "Estaci\u00f3n Rosa de Lima", "text": ""}
{"id": "118943", "revid": "5298", "url": "https://gl.wikipedia.org/wiki?curid=118943", "title": "Estaci\u00f3n de Chamart\u00edn", "text": ""}
{"id": "118944", "revid": "10599", "url": "https://gl.wikipedia.org/wiki?curid=118944", "title": "Estaci\u00f3n de Pirineus", "text": ""}
{"id": "118945", "revid": "10599", "url": "https://gl.wikipedia.org/wiki?curid=118945", "title": "Estaci\u00f3n de Sutullena", "text": ""}
{"id": "118946", "revid": "10599", "url": "https://gl.wikipedia.org/wiki?curid=118946", "title": "Estaci\u00f3n Mar\u00eda Zambrano", "text": ""}
{"id": "118947", "revid": "10599", "url": "https://gl.wikipedia.org/wiki?curid=118947", "title": "Estaci\u00f3n del Carmen", "text": ""}
{"id": "118948", "revid": "10599", "url": "https://gl.wikipedia.org/wiki?curid=118948", "title": "Estaci\u00f3n de Santa Justa", "text": ""}
{"id": "118950", "revid": "10599", "url": "https://gl.wikipedia.org/wiki?curid=118950", "title": "Estaci\u00f3n de Campo Grande", "text": ""}
{"id": "118951", "revid": "10599", "url": "https://gl.wikipedia.org/wiki?curid=118951", "title": "Estaci\u00f3n de Delicias", "text": ""}
{"id": "118952", "revid": "10599", "url": "https://gl.wikipedia.org/wiki?curid=118952", "title": "Estaci\u00f3n de Sagrera", "text": ""}
{"id": "118953", "revid": "89787", "url": "https://gl.wikipedia.org/wiki?curid=118953", "title": "Gran Premio do Reino Unido de 2009", "text": "O Gran Premio do Reino Unido de 2009 (formalmente o LX Gran Premio do Reino Unido) foi unha carreira de F\u00f3rmula 1 que se celebrou o 21 de xu\u00f1o de 2009 no Circu\u00edto de Silverstone, Northamptonshire, Reino Unido. Foi a oitava carreira do Campionato Mundial de F\u00f3rmula 1 de 2009. Est\u00e1 programado que sexa o derradeiro Gran Premio do Reino Unido celebrado en Silverstone, antes de que o evento se traslade ata o Circu\u00edto de Donington Park na temporada . A carreira foi ga\u00f1ada por Sebastian Vettel, que sa\u00eda desde a \"pole\", co l\u00edder do Campionato Jenson Button rematando na sexta posici\u00f3n."}
{"id": "118954", "revid": "89787", "url": "https://gl.wikipedia.org/wiki?curid=118954", "title": "Illa do Pr\u00edncipe", "text": "A illa do Pr\u00edncipe \u00e9 a m\u00e1is pequena das d\u00faas illas principais de San Tom\u00e9 e Pr\u00edncipe. Ten unha \u00e1rea de 136\u00a0km\u00b2 e unha poboaci\u00f3n estimada en 2006 de 6.737 persoas. A s\u00faa altura m\u00e1xima \u00e9 o Pico do Pr\u00edncipe (948 m), localizado ao sur da illa e que forma parte da \u00e1rea forestal do Parque Nacional Obo. O norte e centro da illa foron antigas plantaci\u00f3ns que agora est\u00e1n sendo reforestadas. Administrativamente, esta illa constit\u00fae, desde 29 de abril de 1995, unha rexi\u00f3n aut\u00f3noma, formada polo distrito de Pagu\u00e9.\nOs idiomas que se falan na illa son o portugu\u00e9s, o principense ou Lunguy\u00ea e o forro.\nA illa ten un pobo Santo Ant\u00f3nio e un aeroporto, as\u00ed como algunhas pequenas vilas inclu\u00edndo Bela Vista, Bombom, Futuro, Neves Ferreira, Paciencia, Ponta Fonte, Ribeira Ize, San Antonio de Ureca, Vila Rosa e outras m\u00e1is, conectadas por unha pequena rede de cami\u00f1os.\nHistoria.\nA illa foi descuberta polos exploradores portugueses o 17 de xaneiro de 1471, que a denominaron como \"Illa de Santo Ant\u00f3nio\".\nCo obxectivo de favorecer o seu poboamento, en 1502 converteuse nunha donataria, nomeada como \"Illa do Pr\u00edncipe\" introd\u00facese \u00e1 cultura cana de azucre. F\u00f3ra nomeada illa do Pr\u00edncipe por Xo\u00e1n II de Portugal. O rei adoraba ao seu \u00fanico fillo e herdeiro Afonso, Pr\u00edncipe de Portugal que, na s\u00faa honra, bautizou como \"Principe\" a illa m\u00e1is pequena do arquip\u00e9lago de Santo Tom\u00e9 e Pr\u00edncipe.\nEn 1573 a donataria (concesi\u00f3n) volveu \u00e1 posesi\u00f3n da Coroa Portuguesa.\nNo contexto da Dinast\u00eda Filipina foi invadida e ocupada por corsarios holandeses de agosto a outubro de 1598, e novamente en 1600. Ese ano, co obxectivo de fomentar o seu asentamento e defensa, a illa do Pr\u00edncipe recibe a Carta Foral.\nNese per\u00edodo, chegan ao arquip\u00e9lago diversos gobernadores e capit\u00e1ns:\nPosteriormente, tras a conquista da Fortaleza de S\u00e3o Jorge da Mina polos holandeses (1637), no contexto da Restauraci\u00f3n Portuguesa (1640), estes conquistan o arquip\u00e9lago de San Tom\u00e9 e Pr\u00edncipe de 1641 a 1644, pasando a controlar o seu comercio de escravos at\u00e9 seren expulsados polos portugueses en 1648.\nCo establecemento dunha alf\u00e1ndega na Illa do Pr\u00edncipe, en 1695, d\u00e1se inicio \u00e1 construci\u00f3n da Fortaleza de Santo Ant\u00f3nio da Punta da Mina.\nEn 1719 a cidade de Santo Ant\u00f3nio e a fortaleza foron atacadas e incendiadas polo pirata ingl\u00e9s Bartholomew Roberts, tam\u00e9n co\u00f1ecido como \"John Roberts\" e \"Black Bart\", en represalia pola morte do seu capit\u00e1n, Howell Davis.\nEn 1753 a Illa do Pr\u00edncipe e a de San Tom\u00e9 son unidas administrativamente, pasando a constitu\u00edr a colonia de San Tom\u00e9 e Pr\u00edncipe.\nNo inicio do s\u00e9culo XX o arquip\u00e9lago converteuse nun importante produtor de caf\u00e9 e de cacao. Tras a independencia do arquip\u00e9lago en (1975), o 29 de abril de 1995 a illa pasou a constitu\u00edr unha rexi\u00f3n aut\u00f3noma, formada polo distrito de Pagu\u00e9.\nXeograf\u00eda.\nA illa do Pr\u00edncipe sit\u00faase a nordeste da Illa de San Tom\u00e9 a cerca de 140\u00a0km de distancia, no Golfo da Guinea.\nRod\u00e9an \u00e1 illa outros illotes como Illote Bomb\u00f3n, Illote Carozo, Tinhosa Grande e Tinhosa Pequena.\nDe orixe volc\u00e1nico, con densa vexetaci\u00f3n e o clima ecuatorial, a illa \u00e9 moi accidentada, alcanzando 948 metros no Pico do Pr\u00edncipe, localizado no sur da illa e que forma parte do Parque Natural \u00d4bo.\nNo interior da illa existe un denso bosque tropical, onde a flora \u00e9 moi diversa. A illa \u00e9 tam\u00e9n un santuario da vida salvaxe, pois poden ser observadas moitas especies raras de animais (especialmente aves).\nEcoloxicamente, a illa forma parte da ecorrexi\u00f3n denominada selva de terras baixas de San Tom\u00e9, Pr\u00edncipe e Annob\u00f3n."}
{"id": "118955", "revid": "1131", "url": "https://gl.wikipedia.org/wiki?curid=118955", "title": "Estaci\u00f3n de Sagunt", "text": "Sagunt \u00e9 a estaci\u00f3n de ferrocarril de Adif da localidade valenciana de Sagunt. Pertence \u00e1 li\u00f1a Valencia-Tarragona do Corredor Mediterr\u00e1neo (P.K. 29,2) e \u00e1 li\u00f1a Zaragoza-Valencia (P.K. 269,6), sendo o punto onde ambas se separan. Est\u00e1 situada xunto \u00e1 Avenida do Pa\u00eds Valenci\u00e0 (traves\u00eda da N-340 en Sagunt).\nA estaci\u00f3n ten parada de trens das li\u00f1as C-5 e C-6 de Proximidades Valencia, das li\u00f1as L-6 e L-7 de Media distancia Renfe e de trens Alaris e Talgo de longo percorrido.\nServizos ferroviarios.\nMedia distancia Renfe.\nCirculan tres trens en cada sentido na li\u00f1a L-6, un Rexional Valencia-Teruel, un TRD Valencia-Zaragoza e un TRD Valencia-Huesca.\nNa li\u00f1a L-7 circulan tres trens Rexional Expr\u00e9s en cada sentido, un Valencia-Barcelona e d\u00faas Valencia-Tortosa."}
{"id": "118956", "revid": "89787", "url": "https://gl.wikipedia.org/wiki?curid=118956", "title": "Wander Wildner", "text": "Wander Wildner, como \u00e9 co\u00f1ecido Wanderley Luis Wildner, (Ven\u00e2ncio Aires, 20 de setembro de 1959) \u00e9 un cantante e compositor brasileiro. Ficou co\u00f1ecido por participar na banda Os Replicantes, que tivo grande importancia no punk rock nacional dos anos 80.\nIniciou a s\u00faa carreira en solitario facendo versi\u00f3ns musicais, e posteriormente pasou a compo\u00f1er as s\u00faas propias canci\u00f3ns. Lanzou o seu primeiro disco en 1996, intitulado \"Baladas Sangrentas\" producido por Tom Capone, un co\u00f1ecido produtor brasileiro, pola gravadora Velas.\nAlgunhas das s\u00faas canci\u00f3ns foron versionadas por Ira! e Tequila Baby e participou no 2005 dunha edici\u00f3n do popular Ac\u00fastico MTV (MTV Unplugged), titulado \"\", canda as bandas Bid\u00ea ou Balde, Cachorro Grande e Ultramen."}
{"id": "118957", "revid": "1131", "url": "https://gl.wikipedia.org/wiki?curid=118957", "title": "Estaci\u00f3n de Aranjuez", "text": "A Estaci\u00f3n de Aranjuez \u00e9 unha estaci\u00f3n ferroviaria situada ao oeste do casco antigo de Aranjuez, na Comunidade de Madrid, integrada nos servizos de Proximidades Madrid, as\u00ed como de Media distancia Renfe.\nHistoria.\nA estaci\u00f3n actual enm\u00e1rcase dentro dun complexo ferroviario formado por diversos edificios, non s\u00f3 o de viaxeiros, sen\u00f3n tam\u00e9n outros dedicados ao mantemento dos trens, residencia de persoal contratado e outros usos, que se foron creando co paso dos anos desde mediados do s\u00e9culo XIX ata o primeiro terzo do s\u00e9culo XX. Tras a concesi\u00f3n o 6 de abril de 1845 da construci\u00f3n e explotaci\u00f3n da li\u00f1a de ferrocarril entre Madrid e Aranjuez ao Marqu\u00e9s de Salamanca, empez\u00e1ronse as obras da estaci\u00f3n o 4 de maio de 1846. Cun proxecto dos irm\u00e1ns Green, a li\u00f1a constru\u00edr baixo a direcci\u00f3n do enxe\u00f1eiro Pedro Miranda, e os seus axudantes Venancio da Tejera e Manuel Gim\u00e9nez Roupeiro. Tras un par\u00f3n na obras en 1848 debido a terribles dificultades econ\u00f3micas, finalmente p\u00faidose inaugurar a li\u00f1a enteira o 9 de febreiro de 1851. Ao dar sa\u00edda cara \u00e1 capital dos produtos da horta de Aranjuez, esta li\u00f1a co\u00f1eceuse enseguida como a do Tren da Fresa.\nA primitiva estaci\u00f3n estaba fronte \u00e1 Praza de Armas do Palacio Real de Aranjuez e xunto aos Cuarteis das Gardas Espa\u00f1olas e Walonas e dispu\u00f1a dun ramal exclusivo para a Coroa que chegaba ata a \"Porta de Damas\" do Palacio. O edificio ti\u00f1a unha fachada cun grande arco central e outros catro arcos menores a cada lado.\nAs sucesivas melloras incorporadas \u00e1 tecnolox\u00eda ferroviaria, as\u00ed como as posteriores ampliaci\u00f3ns da li\u00f1a a Tembleque (1853), Alc\u00e1zar de San Juan (1854), Albacete (1855), Almansa (1857), Alacant (1858), as\u00ed como os ramais a Toledo (1858) e Cuenca (1885), trouxeron como necesidade a construci\u00f3n dunha segunda estaci\u00f3n en Aranjuez, al\u00e9n da \"Estrada de Toledo\", ao suroeste da cidade, que dar\u00eda servizo \u00e1 li\u00f1a de Cuenca. Ambas as estaci\u00f3ns formaron parte desde 1883 da Compa\u00f1\u00eda dos Ferrocarr\u00eds de Madrid a Zaragoza e Alacant (MZA).\nCon todo, decidiuse xa na segunda d\u00e9cada do s\u00e9culo XX constru\u00edr unha nova estaci\u00f3n, que \u00e9 a que segue en funcionamento a\u00ednda. Entre 1922 e 1927 levantouse un novo edificio de viaxeiros de estilo neomud\u00e9jar, para substitu\u00edr \u00e1s outras d\u00faas estaci\u00f3ns, que deixaron de utilizarse. Est\u00e1 formado por unha nave rectangular e alargada cun corpo central m\u00e1is elevado que o resto, onde se atopa a entrada principal e o vest\u00edbulo. Est\u00e1 formado por un hastial elevado decorado con tres ocos con vidreiras e tres arcos de medio punto, con dous parteluces cada un. No alto, lev\u00e1ntase unha torre cun inmenso reloxo. A ambos os dous lados do corpo central, lev\u00e1ntanse d\u00faas naves m\u00e1is baixas, con outros dous pavill\u00f3ns nos extremos que sobresaen do resto. O material utilizado na fachada \u00e9 ladrillo vermello visto, con azulexos decorativos e un z\u00f3colo de pedra que abarca toda a planta baixa. No alto, unha cornixa coroada con dent\u00edculos, en sucesi\u00f3n horizontal, xera unha sensaci\u00f3n de ocos baleiros e cheos, dando o toque tan caracter\u00edstico \u00e1 estaci\u00f3n.\nNa parte traseira, existen tres plataformas, cada un protexido con sendas marquesi\u00f1as con columnas de ferro. En cada plataforma existen d\u00faas entradas enrejadas con sendas escaleiras, que conducen a un paso subterr\u00e1neo de 32 metros de lonxitude e que permite aos viaxeiros cambiar de plataforma. Durante as obras de rehabilitaci\u00f3n da estaci\u00f3n, que tiveron lugar entre 1989 e 1990, descubr\u00edronse uns mosaicos de Maragliano, que datan dos inicios desta estaci\u00f3n (anos 20 do s\u00e9culo XX). Tras a recuperaci\u00f3n e protecci\u00f3n mediante biombos de cristal de devanditos mosaicos, a obra foi premiada pola Comunidade de Madrid en 1998. Maragliano \u00e9 tam\u00e9n responsable dos mosaicos existentes no vest\u00edbulo principal do edificio, que representan artisticamente as letras MZA, as siglas da compa\u00f1\u00eda \u00e1 que pertenceu a estaci\u00f3n.\nServizos ferroviarios.\nProximidades.\nEsta estaci\u00f3n serve actualmente de termo da li\u00f1a C-3 de Proximidades Madrid que chega ata a Estaci\u00f3n de Chamart\u00edn de Madrid en 58 minutos aproximadamente. Xa que logo, permite conexi\u00f3ns con cidades e pobos como Ciempozuelos (10 min), Valdemoro (15 min), Pinto (20 min), Xetafe Industrial (25 min), El Casar (28 min), San Crist\u00f3bal Industrial (31 min), San Crist\u00f3bal de los \u00c1ngeles (34 min) e Villaverde Bajo (38 min).\nA frecuencia dos trens var\u00eda en funci\u00f3n do d\u00eda. De luns a venres, a frecuencia \u00e9 de 10-20 minutos en hora punta (6:00 a 9:00; 13:30 a 15:30; 17:30 a 20:10) e de 30 minutos (5:30 a 6:00; 9:00 a 13:30; 15:30 a 17:30; 20:30 a 23:30).\nEntre luns e venres laborables (excepto en agosto e o per\u00edodo do Nadal), existen tam\u00e9n trens \"Civis\" que, eliminando algunhas paradas, reducen o tempo de viaxe nuns 7-10 minutos. Os s\u00e1bados e festivos o horario mantense nun tren cada 30 min todo o d\u00eda.\nEn comparaci\u00f3n ao resto de li\u00f1as de Proximidades Madrid (exceptuando a tur\u00edstica C-9 a Cotos e os ramais da C-8 a partir de Villalba), esta \u00e9 a que ofrece unha menor frecuencia de trens en hora vale, debido, entre outros motivos, ao paso por estas sobrecargadas v\u00edas de trens mercanc\u00edas, rexionais e de longo percorrido (como os de Valencia e Alacant).\nMedia e Longa Distancia.\nDesde os seus inicios, a estaci\u00f3n foi un importante n\u00f3 ferroviario, ao pasar polas s\u00faas v\u00edas os trens procedentes de Madrid que se dirixen a Andaluc\u00eda e Levante.\nHoxe en d\u00eda, seguen mantendo parada trens rexionais con destino Cuenca, Valencia (v\u00eda Cuenca), Alc\u00e1zar de San Juan, Albacete e Xa\u00e9n.\nTras a inauguraci\u00f3n da L.A.V. Madrid-Toledo en novembro de 2005, Aranjuez e as s\u00faas pedan\u00edas de Castillejo e Algodor perderon a conexi\u00f3n ferroviaria directa coa cidade de Toledo, que gozaban desde 1858.\nTam\u00e9n efect\u00faa parada na estaci\u00f3n o tren Alvia que une Alacant e Santander."}
{"id": "118959", "revid": "1131", "url": "https://gl.wikipedia.org/wiki?curid=118959", "title": "Estaci\u00f3n de X\u00e0tiva", "text": "X\u00e0tiva \u00e9 a estaci\u00f3n de ferrocarril de Adif da localidade valenciana de X\u00e0tiva. A estaci\u00f3n \u00e9 pasante para a li\u00f1a La Encina-Valencia (P.K. 57,2), e \u00e9 terminal para a li\u00f1a X\u00e0tiva-Alcoi, estando situada entre o centro urbano e o Pol\u00edgono Industrial de X\u00e0tiva, xunto \u00e1 Avenida Aus\u00edas Marc.\nA estaci\u00f3n ten parada de trens de longa distancia, de media distancia das li\u00f1as L-1, L-3 e L-4 e da li\u00f1a C-2 de Proximidades Valencia. \u00c9 cabeceira de parte dos trens de proximidade."}
{"id": "118960", "revid": "1131", "url": "https://gl.wikipedia.org/wiki?curid=118960", "title": "Tinhosa Grande", "text": "Tinhosa Grande \u00e9 un illote de San Tom\u00e9 e Pr\u00edncipe situado ao nord\u00e9s da illa principal de San Tom\u00e9, e aproximadamente 20\u00a0km ao suroeste da illa de Pr\u00edncipe. O illote at\u00f3pase ao sur dos illotes m\u00e1is pequenos cerca da Tinhosa Pequena.\nXeograf\u00eda.\nO illote cont\u00e9n pradeiras secas e sa\u00edntes rochosos que se elevan ata 40 m.\nPanorama.\nO illote pode ser visto desde a parte suroeste da illa de Pr\u00edncipe, e de cando en vez pode ser visto desde a illa de San Tom\u00e9."}
{"id": "118961", "revid": "1131", "url": "https://gl.wikipedia.org/wiki?curid=118961", "title": "Estaci\u00f3n de Antequera", "text": "A Estaci\u00f3n de Antequera \u00e9 unha estaci\u00f3n de ferrocarril situada no n\u00facleo urbano de Antequera, M\u00e1laga. Debe distinguirse esta estaci\u00f3n das de Bobadilla e Antequera-Santa Ana, no mesmo termo municipal.\nEsta estaci\u00f3n \u00e9 unha importante parada dos servizos de Media Distancia Alxeciras-Granada e Sevilla-Almer\u00eda de Renfe Operadora, e da li\u00f1a de longa distancia Madrid-Granada.\nTrens.\nLonga Distancia.\nO servizo Altaria Madrid-Granada real\u00edzase d\u00faas veces ao d\u00eda en ambos os sentidos, parando na Estaci\u00f3n de Antequera."}
{"id": "118964", "revid": "35560", "url": "https://gl.wikipedia.org/wiki?curid=118964", "title": "Confederaci\u00f3n Africana de F\u00fatbol", "text": "A Confederaci\u00f3n Africana de F\u00fatbol \u00e9 o organismo internacional que re\u00fane \u00e1s asociaci\u00f3ns nacionais de f\u00fatbol do continente africano, enc\u00e1rgase de administrar e controlar as diferentes competici\u00f3ns de selecci\u00f3n e de clubs que te\u00f1en lugar no continente. Tam\u00e9n \u00e9 co\u00f1ecida co seu acr\u00f3nimo CAF.\nHistoria e caracter\u00edsticas.\nA CAF \u00e9 unha das 6 confederaci\u00f3ns que compo\u00f1en a FIFA. As caracter\u00edsticas do continente (o seu forte empobrecemento, falta de recursos econ\u00f3micos e infraestruras etc.) foron unha grande eiva para o desenvolvemento do f\u00fatbol na rexi\u00f3n que enlixou en parte a imaxe desta confederaci\u00f3n ao longo dos anos, a pesar dos grandes xogadores e selecci\u00f3ns que te\u00f1en sa\u00eddo do continente africano. Por\u00e9n esta imaxe est\u00e1 a mudar nos \u00faltimos anos, tam\u00e9n en parte grazas ao apoio da propia FIFA, ao aumentar o n\u00famero de prazas que esta confederaci\u00f3n ten nos Mundiais de F\u00fatbol, subindo a 5 na edici\u00f3n de 1998 e a 6 na de 2010. Precisamente esta \u00faltima edici\u00f3n do mundial, a desenvolver en 2010 ser\u00e1 unha grande proba para o continente xa que por primeira vez na historia ser\u00e1 un pa\u00eds africano, a Rep\u00fablica Surafricana, a encargada de organizar o evento.\nA confederaci\u00f3n foi fundada o 8 de febreiro de 1957, no Khart\u00fan, o Sud\u00e1n, polas federaci\u00f3ns nacionais de Exipto, Etiop\u00eda, Sur\u00e1frica e o Sud\u00e1n. A s\u00faa sede permaneceu uns poucos meses en Khart\u00fan, at\u00e9 que un incendio afectou ao edificio, obrigando ao traslado \u00e1 cidade do Cairo. O primeiro Secretario Xeral foi Youssef Mohammad e o presidente foi Abdallah Salem. Na actualidade a confederaci\u00f3n est\u00e1 composta de 55, 53 coma membros de pleno dereito e a Illa de Reuni\u00f3n e Zanz\u00edbar coma asociados. O actual presidente da Caf \u00e9 Issa Hayatou."}
{"id": "118968", "revid": "132", "url": "https://gl.wikipedia.org/wiki?curid=118968", "title": "Niko Kovac", "text": ""}
{"id": "118969", "revid": "1131", "url": "https://gl.wikipedia.org/wiki?curid=118969", "title": "Fala Ceibe", "text": "Fala Ceibe, tam\u00e9n co\u00f1ecida coma Fala Ceive \u00e9 unha asociaci\u00f3n cultural (a\u00ednda que non figura no rexistro de asociaci\u00f3ns da Xunta de Castela e Le\u00f3n) que promove o uso e a defensa da lingua e culturas galega no Bierzo. Ten a s\u00faa sede en Ponferrada.\nIdeario.\nA asociaci\u00f3n afirma que boa parte do Bierzo, o co\u00f1ecido como Bierzo Oeste, \u00e9 galego-falante, cifrando en 40.000 as persoas que falan galego de forma coti\u00e1 no Bierzo e na comarca zamorana de Seabra a\u00ednda que Bieito Lobeira, pol\u00edtico do BNG, fala desa mesma cantidade s\u00f3 para o Bierzo.\nProtagonizou numerosas iniciativas nas que afirman defender o dereito ao ensino do galego nas escolas p\u00fablicas do Bierzo nas que o alumnado as\u00ed o demande."}
{"id": "118984", "revid": "5312", "url": "https://gl.wikipedia.org/wiki?curid=118984", "title": "Game Boy", "text": "A Game Boy (\u30b2\u30fc\u30e0\u30dc\u30fc\u30a4, G\u0113mu B\u014di) \u00e9 unha videoconsola port\u00e1til de videoxogos desenvolvida e manufacturada por Nintendo. Foi lanzada por primeira vez ao mercado no Xap\u00f3n o 21 de abril de 1989, chegando posteriormente a outros mercados. Esta \u00e9 a primeira videoconsola port\u00e1til dentro da li\u00f1a que leva ese mesmo nome (Li\u00f1a Game Boy). Foi creada por Gunpei Yokoi e o equipo de desenvolvemento Research and Development 1 da Nintendo.\nA Game Boy foi o segundo sistema port\u00e1til da Nintendo despois das series da Game &amp; Watch iniciada en 1980 e coll\u00eda elementos tanto da propia Game &amp; Watch coma da NES. Tam\u00e9n foi a primeira videoconsola port\u00e1til que inclu\u00eda o xogo do Tetris.\nA pesar de que durante o per\u00edodo no que foi comercializada foron introducidas no mercado novas videoconsolas port\u00e1tiles m\u00e1is avanzadas tecnoloxicamente, a Game Boy continuou a ter un enorme \u00e9xito. As vendas combinadas da Game Boy e da Game Boy Color acadaron no mundo a cifra de 118'69 mill\u00f3ns de unidades vendidas.\nCaracter\u00edsticas.\nOs controis principais para xogar na Game Boy est\u00e1n situados na metade baixa da s\u00faa parte frontal. Conta con catro bot\u00f3ns denominados \n\"A\", \"B\", \"SELECT\" e \"START\", as\u00ed como cun bot\u00f3n direccional. As funci\u00f3ns de cada un destes bot\u00f3ns var\u00eda dun xogo a outro. No seu lateral dereito disp\u00f3n dun control dial para o volume e outro no lateral esquerdo para axustar o contraste da pantalla. Na parte superior disponse o bot\u00f3n de apagado-acendido as\u00ed como a ra\u00f1ura na que se introducen os cartuchos cos videoxogos.\nA Game Boy tam\u00e9n ti\u00f1a as seguintes conexi\u00f3ns de entrada e sa\u00edda opcionais. No lateral esquerdo unha conexi\u00f3n para conectar as bater\u00edas recarg\u00e1beis ou alimentadores de enerx\u00eda que pod\u00edan substitu\u00edr as pilas el\u00e9ctricas para subministrar enerx\u00eda ao dispositivo, Nintendo distribu\u00eda un pack de bater\u00edas recarg\u00e1beis oficial, se ben funcionaba perfectamente con outros modelos non oficiais. A Game Boy require 6V DC de polo menos 250mA. Finalmente, unha conexi\u00f3n para auriculares est\u00e9reo de 3.5\u00a0mm est\u00e1 situada na parte inferior da videoconsola.\nNo lateral dereito conta cunha conexi\u00f3n que permite aos usuarios conectar d\u00faas Game Boy a trav\u00e9s dun cable, co que d\u00faas persoas poden xogar ao mesmo tempo cun mesmo xogo. Nun principio este porto estaba pensado para ser utilizado en xogos nos que se puidese competir entre dous ou participar d\u00faas persoas no mesmo, mais co tempo se desenvolveu para crear tam\u00e9n redes sociais de comunicaci\u00f3n como nas populares series de videoxogo de Pok\u00e9mon.\nAccesorios.\nO cable Link permite conectar d\u00faas consolas para, nos xogos que as\u00ed o permiten, xogar en multixogador"}
{"id": "118985", "revid": "2074", "url": "https://gl.wikipedia.org/wiki?curid=118985", "title": "The Origin of Species", "text": ""}
{"id": "118986", "revid": "2074", "url": "https://gl.wikipedia.org/wiki?curid=118986", "title": "On the Origin of Species", "text": ""}
{"id": "118987", "revid": "2074", "url": "https://gl.wikipedia.org/wiki?curid=118987", "title": "Sobre a orixe das especies a trav\u00e9s da selecci\u00f3n natural ou a preservaci\u00f3n de razas favorecidas na loita pola vida", "text": ""}
{"id": "118990", "revid": "1131", "url": "https://gl.wikipedia.org/wiki?curid=118990", "title": "Castej\u00f3n, Navarra", "text": "Castej\u00f3n \u00e9 un municipio de Navarra, no meiri\u00f1ado de Tudela, a 78 km da capital provincial, Pamplona. Limita cos concellos de Valtierra ao norte, Tudela ao leste e ao sur, con Corella ao suroeste, e co concello rioxano de Alfaro ao oeste. \nCastej\u00f3n, \u00e1 beira dereita do r\u00edo Ebro e a un paso da Rioxa, tivo un castelo que se cita xa no s\u00e9culo XII. Por a\u00ed pasaba o cami\u00f1o real de Pamplona a Madrid, con servizo de barca e barqueiro para o cruzamento do r\u00edo. Logo, na segunda metade do s\u00e9culo pasado, escolleuse este punto como n\u00f3 dos ferrocarr\u00eds do Nordeste de Espa\u00f1a. Con iso a poboaci\u00f3n foi crecendo, ata que en 1927 deixou de ser barrio de Corella e foi declarado municipio independente."}
{"id": "118992", "revid": "4525", "url": "https://gl.wikipedia.org/wiki?curid=118992", "title": "Estaci\u00f3 del Nord", "text": ""}
{"id": "118994", "revid": "22795", "url": "https://gl.wikipedia.org/wiki?curid=118994", "title": "Ensis ensis", "text": ""}
{"id": "118996", "revid": "56817", "url": "https://gl.wikipedia.org/wiki?curid=118996", "title": "Siniscola", "text": "Siniscola \u00e9 un concello italiano da provincia de Nuoro, na rexi\u00f3n de Sarde\u00f1a. Ten 10.954 habitantes (en 2004) e est\u00e9ndese por unha \u00e1rea de 200\u00a0km\u00b2, cunha densidade de poboaci\u00f3n de 54 hab/km\u00b2.\nFai fronteira cos concellos de: Irgoli, Lod\u00e8, Lula, Onifai, Orosei, Posada e Torp\u00e8."}
{"id": "118997", "revid": "56817", "url": "https://gl.wikipedia.org/wiki?curid=118997", "title": "Lula, Italia", "text": "Lula \u00e9 un concello italiano da provincia de Nuoro, na rexi\u00f3n de Sarde\u00f1a. Ten unha \u00e1rea de 148\u00a0km\u00b2. En 2004 ti\u00f1a 1626 habitantes, cunha densidade de poboaci\u00f3n de 11 hab./km\u00b2.\nFai fronteira cos concellos de Bitti, Dorgali, Galtelli, Irgoli, Loculi, Lod\u00e8, Onani, Orune e Siniscola."}
{"id": "118998", "revid": "89787", "url": "https://gl.wikipedia.org/wiki?curid=118998", "title": "Secularismo", "text": "O secularismo (de secular) no uso corrente, xeralmente pode ser definido de dous xeitos:"}
{"id": "118999", "revid": "7596", "url": "https://gl.wikipedia.org/wiki?curid=118999", "title": "Rafelbunyol", "text": "Rafelbunyol \u00e9 un concello da Comunidade Valenciana, situado na zona norte da \u00e1rea metropolitana de Valencia, na comarca da Horta Nord. Ten 7.647 habitantes (2008).\nXeograf\u00eda.\nSituado na parte setentrional da comarca, o seu termo ten forma dun rect\u00e1ngulo moi alargado, de direcci\u00f3n noroeste-sueste e rematando na s\u00faa parte parte noroccidental nun tri\u00e1ngulo. As raz\u00f3ns desta forma haber\u00eda que buscalas nas diferentes delimitaci\u00f3ns de termos realizadas historicamente.\nO Caldeir\u00f3n Real de Montcada divide o termo en dous partes. \u00c1 s\u00faa dereita, \"a horta\" (\"l'horta\") propiamente dita e \u00e1 s\u00faa esquerda o seca\u00f1o, actualmente transformado en regad\u00edo de motor. A superficie do termo \u00e9 fundamentalmente chaira, elevando suavemente a s\u00faa altitude dende os vinte metros a beiras do caldeir\u00f3n de Montcada, que cruza transversalmente o termo municipal polo centro urbano, at\u00e9 os sesenta, nas ladeiras de \"Els Germanells\".\nTen un clima tipicamente mediterr\u00e1neo, caracterizado por unha marcada estacionalidade, con ver\u00e1ns secos e calorosos, invernos t\u00e9pedos e chuviosos e estaci\u00f3ns intermedias con humidade constante. Acc\u00e9dese a esta localidade dende Valencia, por estrada, tomando a V-21 e tam\u00e9n a trav\u00e9s da li\u00f1a 3 de MetroValencia.\nLocalidades lim\u00edtrofes.\nO termo municipal de Rafelbu\u00f1ol limita coas localidades de Massamagrell, Museros, N\u00e0quera, la Pobla de Farnals e el Puig, todas elas da provincia de Valencia.\nHistoria.\nO primeiro n\u00facleo de poboaci\u00f3n do que se ten noticias \u00e9 a existencia dun poboado neol\u00edtico situado en \"Els Germanells\". Os restos deste poboado descubr\u00edronse en 1953 e enm\u00e1rcase dentro do que se co\u00f1ece como cultura do Bronce Valenciano. Atopamos xa en \u00e9poca romana un lugar no chamado \"Pl\u00e0 de Columbro\". Tr\u00e1tase dunha vila r\u00fastica onde se atoparon abundantes fragmentos de dolmen e un capitel toscamente labrado en pedra do pa\u00eds.\nMais o asentamento de poboaci\u00f3n sobre o que se atopa o actual n\u00facleo ten a s\u00faa orixe na \u00e9poca \u00e1rabe, debido \u00e1 existencia dunha casa de campo (\"Rahal\", en \u00e1rabe), situada preto dunha corrente de auga (\"Bonyol\"), contribu\u00edu a que fosen asent\u00e1ndose m\u00e1is \u00e1rabes, convertendo ese pequeno conxunto nun casal, tendo no ano 1025 m\u00e1is de 15 casas e aproximadamente uns 50 habitantes.\nEn 1236, o rei Xaime I, atop\u00e1base en el Puig e al\u00ed recibiu a uns mouros que \u00edan renderlle vasalaxe, pasando as\u00ed o casal de Rafelbunyol a poder do rei cristi\u00e1n, que lles prometeu que non ser\u00edan molestados e que lles ser\u00edan respectadas as s\u00faas propiedades, os seus costumes e a s\u00faa relixi\u00f3n. En 1280, Pedro III, expediu un permiso a favor dos mouros habitantes do casal, extensivo aos fillos destes, actualizando o documento asinado polo seu antecesor.\nEn 1289, Raimundo Escorna empeza a levantar a primeira capela baixo a advocaci\u00f3n de Santo Antonio Abade, que se adscribe \u00e1 parroquia de Massamagrell ata que unha bula pontifical de Inocencio VIII en 1491 decl\u00e1raa independente. Durante todos estes anos, os musulm\u00e1ns viviron segundo o seu costume, compartindo a s\u00faa existencia cos cristi\u00e1ns chegados durante a Reconquista, medrando pouco a pouco a poboaci\u00f3n en n\u00famero e volume. Os musulm\u00e1ns agrup\u00e1ronse nunha zona do pobo, na actual r\u00faa de Sant Antoni, onde floreceu a s\u00faa cultura e a s\u00faa econom\u00eda.\nDemograf\u00eda.\nRafelbunyol ten 7.647 habitantes (2008)\nEconom\u00eda.\nEnmarcado nunha comarca historicamente agr\u00edcola, do mesmo xeito que todos os municipios da Horta Nord, f\u00f3ra da capital da provincia, ti\u00f1a unha econom\u00eda marcadamente agr\u00edcola.\nOrixinariamente, a maior parte do termo municipal, era terra de seca\u00f1o, f\u00f3ra dunha zona situada ao sueste da poboaci\u00f3n, regada polas augas do Caldeir\u00f3n Real de Montcada. Na actualidade, a explotaci\u00f3n das augas subterr\u00e1neas mediante os trece pozos de rega existentes e a aplicaci\u00f3n das t\u00e9cnicas de rega herdadas dos dos \u00e1rabes, fixo que cambie a fisionom\u00eda agraria do municipio. Do cultivo da vide, a alfarrobeira ou o oliveira foise pasando a un cultivo de c\u00edtricos, principalmente laranxeira, e, en menor proporci\u00f3n, hortalizas, ga\u00f1ando as\u00ed terreo ao seca\u00f1o at\u00e9 quedar reducido a unha porci\u00f3n de terreo practicamente insignificante, situada ao norte do termo municipal.\nA partir de 1986 estabel\u00e9cese no termo municipal un n\u00facleo relativamente importante de industrias. Tr\u00e1tase dunha actividade industrial moi diversificada, encadrada maioritariamente dentro da tipolox\u00eda da industria lixeira que produce alimentaci\u00f3n, prefabricados de formig\u00f3n, t\u00e9xtiles, produtos de beleza."}
{"id": "119000", "revid": "22570", "url": "https://gl.wikipedia.org/wiki?curid=119000", "title": "Selargius", "text": "Selargius \u00e9 un concello italiano da provincia de Cagliari, na rexi\u00f3n de Sarde\u00f1a. Ten 28.548 habitantes (en 2004) e est\u00e9ndese por unha \u00e1rea de 26\u00a0km\u00b2, cunha densidade de poboaci\u00f3n de 1.069 hab/km\u00b2. Fai fronteira cos concellos de: Cagliari, Monserrato, Quartu Sant'Elena, Quartucciu, Sestu e Settimo San Pietro."}
{"id": "119002", "revid": "5132", "url": "https://gl.wikipedia.org/wiki?curid=119002", "title": "Rafelbu\u00f1ol", "text": ""}
{"id": "119003", "revid": "89787", "url": "https://gl.wikipedia.org/wiki?curid=119003", "title": "Galtelli", "text": "Galtelli \u00e9 un concello italiano da provincia de Nuoro, na rexi\u00f3n de Sarde\u00f1a. Ten 2.471 habitantes (en 2007) e est\u00e9ndese por unha \u00e1rea de 56\u00a0km\u00b2, cunha densidade de poboaci\u00f3n de 43 hab./km\u00b2.\nFai fronteira cos concellos de Dorgali, Irgoli, Loculi, Lula, Onifai e Orosei."}
{"id": "119004", "revid": "89787", "url": "https://gl.wikipedia.org/wiki?curid=119004", "title": "Urzulei", "text": "Urzulei \u00e9 un concello italiano da provincia de Ogliastra, na rexi\u00f3n de Sarde\u00f1a. Ten 1.412 habitantes (en 2004) e est\u00e9ndese por unha \u00e1rea de 130\u00a0km\u00b2, cunha densidade de poboaci\u00f3n de 11 hab/km\u00b2.\nFai fronteira cos concellos de: Baunei, Dorgali, Orgosolo, Talana e Triei."}
{"id": "119005", "revid": "54334", "url": "https://gl.wikipedia.org/wiki?curid=119005", "title": "Baunei", "text": "Baunei \u00e9 un concello italiano da provincia de Ogliastra, na rexi\u00f3n de Sarde\u00f1a. Ten 3886 habitantese e est\u00e9endese por unha \u00e1rea de 215\u00a0km\u00b2, cunha densidade de poboaci\u00f3n de 17 hab/km\u00b2.\nFai fronteira cos concellos de: Dorgali, Lotzorai, Talana, Triei e Urzulei."}
{"id": "119006", "revid": "25871", "url": "https://gl.wikipedia.org/wiki?curid=119006", "title": "Masullas", "text": "Masullas \u00e9 un concello italiano da provincia de Oristano, na rexi\u00f3n de Sarde\u00f1a. Ten 1.161 habitantes (en 2004) e est\u00e9ndese por unha \u00e1rea de 18\u00a0km\u00b2, cunha densidade de poboaci\u00f3n de 61 hab/km\u00b2.\nFai fronteira cos concellos de: Gonnoscodina, Gonnostramatza, Mogoro, Morgongiori, Pompu, Simala, Siris e Uras."}
{"id": "119010", "revid": "1208954", "url": "https://gl.wikipedia.org/wiki?curid=119010", "title": "Rei de Portugal", "text": ""}
{"id": "119011", "revid": "1209024", "url": "https://gl.wikipedia.org/wiki?curid=119011", "title": "Princesa Real de Portugal", "text": ""}
{"id": "119012", "revid": "17467", "url": "https://gl.wikipedia.org/wiki?curid=119012", "title": "Duquesa de Bragan\u00e7a", "text": ""}
{"id": "119013", "revid": "1209031", "url": "https://gl.wikipedia.org/wiki?curid=119013", "title": "Ra\u00ed\u00f1a de Portugal", "text": ""}
